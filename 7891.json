[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nكاروان شعر عاشورا\r\n( ( سيماى امام حسين ( ع ) در شعر فارسى - منظومه هاى عاشورايى دور از دسترس - شاعران مرثيه سرا از سدهء چهارم تا زمان معاصر ) )\r\nمحمد على مجاهدى ( پروانه )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : مجاهدى ، محمد على ، 1332 -\r\nعنوان و نام پديد آور : كاروان شعر عاشورا / محمد على مجاهدى ( پروانه ) تهيه كننده پژوهشكده تحقيقات اسلامى .\r\nمشخصات نشر : قم : زمزم هدايت ، 1386 .\r\nمشخصات ظاهرى : 727 ص .\r\nشابك : 50000 ريال : 9 - 21 - 2854 - 964 - 978\r\nوضعيت فهرست نويسى : فيپا\r\nيادداشت : كتابنامه : ص . 721 - 727 ، همچنين به صورت زير نويس .\r\nمندرجات : تذكره شعراى مرثيه سرا ، از سده چهارم تا نيمه سيزدهم . تذكره شعراى مرثيه سرا ، از نيمه سيزدهم تا پايان سده چهارم ، زندگى نامه و برگزيده آثار عاشورايى شعراى معاصر .\r\nموضوع : حسين بن على ( ع ) ، امام سوم ، 4 - 61 ق . - - شعر .\r\nموضوع : شعر مذهبى - - مجموعه ها .\r\nموضوع : شعر فارسى - - مجموعه ها .\r\nموضوع : شاعران ايرانى - - سرگذشتنامه .\r\nشناسه افزوده : سپاه پاسداران انقلاب اسلامى . نمايندگى ولى فقيه . پژوهشكده تحقيقات اسلامى\r\nرده بندى كنگره : 2 ى 23 م / 4071 PIR\r\nرده بندى ديويى : 00831 / 1 فا 8\r\nشماره كتابشناسى ملى : 1040801\r\nكاروان شعر عاشورا\r\nنويسنده : محمد على مجاهدى\r\nتهيه كننده : پژوهشكده تحقيقات اسلامى\r\nويراستار : محمد نصيرى\r\nحروفچينى و صفحه آرايى : حمزه زاهدى\r\nناشر : زمزم هدايت\r\nچاپ : سپهر\r\nنوبت چاپ : اول\r\nتاريخ انتشار : تابستان 86\r\nتيراژ : 2000\r\nقيمت : 5000 تومان\r\nشابك : 9 - 21 - 2854 - 964 - 978\r\nقم ، خ شهيد فاطمى ( دورشهر ) ، نبش فاطمى 3 ، پلاك 81\r\nتلفكس : 7730735 - 0251 ، همراه : 09122532887\r\nنمايندگى كرمان : چهارراه چوپار ، بلوار دانشگاه آزاد ، خيابان حافظان قرآن ، نبش كوچهء 6\r\nتلفن : 3214550 - 0341\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nپيشگفتار 13\r\nمقدمه 15\r\nفصل اوّل : سيماى امام حسين عليه السلام در شعر فارسى 1 . ابو زيد محمّد غضائرى رازى ( متوفاى اوايل سدهء پنجم هجرى ) 21\r\n2 . قطران تبريزى ( متوفاى 466 ه . ق ) 22\r\n3 . حكيم ناصر خسرو قباديانى ( 394 - 481 ) 22\r\n4 . اديب صابر ترمذى ( متوفاى 538 ه . ق ) 25\r\n5 . سيد حسن غزنوى ( متوفاى 556 ه . ق ) 26\r\n6 . انورى ابيوردى ( متوفاى 585 ه . ق ) 27\r\n7 . خاقانى شروانى ( 520 - 595 ) 27\r\n8 . عطار نيشابورى ( 540 - 618 ) 28\r\n9 . شيخ مصلح الدين سعدى شيرازى ( متوفاى 691 ه . ق ) 29\r\n10 . جلال الدين محمد مولوى بلخى ( 604 - 672 ) 29\r\n11 . خواجوى كرمانى ملقب به كمال الدين و مكنّى به ابو العطاء ( 679 - 753 ) 32\r\n12 . قاسم انوار تبريزى ( 757 - 837 ) 33\r\n13 . عصمت بخارائى ( متوفاى 840 ه . ق ) 34\r\n14 . عبد الرحمن جامى ( 817 - 898 ) 34\r\n15 . هلالى جغتايى ( مقتول به سال 936 ه . ق ) 37\r\n16 . ابو الحسن فراهانى ( سدهء يازدهم هجرى ) 40\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n17 . مولانا محمد شريف وقوعى تبريزى ( متوفاى 1018 ه . ق ) 41\r\n18 . نور الدين محمد ظهورى ترشيزى ( متوفاى 1024 ه . ق ) 41\r\n19 . مولانا محمد خردهء كاشانى ( سدهء يازدهم هجرى ) 42\r\n20 . ملا نقى بروجردى ( سدهء دوازدهم ) 42\r\n21 . غالب دهلوى ( متولد 1212 ه . ق ) 42\r\n22 . لطفعلى بيك بيگدلى ( آذر ) قمى ( 1123 - 1195 ) 43\r\n23 . شيخ محمد مفيد ( زاهد ) شيرازى ( سدهء سيزدهم ) 44\r\n24 . مولانا عبد القادر دهلوى ( بيدل ) ( 1054 - 1130 ) 44\r\n25 . ميرزا محمد ( نامى ) كرمانشاهى ( متوفاى 1238 ه . ق ) 45\r\n26 . ولايت اللّه آبادى ( سدهء سيزدهم هجرى ) 45\r\n27 . على اكبر ( بسمل ) شيرازى ( 1187 - 1263 ) 46\r\n28 . منصف قاجار ( 1227 - 1264 ) 46\r\n29 . محمد كاظم ( آشفتهء ) شيرازى ( متوفاى 1288 ه . ق ) 48\r\n30 . على اكبر ( ناظم ) بروجردى ( سدهء سيزدهم هجرى ) 48\r\n31 . شيخ محمد ( فانى ) بروجردى ( متوفاى 1336 ه . ق ) 49\r\n32 . محى الدين محمد ( سها ) اصفهانى ( 1262 - 1338 ) 50\r\n33 . ميرزا يحيى ( ناطق ) بروجردى 50\r\n34 . شباب 51\r\n35 . الفت هندى 51\r\nفصل دوم : معرفى منظومه‌هاى عاشورايى دور از دسترس و آفرينندگان آنها 53 فصل سوم : منظومه‌هاى عاشورايى بدون نام سراينده در كتاب روضة الشهداء 75 فصل چهارم : چهره‌هاى نام آشناى شعر عاشورا ( از سده چهارم تا نيمه اول سدهء سيزدهم ) 1 . كسائى مروزى ( 341 - 391 ) 93\r\n2 . ابو المفاخر رازى ( سدهء پنجم و ششم ) 98\r\n3 . سنايى غزنوى ( ف 545 ) 102\r\n4 . اوحدى مراغه‌اى ( 670 - 738 ) 109\r\n5 . ابن يمين فريومدى ( ف 769 ) 113\r\n6 . سلمان ساوجى ( ف 778 ) 116\r\n7 . ابن حسام خوسفى ( 783 - 875 ) 120\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n8 . ابو المؤيّد خوارزمى 127\r\n9 . بابافغانى ( ف 925 ) 129\r\n10 . اهلى شيرازى ( 858 - 942 ) 136\r\n11 . فضولى بغدادى ( ف 963 ) 143\r\n12 . وحشى بافقى ( ف 991 ) 148\r\n13 . محتشم كاشانى ( ف 996 ) 154\r\n14 . نظيرى نيشابورى 161\r\n15 . فياض لاهيجى ( ف 1072 ) 164\r\n16 . ناظم هروى ( 1011 - 1081 ) 173\r\n17 . صائب تبريزى ( ف 1087 ) 177\r\n18 . واعظ قزوينى ( 1027 - 1090 ) 181\r\n19 . شفيعاى شيرازى 188\r\n20 . جوياى تبريزى ( ف 1118 ) 193\r\n21 . تأثير تبريزى ( 1060 - 1129 ) 197\r\n22 . حزين لاهيجى ( 1103 - 1180 ) 213\r\n23 . عاشق اصفهانى ( 1107 - 1181 ) 218\r\n24 . آذر بيگدلى ( 1123 - 1195 ) 225\r\n25 . صباحى بيدگلى كاشانى ( ف 1207 ) 228\r\n26 . فتحعلىخان صباى كاشانى ( ف 1238 ) 236\r\n27 . خاقان قاجار ( 1185 - 1250 ) 240\r\nفصل پنجم : چهره‌هاى نام آشناى شعر عاشورا ( از نيمه دوم سده 13 تا پايان سده 14 ) ( زندگينامه - سبك شعرى - دامنه تأثير آثار عاشورايى - برگزيده آثار عاشورايى ) 1 . شرر بيگدلى آذرى قمى ( 1184 - 1254 ق ) 247\r\n2 . وصال شيرازى ( 1197 - 1262 ق ) 258\r\n3 . فناى زنوزى ( ف 1263 ق ) 268\r\n4 . قاآنى شيرازى ( 1223 - 1270 ق ) 269\r\n5 . نصرت اردبيلى ( ف 1272 ق ) 273\r\n6 . يغماى جندقى ( 1196 - 1276 ) 275\r\n7 . فدايى مازندرانى ( 1200 - 1280 ق ) 283\r\n8 . مجرم افشار ( ف : حدود 1280 ق ) 293\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n9 . داورى شيرازى ( 1238 - 1283 ) 296\r\n10 . سروش اصفهانى ( 1228 - 1285 ) 306\r\n11 . خاكى شيرازى ( ف 1286 ه . ق ) 313\r\n12 . هشيار شيرازى ( 1224 - 1289 ) 316\r\n13 . سيد يعقوب ماهيدشتى ( ف 1292 ) 317\r\n14 . حزنى بروجردى ( ف 1296 ه . ق ) 319\r\n15 . سپهر كاشانى ( 1217 - 1297 ) 321\r\n16 . وقار شيرازى ( 1232 - 1298 ) 326\r\n17 . جوهرى سنندجى ( سده سيزدهم هجرى ) 334\r\n18 . آشوب آشتيانى ( سده سيزدهم هجرى ) 336\r\n19 . ميرزا على نقى خان ( حكيم ) ( سده سيزدهم ) 346\r\n20 . هاشم شيرازى ( سدهء سيزدهم هجرى ) 349\r\n21 . گلشن شيرازى ( سدهء سيزدهم ) 351\r\n22 . اخوى تهرانى ( سدهء سيزدهم ) 352\r\n23 . عندليب كاشانى ( سدهء سيزدهم ) 354\r\n24 . محرم يزدى ( سدهء سيزدهم ) 358\r\n25 . جيحون يزدى ( 1250 - 1302 ) 366\r\n26 . سلطانى كلهر كرمانشاهى ( 1247 - 1303 ) 370\r\n27 . وفائى شوشترى ( متوفاى 1303 ه . ق ) 373\r\n28 . روشن اردستانى اصفهانى ( ف 1305 ه . ق ) 380\r\n29 . عنقاى اصفهانى ( 1260 - 1308 ) 388\r\n30 . محمود خان صباى كاشانى ( 1228 - 1311 ) 390\r\n31 . نير تبريزى ( 1248 - 1312 ) 396\r\n32 . ناصر الدين شاه قاجار ( مقتول به سال 1313 ه . ق ) 408\r\n33 . صفائى جندقى ( 1236 - 1314 ) 410\r\n34 . جلوه اصفهانى ( 1238 - 1314 ق ) 421\r\n35 . قدرت قمى ( 1271 - 1316 ) 424\r\n36 . صفى اصفهانى ( 1215 - 1316 ) 425\r\n37 . محيط قمى ( متوفاى 1317 ه . ق ) 429\r\n38 . عمّان سامانى ( 1258 - 1322 ) 434\r\n39 . حاج شيخ على تهرانى ( سده 13 و 14 ) 446\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n40 . الهامى كرمانشاهى ( 1264 - 1325 ) 451\r\n41 . طرب اصفهانى ( 1276 - 1330 ) 463\r\n42 . صامت بروجردى ( 1260 - 1331 ) 469\r\n43 . عنقاى طالقانى ( 1266 - 1333 ) 473\r\n44 . اميرى فراهانى ( 1277 - 1336 ) 476\r\n45 . شيداى گراشى ( 1296 - 1338 ) 486\r\n46 . فرصت شيرازى ( 1271 - 1339 ) 490\r\n47 . صبورى اصفهانى ( 1279 - 1353 ) 496\r\n48 . فؤاد كرمانى ( 1268 - 1358 ) 499\r\n49 . كمپانى نجفى اصفهانى ( مفتقر ) ( 1296 - 1361 ) 504\r\n50 . شباب شوشترى ( سده سيزده و چهاردهم هجرى ) 515\r\n51 . مدّاح شوشترى ( سده چهاردهم ) 519\r\nفصل ششم : چهره‌هاى نام آشناى شعر عاشورا ( شعراى معاصر ) 1 . آذر حقيقى ، غلامرضا ( آذر ) 527\r\n2 . آزادگان ، محمد ( و اصل ) 528\r\n3 . آقاسى ، محمد رضا 529\r\n4 . آقايارى ، خسرو 534\r\n5 . آل ياسين ، سيد رضا ( همايون ) 535\r\n6 . آهى ، حسين 536\r\n7 . احتشامى هونه‌گانى ، خسرو 537\r\n8 . اخوان ارمكى ، على 543\r\n9 . اخوان كاشانى ، حسين ( تائب ) 543\r\n10 . اسرافيلى ، حسين 544\r\n11 . اكبرزاده ، امير 545\r\n12 . اكرامى ، محمود ( خزان ) 547\r\n13 . امين‌پور ، قيصر 548\r\n14 . انسانى ، على 549\r\n15 . باباجانى ، على 551\r\n16 . براتىپور ، عباسعلى 552\r\n17 . بلخى ، سيد محمد اسماعيل 554\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n18 . بيابانكى ، سعيد 555\r\n19 . بينش ، سيد حكيم 556\r\n20 . پژمان بختيارى ، حسين ( پژمان ) 557\r\n21 . تابش ، قنبر على 559\r\n22 . توحيدى ، سيد محمود ( ارفع ) 560\r\n23 . جعفرى ، بيت الله 562\r\n24 . جواهرى ، غلامحسين ( وجدى ) 563\r\n25 . جودى ، عبد الجواد 564\r\n26 . جهان‌آرايى ، جواد ( جهان‌آرا ) 566\r\n27 . چايچيان ، حبيب ( حسان ) 567\r\n28 . حاجتيان فومنى ، على 568\r\n29 . حسينجانى ، ابو القاسم 569\r\n30 . حسينى ، سيد حسن 570\r\n31 . خسرونژاد ، سيد محمد ( خسرو ) 575\r\n32 . خوش عمل ، عباس 576\r\n33 . دولتيان ، على 578\r\n34 . ده بزرگى ، احد 578\r\n35 . رجب‌زاده ، كريم 582\r\n36 . رسا ، قاسم 582\r\n37 . رسول‌زاده ، جعفر ( آشفته ) 585\r\n38 . رسولى ، امير 586\r\n39 . رسولى ، حسين 587\r\n40 . رياضى يزدى ، سيد محمد على ( رياضى ) 587\r\n41 . زارعى ، مهدى 590\r\n42 . زيادى ، عزيز الله 592\r\n43 . سازگار ، غلامرضا ( ميثم ) 593\r\n44 . سخنيار كوپايى ، حسين ( مسرور ) 596\r\n45 . سرويها ، قاسم ( سروى ) 598\r\n46 . سعيدى ، محمّد شريف 598\r\n47 . سمنانى ، سيد وحيد 599\r\n48 . شاهرخى ، محمود ( جذبه ) 600\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n49 . شرافت ، سيد محمد جواد 605\r\n50 . شرمى كاشانى ، محمّد ( شرمى ) 606\r\n51 . شمسىپور ، نعمت الله ( فاكر ) 607\r\n52 . شهريار ، محمد حسين 608\r\n53 . صائم كاشانى ، على اصغر ( صائم ) 611\r\n54 . صاحبكار ، ذبيح الله ( سهى ) 612\r\n55 . صالحى ، بهمن ( صالح ) 617\r\n56 . صغير اصفهانى ، محمد حسين ( صغير ) 618\r\n57 . صلح‌خواه ، على اكبر ( خوشدل ) 620\r\n58 . طهماسبى ، قادر ( فريد ) 622\r\n59 . عابد تبريزى ، محمد ( عابد ) 623\r\n60 . عادلى ، محمد صادق 625\r\n61 . عاصى ، عبد القهّار 625\r\n62 . عاملى ، امير 626\r\n63 . عطائى ، سيّد على 628\r\n64 . غفورزاده ، محمد جواد ( شفق ) 628\r\n65 . فتى تبريزى ، محمد على ( فتى ) 631\r\n66 . فخّارزادهء جهرمى ، محمّد 635\r\n67 . فراهى كاشانى ، عزيز الله ( فراهى ) 636\r\n68 . فرجى ، مهدى 637\r\n69 . قاسمى ، محمّد ضياء 638\r\n70 . قدرتى ، نسترن 639\r\n71 . قدسى ، سيد فضل الله 641\r\n72 . قزوه ، عليرضا 642\r\n73 . كافى ، غلامرضا 643\r\n74 . كىمنش ، عباس ( مشفق ) 645\r\n75 . لاهوتى ، حسين 651\r\n76 . مجاهدى ، محمد على ( پروانه ) 652\r\n77 . محبّت ، محمد جواد 657\r\n78 . محدثى ، جواد 659\r\n79 . محمدى ، سيد رضا 660\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n80 . محمودى ، سهيل 661\r\n81 . مرادى ، محمد 662\r\n82 . مردانى ، محمد على 664\r\n83 . مردانى ، نصر اللّه ( ناصر ) 666\r\n84 . مصفّا ، مظاهر 669\r\n85 . معلم سمنانى ، على 674\r\n86 . ممتحنى سبزوارى ، حسين ( حميد ) 676\r\n87 . منشى كاشانى ، محمود ( منشى ) 678\r\n88 . موحّد بلخى ، سيد حسين 680\r\n89 . موحدىنيا ، سعيد 681\r\n90 . موسوى آرانى ، سيد شهاب ( موسوى ) 682\r\n91 . موسوى گرمارودى ، سيد على 683\r\n92 . مؤيّد ، سيّد رضا 695\r\n93 . مهدىخانى ، غلامعلى ( مجرّد ) 698\r\n94 . مير شكّاك ، يوسفعلى 699\r\n95 . نجاتى ، پروانه 700\r\n96 . وفا آرانى ، نظام 702\r\n97 . نظمى تبريزى ، على ( نظمى ) 704\r\n98 . نگارنده ، عبد العلى 705\r\n99 . وارستهء كاشانى ، محمد ( وارسته ) 707\r\n100 . وحيدى ، هادى 708\r\n101 . وليئى ، قربان 710\r\n102 . هاشمى ، نيّره سادات 712\r\n103 . يعقوبى ، حسن 714\r\nنمايهء شعراء 715\r\nفهرست منابع 721\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار\r\nحماسهء ماندگار و باشكوه عاشورا - اين رخداد بىنظير و استثنايى در طول همهء تاريخ - از چنان جلال و عظمتى برخوردار است كه بيش از هر پديده‌اى در جهت‌بخشى به حركت تاريخ - بويژه تاريخ اسلام و تشيع علوى - نقش مؤثر و انكارناپذيرى داشته است .\r\nبىگمان ، هيچ حادثه‌اى را نمىتوان يافت كه به اندازهء اين حماسهء سرنوشت‌ساز ، بانفوذ در عمق جان و فطرت انسان‌هاى آزاده و آگاه ، تشنگان زلال حقيقت را سيراب سازد و حق‌باوران عالم را تا مرز شيفتگى و شيدايى بكشاند و عرصه‌هاى گوناگونى از حيات بشرى را تجلىگاه شكوه و عظمت خود نمايد .\r\nيكى از اين عرصه‌ها فرهنگ و ادب به ويژه شعر و نظم بوده كه در به تصوير كشيدن اين حقيقت هميشه زنده ، توفيق بزرگى را نصيب خود ساخته است .\r\nاز همان روزهاى نخستين ، انتشار خبر اين واقعهء هولناك ، كه تصويرگر اوج حماسه و ايثار ، شجاعت و شهامت ، پايمردى و غيرت ، خلوص و حق‌باورى ، خداخواهى و خدامحورى و مظلوميت و بىياورى از يك سو و جهالت و پستى ، خشونت و بىرحمى ، استكبار و ستمگرى ، حق‌گريزى و دنياخواهى و برخوردارى كامل از عِدّه و عُدّهء دنيوى از سوى ديگر بود ، از چشمهء چشم هر صاحب بصيرتى فراتى از اشك اندوه جارى و ژرفاى جان هر جوياى حقيقتى را به كانونى از شراره‌هاى جانسوز ملال مبدّل ساخت و سينهء بىكينهء ارباب معرفت را داغدار آلام جانگداز اين رخداد بىنظير كرد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر اين ميان ، شعر و ادب كه عرصهء تصويرگرى زيبايىها و لطافتها و احساسات پاك انسانى و فضائل الهى است ، بيش از هر زمينهء ديگرى تجلىگاه بزرگى و شكوه خيره كنندهء اين حماسه بىمانند گرديد و شاعران و سخنسرايان و نام‌آوران فرهنگ و ادب پارسى را مفتون رمز و رازهاى خود كرد و آثار بسيار گرانبها و پرارجى را به فرهنگ بشرى عرضه داشت .\r\nپژوهشكده تحقيقات اسلامى نمايندگى ولىّ فقيه در سپاه در جهت پاسداشت ، احيا و گسترش فرهنگ غنى و پوياى عاشورا ، زمينهء تهيهء اين اثر تحقيقى عاشورايى را فراهم آورده است . كتاب « كاروان شعر عاشورا » ابعاد گوناگون تجلى فرهنگ عاشورا در شعر فارسى و تاريخ پديدارى و تطور محتوايى و ساختارى شعر اصيل و الهى عاشورايى را به وسيلهء شاعر و اديب توانا ، محب دلسوختهء آل اللّه ، استاد محمد على مجاهدى ( پروانه ) با ظرافت ، تيزبينى ، دقت و موشكافى قابل تحسينى مورد بررسى قرار داده است .\r\nبا اين وجود ، اين مجموعه اندكى است از گفتنىهاى بسيار دربارهء ابعاد پرشكوه و خيره كنندهء حماسهء عاشورا و تأثيرات شگرف آن در شعر و بر صاحبان انديشه و قلم است كه با پرداختن بيشتر به آن ، نسل برخاسته از دامن انقلاب اسلامى را - كه خود مولود مباركى است از فرهنگ حرّيّت و آزادگى و مكتب انسانيّت و فضيلت عاشورايى - با ابعاد دامنه‌دار ، درسها و پيامها و عبرتهاى واقعه‌اى كه بر سينهء تفتيدهء صحراى نينوا ، با خون گرامىترين و صالح‌ترين بندگان خدا به تصوير كشيده شد ، هرچه بيشتر آشنا و مأنوس نمايند .\r\nخداى بزرگ را شاكر و سپاسگزاريم كه توفيق اين خدمت ناچيز به ساحت مقدّس مولى الكونين حضرت ابى عبد اللّه الحسين عليه السلام را يافتيم و اميد آن داريم كه اين اقدام ، گامى كوچك باشد در پيمودن راهى بزرگ و طولانى در معرّفى سيماى پرفروغ عاشورا و سرآغاز يك تلاش جمعى به پايمردى و همراهى فرهيختگان و دانشوران براى اصلاح و تكميل اين‌گونه تحقيقات .\r\nدر پايان ، تلاش مؤلف گرانمايه و همهء عزيزانى را كه با خلوص نيّت در تكوين و پديد آمدن اين اثر عاشورايى سهيم و دخيل بوده‌اند ، سپاس مىگزاريم و توفيق هرچه بيشتر آنان را در خدمت به فرهنگ عاشورا از خداى قادر متعال خواستاريم .\r\nپژوهشكده تحقيقات اسلامى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n عشق اگر در اين سفر با ما نبود * « كاروان شعر عاشورا » نبود \r\n\r\nمقدمه\r\nتذكره‌نويسى در زبان فارسى داراى پيشينهء كهنى است و از سدهء ششم تا كنون بيش از 500 تذكره در شرح احوال و معرفى آثار شعراى فارسى زبان نگاشته شده است كه علىرغم همانندىهايى كه با هم دارند ، وجوه تمايز آنها از يكديگر بر اهل فن پوشيده نيست .\r\nتذكره‌هاى فارسى از ديرباز به عنوان كتب مرجع مورد عنايت پژوهشگران در زمينه‌هاى ادبى ، فرهنگى ، هنرى ، تاريخى ، جغرافيايى ، جامعه‌شناسى و سياسى قرار داشته‌اند و به خاطر سبك‌هاى مختلف نگارشى ، تنوع موضوعى و سليقه‌هاى متفاوتى كه غالبا مؤلفان در تدوين آنها به‌كاربرده‌اند ، از متون مفيد و ارزشمند زبان فارسى به شمار مىروند .\r\nدر يك نگرش كلى ، تذكره‌هاى فارسى را مىتوان در دو گروه عمده مورد مطالعه و ارزيابى قرار داد :\r\n1 . تذكره‌هايى كه جنبهء عمومى دارند و فارغ از شاخصه‌هاى زبانى ، زمانى و مكانى تأليف شده‌اند . تذكره‌هايى مانند : مجمع الفصحاء تأليف رضا قلى خان هدايت و شعر العجم نوشتهء شبلى نعمانى ترجمهء سيد محمد تقى فخر داعى گيلانى را مىتوان در زمرهء تذكره‌هاى عمومى به شمار آورد ، زيرا در تدوين آنها معيار خاصى به جز فارسى زبان بودن شاعران لحاظ نشده است .\r\n2 . تذكره‌هايى كه با انگيزه‌هاى خاصى پديد آمده‌اند و غالبا بر مؤلّفه‌هايى از قبيل : زمان و منطقهء جغرافيايى و يا شغل و جنسيت شاعران و وجه غالب علمى و شخصيتى آنان استوارند و به همين جهت از تذكره‌هايى كه جنبهء عمومى دارند ، مفيدترند ، چرا كه از نظر موضوعى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكاملا مشخص‌اند و اطلاعات لازم را در زمينه‌هاى مختلف در اختيار اهل ادب و تحقيق قرار مىدهند . تذكره‌هايى مانند : تذكرهء ميخانه تأليف ملا عبد النّبى فخر الزّمانى قزوينى و تذكرهء پيمانه نوشتهء احمد گلچين معانى - در شرح احوال و آثار شاعران ساقىنامه‌سُرا - ، زنان سخنور و شاعران كور تأليف على اكبر مشير سليمى ، شعراى آذربايجان تأليف محمد ديهيم ، سخنوران قم و در محفل روحانيان در شرح احوال و آثار روحانيان شاعر - نوشتهء نگارندهء اين سطور ، از تذكره‌هايى هستند كه موضوع خاصى را دنبال مىكنند و از نظر موضوعى مشخص و محدودند .\r\nمتأسفانه تاكنون تذكرهء مستقلى دربارهء شاعران آيينى و نيز شعرايى كه داراى آثار منظوم عاشورايىاند ، نگاشته نشده است و به رغم اهميت موضوعى ، مورد عنايت تذكره‌نويسان فارسى زبان قرار نگرفته است . شايد گستردگى دامنهء تحقيق و زمان بسيارى كه بايد صرف تدوين اين‌گونه آثار شود ، و نيز هزينه‌هاى زيادى كه طبعا چاپ و نشر آثارى از اين دست مىطلبد ، در اين امر دخيل بوده است .\r\nبه هر روى ، انگيزهء اصلى از تأليف كاروان شعر عاشورا پر كردن اين خلأ ملموس و برآوردن نياز محسوسى است كه مشتاقان فارسى زبان فرهنگ عاشورا به مطالعه و مرور اين‌گونه آثار دارند .\r\nبا پديد آوردن آثارى از اين قبيل ، مىتوان در مسير احياى شعر عاشورا و روند تكاملى آن گام برداشت و با معرفى و گراميداشت پديد آورندگان آثار منظوم عاشورايى ، انگيزه‌هاى لازم را در شعراى جوان براى پيمودن اين مسير هموار و در عين حال دشوار ، به وجود آورد .\r\nترديدى نيست كه فراهم آوردن آثارى از اين دست و گام نهادن در قلمروى كه كران ناپيداست ، كار چندان آسانى نيست ، زيرا علاوه بر انگيزه‌هاى معنوى و همت و حوصله و صرف وقت ، نياز به مطالعه و بررسى مآخذ متقنى دارد كه گاهى به خاطر دور از دست بودن مشكلات بىشمارى را فرا راه اهل تحقيق قرار مىدهد كه عبور از آنها دشوار و گاه غير ممكن است .\r\nكاروان شعر عاشورا حاصل مطالعات سىواندسالهء اين جانب پيرامون موضوعات شعر آيينى در زبان فارسى است . فيش‌هاى موضوعى بسيارى كه به تدريج در اين زمينه‌ها آماده شده بود ، راهگشاى نگارنده در پديد آوردن و به سامان رساندن اين اثر بوده است و مسلما كاستىهايى دارد كه در رفع آنها به عنايت و راهنمايى فرهيختگانى كه در زمينهء شعر عاشورا مطالعاتى دارند ، اميدواريم .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاين تذكره داراى 6 فصل است :\r\n1 . فصل اول اين اثر با عنوان « سيماى امام حسين عليه السلام در شعر فارسى » به شاعرانى اختصاص دارد كه اثر منظوم مستقلى دربارهء سالار شهيدان و شهداى كربلا و حادثه كربلا ندارند ، ولى با رويكردى كوتاه و گذرا در برخى از آثار منظوم خود از اين مهم غافل نمانده‌اند . در اين بخش نمونه‌هايى از آثار 35 تن از شاعران فارسى زبان ، از سدهء پنجم تا سدهء سيزدهم ، ارايه شده است .\r\n2 . در فصل دوم با عنوان « معرفى منظومه‌هاى عاشورايى دور از دسترس و آفرينندگان آنها » بيش از هشتاد منظومهء نادر عاشورايى را معرفى كرده‌ايم كه اغلب آنها به زيور طبع آراسته نشده و از نسخه‌هاى خطى آنها در كتابخانه‌هاى داخل و خارج از ايران نگاه‌دارى مىشود ، و معدودى از آنها كه به چاپ رسيده ، همانند نسخه‌هاى خطّى كمياب و نادرند . اين بخش از تذكره ، بيشتر جنبهء كتاب‌شناسى دارد و ما با معرفى اين منظومه‌ها و سرايندگان غالبا گمنام آنها ، مشعل فروزانى را فرا راه اهل تحقيق در قلمرو شعر فارسى برافروخته‌ايم به اين اميد كه هريك از آنان در حد توان و فرصتى كه دارند در احياء نشر اين گنجينه‌هاى ارزشمند بكوشند و غبار غربت را از چهرهء اين آثار منظوم عاشورايى و سرايندگان گمنام و با اخلاص‌شان بزدايند و بر غناى گنجينهء گران‌سنگ شعر آيينى در زبان فارسى بيفزايند .\r\n3 . در فصل سوم به نقل اشعارى پرداخته‌ايم كه نام سرايندگان آنها مشخص نيست . اين آثار منظوم عاشورايى را كه بيشتر از مقتل‌هاى فارسى نقل كرده‌ايم ، به خاطر نامعلوم بودن سرايندگان‌شان نمىتوان در مقطع زمانى خاصى قرار داد ولى شيوهء كلامى آنها را مىتوان به تفاوت مورد با سبك بيانى رايج در سده‌هاى پنجم تا دهم مقايسه كرد .\r\n4 . در فصل چهارم با عنوان : « چهره‌هاى آشناى شعر عاشورا » به معرفى شاعرانى پرداخته‌ايم كه از سدهء چهارم تا نيمهء اول سدهء سيزدهم در جاى جاى ايران و ساير كشورهاى اسلامى مىزيسته‌اند و داراى آثار منظوم عاشورايى مستقلى مىباشند .\r\nبراى بررسى بيشتر در مورد اين گروه از شاعران و آثار عاشورايى آنان ، چهار محور موضوعى را براى هريك از آنان در نظر گرفته‌ايم :\r\n1 . زندگينامه . 2 ) سبك شعرى . 3 ) دامنهء تأثير آثار عاشورايى . 4 ) برگزيدهء آثار عاشورايى .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبرخى از اين شاعران داراى يك يا دو اثر منظوم عاشورايىاند كه به ناگزير به نقل آنها پرداخته‌ايم ولى در مورد ساير شعرا برگزيده و منتخبى از آثارشان را ارايه كرده‌ايم و اگر داراى تركيب‌بند عاشورايى بوده‌اند سعى كرده‌ايم در حد گنجايى مقال ، تماما و يا بندهايى از آنها را برگزينيم . اين بخش حاوى شرح احوال و برگزيدهء آثار 27 تن از شاعران فارسى زبان مىباشد .\r\n5 . در فصل پنجم اين تذكره ، رويه‌اى كه در بخش چهارم اعمال شده ، ادامه پيدا كرده است و به شرح احوال و آثار عاشورايى 51 تن از شاعران فارسى زبانى اختصاص يافته كه در مقطع زمانى نيمه دوم سدهء 13 تا پايان سدهء 14 زندگى مىكرده‌اند . مطالب اين بخش در جلد دوم اثر ارائه شده است .\r\n6 . در فصل ششم به شرح احوال و نقل آثار عاشورايى شاعران معاصر خواهيم پرداخت .\r\nدر اين فصل به دليل بروز پاره‌اى مشكلات ناگزير شديم تنها به معرفى 103 تن از چهره‌هاى عاشورايى سراى معاصر بسنده كنيم و آن را در معرض نظر و داورى مشتاقان فرهنگ ماندگار عاشورا قرار دهيم .\r\nاز همين روى بايد عذرخواهى خود را از عزيزانى كه زندگىنامه و نمونه آثار ممتاز عاشورايى آنان در اين مجلد نيامده ، ابراز كنيم .\r\nدر پايان از همراهى هيأت علمى گروه تاريخ و تمدن اسلامى ، خصوصا از عنايت حضرت حجة الاسلام و المسلمين حسينى شاهرودى مسئول وقت محترم پژوهشكده تحقيقات اسلامى سپاه در به سامان رسيدن مجلّدات اين اثر سپاسگزارى مىكنم و از درگاه ايزد لا يزال توفيقات بيشترى را براى همهء اين عزيزان در نشر معارف اسلامى و احياى فرهنگ عاشورا خواستارم .\r\nمحمد على مجاهدى ( پروانه )\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل اول سيماى امام حسين عليه السلام در شعر فارسى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\nشاعرانى كه در مديحت و يا مرثيت سالار شهيدان و شهداى كربلا ( عليهم السلام ) به استقلال سخن گفته‌اند و يا در پيشينهء شعر فارسى آثار منظومى از آنان در همين ارتباط به ثبت رسيده است فراوان‌اند ، اما گروه ديگرى از شاعران فارسىزبان بىآنكه اثر مستقلى در اين رابطه داشته باشند ، گاهى به مناسبت و يا در جايى كه مقام سخن اقتضا كرده است ، از وجود نازنين سالار شهيدان به عنوان يك نماد تاريخى - مذهبى كه اسطورهء آزادگى ، مردانگى و ستم‌ستيزى است ، بهره برده‌اند و گاهى نيز در اثناى سخن به صورت كوتاه و بسيار گذرا از قافله‌سالار كربلا ياد كرده‌اند و در مظلوميت ، حقانيت و يا عظمت وجودى آن حضرت سخن گفته‌اند ، از همين روى لازم ديديم در طليعهء اين تذكره ، از اين گروه شاعران نيز ياد كنيم .\r\n\r\n1 . ابو زيد محمّد غضائرى رازى\r\nكه در اوايل سدهء پنجم مىزيسته ، از مادحان بهاء الدولهء ديلمى است و با عنصرى ( متوفاى 431 ه . ق ) معاصر بوده و به جز 219 بيت از اشعار شامل دو قصيدهء بلند ، چند قطعه و ابيات پراكنده از او در دست نيست غضائرى رازى در قطعه شعرى سه بيتى به مديحت پنج تن آل عبا پرداخته است :\r\n مرا شفاعت اين پنج تن بسنده بود * كه روز حشر بدين پنج تن ، رهانم تن\r\nبهين خلق و برادرش و دختر و دو پسر : * محمد و على و فاطمه ، حسين و حسن\r\nايا كسى كه شدى معتصم به آل رسول * زهى سعادت تو ، لا تخف و لا تحزن « 1 » \r\n\r\n\r\n","description":"","footnote":"\r\n( 1 ) . شرح احوال و آثار شاعران بىديوان در قرن‌هاى سوم و چهارم و پنجم هجرى ، به تصحيح محمود مدبرى ( تهران ، نشر پانوس ، چاپ اول ، سال 1370 ) ص 457 و 466 .\r\n","page_name":" 21 ","page_number":21},
  {"content":"\r\n\r\n\r\n2 . قطران تبريزى\r\nملقب به فخر الشعراء و مُكنّى به ابو منصور فرزند منصور گيلانى است ، ولى خود وى در ده شادى آباد واقع در شش كيلومترى جنوب شرقى تبريز به دنيا آمده است .\r\nاو در سبك خراسانى شعر مىسروده و تعداد اشعارش را حدود دوازده هزار بيت نوشته‌اند كه اغلب در قالب قصيده بوده است . وى در سال 466 ه . ق به بيمارى نقرس در تبريز بدرود حيات گفته و در مقبرة الشعراى سرخاب به خاك سپرده شده است .\r\nهمو علاوه بر ديوان شعر ، لغت‌نامه‌اى نيز داشته به نام تفاسير فى لغة الفرس كه فعلا نسخه‌اى از آن در دست نيست . « 1 »\r\nقطران تبريزى در پايان قصيده‌اى كه براى ممدوح خود ابو الخليل جعفر سروده ، به هنگام دعا ، دشمنان او را همانند فرعونيان و همچون كفار كربلا مرده مىخواهد :\r\n تا وصف غرقه گشتن فرعونيان بوَد * تا نعت كربلا بود و آن همه بلا\r\nبادند دشمنانْت چو فرعونيان غريق * خصمانْت گشته مرده چو كفار كربلا « 2 » \r\nو در رثاى ممدوحى ديگر ، تشنه جان دادن او را با شهيد كربلا مقايسه كرده است !\r\n رفتى ز جهان به تشنگى بيرون * مانند شهيد كربلا بودى « 3 » \r\nهمو در قصيدهء مناقبى ديگرى دربارهء ممدوحى ديگر و نتيجهء كارزارى كه با دشمن داشته است مىگويد :\r\n گشت چون زهر هلاهل ، نوش در كام عدو * چون شدى در جنگ و ، گفتى جنگجويان را هلا\r\nآن بلا كآورده‌اى در جان بدخواهان ملك * فاش گشت اندر جهان همچون حديث كربلا « 4 » \r\n\r\n3 . حكيم ناصر خسرو قباديانى ( 394 - 481 )\r\nمكنّى به ابو معين و ملقب و متخلص به « حجت » فرزند خسرو قباديانى ، از پرآوازه‌ترين سخنوران و دانشمندان سدهء پنجم هجرى است . در قباديان از نواحى بلخ زاده شد و در سن هشتاد و هفت سالگى در قصبهء يمگان از ولايت بدخشان بدرود حيات گفت .\r\n\r\n\r\n","description":"","footnote":"\r\n( 1 ) . دويست سخنور ، نظمى تبريزى ، چاپ دوم ، ( سال 1363 ) ، ص 328 و 329 .\r\n( 2 ) . ديوان قطران تبريزى ، از روى نسخهء مرحوم محمد نخجوانى ، با مقالاتى از : بديع الزّمان فروزانفر ، ذبيح اللّه صفا و سيد حسن تقىزاده چاپ اول ( انتشارات ققنوس ، تهران ، 1362 ) ، ص 8 .\r\n( 3 ) . همان ، ص 368 .\r\n( 4 ) . همان ، ص 455 .\r\n","page_name":" 22 ","page_number":22},
  {"content":"\r\n\r\nديوان ناصر خسرو داراى يازده هزار بيت است كه در دو قالب قصيده و قطعه سروده شده ، و دو مثنوى پندآموز او به اسامى روشنايىنامه و سعادت‌نامه موسوم است . معروف‌ترين آثار وى عبارتند از : وجه‌دين ، الاكسير الاعظم در حكمت ، زاد المسافرين در بيان عقايد اسماعيليه ، سفرنامه كه شرح مسافرتهاى عديدهء اوست و خوان اخوان در تبليغ عقايد دينى خود . « 1 »\r\nوى در عمر خود ، ثناى كسى را نگفت و جز در مناقب آل اللّه شعر مناقبى نسرود . شيوهء شعرى او سبك خراسانى است و آثار او از متانت ، استوارى و سختگى خاصى برخوردار است .\r\nوى در مذمت حاكمان عشرت‌طلب و محتسبان شرابخوارهء عصر خويش مىگويد :\r\n حاكم ، در جلوهء خوبان به روز * نيمشبان ، محتسب اندر شراب\r\nخون حسين ، آن بچشد در صبوح ! * وين بخورد ز اشتر صالح ، كباب « 2 » ! \r\nناصر خسرو در قصيدهء مناقبى خود در ستايش رسول گرامى اسلام صلى اللّه عليه و آله و سلم از امام حسن و امام حسين عليهما السلام به بزرگى ياد مىكند و ارادت قلبى خود را نسبت به آنان ابراز مىدارد :\r\n قرين محمد كه بود ؟ آن‌كه جفتش * نبودى مگر حور عين محمد\r\nازين حور عين و قرين گشت پيدا * حسين و حسن ، شين و سين محمد\r\nحسين و حسن را شناسم حقيقت * به دو جْهان ، گل و ياسمين محمد\r\nچنين ياسمين و گل اندر دو عالم * كجا رُست جز در زمين محمد ؟\r\nنيارم گزيدن همى مر كسى را * بر اين هردوان نازنين محمد « 3 » \r\nو در قصيدهء سختهء ديگرى ، اين دو وجود نازنين را سرور جوانان بهشت معرفى مىكند و در بيان اين امر از كلام رسول خدا سود مىجويد :\r\n جوانى ستوده است ، مدحت مر او را * بس است و جز اين نيستش هيچ مفخر\r\nكه : سادات جمع جوانان جنت * نبى گفت : هستند شُبَّير « 4 » و شُبَّر « 5 » \r\n\r\n\r\n","description":"","footnote":"\r\n( 1 ) . دويست سخنور ، ص 417 تا 420 .\r\n( 2 ) . ديوان اشعار حكيم ناصر خسرو قباديانى ، با تصحيح حاجى سيد نصر اللّه تقوى ، به انضمام روشنايىنامه و سعادت نامه ، چاپخانهء گيلان ، تهران 1339 ، ص 39 .\r\n( 3 ) . همان ، ص 103 .\r\n( 4 ) . نام عبرى امام حسين ( عليه السلام )\r\n( 5 ) . نام عبرى امام حسن ( عليه السلام ) ، همان ، ص 150 .\r\n","page_name":" 23 ","page_number":23},
  {"content":"\r\n\r\nهمو در قصيده‌اى شيوا ، از غاصبان حقوق آل اللّه سخن مىگويد :\r\n بر منبر حق شده‌ست دجّال * خامش بنشين به زير منبر\r\nاول به مراد عام نادان * بررفت به منبر پيمبر\r\nگفتا كه : منم امام و ، ميراث * بستد ز نبيرگان و دختر\r\nروى وى ، اگر سپيد باشد * روى كه سيه بود به محشر ؟\r\nور مىبروى تو با امامى * كاين فعل شده‌ست زو مُشهَّر « 1 »\r\nمن با تو نيَم ، كه شرم دارم * از فاطمه و شُبَير و شُبَّر « 2 » \r\nحكيم ناصر خسرو در قصيده‌اى ديگر از جريان غدير سخن مىگويد و منكران اين واقعيت را به راه راست مىخواند :\r\n بنگر كه خلق را به كه داد و چگونه گفت * روزى كه خطبه كرد نبى بر سر غدير\r\nدست على گرفت و ، به دو داد جاى خويش * گر دست او گرفت ، جز از دست او مگير\r\nاى ناصبى ! اگر تو مُقرّى به دين خويش * حيدر امام توست ، شُبَر آن گهى شبير\r\nور منكرى وصيت او را به جهل خويش * پس خود پس از رسول ببايد همى سفير\r\nعلم على ، نه قال و مقال است عن فلان * بل علم او چو درّ يتيم است بىنظير « 3 » \r\nو در اين قصيده از « سرّ يزدان » سخن به ميان مىآورد كه همان « علم لَدُنى » است كه رسول خدا جانشين خود امير مؤمنان را از آن بهره‌ور ساخته و ساير ائمهء اطهار - عليهم السلام - نيز به ترتيب از آن برخوردار شده‌اند :\r\n بدين پرده اندر ، كسى ره نداند * جز آن كس كه ره را بجويد ز رهبر\r\nره سرّ يزدان كه داند ؟ : پيمبر * پيمبر به كه سپرد اين سِر ؟ ! به حيدر\r\nاگر تو مُقرّى ، ز من خواه پاسخ * و گر منكرى ، پس تو پاسخ بياور\r\nز خانه‌ى مهين و كهين و كبرتر * جوابم بياور از آنها مفَسَّر\r\nبگو : از دو خواهر زن و دو برادر * كدامند فرزندشان ماده و نر ؟ \r\n\r\n\r\n","description":"","footnote":"\r\n( 1 ) . مشهور\r\n( 2 ) . همان ، ص 154 ، 155 .\r\n( 3 ) . همان ، ص 158 .\r\n","page_name":" 24 ","page_number":24},
  {"content":"\r\n\r\n بيان كن كه از چيست تركيب عالم ؟ * جوابم ده از خشك اين شعر ، وَزتر\r\nنداند به حق خدا و ، نداند * نداند كسى جز كه شبَّير و شبَّر « 1 » \r\nناصر خسرو در قصيده‌اى غير مردَّف ولى با قافيهء موصوله ، به مرفّهان بىدرد و سرخوش از شراب عشرت نهيب مىزند و عذر خود را از عدم همراهى با آنان توضيح مىدهد :\r\n اى همه ساله دَنان « 2 » به گرد دِنان « 3 » در ! * من نه به گرد دِنانم و نه دَنانم\r\nمن كه ز خون حسين پر غم و دردم * شاد چگونه كنند خون رَزانم ؟ « 4 » \r\nاين قصيده سراى پرآوازه ، هنگامى كه پاى دفاع از آل اللّه در ميان است ، سخنش عريانى بيشترى پيدا مىكند و به متجاوزان به حقوق اهل بيت و به قاتلان امام حسين ( ع ) نفرين مىفرستد . « 5 »\r\nهمو در اثبات امامت بلافصل ائمه اطهار و جانشينى محرز امير مؤمنان ، با ناصبيان زمانهء خود گفتگو دارد و از اين كه ديگران را بر خاندان رسول برگزيده‌اند ، سرزنش مىكند . « 6 »\r\nو در قصيدهء مناقبى ديگر مردّف به نام مبارك على همين احتجاج را دنبال مىكند :\r\n نبود اختيار على : سيم و زر * كه دين بود و علم : اختيار على\r\nگزين و بهين زنان جهان * كجا بود جز در كنار على ؟\r\nحسين و حسن : يادگار رسول * نبودند جز يادگار على « 7 » \r\n\r\n4 . اديب صابر ترمذى ( متوفاى 538 ه . ق )\r\nفرزند اسماعيل ترمذى ملقب به شهاب الدين از شعراى چيره‌دست سده ششم هجرى و در قصيده‌سرايى يد طولايى داشته و از شيوهء فرخى پيروى مىكرده است . اصل و زادگاهش ترمذ واقع در شمال بلخ بوده ولى غالبا در مرو و بلخ و خوارزم به سر مىبرده .\r\nديوان اشعار وى حاوى شش هزار بيت به چاپ رسيده است . « 8 »\r\n\r\n\r\n","description":"","footnote":"\r\n( 1 ) . همان ، ص 169 .\r\n( 2 ) . خرامان و شادان\r\n( 3 ) . جمع دَنّ : خم بزرگ شراب ، مطلق خم\r\n( 4 ) . همان ، ص 259 . رزان : جمع رَز ، درخت مو ، تاك ، و خون رزان كنايه از شراب است .\r\n( 5 ) . همان ، ص 373 .\r\n( 6 ) . همان ، ص 464 .\r\n( 7 ) . همان ، ص 480 .\r\n( 8 ) . همان .\r\n","page_name":" 25 ","page_number":25},
  {"content":"\r\n\r\nاديب صابر در لُغَز منظومى كه در مورد « آب » سروده ، آورده است :\r\n به كربلا چو دهان حسين ازو نچشيد * همى دهند زبانها يزيد را دشنام\r\nاگر به زير ركاب حسين ، او بودى * به دست فتح گرفتى عنان لشكر شام « 1 » \r\nهمو ضمن ستايش ممدوح خود ، در قصيده‌اى ديگر مىگويد :\r\n دانى كه بر على و حسين و حسن چه كرد * عهد بد زمانه ، چه در سر چه در علن ؟ « 2 » \r\nو باز در مديحت ممدوحى ديگر ، در مبالغه بسيار اغراق كرده است :\r\n زهى به خلد روان كرده بر ثنات زبان * روان فاطمه و حيدر و حسين و حسن « 3 » \r\nو در قصيده‌اى ديگر ، ممدوح خود را در « خُلق » و « خَلق » با امام دوم و سوم مقايسه كرده است !\r\n بنياد حسن و قبلهء احسان : ابو الحسن * در خُلق و خلق ، مثل حسين و حسن شده \r\nو در هجران محبوب خود در غزلى هفت بيتى آورده است :\r\n تا تو بشدى ، بشد قرارم * معلوم نمىشود كجا شد ؟\r\nهجران تو ، دشت كربلا بود ! * زو حصّهء من همه بلا شد\r\nوز خون دوديده ، رويم اينك * چون حلق شهيد كربلا شد !\r\nزين گونه شود كه من شدستم * هر دل كه به عشق مبتلا شد « 4 » \r\n\r\n5 . سيد حسن غزنوى ( متوفاى 556 ه . ق )\r\nملقب به اشرف الدين و مكنّى به ابو محمد و مشهور به اشرف از چهره‌هاى شاخص سبك خراسانى در شعر فارسى است . وى همانند شعراى سلف ، در ستايش ممدوحان خود نه تنها روى به اغراق آورده بلكه در مرثيت آنان نيز حتى از مقدسات مايه گذاشته است :\r\n اى بيوفا زمانه ! چه خواهى دگر ؟ مگير * وى تندرو سپهر ! چه دارى دگر ؟ بيار\r\nو اللّه كه ماتم شرف الدين بو على * از ماتم حسين على هست يادگار ! \r\n\r\n\r\n","description":"","footnote":"\r\n( 1 ) . ديوان اديب صابر ترمذى ، به تصحيح و اهتمام محمد على ناصح ( مؤسسه مطبوعاتى علمى ، تهران ) ، ص 157 و 159 .\r\n( 2 ) . همان ، ص 232 .\r\n( 3 ) . همان ، ص 242 .\r\n( 4 ) . همان ، ص 417 .\r\n","page_name":" 26 ","page_number":26},
  {"content":"\r\n\r\nهمو ضمن ستايش ممدوحى ديگر مىگويد :\r\n گاه آن است كه طفلان چمن * اندر آيند چو عيسى به سخن\r\nگه گشايند دهان ، از لاله * گه نُمايند زبان ، از سوسن\r\nلالهء غرقه به خون همچو حسين * سوسن زنده نفس همچو حسن « 1 » \r\n\r\n6 . انورى ابيوردى ( متوفاى 585 ه . ق )\r\nملقب به اوحد الدّين در شمار نامدارترين قصيده‌سرايان فارسى است كه طبع و قادّ خود را صرف سرودن اشعار مناقبى در مديحت امرا و سلاطين هم عصر خود كرده است . انورى ، اصولا از اسامى مقدس به عنوان نماد تاريخى و مذهبى سود مىجويد و در مديحت ممدوحان خود به كار مىگيرد و تن به قياس مع الفارق مىدهد :\r\n اى جهان را جمال و ، جاه تو زين * اسم و رسم تو ، اسم و رسم حسين ! « 2 »\r\nحسام دولت و دين ، اى خداى داده تو را * جمال احمد و ، جود على و ، نام حسين ! « 3 »\r\n. . . * از زمين تا به آسمان ، ما بين\r\nبه من از كُربت و بلا آورد * كه نياورد كربلا به حسين ! « 4 » \r\n\r\n7 . خاقانى شروانى ( 520 - 595 )\r\nنامش ابراهيم ، كنيه‌اش ابو بديل لقبش افضل الدّين و حسّان العجم است . بسيارى از سخن‌شناسان او را بزرگ‌ترين قصيده‌سرا در زبان فارسى مىشناسند .\r\nوى در قصيدهء آيينى خود - در توحيد و موعظه و مدح حضرت رسول اكرم صلّى اللّه عليه و آله - از شروان و اهالى آن شكوه سر مىدهد خود را حسين زمان ! و روزگار خود را عاشورا و دشمنانش را يزيد و شمر معرفى مىكند :\r\n من حسين وقت و نااهلان يزيد و شمر من * روزگارم جمله عاشورا و شروان كربلا ! « 5 » \r\n\r\n\r\n","description":"","footnote":"\r\n( 1 ) . ديوان سيد حسن غزنوى ، به تصحيح سيد محمد تقى مدرس رضوى ، چاپ اول ، ( انتشارات اساطير تهران ، 1328 ) ، ص 75 و 158 .\r\n( 2 ) . ديوان انورى ، به اهتمام محمد تقى مدرس رضوى ، ( تهران ، شركت انتشارات علمى و فرهنگى ، چاپ سوم ، سال 1364 ) ج 1 ، ص 381 .\r\n( 3 ) . همان ، ج 2 ، ص 706 .\r\n( 4 ) . همان ، ج 2 ، ص 710 .\r\n( 5 ) . ديوان خاقانى ، ص 3 .\r\n","page_name":" 27 ","page_number":27},
  {"content":"\r\n\r\n\r\n8 . عطار نيشابورى ( 540 - 618 )\r\nنامش : محمد ملقب به فريد الدين و مكنى به ابو حامد از عرفاى نامدار و شاعر سدهء ششم هجرى است و در عرفان اسلامى از چهره‌هاى شاخص و ماندگار مىباشد . در قريهء كدكن از توابع نيشابور به دنيا آمد ، و پس از پدر شغل او را در پيش گرفت و داروفروش شد و به امر طبابت نيز مىپرداخت . در همين ايام به تأليف دو منظومهء مصيبت‌نامه و الهىنامه همت گماشت ، و سپس به سير و سلوك روى آورد و به مصر ، دمشق ، حجاز ، ماوراء النهر و هند سفر كرد و صحبت بسيارى از عرفاى زمانهء خود را دريافت .\r\nآثار منظوم او را حاوى يكصد هزار بيت دانسته‌اند و تأليفاتش را تا 114 جلد نوشته‌اند اما به عقيدهء شادروان سعيد نفيسى در تعليقات لباب الالباب - آن چه قطعا از عطار نيشابورى است ، عبارت است از :\r\nتذكرة الاولياء ، اسرارنامه ، الهىنامه ، پندنامه ، خسرونامه ، مختارنامه ، مصيبت‌نامه ، مفتاح الفتوح ، منطق الطير ، نزهة الاحباب ، يا ديوان اشعار . « 1 »\r\nعطار پس از عمرى طولانى و پر فراز و نشيب به سال 618 ه . ق در نيشابور به دست يكى از سپاهيان مغول كشته شد و اينك آرامگاه او در اين شهر ، زيارتگاه اهل معرفت و بصيرت است . ازوست :\r\n كيست حق را و پيمبر را ، ولى ؟ * آن حسن سيرت ، حسين بن على\r\nآفتاب آسمان معرفت * آن محمد صورت و حيدر صفت\r\nنه فلك را ، تا ابد مخدوم بود * ز آن كه او سلطان ده معصوم بود\r\nقرّة العين امام مجتبى * شاهد زهرا ، شهيد كربلا\r\nآن چنان سَر ، خود كه برَّد بىدريغ ؟ * كآفتاب از درد آن ، شد زير ميغ « 2 »\r\nگيسوى او ، تا به خون آلوده شد * خون گردون از شفق پالوده شد\r\nكى كنند اين كافران با اين همه * كو محمد ؟ كو على ؟ كو فاطمه ؟\r\nصد هزاران جان پاك انبيا * صف زده بينم به خاك كربلا\r\nدر تَموز « 3 » كربلا ، تشنه جگر * سر بريدنش ، چه باشد زين بَتَر ؟ \r\n\r\n\r\n","description":"","footnote":"\r\n( 1 ) . دويست سخنور ، ص 253 و 254 .\r\n( 2 ) . ابر\r\n( 3 ) . تابستان\r\n","page_name":" 28 ","page_number":28},
  {"content":"\r\n\r\n با جگر گوشه‌ى پيمبر اين كنند * و آن گهى دعوى داد و دين كنند !\r\nكفرم آيد ، هر كه اين را دين شمرد * قطع باد از بن زفانى « 1 » كاين شمرد ! « 2 » \r\nالبته برخى از اهل تحقيق در انتساب اين مثنوى به عطار نيشابورى ترديد كرده‌اند و آقاى دكتر شفيعى كدكنى از اين زمره‌اند .\r\n\r\n9 . شيخ مصلح الدين سعدى شيرازى ( متوفاى 691 ه . ق )\r\nبزرگ‌ترين غزلسراى فارسى زبان ، در اوايل سدهء هفتم در شيراز به دنيا آمد و پس از پايان تحصيلات مقدماتى در زادگاه خود ، به بغداد رفت و در مدرسه نظاميه مشغول به تحصيل شد . سپس به سير آفاق و انفس پرداخت و پس از سى سال به شيراز بازگشت و دو اثر جاويدان خود گلستان و بوستان را نوشت . « 3 »\r\nكليات اشعار او بارها به چاپ رسيده و بوستان و گلستان او از ديرباز مورد عنايت ادب‌دوستان قرار داشته و دارد . از اوست :\r\n فردا كه هر كسى به شفيعى زنند دست * ماييم و دست و دامن معصوم مرتضى\r\nيا رب ! به نسل طاهر اولاد فاطمه * يا رب ! به خون پاك شهيدان كربلا\r\nيا رب ! به صدق سينهء پيران راستگوى * يا رب ! به آب ديدهء مردان آشنا\r\nدلهاى خسته را به كرم مرهمى فرست * اى نام اعظمت در گنجينهء شفا ! « 4 » \r\n\r\n10 . جلال الدين محمد مولوى بلخى ( 604 - 672 )\r\nمعروف به ملاى رومى فرزند بهاء الدين محمد ، چهره‌اى نيست كه براى اهل شعر و عرفان ناشناخته باشد . حكيم سنايى ( متوفاى 545 ه . ق ) و عطار نيشابورى ( 530 - 627 ) و ملاى رومى سه ضلع مثلثى را تشكيل مىدهند كه قلمرو وسيع شعر و عرفان در سده‌هاى ششم و هفتم در اختيار آنهاست . هريك از آنان به نوبت در اين قلمرو كران ناپيدا به آفرينش آثار منظومى در عرصهء زبان فارسى توفيق يافته‌اند كه جلوه‌هاى بديعى از انديشه‌هاى عرفانى را در آيينهء شعر پارسى در معرض تماشا قرار داده است كه هنوز از مشتاقان شعر و عرفان دل مىربايد و در كار آنان دلبريها مىكند .\r\n\r\n\r\n","description":"","footnote":"\r\n( 1 ) . زبانى\r\n( 2 ) . شكوه شعر عاشورا در زبان فارسى ، ص 62 و 63 .\r\n( 3 ) . فرهنگ معين ، ج 5 ، ذيل عنوان سعدى .\r\n( 4 ) . كليات سعدى ، محمد على فروغى ( ذكاء الملك ) ، ( كتابفروشى محمد حسن علمى ) ، تهران ، ص 429 .\r\n","page_name":" 29 ","page_number":29},
  {"content":"\r\n\r\nملاى رومى در دفتر ششم مثنوى معنوى خود ، به عزادارى شيعيان اهل حلب در سوگ سالار شهيدان اشاره مىكند و ماجراى شاعر غريبى را به تصوير مىكشد كه در دروازهء انطاكيه شاهد اين عزاداريها است و هنگامى كه از سبب اين عزاداريها جويا مىشود ، پاسخى مىشنود كه براى او پرسش‌آفرين است و در حقيقت اين مولوى بلخى است كه از زبان اين شاعر ، ناشناخته و غريب سخن مىگويد و بر اهل حلب نهيب مىزند كه نصيب شما از واقعهء عاشورا چيست ؟ و درسى كه از قيام كربلا گرفته‌ايد ، كدام است ؟ و نتيجه مىگيرد كه بايد بر احوال خود گريه كنيم و عزاى خود را بگيريم ، چرا كه شاهدان شهيد به مقام و منزلتى كه مىخواستند رسيده‌اند ، و ماييم كه در كوره راه زندگى بىآنكه رسم و راه آنان چراغ راهمان باشد ، ره مىسپريم و سالها است كه با اين غفلت دامنگير كنار آمده‌ايم :\r\n روز عاشورا ، همه اهل حلب * باب انطاكيه اندر ، تا به شب\r\nگرد آيد مرد و زن ، جمعى عظيم * ماتم آن خاندان دارد ، مقيم\r\nناله و نوحه كنند اندر بكا * شيعه ، عاشورا براى كربلا\r\nبشمرند آن ظلمها و امتحان * كز يزيد و شمر ديد آن خاندان\r\nنعره‌هاشان مىرود در ويل وَشت * پر همى گردد همه صحرا و دشت\r\nيك غريبى ، شاعرى ، از ره رسيد * روز عاشورا و ، آن افغان شنيد\r\nشهر را بگذاشت ، و آن سوداى كرد * قصد جست و جوى آن هيهاى كرد\r\nپرس پرسان مىشد اندر اقتفاد * چيست اين غم ؟ بر كه اين ماتم فتاد ؟\r\nاين رئيسِ زفت باشد كه بمرد * اين چنين مجمع ، نباشد كار خرد\r\nنام او ، و القاب او ، شرحم دهيد * كه غريبم من ، شما اهل دهيد\r\nچيست نام و پيشه و اوصاف او ؟ * تا بگويم مرثيه ز الطاف او\r\nمرثيه سازم كه مرد شاعرم * تا از اينجا ، برگ و لالِنگى « 1 » برم\r\nآن يكى گفتش كه : هى ! ديوانه‌اى * تو نيى شيعه ، عدوّ خانه‌اى\r\nروز عاشورا نمىدانى كه هست * ماتم جانى كه از قرنى به است ؟ \r\n\r\n\r\n","description":"","footnote":"\r\n( 1 ) . غذايى كه مردمان فقير ، از مهمانىها برند . ( فرهنگ معين )\r\n","page_name":" 30 ","page_number":30},
  {"content":"\r\n\r\n پيش مؤمن كى بود اين غصه ، خوار * قدر عشق گوش ؟ عشق گوشوار\r\nپيش مؤمن ، ماتم آن پاك‌روح * شهره‌تر باشد ز صد طوفان نوح\r\nگفت : آرى ، ليك كو دَور يزيد ؟ * كى بُدست اين غم ؟ چه دير اينجا رسيد !\r\nچشم كوران ، آن خسارت را بديد * گوش كرّان ، آن حكايت را شنيد\r\nخفته بودستيد تا اكنون شما ؟ ! * كه كنون جامه دريديت از عزا !\r\nپس عزا بر خود كنيد اى خفتگان ! * ز آن‌كه بدمرگى است اين خواب گران !\r\nروح سلطانى ، ز زندانى بجست * جامه چه دْرانيم و ؟ چون خاييم دست ؟\r\nچون كه ايشان ، خسرو دين بوده‌اند * وقت شادى شد ، چو بشكستند بند\r\nسوى شادُروان « 1 » دولت تاختند * كنده و زنجير را ، انداختند\r\nروز ملك است و گَش « 2 » شاهنشهى * گر تو يك ذره از ايشان آگهى\r\nور نيى آگه ، برو بر خود گِرى ! « 3 » * ز آن كه در انكار نقل و محشرى\r\nبر دل و دين خرابت نوحه كن * كه نمىبيند جز اين خاك كُهن\r\nور همى بيند ، چرا نبود دلير ؟ * پشتدار و جان سپار و چشمْ سير ؟\r\nدر رخت ، كو از مىِ دين فرّخى ؟ * گر بديدى بحر ، كو كفّ سخى ؟ !\r\nآن‌كه جُو ديد ، آب را نكْنَد دريغ * خاصه آن ، كو ديد آن دريا و ميغ « 4 » \r\nو در اينجا با نقل غزل پرشور و معروف عاشورايى جلال الدين مولوى بلخى حسن ختام اين مقال را رقم مىزنيم :\r\n كجاييد اى شهيدان خدايى ؟ * بلاجويان دشت كربلايى\r\nكجاييد اى سبك‌روحان عاشق ؟ * پرنده‌تر ز مرغان هوايى\r\nكجاييد اى شهان آسمانى ؟ * بدانسته فلك را در گشايى \r\n\r\n\r\n","description":"","footnote":"\r\n( 1 ) . سراپرده ، پردهء بزرگى كه در قديم جلوى بارگاه بزرگان مىكشيدند ، به فتح حرف ( دال ) نيز تلفظ مىشود .\r\n( 2 ) . خوب و خوش\r\n( 3 ) . بر حال خود گريه كن .\r\n( 4 ) . مثنوى معنوى به تصحيح رينولد . ا . نيكلسون ، به اهتمام دكتر نصر اللّه پورجوادى ، تهران چاپ اول ( مؤسسهء انتشارات امير كبير ، سال 1363 ) ج 3 ، دفتر پنجم و ششم ، ص 317 تا 319 .\r\n","page_name":" 31 ","page_number":31},
  {"content":"\r\n\r\n كجاييد اى ز جان و جا رهيده ؟ * كسى مر عقل را گويد : « كجايى ؟ ! »\r\nكجاييد اى درِ زندان شكسته ؟ * بداده وامداران را رهايى\r\nكجاييد اى در مخزن گشاده ؟ * كجاييد اى نواى بينوايى ؟\r\nدر آن بحريد كاين عالم كف اوست * زمانى بيش داريد آشنايى\r\nكف درياست صورت‌هاى عالم * ز كف بگذر ، اگر اهل صفايى\r\nدلم كف كرد ، كاين نقش سخن شد * بهل نقش و به دل رو گر زمايى « 1 » \r\n\r\n11 . خواجوى كرمانى\r\nملقب به كمال الدين و مكنّى به ابو العطاء ( 679 - 753 ) در شمار بهترين غزلسرايان سدهء هشتم هجرى است . وى علاوه بر ديوان اشعارش كه حاوى حدود بيست هزار بيت مىباشد پنج منظومه در قالب مثنوى دارد كه به تقليد از حكيم نظامى سروده است .\r\nمزار وى در نزديكى دروازه قرآن شهر شيراز ، زيارتگاه صاحبدلان و شيفتگان ادب پارسى است . وى در بندى از تركيب‌بند خود كه در توحيد و مناقب خلفا سروده ، از سالار شهيدان بدين گونه ياد كرده است :\r\n آن گوشوار عرش كه گردون جوهرى * با دامنى پر از گهرش بود مشترى\r\nدرويش ملك بخش و جهاندار خرقه‌پوش * خسرو نشان صوفى و سلطان حيدرى\r\nدر صورتش معين و ، در سيرتش مبين * انوار ايزدى و ، صفات پيمبرى\r\nدر بحر شرع ، لؤلؤى شهوار و همچو بحر * در خويش غرقه گشته ز پاكيزه گوهرى\r\nاقرار كرده حر يزيدش « 2 » به بندگى * خط باز داده روح امينش به چاكرى\r\nلبْ خشك و ديده تر ، شده از تشنگى هلاك * و آنگه طفيل خاك درش خشكى و ترى\r\nاز كربلا بِدو همه كرب و بلا رسيد * آرى همين نتيجه دهد ملك‌پرورى\r\nگلگون هنوز چنگ پلنگان كوهسار * از خون حمزه ، شاه شهيدان روزگار « 3 » \r\n\r\n\r\n","description":"","footnote":"\r\n( 1 ) . كليات شمس ( يا ديوان كبير ) مولانا جلال الدين محمد مشهور به مولوى با تصحيحات و حواشى بديع الزمان فروزانفر ، چاپ سوم انتشارات امير كبير ، سال 1363 ) جزو ششم ص 56 و 57 ، غزل شمارهء 2707 .\r\n( 2 ) . حر بن يزيد رياحى\r\n( 3 ) . ديوان كامل خواجوى كرمانى ، با مقدمهء مهدى افشار ، ( انتشارات زرين ، بىتا ، ) ص 136 و 137 .\r\n","page_name":" 32 ","page_number":32},
  {"content":"\r\n\r\nهمو در تركيب هفده‌بندى خود در نعت « سلطان الانبيا و مناقب الائمة اثنى عشر » عليهم السلام بند هفتم آن را به سالار شهيدان اختصاص داده است :\r\n به حلق تشنهء آن رشگ غنچهء سيراب * كه رخ به خون جگر شويد از غمش عنّاب\r\nشه دو مملكت و شهسوار نه مضمار * مهِ دوازده برج و ، امام شش محراب\r\nفروغ جان رسول و ، چراغ چشم بتول * بهار عترت و ، نوباوهء دل اصحاب\r\nحديث مقتل او گر به گوش كوه رسد * شود ز خون دل ، اجزاى او عميق مذاب\r\nوگر سپهر برد نام آتش جگرش * كند به اشك چو پروين ستارگان را آب\r\nبه كربلا شد و ، كرب و بلا به جان بخريد * گشود بال و ، ازين تيره خاكدان بپريد « 1 » \r\nو در مثنوى هماى و همايون خود نيز در مقام تشبيه از عطش و استغناى وجودى آن حضرت ياد مىكند :\r\n جگر تشنهء شسته دست از حيات * سوى كربلا برده آب فرات « 2 » \r\n\r\n12 . قاسم انوار تبريزى ( 757 - 837 )\r\nملقب به معين الدين از شعراى عارف مشرب و پرآوازهء سدهء هشتم و نهم هجرى است . زادگاهش در روستاى سراب از توابع تبريز و درگذشتش در قصبهء خرجرد واقع در دو فرسخى تربت جام اتفاق افتاده و در همان جا به خاك سپرده شده است . « 3 »\r\nدر شعر از سه تخلص : قاسم ، قاسمى و شاه قاسم بهره مىبرد و ديوان چاپى اشعارش داراى 6505 بيت مىباشد و داراى ده قسمت است كه 27 بيت آن شامل مراثى مىشود . « 4 »\r\nقاسم انوار از شيفتگان آل الله خصوصا جمال مرتضوى است :\r\n با همهء انبياء آمده‌اى در خفا * ظاهر با مصطفى ، شاه ! سلام عليك\r\nلحمكَ لحمى نبى گفت تو را اى ولى * سرور مردان على ، شاه ! سلام عليك\r\nدرج دُر « لا فتى » برج مدد « هل اتى » * « انتَ وَلىّ الورى » شاه سلام عليك\r\nباب شبير و شبَر ، خسرو و الا گهر * مرشد اهل هنر ، شاه ! سلام عليك « 5 » \r\n\r\n\r\n","description":"","footnote":"\r\n( 1 ) . همان ، ص 606 .\r\n( 2 ) . هماى و همايون ، خواجوى كرمانى ، به تصحيح كمال عينى ( انتشارات بنياد فرهنگ ايران تهران ، 1348 ) ، ص 239 .\r\n( 3 ) . دويست سخنور ، ص 323 و 324 .\r\n( 4 ) . كليات قاسم انوار ، به اهتمام سعيد نفيسى ، ( كتابخانهء سنائى ، تهران 1337 ) .\r\n( 5 ) . همان ، ص 193 .\r\n","page_name":" 33 ","page_number":33},
  {"content":"\r\n\r\nو در هشدار به رهروان صراط توحيد مىگويد :\r\n از عيان گر واقفى ، بگذر ز عين * اينَ تَمشى ؟ اينَ تَمشى ؟ اينَ اين ؟ « 1 »\r\n« نحنُ اقرب » گفت « من حَبلِ الوريد » * مقصد عالم تويى در نشأتين\r\nتا تو را جهل جبلّى غالب است * واندانى شين را هرگز ز زَين\r\nسخت محرومى و ، بس بىبهره‌اى * چون مسلط شد يزيدت بر حسين « 2 » \r\n\r\n13 . عصمت بخارائى ( متوفاى 840 ه . ق )\r\nمعروف به خواجه عصمت فرزند خواجه مسعود از شعراى گران‌پايهء سدهء نهم هجرى است كه در سرودن انواع قالب‌هاى شعرى خصوصا غزل بسيار توانا بوده و گاه سخنش به كلام لسان الغيب حافظ شيرازى بسيار نزديك مىشود ، و در شعر غالبا ( عصمت ) تخلص مىكند . و گاه نيز از تخلص ( نصيرى ) بهره مىبرد . همو در قصيده‌اى ضمن ستايش امير مؤمنان على ( عليه السلام ) ارادت قلبى خود را به امام حسن و سالار شهيدان نشان مىدهد :\r\n دست در فتراك آل مصطفى بايد زدن * هردو عالم را به همت ، پشت پا بايد زدن\r\nتا بنوشى شربت شهد شهادت چون حسن * جام زهر از دست ساقىّ رضا بايد زدن\r\nدر صف آل على خواهى كه باشى سرخ روى * چنگ در ذيل شهيد كربلا بايد زدن\r\nدر وفاى خاك و خون آغشتگان كربلا * تا قيامت خيمه بر راه بلا بايد زدن\r\nپاى در ميدان دعوى مىنهى مردانه‌وار * رهنوردان بلا را ، مرحبا بايد زدن « 3 » \r\n\r\n14 . عبد الرحمن جامى ( 817 - 898 )\r\nملقب به نور الدين فرزند نظام الدين احمد جامى از شعرا و فضلاى پرآوازهء سدهء نهم هجرى است . زادگاهش خرجرد جام خراسان و با عارف نامى شيخ احمد جامى همزادگاه بوده و در سن 81 سالگى در هرات بدرود حيات گفته است .\r\nوى در طول زندگانى مورد احترام طبقات مختلف مردم خصوصا دانشمندان و شاعران زمانهء خود بوده و با اعزاز تام به سر مىبرده است . تعداد آثار قلمى او را بالغ بر پنجاه جلد نوشته‌اند كه از مهم‌ترين آنها است :\r\n\r\n\r\n","description":"","footnote":"\r\n( 1 ) . به كجا مىروى ؟ به كجا مىروى به كجا ؟ به كجا ؟\r\n( 2 ) . همان ، ص 261 و 262 .\r\n( 3 ) . ديوان عصمت بخارايى ، به كوشش احمد كرمى چاپ اول ، ( انتشارات ( ما ) ، تهران 1366 ) ، ص 204 تا 205 .\r\n","page_name":" 34 ","page_number":34},
  {"content":"\r\n\r\nنفحات الانس ، بهارستان به شيوهء گلستان سعدى ، مثنوى هفت‌اورنگ كه داراى هفت منظومه به شيوهء خمسهء نظامى است ، شواهد النبوة ، لوايح ، مثنوى سلسلة الذهب و ديوان اشعار حاوى هشت هزار بيت . « 1 »\r\nاگرچه جامى را به عنوان دشمن سرسخت رافضيان مىشناسند ، ولى واقعيت امر اين است كه در مثنويات او ، ارادت خالصانه نسبت به آل اللّه موج مىزند و از معتقدان صميمى خاندان عصمت و طهارت است و او با شيعيان مخلص اهل بيت هيچ مشكلى ندارد ، ولى با كسانى كه به انواع بدعتها آلوده‌اند ، كنار نمىآيد .\r\nجامى در اورنگ يكم از مثنوى سلسلة الذهب خود در نود بيت جريان فرزدق و هشام بن عبد الملك را به رشتهء نظم كشيده و در عظمت وجودى امام زين العابدين يادگار ماندگار كربلا داد سخن داده است كه به نقل ابيات معدودى از آن بسنده مىكنيم :\r\n پور عبد الملك به نام هشام * در حرم بود با اهالى شام\r\nمىزد اندر طواف كعبه قدم * ليكن از ازدحام اهل حرم\r\nاستلام حجر ، ندادش دست * بهر نظّاره ، گوشه‌اى بنشست\r\nناگهان ، نخبهء نبى و ولى * زين عبّاد ، بِن حسين على\r\nدر كساء بها « 2 » وحلهء نور * بر حريم حرم فكند عبور\r\nهر طرف مىگذشت بهر طواف * در صف خلق ، مىفتاد شكاف\r\nزد قدم بهر استلام حجر * گشت خالى ز خلق ، راه و گذر\r\nشاميى كرد از هشام سؤال * كيست اين با چنين جمال و جلال ؟\r\nاز جهالت ، در آن تعلل كرد * وز شناسايىاش تجاهل « 3 » كرد .\r\nگفت : نشناسمش ! ندانم كيست ! * مدنى يا يمانى يا مكّى است !\r\nبو فراس ، آن سخنور نادر * بود در جمع شاميان حاضر\r\nگفت : من مىشناسمش نيكو * زو چه پرسى ؟ ! به سوى من كن رو\r\nآن كس است اين ، كه : مكه و بطحا * زمزم و بوقبيس و خيف و منا \r\n\r\n\r\n","description":"","footnote":"\r\n( 1 ) . دويست سخنور ، ص 65 و 66 .\r\n( 2 ) . روشنايى\r\n( 3 ) . خود را به نادانى زدن\r\n","page_name":" 35 ","page_number":35},
  {"content":"\r\n\r\n حرم و حِلّ و بيت و ركن حطيم * ناودان و ، مقام ابراهيم\r\nمروه ، مسعى ، صفا ، حجر ، عرفات * طيبه و كوفه ، كربلا و فرات\r\nهريك آمد به قدر او عارف * بر علوِّ مقام او ، واقف\r\nقرّة العينِ سيد الشهدا است * غنچهء شاخ دوحهء زهراست\r\nميوهء باغ احمد مختار * لالهء داغ حيدر كرار\r\nچون كند جاى در ميان قريش * رود از فخر ، تر زبان قريش\r\nكه : بدين سرور ستوده شيَم * به نهايت رسيد فضل و كرم\r\nگر بپرسد ز آسمان بالفرض * سايلى : مَن خيارَ اهل الارض « 1 » ؟\r\nبه زبان كواكب و انجم * هيچ لفظى نيايد الّا : « هُم » « 2 » \r\nو سپس خشم هشام را از اشعارى كه ابو فراس ( معروف به فرزدق ) بالبداهة در پاسدارى از مقام امام زين العابدين عليه السلام سروده بود ، به تصوير مىكشد و ماجراى زندانى شدن فرزدق وصلهء دوازده هزار درمى كه امام براى او مىفرستند ، در نهايت رسايى روايت مىكند و در پايان اين حكايت مىگويد :\r\n مادح اهل بيت ، در معنى * مدحت خويشتن كند يعنى\r\nمؤمنم ، موقنم ، خداىشناس * وز خدايم بود اميد و هراس\r\nاز كجىها در اعتقاد من پاك * نيست از طعن كج نهادم ، باك\r\nدوستدار رسول و آل ويم * دشمن خصم بدسگال ويم\r\nمست عشقند عاشقان دايم * لا يخافون لومَةُ اللائم « 3 »\r\nاين نه رفض است محض ايمان است * رسم معروف اهل عرفان‌ست\r\nرفض اگر هست حبّ آل نبى * رفض « 4 » ، فرض است بر ذكىّ « 5 » و غبى « 6 » \r\n\r\n\r\n","description":"","footnote":"\r\n( 1 ) . برگزيدهء اهل زمين كيست ؟\r\n( 2 ) . اين ضمير جمع به اهل بيت برمىگردد .\r\n( 3 ) . از ملامت ملامتگر نمىهراسند .\r\n( 4 ) . ترك كردن و وانهادن ( شيعيان را ، دشمنانشان بدين صفت مىخواندند ) .\r\n( 5 ) . زيرك و هوشيار\r\n( 6 ) . نادان ، كودن ، عامى ، ر . ك : مثنوى هفت‌اورنگ جامى ، به تصحيح مرتضى مدرسى گيلانى ، ( كتابفروشى سعيدى ) تهران ، ص 141 ، ص 146 .\r\n","page_name":" 36 ","page_number":36},
  {"content":"\r\n\r\n\r\n15 . هلالى جغتايى ( مقتول به سال 936 ه . ق )\r\nاز غزلسرايان ممتاز سدهء نهم و نيمهء اول سدهء دهم هجرى است . از تركان جغتايى است كه در استرآباد به دنيا آمده و نشو و نما پيدا كرده و به تحصيل علوم متداول زمان پرداخته است .\r\nدر ايام جوانى به هرات سفر مىكند و مورد عنايت سلطان حسين ميرزا قرار مىگيرد و در شمار ملازمان امير على شيرنوايى درمىآيد .\r\nتذكره‌نويسان در شرح حال وى آورده‌اند هنگامى كه مطلع زير را براى امير على شيرنوايى خواند :\r\n چنان از پا فكند امروز آن رفتار و قامت هم * كه فردا برنخيزم ، بلكه فرداى قيامت هم ! \r\nاز تخلص او پرسيد ، جواب داد : هلالى ، و امير گفت : بَدرى ، بَدرى .\r\nدر نام او اختلاف است ، برخى از او به نام نور الدين ياد كرده‌اند و بعضى نام او را بدر الدين دانسته‌اند . در مورد كشته شدن وى سه قول وجود دارد :\r\nقول اول اين كه به دستور عبيد اللّه خان ازبك و به جرم تشيّع به دست شخصى به نام سيف اللّه به شهادت رسيد ؛ و قول دوم حاكى از اين است كه در يورش عبيد اللّه خان ازبك به نواحى خراسان در چهارسوق هرات به دست سپاهيان ازبك كشته شده است ؛ و قول سوم مبنى بر اين تصور است كه وى در قالب يك رباعى ، خان ازبك را هجو كرد و بر سر همين شعر سر خود را به باد داد . « 1 »\r\nماده تاريخ قتل او را در جملهء « سيف اللّه كشت » يافته‌اند كه با سال 936 ه . ق برابر است .\r\nديوان هلالى جغتايى بارها در تهران و كانپور به چاپ رسيده و شادروان سعيد نفيسى نيز آن را پس از مقابله و تصحيح همراه مثنوى شاه و درويش و مثنوى صفات العاشقين او توسط انتشارات كتابخانهء سنائى به سال 1337 چاپ و منتشر كرده است . « 2 »\r\nوى در قطعهء رسا و شيوايى ، حديث معروف نبوى را :\r\n« انا مدينة العلم و علىٌّ بابها »\r\nاستادانه به رشتهء نظم كشيده است :\r\n\r\n\r\n","description":"","footnote":"\r\n( 1 ) . ديوان هلالى جغتائى ، به تصحيح و مقابله و مقدمهء سعيد نفيسى ( كتابخانهء سنايى تهران ، بىتا ) ، ص 5 - 24 .\r\n( 2 ) . همان .\r\n","page_name":" 37 ","page_number":37},
  {"content":"\r\n\r\n\r\nقطعه\r\n محمد عربى ، آبروى هردو سرا * كسى كه خاك درش نيست ، خاك بر سر او\r\nشنيده‌ام كه تكلم نمود همچو مسيح * بدين حديث ، لب لعل روح‌پرور او\r\nكه : من مدينهء علمم ، على در است مرا * عجب خجسته حديثى است ، من سگ در او « 1 » \r\nهمو در مثنوى « شاه و درويش » ضمن وصف معراج رسول گرامى اسلامى و اصحاب بزرگواران آن حضرت ، مىگويد :\r\n آفتابى و ، پرتوند همه * پيشوايى تو ، پيروند همه\r\nچار يار تو در مقام نياز * هر يكى : شاه چار بالشِ ناز\r\nچار طاق طرب سراى وجود * چار باغ فضاى گلشن جود\r\nمن سگ باوفاى اين هر چار * هردو چشمم براى ايشان چار\r\nكيست آن چار مه به مذهب من ؟ : * على و فاطمه ، حسين ، حسن\r\nبندهء كمترين توست : بلال * بلبل باغ دين توست : بلال\r\nبر فلك ، غلغل بلال تو باد * آسمان ، منزل بلال تو باد\r\nنسبت من اگر كنى به بلال * به هلالى علم شوم ، مه و سال « 2 » \r\nو اين قصيده آيينى هلالى جغتايى در ستايش امام حسن و امام حسين عليهما السلام از امهات قصايد آيينى در زبان فارسى است :\r\n تخت مرصّع گرفت شاه ملمّع بدن * جيب مرقّع دريد ، شاهد گل پيرهن\r\nساغر سيمين شكست ، ساقى زرين قدح * پيكر پروانه سوخت ، شمع زمرّد لگن\r\nآتش مجنون گرفت در كمر كوهسار * شعله به گردون رسانده آه دل كوهكن\r\nحضرت خضر فلك ، خلعت خضرا گرفت * يافت به عمر دراز ، چشمهء ظلمت وطن\r\nشمع فلك را نشاند شعشعهء آفتاب * شعله در انجم فكند مشعل آن انجمن\r\nارقم طاق فلك ، شمع جهانتاب را * تيغ زبان تيز كرد ، گرم شد اندر سخن \r\n\r\n\r\n","description":"","footnote":"\r\n( 1 ) . همان ، ص 211 .\r\n( 2 ) . همان ، ص 221 .\r\n","page_name":" 38 ","page_number":38},
  {"content":"\r\n\r\n شعبده‌باز سپهر ، ز آتش پنهان مهر * بر صفت اژدها ريخت شرر از دهن\r\nخاتم زرّينه داد دست سليمان پناه * صبح به صحرا فتاد از بغل اهرمن\r\nگفت فلك : نيست اين ، بلكه در ايوان عرش * چتر سعادت زدند بهر حسين و حسن\r\nمهر و مه از دست آن : لعل و دُر مهر و كان * سرو و گل از آب اين : جان و دل مرد و زن\r\nهردو بر اوج كمال ، همچو مه و آفتاب * هردو به باغ جمال ، چون سمن و ياسمن\r\nهردو شه يك بساط ، هردو دُر يك صدف * هردو مه يك فلك ، هردو گل يك چمن\r\nشيفتهء باغ آن : غنچهء خضرا لباس * سوختهء داغ اين : لالهء خونين كفن\r\nبندهء آهوى آن : افسر ترك و ختا * صيد سگ كوى اين : آهوى دشت ختن\r\nسرْ علَم عهد آن : بيضهء بيضا فروغ * مهره‌كش مهد اين : زهرهء زهرا بدن\r\nوالد ايشان : قريش ، مولّد ايشان : حجاز * منبع ايشان : فرات ، معدن ايشان عدَن\r\nناقهء ايشان : حليم ، چون دل سلمى سليم * مهرهء دل در مهار ، رشتهء جان در رسن\r\nخار خور و باركش ، نرم‌رو و سخت‌كوش * گرگْ در و شير گير ، كرگدن پيلتن\r\nلعل طراز جُلَش ، حضرت سلمان فارس * شانه‌كش كاكلش : حضرت ويس قرَن\r\nزهره جبينان ، ظهور كرده ز كوهان او * همچو طلوع سهيل ، از سر كوه يمن\r\nصحن چراگاه او ، خاك رفيعى كه هست * خار و خس آن زمين ، رشگ گل نسترن\r\nكاش ز خاك هرات بر لب آب فرات * بُختى بخت افكند رخت من و بخت من\r\nيا فكند بر سرم سايه ، هماى حجاز * تا شود اين استخوان طعمهء زاغ و زغن\r\nماه جمال حسن گفت و كمال حسين * نظم ( هلالى ) گرفت حُسن كلام حسن\r\nرفته فروغ بصر ، مرده چراغ نظر * كرده دلم را حزين گوشهء بيت الحزن\r\nچشم و چراغ منيد ، گر نظرى افكنيد * باز شود اين چراغ در نظرم شعله زن\r\nچند بود در بلا ، خاطر من مبتلا ؟ * چند بود در محن ، سينهء من ممتحن ؟ « 1 »\r\nنفس دغل از درون ، گام نه و دام نه * ديو دنى از برون ، راهزن و چاه كن\r\nرشتهء جان تاب زد ، آتش دل سر كشيد * شمع صفت سوختم ، مردم ازين سوختن ! \r\n\r\n\r\n","description":"","footnote":"\r\n( 1 ) . در معرض امتحان\r\n","page_name":" 39 ","page_number":39},
  {"content":"\r\n\r\n برفكنم جامه را ، در شكنم خامه را * ختم كنم بر دعا ، مهر نهم بر دهن\r\nظلِّ شما بسته‌ام ، نور شما برده‌ام * تا فكند ظلّ و نور بر دل و جانم علن ؟\r\nجان شما غرق نور ، نور شما در حضور * تا فتد از ابر فيض سايه به خار و سمن « 1 » \r\n\r\n16 . ابو الحسن فراهانى\r\nاز شعرا و فضلاى نامدار سدهء يازدهم هجرى ، از سادات حسينى فراهان و معاصر با امام قلى خان والى فارس بوده است .\r\nوى در انواع علوم عقلى و نقلى دستى به تمام داشته و در فنون ادب نيز ، شهرهء زمان خود بوده است . اثر ماندگار و گرانسنگ او : شرح قصايد انورى ، از متون ارزشمند ادب پارسى است و در نزد اهل تحقيق و صاحبنظران سخن‌شناس منزلت والايى دارد .\r\nوى در اثر سعايت بدخواهان به دستور امام قلى خان در فارس به قتل مىرسد ، و چيزى نمىگذرد كه امام قلى خان و فرزندانش به دستور شاه صفى به سال 1043 از دم شمشير مىگذرند ! « 2 »\r\n ديدى كه خونِ ناحق پروانه ، شمع را * چندان امان نداد كه شب را سحر كند \r\nاز قصايد مناقبى ابو الحسن فقط چند بيت آن را در مديحت سالار شهيدان براى ثبت در اين تذكره برگزيده‌ايم :\r\n ز بس كه ريختم از ديده ، خون دل بيرون * كنون ، برونم از خون پر است همچو درون\r\nگرَم برون چو درون پر ز خون بود ، شايد « 3 » * كه عاشقان را يكسان بود درون و برون\r\nفلك چو مار ، مرا ز آن گزد كه من بر خويش * ز مدح شاه شهيدان نمىدمم افسون\r\nشهى كه هر سحر از شرم روى انور او * گرفته پنجهء خورشيد ، دامن گردون\r\nمرا چه باك ز تاريكى لحد ديگر ؟ * كه با ضميرى زين گونه مىشوم مدفون\r\nبه اختيار ، جدا نيستم ز خاك درت * كه داردم فلك دون به دست غم مرهون\r\nهمين توقع دارم كه همچو خاك درت * گذر كند ز سرشك روان من جيحون\r\nبه پاره‌هاى دل خون فشان من نگرى * كه رقعه‌هاست به اخلاص دوستى مشحون « 4 » \r\n\r\n\r\n","description":"","footnote":"\r\n( 1 ) . همان ، ص 205 تا 207 .\r\n( 2 ) . ديوان ابو الحسن فراهانى ، به اهتمام رضا عبد اللهى ( تهران ، انتشارات طاهرى ، تهران 1363 ) ص 3 و 4 و 14 .\r\n( 3 ) . سزاوار است ، شايسته است .\r\n( 4 ) . همان ، ص 73 تا 75 .\r\n","page_name":" 40 ","page_number":40},
  {"content":"\r\n\r\nدر تذكره‌ها و منابع تاريخى ، گاه به اسامى شعرايى برمىخوريم كه داراى آثار فاخرى در مقوله‌هاى مناقبى و ماتمى خصوصا واقعهء كربلا بوده‌اند ولى متأسفانه در پيشينهء شعر آيينى به ثبت نرسيده و امروزه ما به اين‌گونه آثار دسترسى نداريم :\r\n\r\n17 . مولانا محمد شريف وقوعى تبريزى ( متوفاى 1018 ه . ق )\r\nفرزند مولانا حدادى ، كه در سبك وقوع طبع آزمايى مىكرده و تخلص شعرى خود را از همين سبك برگزيده است ، هنگامى كه به مجاورت در عتبات نايل مىگردد و در سلك خادمان حرم حسينى درمىآيد ، اشعار شيوايى در مناقب آن حضرت مىسرايد كه فقط دو بيت از دو قصيدهء مناقبى او در تذكره‌ها آمده است :\r\n دلم ز محنت دورى بسى به جان آمد * به جان رسيد كه سوى تو دلستان آمد\r\nامروز هر كرا سر اطاعت برين درست * ايمن ز شرمسارى فرداى محشر است « 1 » \r\n\r\n18 . نور الدين محمد ظهورى ترشيزى ( متوفاى 1024 ه . ق )\r\nداماد مولانا ملك محمد قمى ( متوفاى 1024 ه . ق ) از غزلسرايان نازك‌انديش و چيره‌دست سبك اصفهانى در نيمه دوم سدهء دهم و اوايل سدهء يازدهم هجرى است كه ديوان اشعارش تا كنون به چاپ نرسيده است .\r\nاين هردو غزلسراى زبردست در بيجاپور هند و در يكسال بدرود حيات گفته‌اند ( 1024 ه .\r\nق ) . در ساقىنامهء 925 بيتى خود ، ظهورى ترشيزى در قسمت « قسميه » از خون به ناحق ريختهء سالار شهيدان در كربلا ياد مىكند :\r\n به خويى ، كه آتش به عالم زند * به خونى ، كه از كربلا دم زند\r\nبه قدّى ، كه طوبى عبارت ازوست * به چشمى كه در شهر ، غارت ازوست\r\nبه نازى ، كه صد كشته را خونبهاست * به قهرى كه با آشتى ، آشناست\r\nبه بيرحمى چاره‌ساز كسى * به عجز ( ظهورى ) ، به ناز كسى\r\nكه : ديگر مكن بر نگاهت جفا * به زنجير نازش مفرساى ، پا « 2 » \r\n\r\n\r\n","description":"","footnote":"\r\n( 1 ) . مكتب وقوع ، احمد گلچين معانى ( انتشارات بنياد فرهنگ ايران تهران ، 1348 ) ، ص 563 و 564 .\r\n( 2 ) . همان ، ص 354 ، 363 ، 364 ، 392 .\r\n","page_name":" 41 ","page_number":41},
  {"content":"\r\n\r\n\r\n19 . مولانا محمد خردهء كاشانى\r\nاز شعراى سدهء يازدهم هجرى و به تصريح مؤلف مآثر رحيمى ( ج 3 ، ص 792 تا 797 ) از شاگردان محتشم كاشانى است كه به مدت دو سال در عتبات مجاور بوده و اشعارى آبدار در مدح ابا عبد اللّه الحسين سروده كه در حال حاضر حتى بيتى از اين اشعار مناقبى را در اختيار نداريم و به جز ابيات پراكنده و يك ساقىنامهء 192 بيتى از ديوان دوازده هزار بيتى اين شاعر بلندآوازه ، در تذكره‌ها به ثبت نرسيده است . « 1 »\r\n\r\n20 . ملا نقى بروجردى\r\nفرزند شيخ احمد از علما و شعراى بروجرد در سدهء دوازدهم هجرى است . در شرح حال وى آمده است :\r\n« . . . فاصل ، محدث ، اديب ، شاعر . مسافرت‌ها كرد . چندى در ديار كاشان زيستن گرفت و كتابى در مقتل به نام عين البكاء تأليف كرد به تاريخ هزار و يكصد و نود و نه ، در اواخر زنديه ، و اما صاحب الذّريعه نوشته : « الّفه 1099 » اما درست همان است كه من نوشته‌ام « 2 » . . . » از اوست :\r\n قضا ، نهاد به ره آن خدنگ و گفت : خموش ! * قَدر كشيد كمان بر نشانه ، دوش به دوش\r\nرسيد تير جفا و نشست تا دم پر * به حلق نازك طفل حسين ، على اصغر\r\nگذر نمود ز بازوى شاه تشنه لبان * قضا نگر كه به يك تير مىزند دو نشان !\r\nز سوز سينهء خود ، راه گريه را گم كرد * به جاى گريه ، به روى پدر تبسّم كرد\r\nنظر به روى پدر كرد و آه سرد كشيد * نهاد سر به سر سينهء حسين ، خوابيد « 3 » \r\n\r\n21 . غالب دهلوى ( متولد 1212 ه . ق )\r\nنامش ميرزا اسد اللّه خان و زادگاهش آگره از شهرهاى هند و مذهبش تشيع ، از غزلسرايان ممتاز زمانه خود به شمار مىرفته و داراى اشعار آيينى گرانسنگى است . آثارى كه از وى به زبان فارسى به جاى مانده در نظم : ميخانهء آرزو ، سبد چين ، سبد باغ دو در ، دعاء الصباح و رسالهء فنّ بانگ و در نثر : پنج آهنگ ، مهر نيمروز ، دستنبو ، قاطع برهان ، درفش كاويانى ، مآثر غالب و متفرقات غالب ، نمايانگر احاطهء او در انواع علوم متداول زمانهء خود و مهارت وى در نثر و نظم فارسى است .\r\n\r\n\r\n","description":"","footnote":"\r\n( 1 ) . همان ، ص 618 تا 627 .\r\n( 2 ) . دورنمايى از شهرستان بروجرد يا تذكرهء حسين حزين ، ص 407 .\r\n( 3 ) . همان ، ص 408 .\r\n","page_name":" 42 ","page_number":42},
  {"content":"\r\n\r\nوى در يكى از غزليات نيايشى و توحيدى خود ، نواى ساز هستى را پر از زير و بم واقعهء كربلا مىبيند :\r\n اى به خلاء و ملا ، « 1 » خوى تو هنگامه زا * با همه در گفتگو ، بىهمه با ما چرا !\r\nبزم تو را شمع و گل ، خستگى بو تراب * ساز تو را زير و بم ، واقعهء كربلا « 2 » \r\n* * *\r\n به خون تپيدن گلها نشان يكرنگى است * چمن عزاى شهيدان كربلا دارد « 3 » \r\n\r\n22 . لطفعلى بيك بيگدلى ( آذر ) قمى ( 1123 - 1195 )\r\nماده تاريخى براى بناى آب‌انبارى در كاشان به همت شخصى به نام حاجى ابو الحسن ، سروده كه خالى از لطف نيست و ما به نقل برگزيده‌اى از اين قطعه شعر اكتفا مىكنيم :\r\n\r\nقطعه\r\n فخر زمانه ، حضرت حاجى ابو الحسن * كو راست صفوت صفى و ، خُلَّت خليل \r\n. . .\r\n ياد آمدش چو از شه لب تشنگان حسين * كرد از براى تشنه‌لبان ، بركه‌اى سبيل\r\nشيرين و صاف و سرد و گوارا و مشكبوى * چون زنده رود و دجله و جيحون ، فرات و نيل \r\n. . .\r\n تاريخ خواستند ز خيل سخنوران * اتمام بركه را ، كه بود ظلّ او ظليل\r\nبرداشت ( آذر ) آب و ، به تاريخ آن نوشت : * ( اين بركه بر حسين شد از بو الحسن ، سبيل ) « 4 » \r\nكه سال 1189 ه . ق را نشان مىدهد و آذر اين مادّه تاريخ را ، شش سال پيش از درگذشتش سروده است .\r\n\r\n\r\n","description":"","footnote":"\r\n( 1 ) . اين دو كلمه به ضرورت وزن شعر بايد بر وزن ( مرا ) خوانده شوند بدون تلفظ همزه ، به معناى خلوت و جلوت .\r\n( 2 ) . ديوان غالب دهلوى ، به تصحيح دكتر محمد حسن حائرى ، تهران ، دفتر نشر ميراث مكتوب ، چاپ اول ، سال 1377 ، ص 17 و 20 و 22 و 74 .\r\n( 3 ) . همان ، ص 179 .\r\n( 4 ) . ديوان لطفعلى بيك آذر بيگدلى ، به كوشش دكتر حسن سادات ناصرى و پرفسور غلامحسين بيگدلى ، چاپ اول ، ( چاپخانهء علمى ، تهران 1366 ) ، ص 303 ، 304 .\r\n","page_name":" 43 ","page_number":43},
  {"content":"\r\n\r\nاين رباعى نيز از اوست :\r\n آه از حَسنين كز جهان شيون و شين * سر زد ز غم دو امام كونين\r\nاى واى از آن زمان كه خورد آب ، حسن ! * فرياد از آن دم كه نخورد آب ، حسين « 1 » ! \r\n\r\n23 . شيخ محمد مفيد ( زاهد ) شيرازى\r\nاز علماى پرهيزگار و نامدار شيراز در سدهء سيزدهم هجرى است :\r\n« . . . شيخ محمد مشهور به شيخ مفيد ، امام جمعه و جماعت ، ملقب به زاهد ، كه از اوايل سن تكليف جز لباس خشن نپوشيد و لقمهء چرب و شربت شيرين ننوشيد . اگر مالى داشتى بر فقرا و درويشان ايثار كردى و در سال هزار و دويست و بيست و نه در شيراز به رحمت ايزدى پيوست . . . » « 2 » از اوست :\r\n صبح قيامت است و دميد آفتاب ازو * يا شام ماتم است و هلال محرم است ؟\r\nاين ماتم و مصيبت و اين شور رستخيز * گر خوانمش قيامت عظمى ، بسى كم است\r\nفرياد از ستيزهء اين چرخ روى سخت * كرده چها ز كينه به شاهان نيكبخت\r\nسلطان اوليا ، على و زوجه‌اش بتول * بستند با حسين و حسن زين سراى رخت\r\nپهلو شكسته ، فرق به ناحق شكافته * سر از قفا بريده ، جگر گشته لختْ لخت\r\nفرياد از فلك كه ز امداد و يارىاش * قتل حسين كرده يزيد سياه‌بخت\r\nبر خاك تيره‌اش ز جفا سر جدا فكند * با آن‌كه بود وارث شاهى و تاج و تخت\r\nآويخت بر درخت سرى را كه مىشنيد * موسى كلام حق ز زبان وى از درخت « 3 » \r\n\r\n24 . مولانا عبد القادر دهلوى ( بيدل ) ( 1054 - 1130 )\r\nپرآوازه‌ترين شاعر شبه قارهء هند ، در غزلى بلند و پرشور ارادت بىشايبه خود را به سالار شهيدان و شهداى كربلا نشان مىدهد و تجلىگاه « عشق غيور » را در كربلا جستجو مىكند :\r\n سايهء دستى اگر ضامن احوال ماست * خاك رهِ بىكسى است كز سرِ ما برنخاست . . .\r\nداغ معاش خوديم ، غفلت فاش خوديم * غير تراش خوديم ، آينه از ما جداست . . .\r\nمعبد حُسن قبول ، آينه زارست و بس * عِرض اجابت مبر ، بىنفسىها دعاست \r\n\r\n\r\n","description":"","footnote":"\r\n( 1 ) . همان ، ص 390 .\r\n( 2 ) . تذكرهء مرآت الفصاحه ، با تصحيح و تكميل دكتر محمود طاووسى ، ص 606 به نقل از : فارسنامهء ناصرى ، ج 2 ، ص 989 - 985 .\r\n( 3 ) . تذكرهء مرآت الفصاحه ، ص 605 ، 606 .\r\n","page_name":" 44 ","page_number":44},
  {"content":"\r\n\r\n كيست درين انجمن محرم عشق غيور ؟ * ما همه بىغيرتيم ، آينه در كربلا است\r\n( بيدل ) ! اگر محرمى رنج تك و دو مبر * در عرق سعى حرص خفّت آب بقاست « 1 » \r\n\r\n25 . ميرزا محمد ( نامى ) كرمانشاهى ( متوفاى 1238 ه . ق )\r\nاز احفاد ميرزا مهدى خان ، منشى نادر شاه افشار و از شعراى نام‌آشنا و تواناى كرمانشاه در سدهء دوازدهم و سيزدهم هجرى است . مؤلف حديقة الشعراء دربارهء او نوشته است :\r\n« . . . از شعرا و ادبا بل اساتيد عصر خود است . در حكومت محمد على ميرزاى دولتشاه . . .\r\nدر حدود عراق و كرمانشاهان بالاستحقاق مرجع و ملجأ و رئيس ادبا و شعرا بل فضلا بوده .\r\nاما اشعارش همه خوب و حسن عمده‌اش اين كه بيشتر در محامد و مدايح معصومين سلام اللّه عليهم مىباشد . . . » « 2 » از اوست :\r\n اين بارگاه كيست كه بر بام او قياس * ننهاده پايه ، سُلَّم « 3 » ده پايهء حواس\r\nچون ديد خشت و گنبد او ، وَهم دوربين * افتاد بر دو مهر و دو گردون در التباس\r\nگِرد حريم او ، به طواف است آسمان * بيهوده نيست كاين همه گردد به سان آس « 4 »\r\nپرسيدم از خيال كه اين قصر ، كعبه است ؟ * زد پير عقل بانگ كه : اى پايه ناشناس !\r\nاين بارگاه جاه حسينِ على بود * كآيد ملك به درگهش از عرش بهر پاس « 5 » \r\n\r\n26 . ولايت اللّه آبادى\r\nنامش مير شاه ولايت از شعراى سدهء سيزدهم هجرى است . اين رباعى از اوست :\r\n\r\nرباعى\r\n بر اوج سپهر كبريا ، ماه : حسين * در مملكت قدس ، شهنشاه : حسين\r\nبرخاست كمر بسته پى دعوى حق * انگشت شهادت يد اللّه : حسين « 6 » \r\n\r\n\r\n","description":"","footnote":"\r\n( 1 ) . كليات بيدل دهلوى ، به تصحيح اكبر بهداروند و پرويز عباسى داكانى ، چاپ اول تهران 1376 ، ج 1 ، ص 667 .\r\n( 2 ) . حديقة الشعراء ، سيد احمد ديوان بيگى شيرازى ، با تصحيح بيگى شيرازى ، با تصحيح و تحشيهء دكتر عبد الحسين نوائى چاپ اول ، ( انتشارات زرين ، تهران ، 1366 ) ، ج 3 ، ص 1843 و 1844 .\r\n( 3 ) . نردبان\r\n( 4 ) . آسياب\r\n( 5 ) . همان ، ص 1847 .\r\n( 6 ) . همان ، ص 2041 و صبح گلشن ، ص 600 .\r\n","page_name":" 45 ","page_number":45},
  {"content":"\r\n\r\n\r\n27 . على اكبر ( بسمل ) شيرازى ( 1187 - 1263 )\r\nاز دانشمندان و شاعران سدهء سيزدهم هجرى است : از فحول علماى اعلام و زبدهء فضلاى عظام . . . در سلسلهء مدرسين شيراز است .\r\nعمّش آقا بزرگ مدرس مدرسهء حكيم و پدرش آقا على نقيب و خودش ملقب به نواب است .\r\nدر خدمت خاقان مرحوم و فرمانفرماى مبرور نهايت عزت و احترام داشته ، در مراتب علمى هم اغلب طلبهء شيراز از مدرس ايشان استفاضه مىكرده‌اند و هنوز بدان مفتخرند كه از تلاميذ نواب‌اند . در فنون علم بهرهء كامل داشته و بيشتر همت به تأليف و تدريس مىگماشته . از مشاهير تأليفاتش نور الدّرايه و شرح سى فصل خواجه نصير است و حاشيه بر مدارك و حاشيه بر تفسير قاضى بيضاوى و تذكرهء دلگشا مشتمل بر نظم و نثر . . . و بحر اللآلى كه بنيان چهارده مجلد گذاشته ، هر جلدى مشتمل بر حال يكى از معصومين سلام اللّه عليهم - و تا حال حضرت رضا عليه السلام را تمام كرده ، باقى را موفق به اتمام آن نشده است . رحلت ايشان در سال هزار و دويست و شصت و سه و مدفن‌شان حسب الوصية در بقعهء جناب امير سيد محمد عليه السلام در پايين پاى مبارك است . « 1 »\r\n\r\nدر شب عاشورا\r\n شبى چون شب هجر ، پر تاب و تب * چو شام پدر مردگان ، باتعب\r\nكواكب ، سراسر ز شب تا سحر * ز سوز جگر آمده نوحه‌گر\r\nبنات از سر قطب در پيچ و تاب * روان تا سحر كرده از ديده آب\r\nبه مغرب ، شه اختران مانده مات * شده بر سر نعش گريان بنات\r\nسيه‌جامه ، كيوان ز دور سپهر * خراشيده ناهيد از غصّه چهر « 2 » \r\n\r\n28 . منصف قاجار ( 1227 - 1264 )\r\nنامش محمد زمان فرزند فضلى على خان قاجار از طايفهء قوانلو و متخلص به ( منصف ) است . رضا قلى خان هدايت مؤلف مجمع الفصحاء در شرح احوال وى مىنگارد :\r\n« . . . جوانى خجسته آداب است ، نيك‌ذات و نيكوصفات . . . پيوسته به تهذيب اخلاق و تكميل نفس ، ساعى و شايق است و وارسته از قيود علايق . از كمالات صورى و معنوى با بهرهء وافى است\r\n\r\n\r\n","description":"","footnote":"\r\n( 1 ) . حديقة الشعراء ، ج اول ص 242 و 243 .\r\n( 2 ) . همان ، ص 244 .\r\n","page_name":" 46 ","page_number":46},
  {"content":"\r\n\r\nو نصيبى كافى ، خط شكسته را درست و خوش مىنويسد . . . انواع شعر را خوب مىگويد و اقسام سخن را پسنديده و مطلوب . . . همواره تمجيد ائمهء هدى كند و تعريف اهل صفا نگارد . . . . »\r\nوى قصيدهء شيوايى به سبك خراسانى در مناقب سالار شهيدان دارد كه تشبيب زيبا و آغازين آن ، بهاريه‌اى دل‌انگيز است . ابيات منتخبى از اين چكامه را مرور مىكنيم :\r\n بهار است و هنگام گلگشت صحرا * كز ابر مُطيرست گيتى مطرّا\r\nهمه داغ از ژاله چون چشم وامق * همه باغ از لاله چون چهر عذرا . . .\r\nنشاط از گلستان همى جست بايد * كه آنجا مهياست عيش مُهنّا . . .\r\nبه پاسخ سرودم كه : اى در نكويى * به رشك از تو غلمان ، به شرم از تو حورا\r\nچه بس سخت گفتارى و سست پيمان * چه بسيار خشمى و اندك مدارا . . .\r\nبرو جامه در نيل ماتم فرو كن * هم از چهره ، گلگونهء عيش بزدا\r\nبه ما تاختن آورد خيل ماتم * به ماه محرم ، پس از عيد اضحى\r\nچه ماتم ز شاهى كه گفتى پيمبر * كه : ما خود ازوييم و اوى است از ما\r\nحسين ، مهر سوم به چرخ ولايت * مهين سبط احمد ، گزين پور زهرا\r\nبه دو احتياج فقير و توانگر * به دو افتخار ضعيف و توانا\r\nرواقش ، مطاف خردمند و جاهل * جنابش ، پناه مسلمان و ترسا\r\nبه در ، حضرتش را شرف جسته گردون * هم از دست جودش عطا برده دريا\r\nكه : چرخ شرف راست سيار و ثابت * كه : بحر كرم راست اركان و اجزا . . .\r\nازو تا نه درخواست همت سليمان * ازو تا نه پَذْرُفت رخصت مسيحا\r\nنبُد در كف راد آن ، حكم خاتم * نشد از دم پاك اين ، مرده احيا . . .\r\nزهى بر تو از آفرينش ، ستايش * خهى بر تو از آفريننده ، افرا\r\nبه بستان جنت ، رضاى تو : دربان * به فرمان رحمت ، ولاى تو : طغرا\r\nبه روزى كه نالند ناجى و هالك * به روزى كه گريند ارواح و اعضا . . .\r\nنه در دل مرا جز لقاى تو حاجت * نه در كف مرا جز ولاى تو كالا . . .\r\nنگويم كه فردا مرا ياورى كن * به خود وامدارم به دنيا و عقبى . . . « 1 » \r\n\r\n\r\n","description":"","footnote":"\r\n( 1 ) . همان ، ص 1018 تا 1020 .\r\n","page_name":" 47 ","page_number":47},
  {"content":"\r\n\r\n\r\n29 . محمد كاظم ( آشفتهء ) شيرازى ( متوفاى 1288 ه . ق )\r\nاز شعراى دورهء ناصرى است :\r\n« . . . دنيا در نظرش چندان وقعى نداشت و بيشتر به رعايت فقرا و ضعفا همت مىگماشت .\r\nعقايدش صحيح و اغلب ايام سال را مشغول تعزيه‌دارى جناب خامس آل عبا عليه آلاف التحية و الثنا - بود و هرچه از املاك موقوفهء اجداد و مكسب خودش تحصيل مىكرد صرف تعزيه‌داران مىنمود و بسيارى از مراثى او مشهور و بر السنهء ذاكرين مذكور است و مقاطع تمام غزلياتش به نام مبارك حضرت مولى الموالى . . . ديوانش از قصايد و غزليات و مراثى و متفرقات قريب سى هزار بيت مىشود و مراثىاش مرغوب‌تر از همه ، چون نسخه‌اش منحصر است و وارث قابلى هم كه نگاهدارى نمايد يا استكتاب كند ندارد ، اگر در تذكار اشعارش اكثارى مىشود ، معذور دارند . . . . » « 1 »\r\nاز مراثى اوست :\r\n نه دل فاطمه را قتل حسين تنها سوخت * نه همين ارض و سما ، عالم و ما فيها سوخت\r\n« ساكنان حرم ستر و عفاف ملكوت » « 2 » * همه را ، دل به غريبى شه بطحا سوخت\r\nتا زدند آتش عدوان به خيام حرمش * آتش طور ز غيرت ، شجر سينا سوخت « 3 » \r\n\r\n30 . على اكبر ( ناظم ) بروجردى\r\nاز شعراى سدهء سيزدهم هجرى است :\r\n« . . . پيشه‌اش كوزه‌گرى ، او همهء كلام اللّه را با ترجمه و تفسير در سينه داشت . معاصر ناصر الدين شاه است . مقدارى سوگوارى از او در ميان هست و از عيب شايگان تهى نيست . . . « 4 » »\r\nاز او است :\r\n غلتيده به خون پيكر نوباوهء ياسين * قرآن حكيم است ، شد از ترجمه رنگين\r\nاى كشتهء صد پاره ز « انسان لفى خسر » * اى خيمه به غارت شده از حزب شياطين\r\nاى خلعت « بالحقِّ تواصَوا » به تو زيبا * وى شربت « بالصَّبر تَواصَوا » ز تو شيرين\r\nباللَّه كه رئيس تو نبى ، نور سماوات * تَا اللَّه كه زمين از حَرمت كعبهء ارضين « 5 » \r\n\r\n\r\n","description":"","footnote":"\r\n( 1 ) . حديقة الشعراء ، ج اول ، ص 39 و 40 .\r\n( 2 ) . از : حافظ شيرازى .\r\n( 3 ) . همان ، ص 48 .\r\n( 4 ) . دورنمايى از شهرستان بروجرد يا تذكرهء حسين حزين ، سال 1351 ، ص 401 .\r\n( 5 ) . براى رعايت وزن شعر بايد حرف ( را ) ى اين كلمه ساكن تلفظ شود .\r\n","page_name":" 48 ","page_number":48},
  {"content":"\r\n\r\n توقيع « الى ربّكَ فَارغب » به تو نازل * تو باديه پيماى « الى ربّ سَيَهدين »\r\nحقا حَجر كفش كنت : قبلهء عالم * چون تربت پاك تو كه مسجود مصلّين\r\nيا مَن دَمُه غسل قليل العَبَراتى * حُزنى وَ بكائى بكَ يا ملجأ عاصين\r\nاى قائل « عمداً سَحِقونى » بِابى انت * يا ليتَ لكَ الفديَة آباء محبّين\r\nاى قبر تو و اكبر تو ، نور على نور * تو كوكب دُرّى ، شهدا دور تو پروين\r\nدر سايهء « طوبى وَ لَهُم حُسن مآب » است * در صحن تو گر خاك شود ( ناظم ) مسكين\r\nلا غيرك مقصود مرادى ، دم مردن * لا بَعدكَ محبوب فؤادى ، سر بالين\r\nچون بر سر نى شد سر نوباوهء طاها * جبريل ندا داد كه : « و الشّمس و ضحيها »\r\nامروز زنم سينه ز بىدستى عباس * يَبكون لِعبّاس « منَ الجنّة و النّاس »\r\nحتّى كه « تكاد يَتَفطّرنَ سموات » * بس نوحه‌گرى كرد حسين بر سر عباس\r\n« الانَ اخى ! انكَسَرَ ظَهرى » ازين غم * كو چاره به جز صبر « اعوذُ بربِ « 1 » الناس »\r\nامروز شده قطع « يدا جعفر عمّى » * امروز حسن كشته شد از سودهء الماس\r\nآمد كمرِ خم شه دين جانب خيمه * زانو به كف و وا اسفا گو علىَ العباس\r\nشد در حرم آشوب « اذا زلزلتِ الارض » * از خوف اسيرى ، همه افتاده به وسواس ؟\r\nناظم « فقد استمسكَ بالعُروة وثقى » * زين منصب شاهانه كه دادت مَلكُ الناس « 2 » \r\n\r\n31 . شيخ محمد ( فانى ) بروجردى\r\nفرزند حاج ملا باقر ( متوفاى 1336 ه . ق ) ، مردى اديب و فاضل بوده و جريان مسافرت خود را به عتبات عاليات در قالب يك تركيب‌بند به تصوير كشيده است . وى صاحب ديوان است و مزارش در گورستان كوى صوفيان در شهر زادگاهش بروجرد قرار دارد . اين دو بيت ماتمى از اوست :\r\n گفت زينب كه : مرا ديدهء تر مىبايد * گريه بر خويش به هر شام و سحر مىبايد\r\nبهر بىبرگى اولاد على در ره شام * توشه از خون دل و لخت جگر مىبايد « 3 » \r\n\r\n\r\n","description":"","footnote":"\r\n( 1 ) . براى رعايت وزن شعر ، بايد اين كلمه بدون تشديد حرف ( با ) تلفظ شود .\r\n( 2 ) . همان ، ص 401 تا 403 .\r\n( 3 ) . تذكرهء حسين حزين ، ص 343 و 346 .\r\n","page_name":" 49 ","page_number":49},
  {"content":"\r\n\r\n\r\n32 . محى الدين محمد ( سها ) اصفهانى ( 1262 - 1338 )\r\nفرزند هماى شيرازى ( 1212 - 1290 ) و برادرانش : ميرزا محمد حسين ( عنقا ) اصفهانى ( 1260 - 1308 ) و ميرزا ابو القاسم محمد نصير ( طرب ) اصفهانى ( 1276 - 1330 ) ، از شعراى پرآوازه نيمه دوم سدهء سيزدهم و نيمه اول سدهء چهاردهم هجرى است . وى قصيده‌اى دارد به مناسبت ولادت خامس آل عبا كه به نقل ابياتى از آن بسنده مىكنيم :\r\n رسيد عيد همايون سيد الشهدا * به سوم مه شعبان ، ز مهر بارْ خدا\r\nامام سوم ، سبط دوم ، وجود نخست * كه هست خسرو ايجاد و شاه هردو سرا\r\nشفيع روز جزا ، قبله‌گاه جنّ و بشر * امام مُلك و مَلك ، دادخواه شاه و گدا\r\nمهى كه دامن زهرا است خانهء شرفش * شهى كه قابله‌اش آمد از جنان لعيا\r\nچو شخص احمد ، شخص وى است بىمانند * چو ذات يكتا ، ذات وى است بىهمتا\r\nرسول نيست ، و ليكن بود رسولْ صفات * خداى نيست ، و ليكن بود خداىنما\r\nلقاى حضرت بارى كه هيچ ديده نديد * پديد گشت چو خورشيد ز آن خجسته لقا . . .\r\nجمال ياسين ، شمس يقين ، امام مبين * فروغ يزدان ، مرآت حق ، ولى خدا\r\nقفا نكرد به دشمن ، اگرچه خصم شرير * ز كين نمود سر انورش جدا از قفا\r\nبه شهرْبند رضا تا نهاد پاى شكيب * شد از رضاى خدا ، شاه شهرْبند رضا\r\nغزا چو كرد به راه خدا ، به يارى دين * در آن غزا ، قدَر آمد مطيع او چو قضا\r\nز مدح آن شه ، اين بندهء كم از ذرّه * چو آفتاب بود در ميانهء شعرا\r\nاگر كه شعر ( سها ) بر درش شود مقبول * شود به روشنى آفتاب ، شعر ( سها ) « 1 » \r\nگاهى نيز ، شعراى فارسى زبان در قالب « ماده تاريخ » ارادت قلبى خود را به سالار شهيدان ابراز كرده و انزجار قلبى خويش از دشمنان آن حضرت اعلام داشته‌اند كه نمونه‌هايى از آن در ادامه مىآيد .\r\n\r\n33 . ميرزا يحيى ( ناطق ) بروجردى\r\nفرزند ملا محمد صادق ( مداح ) بروجردى در حدود سال 1246 ه . ق در بروجرد به دنيا آمد و به سال 1340 ه . ق درگذشت و در دهكدهء ميلاب به\r\n\r\n\r\n","description":"","footnote":"\r\n( 1 ) . برگزيدهء ديوان سه شاعر اصفهانى ، با مقدمه و تعليقات و حواشى استاد جلال الدين همايى ، كتابفروشى فروغى ، تهران ، 1343 ، ص 919 و 920 .\r\n","page_name":" 50 ","page_number":50},
  {"content":"\r\n\r\nخاك سپرده شد . پاره‌اى از عمر خود را به صنعت چيت‌سازى و پاره‌اى ديگر را به شبيه گردانى گذرانيد . « 1 » ديوان اشعار او به چاپ رسيده ولى در دسترس نگارندهء اين سطور قرار نگرفت . از اوست :\r\n اى شمر ! ساخت تشنگى امروز كار دل * آخر نشان ز جرعهء آبى شرار دل\r\nمن يك تنم ز بهر شهادت درين زمين * يك دل براى كشتن من شد هزار دل !\r\nكس باخبر نشد ز دل پرشرار من * جز نيزه و سنان كه خبر شد ز كار دل\r\nخنجر مكش به كشتن من ، مىكشد مرا * داغى كه گشت از غم اكبر دچار دل « 2 » \r\n\r\n34 . شباب\r\nيكى از شعراى معاصر با فرهاد ميرزا - معتمد الدوله در تاريخ بناى بركهء كاظمين در « باب المراد » كه توسط وى احداث شده است ، طى قصيده‌اى ماده تاريخ بناى مذكور را بدون افزايش و كاستى در مصراعى گنجانيده است :\r\n در مجمعى ز سال بنا كرد چون سؤال * برخاست ز آن ميانه يكى مؤمن سعيد\r\nپر كرد جام و داد ، روان گشت و گفت و رفت : * ( آبى بنوش و لعنت حق‌گوى بر يزيد ) « 3 » \r\nكه سال 1304 ه . ق را نشان مىدهد و باور زلال شاعر را در خاطر آدمى جلوه‌گر مىسازد .\r\nآب‌انبارى در يزد نيز به فرمان شاه سلطان حسين صفوى در سال 1121 ه . ق ساخته مىشود و شاعرى كه نامش مشخص نيست ماده تاريخ سال احداث آن را در مصراعى استخراج مىكند و بر روى سنگ مرمرى بر سر در آب‌انبار نقش مىبندد :\r\n بهر تاريخ اين خجسته مقام * مصرعى خواستم دهم انجام\r\nآمد از غيب ، اين نداى جلى : * ( لعن بر قاتل حسينِ على ) « 4 » \r\nكه از نظر حروف ابجدى با عدد 1121 برابر است و سال احداث آب‌انبار مذكور را نشان مىدهد .\r\n\r\n35 . الفت هندى\r\n« از راجه‌هاى هنود است . در صبح گلشن مىنويسد كه راجه الفت راى بهار فرزند راجه لالجى ، بهادر قوم كاتيهه لكنهوى است كه پدرش در سلطنت لكنهو به عهدهء\r\n\r\n\r\n","description":"","footnote":"\r\n( 1 ) . دورنمايى از شهرستان بروجرد يا تذكرهء حسين حزين ، ص 394 و 395 .\r\n( 2 ) . همان ، ص 400 و 401 .\r\n( 3 ) . مواد التّواريخ ، حاج حسين نخجوانى ، تهران ، كتابفروشى ادبيه ، سال 1343 ، ص 711 .\r\n( 4 ) . همان ، ص 672 .\r\n","page_name":" 51 ","page_number":51},
  {"content":"\r\n\r\nبخشيگرى رياست ممتاز بود . بعد از آن راجه الفت در سلطنت واجد على شاه قائم مقام پدر شد و چون موزون‌طبع بود ، مولوى انامى تربيتش مىنمود و او به حكم : النّاس على دين ملوكهم ، با وجود بت‌پرستى مايل به تشيع بود و اهتمام در تعزيه‌دارى و ترتيب مجالس عزاى سيد الشهداء ( ع ) داشت ، و هفت‌بند محتشم كاشى را تخميس نموده و بعضى از مخمس آن را مرقوم داشته و اينهاست :\r\n السلام اى مدح تو آيات قرآن مبين * السلام اى ذات پاكت كعبهء علم و يقين\r\nالسلام اى پايه‌ات تاج سر عرش برين * ( السلام اى سايه‌ات خورشيد رب العالمين ) \r\n ( آسمانِ عزّ و تمكين ، آفتابِ داد و دين ) \r\n ابر نيسان از كف جود تو گوهر يافته * كوه از فيض نگاهت لعل احمر يافته\r\nآسمان از مهر مهرت زيب ديگر يافته * ( اى سپهر عصمت از فرّ تو زيور يافته ) \r\n ( آفتاب از سايهء چتر تو افسر يافته ) \r\n« 1 »\r\n\r\n\r\n","description":"","footnote":"\r\n( 1 ) . حديقة الشعراء ، ج 1 ، ص 159 و 160 .\r\n","page_name":" 52 ","page_number":52},
  {"content":"\r\n\r\n\r\nفصل دوم معرفى منظومه‌هاى عاشورايى دور از دسترس و آفرينندگان آنها\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\nهمان‌طور كه در پيشگفتار آمد ، در اين فصل هفتاد و چهار منظومهء عاشورايى معرفى مىگردد كه اغلب آنها هنوز به صورت دست‌نويس و نسخهء خطى مىباشد . لذا اين فصل بيشتر جنبهء كتاب‌شناسى پيدا كرده و مىتواند راهگشاى پژوهشگران علاقه‌مند به احياى آثار مرتبط با عاشورا باشد . همهء اين آثار ، از مجلد سوم كتاب « فهرستوارهء كتابهاى فارسى » به كوشش احمد منزوى نقل شده است كه علاقه‌مندان مىتوانند جهت كسب اطلاعات بيشتر دربارهء هر يك از نسخه‌ها و مكان نگهدارى آنها ، به اين كتاب مراجعه نمايند .\r\n\r\n1 . ابو المفاخر رازى ( سدهء پنجم و ششم )\r\n؛ ابو المفاخر رازى از ادبا و دانشمندان پرآوازهء سدهء پنجم و ششم هجرى است كه در روزگار سلطان غياث الدين محمد سلجوقى مىزيسته و با حكيم خاقانى شروانى ( 520 - 595 ) معاصر بوده :\r\n( مقتل الشهداء ) فارسى لابى المفاخر رازى المذكور فى ( ج 9 - ص 50 ) ينقل عنه فى « روضة الشهداء » كثيرا لا سيما من منظوماته . منها نظم رجز قاسم بن الحسن ( ع ) و منها نظم قول اهل الكوفه فى كتبهم الى الحسين ( ع )\r\n هيچ راهى نيست ما را جز وصال روى تو * هيچ دامى نيست ما را جز خم گيسوى تو \r\nر . ك : الذرّيعه ، ج 22 ، ص 32 و 33 ، ش 5906 .\r\n\r\n2 . طغان شاه قمى شاهرودى\r\n؛ ( نيمهء سدهء نهم ) طغان شاه قمى شاهرودى فرزند نظام ، سرايندهء حماسهء دينى انتقاميه كه آن را در محرم 884 ه . ق به پايان برده است . اين اثر به مثنوى انتقاميه نيز موسوم مىباشد :\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n« انتقاميه . شاهرودى ، طغان شاه قمى فرزند نظام ، به نام ابو الغازى سلطان حسين ميرزا بايقرا ( 878 - 912 ق ) ، از حماسه‌هاى دينى است ، در داستان ضرير خزاعى و كين‌جويى از ستمگران رويداد كربلا ، سرودهء 884 ق . آغاز :\r\n به نام خداوند فرد كريم * خدايى كه بخشنده است و رحيم \r\nر . ك : فهرستوارهء كتابهاى فارسى ، احمد منزوى ( انجمن آثار و مفاخر فرهنگى ، تهران ، 1376 ) ج 3 ، ص 1552 .\r\n\r\n3 . عاصى\r\n( مقتل الشهداء ) فارسى ، للشاعر المتخلص بالعاصى ، لم يعلم عصره و لكن تاريخ كتابة النّسخه : سنهء 887 فيظهر انّه مقدم على « روضة الشهداء » للكاشفى المتوفى سنهء 910 .\r\nر . ك : الذريعه ، ج 22 ، ص 33 .\r\n\r\n4 . ابن همام شيرازى\r\n؛ ( سدهء دهم ) ابن همام شيرازى ، سرايندهء مثنوى حماسى ، دينى شهادت‌نامه در 1200 بيت پيرامون رويداد كربلا : شهادت‌نامه . ابن همام شيرازى سرودهء 902 ق / 1496 م . يكى از مثنوىهاى حماسى دينى است ، در رويداد كربلا در 1200 بيت . به مثنوى شهادت‌نامه نيز موسوم است .\r\nر . ك : فهرستوارهء كتابهاى فارسى « 1 » ج 3 ، ص 1711 .\r\n\r\n5 . نداى يزدى نيشابورى\r\n؛ ( سدهء دهم هجرى ) حسين نداى يزدى نيشابورى به سال 928 ه . ق كه روضة الشهداى ملا حسين واعظ كاشفى را به رشتهء نظم كشيده و آن را سيف النبوة يا مشهد الشهداء ناميده است :\r\nسيف النبوة : مشهد الشهداء نداى يزدى نيشابورى ، حسين به سال 928 ق / 2 - 1521 م .\r\nنظم « روضة الشهداى » كاشفى ( هف ) .\r\nر . ك : همان ، ج 3 ، ص 1697 .\r\n\r\n6 . لامعى برسوى ( 939 ه . ق )\r\n؛ محمود لامعى برسوى ، مقتل منظومى در رثاى حضرت سيد الشهداء دارد كه به مقتل حضرت امام حسين نيز موسوم است .\r\nر . ك : همان ، ج 3 ، ص 790 .\r\n\r\n\r\n","description":"","footnote":"\r\n( 1 ) . از اين پس ، نام كتاب فهرستوارهء كتابهاى فارسى ، به اختصار ، ف . ك . ف ، خواهد آمد .\r\n","page_name":" 56 ","page_number":56},
  {"content":"\r\n\r\n\r\n7 . حيرتى ( 961 ق )\r\n؛ ملاتونى حيرتى منظومه‌اى دارد به نام شاهنامهء حيرتى :\r\nشاهنامهء حيرتى . ملاتونى . ( د 961 ق ) . جنگ‌هاى پيامبر و بزرگان مذهب شيعه .\r\nر . ك : همان ، ج 3 ، ص 1698 .\r\n\r\n8 . عطاء اللّه هروى\r\n؛ ( سدهء نهم و دهم ) عطاء اللّه هروى سرايندهء منظومهء مختارنامه است . انجام آن را به سال 891 يا 981 ه . ق ذكر كرده‌اند . متن منثور اين منظومه موسوم به روضة المجاهدين در سال 1322 ه . ق در 530 صفحه به چاپ رسيده و پس از آن نيز چندين بار تجديد چاپ شده است :\r\nمختارنامه ، هروى ، عطاء اللّه فرزند حسام . . . مثنوى است در داستان مختار ثقفى و انتقام از خاندان اموى . منثور آن به نام « روضة المجاهدين » به سال 1322 در 530 ص و چند بار پس از آن به چاپ رسيده است ( الذّريعه ) انجام آن در شهر هرات به سال 981 ( مشار ) و يا 891 ( دانش‌پژوه ) ياد شده است .\r\nر . ك : همان ، ج 3 ، ص 1762 و 1763 .\r\n\r\n9 . نگاهى آرانى كاشانى\r\n( سدهء دهم هجرى ) ؛ نگاهى آرانى كاشانى ، سرايندهء منظومهء حماسى - دينى مختارنامه است .\r\nر . ك : همان ، ج 3 ، ص 1762 .\r\n\r\n10 . سرمست ديوانه\r\n( سدهء يازدهم هجرى ) سرمست ديوانه ، سرايندهء مصيبت‌نامه به سال 1042 ه . ق :\r\nر . ك : همان ، ج 3 ، ص 1772 .\r\n\r\n11 . ابو تراب اصفهانى ( متوفاى 1143 ه . ق )\r\n؛ ابو تراب اصفهانى فرزند ميرزا محمد طاهر اصفهانى و احتمالا وقايع نگار عالمگير شاه ( 1069 - 1118 ) دارندهء حماسهء دينى مختارنامه : مختارنامه . اصفهانى ابو تراب ( سدهء 12 ق ) گويا وقايع‌نويسى عالمگير شاه ( 1069 - 1118 ) و فرزند ميرزا محمد طاهر اصفهانى درگذشتهء 1143 باشد . حماسهء دينى در داستان مختار ثقفى است .\r\nر . ك : همان ، ج 3 ، ص 1760 .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\n12 . نديم مشهدى\r\n( سدهء دوازدهم هجرى ) ؛ زكى ( نديم ) مشهدى ، منظومه‌اى دارد به نام تسبيح كربلا كه آن را به سال 1158 ه . ق در قالب مثنوى پيرامون رويداد كربلا سروده و حاوى حدود 4570 بيت است :\r\nتسبيح كربلا . مثنوى ، نديم مشهدى ، زكى ( سرودهء 1158 ق ) . رويداد كربلا و ريشه‌هاى تاريخى آن از پس مرگ پيامبر در قالب مثنوى ، پيرامون 4570 بيت ، كه پس از برگشت از سفر نخستين خود در سپاهان بدان آغاز و در نجف به سال 1158 ( - فيض سحر ) به انجام رسانده است . آغاز :\r\n چون قلم مىكشم الف از آه * مددم كرد مدّ بسم اللّه \r\nر . ك : همان ، ج 3 ، ص 1599 .\r\n\r\n13 . شعاع\r\n( سدهء دوازدهم هجرى ) منظومهء جنگ‌نامهء خامس آل عبا را كه به سال 1170 ه . ق سروده شده به شعاع نسبت داده‌اند : جنگ‌نامهء خامس آل عبا . گويا از شعاع سرودهء 1170 ق . به گواهى دو بيتى كه در پايان آن آمده :\r\n خدايا ! اگر هست تاب قبول * عطا كن جنانش شعاع وصول\r\nشعاعش به عرش الهى رسد * ز مه پرتوش تا به ماهى رسد \r\nرويداد كربلا در قالب مثنوى در بحر متقارب ، در 2000 بيت آغاز :\r\n به نام خداوند بسيار بخش * خرد بخش دين بخش دينار بخش\r\nهمه كار دنيا و دين ، كردگار * ازين هر سه نعمت نمود آشكار \r\nر . ك : همان ، ج 3 ، ص 1611 .\r\n\r\n14 . فقير دهلوى\r\n( سدهء دوازدهم هجرى ) ؛ شمس الدين ( فقير ) دهلوى ، مثنوى سانحهء كربلا را در وقايع كربلا سروده است . در ابتدا ( مفتون ) تخلص مىكرده و پس از آن‌كه از مذهب اجدادى خود به مذهب تشيع روى مىآورد تخلص خود را به ( فقير ) تغيير مىدهد : سانحهء كربلا ، مثنوى . . . از فقير دهلوى ، شمس الدين ( د 1183 ق / 1769 م ) پدرانش سنى بوده و خود شيعى شده است . نخست ( مفتون ) تخلص داشته است :\r\n مدتى داشت مرا قحبهء دنيا « مفتون » * آخر الامر « فقير » شه مردان گشتم \r\nر . ك : همان ، ج 3 ، ص 1676 .\r\nمثنوى شمس الضحى نيز ازوست .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n15 . شمس الضحى . فقير دهلوى ، مير شمس الدين ( 1115 - 1183 ق / 1703 م 1769 م ) . . .\r\nمثنوى در امامت و فضايل و معجزات و تاريخ چهارده معصوم با نقل از : بحار الانوار مجلسى ، ارشاد مفيد ، خرايج و جرايح قطب راوندى ، تفسير امام عسكرى ، عيون المعجزات سيد مرتضى ، اعلام الورى طبرسى ، علل الشرايع ابن بابويه ، اصول كافى و جز آنها . نسخهء گنج‌بخش ديباچه را ندارد . نام منظومه و سراينده و تاريخ سرودن در « خاتمه » آمده است :\r\n للّه الحمد كاين دُر منظوم * كه به « شمس الضّحى » شده موسوم . . .\r\n« سايه » از نام او چو دور آيد * سال تاريخ در ظهور آيد\r\nلب ببند از حديث جهل ( فقير ) ! * حلقهء باب علم محكم گير \r\n( اشاره به\r\nانا مدينة العلم و\r\n. . . ) . آغاز نسخهء گنج‌بخش افتاده و آغاز مىشود با : استدلال بر نبوت انبياء ، استدلال بر امامت ائمهء اثنى عشر ، و سبب نظم :\r\n حق كه دايم به خلق احسان كرد * به چه رو منع لطف از ايشان كرد ؟ \r\nمناظرهء هشام بن عبد العزيز با عمرو بن عبيد بصرى . . . سپس 14 « لمعه » : لمعهء 1 . نعت پيامبر و ذكر معجزاتى از وى . 2 . منقبت امير المؤمنين ( ع ) و بعضى از نصوص دربارهء وى . 3 . در منقبت حضرت فاطمه . 4 . امام حسن 5 . حضرت حسين . . . 10 . على بن موسى الرضا 12 . امام دهم على الهادى ، 13 . حسن عسكرى ، 14 . حضرت مهدى ، خاتمه در وصف حال اين مثنوى آغاز :\r\n اى به نامت زبان سحرْ طراز * نطق را داده مايهء اعجاز \r\nر . ك : همان ، ج 3 ، ص 1707 .\r\n\r\n16 . صابر تونسوى\r\n( سدهء 12 ه . ق ) ؛ خدابخش ( صابر ) تونسوى حماسهء منظوم شيوايى دارد موسوم به روضة الصابرين كه دربارهء رويداد كربلا است : صابر تونسوى ، خدابخش نگاشتهء 1198 ق / 1784 م . نگارنده در سنگهر علاقهء تونسه و نزديك ديره غازيخان ( پنجاب پاكستان ) مىزيسته است و در هيجده سالگى اين كار را انجام داده است با سربندهاى : مناجات كه در پايانش مىگويد :\r\n بر اين بارگه ( صابر ) پرگناه * نيارد به جز مصطفى عذرخواه \r\nنعت اول ، نعت دوم ، نعت سوم ، مدح خديوشاه زمان ، سلطان معين الدين مبارز الدين ابو الفتح محمد سربلند خان سدوزئى ( از خانواده‌هاى افغان ) ، سبب تأليف كتاب روضة الصابرين ،\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآغاز مىشود با ذكر هاشم و عبد الشّمس پسران توأمان عبد مناف ، آغاز عداوت يزيد پليد و بيعت نكردن و نكاح كردن زينب زوجهء عبد اللّه بن زبير ، مرگ معاويه . . . در سبب تأليف گويد :\r\n شده « روضة الصابرين » نام او * نكو كن خدايا سرانجام او\r\nبه امداد شاهنشه ذو الجلال * نوشتم به عمر ده و هشت سال\r\nصد و يكهزار و نود بود و هشت * كه اين داستان كهن تازه گشت \r\nر . ك : همان ، ج 3 ، ص 1665 و 1666 .\r\n\r\n17 . عبد الطيف\r\n( سدهء دوازدهم هجرى ) ؛ روضة الحسين ، عنوان قصيده‌اى است كه عبد اللطيف به سال 1185 ه . ق آن را سروده است : روضة الحسين ، عبد اللطيف ، سرودهء ( 1185 ق / 1771 م ) قصيده‌اى است در حالات حسين ( ع ) .\r\nر . ك : همان ، ج 3 ، ص 1659 .\r\n\r\n18 . قانع تتوى ( 1140 - 1202 )\r\n؛ مير على شير قانع تتوى منظومه‌اى دارد به نام اعلام غم كه آن را به سال 1192 ه . ق پيرامون وقايع كربلا سروده است :\r\nاعلام غم . قانع تتوى ، مير على شير ( 1140 - 1202 / 1727 - 1788 م ) رويداد كربلا ، به نظم ساختهء 1192 ق .\r\nر . ك : همان ، ج 3 ، ص 1549 .\r\n\r\n19 . و نيز مختارنامه از اوست\r\n: مختارنامه . قانع تتوى ، مير على شير ( 1140 - 1203 ) سرودهء 1194 - 1780 م . مثنوى است در داستان مختار ثقفى كه ماده تاريخ آن در بيت پايانى آن آمده است :\r\n بمانى به اين حشمت و اعتلا * به حق محمد ، به آل عبا \r\nآغاز :\r\n به نام جهانْ داور كردگار * كه بر قدرت اوست مختار كار \r\nر . ك : همان ، ج 3 ، ص 1762 .\r\nتاريخ درگذشت وى به اختلاف ذكر شده است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\n20 . اكرم گورالى\r\n( سده دوازدهم هجرى ) ؛ اكرم از اهالى گورالى واقع در گچرات پنجاب از كشور پاكستان است كه امام‌نامهء خود را در بيستم صفر 1193 ه . ق به پايان برده است .\r\nوى در سرودن اين منظومهء حماسى - دينى از روضة الشهداى ملا حسين واعظ كاشفى و جنگنامهء محمد حنفيه تصنيف شيخ سعدى سود جسته است :\r\nامام‌نامه . اكرم سروده در 20 صفر 1193 ق / 1779 م . سراينده از مردم گورالى ( نزد گچرات پنجاب پاكستان ) بوده است . حماسهء دينى است . و از منابع كار او « روضة الشهدا » ى كاشفى و « جنگنامهء محمد حنفيه » تصنيف شيخ سعدى ( چنين ) مىباشد . با سربندهاى : حمد ، نعت ، مناجات ، سبب تأليف ، ولادت امير المؤمنين امام حسن ( ع ) ولادت امير المؤمنين امام حسين ( ع ) ، ولادت يزيد ، وفات حضرت رسول ( ع ) ، خلافت امام حسن ، شهادت امام حسن ، رفتن امير المؤمنين امام حسين از مدينه به مكه ، شهادت مسلم بن عقيل ، رفتن امام حسين به كربلا و محاربه نمودن با خارجيان و اعداء اللّه .\r\nآغاز :\r\n كليد در مخزن آن حكيم * ز بسم اللَّه آمد ، رحمان و رحيم ( ؟ ) \r\nر . ك : همان ، ج 3 ، ص 1551 .\r\n\r\n21 . محمد اكبر اصفهانى قائنى\r\n( سدهء دوازدهم هجرى ) ؛ محمد اكبر اصفهانى قائنى منشى همروزگار احمد شاه درانى ( 1160 - 1187 ق ) ، سرايندهء منظومهء مقامات حسينى در رويداد كربلا ، كه ميرزا مذنب . بمرودى مؤلف مقامات آن را به پايان برده است :\r\nمقامات حسينى . اصفهانى قائنى ، محمد اكبر منشى ، روزگار احمد شاه درانى ( 1160 - 1187 ق ) حماسهء دينى است در رويداد كربلا ، سراينده در آغاز از شاه درانى ستايش كرده است . گويا او نتوانسته داستان را به پايان رساند و مذنب بمرودى . . . داستان را به انجام رسانده باشد . آغاز :\r\n اگر بسمله تاج عنوان نبود * مطالب نگاريدن ، آسان نبود \r\nر . ك : همان ، ج 3 ، ص 1789 .\r\n\r\n22 . محسن تتوى ( 1163 ه . ق )\r\n؛ محمد محسن تتوى متخلص به « محسن » سرايندهء منظومهء اعلام ماتم يا حملهء حسينى به سال 1136 ه . ق : اعلام ماتم : حملهء حسينى . تتوى ، محمد محسن\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n( د 1163 ق / 1750 م ) ، متخلص به محسن سرودهء 1136 ق / 1824 م . مثنوى حماسى دينى است و سوگوارى در برابر « حملهء حيدرى » پيرامون 000 / 10 « بيت » گويد : . . .\r\n سزد آن‌كه سرمايهء غم شود * مخاطب به اعلام ماتم شود\r\nعجب نيست گريان ار خامه شد * چو تاريخ‌يابى ز ( غمنامه ) شد ( 1136 ) \r\n( ديباچه ) ، و از پايان آن برمىآيد كه مىخواسته مختارنامه بسرايد .\r\nآغاز :\r\n سپاس خرد صانع پاك را * همان جانْ ده پيكر خاك را\r\nفرازندهء سقف نيلى سپهر * مقرنس كن آن به شنجرف مهر \r\nر . ك : همان ، ج 3 ، ص 1549 .\r\n\r\n23 . مير محمد يوسف برهانپورى\r\n( نيمه دوم سدهء دوازدهم هجرى ) ؛ مير محمد يوسف برهانپورى ، سرايندهء منظومهء حماسى دينى مختارنامه :\r\nمختارنامه ، برهانپورى ، مير محمد يوسف ( نيمهء دوم 12 ق ) . يكى از منظومه‌هاى حماسى دينى است ، در داستان مختار ثقفى .\r\nر . ك : همان ، ج 3 ، ص 1761 .\r\n\r\n24 . سحاب اصفهانى\r\n( نيمهء اول سدهء سيزده هجرى ) ؛ محمد سحاب اصفهانى مؤلف سحاب البكاء به نظم و نثر در رويداد كربلا . روضة البكاء نيز ازوست :\r\nسحاب البكاء ، سحاب اصفهانى ، محمد ( د 1222 ق ) . كه ياد او در « ديوان » نسخه‌ها 3 / 2345 آمده است . در رويداد كربلا ، به نظم و نثر . در برخى از تذكره‌ها كتابى به نام « روضة البكاء » از او ياد شده است .\r\nر . ك : همان ، ج 3 ، ص 1677 .\r\n\r\n25 . عابد اصفهانى\r\n( نيمهء اول سدهء سيزده هجرى ) ؛ زين العابدين ( عابد ) اصفهانى فرزند حاجى محمد جعفر ، سرايندهء منظومهء روضة المؤمنين يا چهارده گنج در مناقب و مراثى چهارده معصوم عليهم السلام در 3000 بيت و در قالب مثنوى به سال 1224 ه . ق : [ روضة المؤمنين : 
  ]\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nچهارده گنج . عابد اصفهانى ، زين العابدين فرزند حاجى محمد جعفر ( د 1229 / 4 - 1813 م ) در مناقب و سوگوارى 14 تن پاكان ، در پيرامون 3000 « بيت » مثنوى سرودهء 1224 ق . آغاز :\r\n به نام خداوند جان جهان * كزو رنگ هستى جهان ديد و جان \r\nر . ك : همان ، ج 3 ، ص 1667 .\r\n\r\n26 . خطايى يزدى عقدايى\r\n( سدهء سيزدهم هجرى ) ؛ آقا محمد على ( خطايى ) يزدى عقدايى در زمانهء فتحعلى شاه ( 1212 - 1250 ) مىزيسته و منظومهء نور الانوار خود را دربارهء رويداد كربلا سروده است :\r\nنور الانوار . خطايى يزدى عقدايى ، آقا محمد على ( روزگار فتحعلى شاه ) . او از عقدا به اصفهان آمده و سپس به گيلان رفته است . سراينده مىخواسته « فضايل الانوار » را در 14 دفتر بسازد ، نتوانسته و اين يكى را در رويداد كربلا ساخته است .\r\nر . ك : همان ، ج 3 ، ص 1820 .\r\n\r\n27 . مقبل كشميرى اصفهانى\r\n( سدهء سيزدهم هجرى ) ؛ محمد شيخا ( مقبل ) كشميرى اصفهانى همروزگار شاه سلطان حسين صفوى ( 1105 - 1135 ) سرايندهء مثنوى شهادت‌نامه و منظومه‌هاى « واقعات كربلا » و « زبدة الاذكار » است :\r\nاز روزگار شاه سلطان حسين صفوى ( 1105 - 1135 ق ) كه در يورش افغان به هند گريخته و در گجرات درگذشته است . به سوگوارى مىپرداخته و برخى از نسخه‌هاى ديوانش نام ويژه‌اى دارند : واقعهء مقبل ، هفت‌بند ( وقايع الطف ) . . . .\r\nر . ك : همان ، ج 3 ، ص 1672 و 1711 و 1830 .\r\n\r\n38 . سلطانى كلهر كرمانشاهى\r\n( متولد 1247 ه . ق ) ؛ نامش حسين قلى خان از شاعران پر آوازهء سدهء سيزدهم هجرى است . ديوان اشعارش را حدود 70000 بيت نوشته‌اند . . . آثار منظوم و منثور سلطانى عبارتند از : 1 - « ضياء الفرقدين » مثنوى بحر رمل در حدود پنج هزار بيت در مصيبت سيد الشهداء حسين بن على ( ع ) . . . .\r\nر . ك : باغ هزار گل ( تذكرهء سخنوران كرمانشاهان ، تأليف فرشيد يوسفى ، فرهنگ خانهء اسفار ، بىتا ) ، ص 325 .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n29 . مفتون دنبلى ( 1176 - 1243 )\r\n؛ عبد الرزاق ( مفتون ) دنبلى فرزند نجف قلى ، منظومهء همايون‌نامهء خود را در قالب مثنوى به سال 1240 ه . ق پيرامون قيام مختار ثقفى سروده است . از اين منظومه با عناوين مختارنامه ، مثنوى مختارنامه و مثنوى همايون‌نامه نيز ياد شده است :\r\nر . ك : ف . ك . ف ، ج 3 ، ص 1832 .\r\n\r\n30 . جعفرى تالپور\r\n( سدهء سيزده هجرى ) ؛ محمد نصير خان جعفرى تالپور ، سرايندهء منظومهء مختارنامه به سال 1241 ه . ق : مختارنامه . جعفرى تالپور ، محمد نصير خان . سرودهء 1241 ه . ق مشترك 5 / 426 ( نامش ) ؛ تكملهء مقالات 104 تا 111 ؛ پاكستان مين 3 / 701 .\r\nر . ك : همان ، ج 3 ، ص 1761 .\r\n\r\n31 . وحيد طبرسى\r\n( سده سيزده هجرى ) ؛ ميرزا محمد تقى نورى طبرسى متخلص به ( وحيد ) مؤلف ماتمكده به نثر و نظم در سرگذشت و سوگوارى در ده انجمن . مؤلف الذريعه نسخه‌اى از اين اثر را در كتابخانهء فرزند شاعر ( شيخ نورى ) ديده است .\r\nماتمكده . نورى طبرسى ، ميرزا تقى فرزند على محمد فرزند تقى ( د 1263 ق ) . در 10 « انجمن » در سرگذشت و سوگوارى به نثر و نظم و تخلص ( وحيد ) و بسيار شيوا . پدرم نسخه‌اى از آن را در كتابخانهء فرزندش شيخ نورى ديده است . ( ديوان مجنون نسخه‌ها 2513 كه گويا از هموست ) آغاز : ( ستايش ، سزاى كيهان خدايى است كه هر ذره بر كمال صنعش . . . )\r\nر . ك : همان ، ج 3 ، ص 1751 .\r\n\r\n32 . بيدل رودبارى قزوينى\r\n( سدهء سيزده هجرى ) ؛ قربان ( بيدل ) رودبارى قزوينى داراى منظومه‌اى است ماتمى موسوم به مثنوى بيدل رودبارى . وى تا سال 1264 ه . ق زنده بوده است .\r\nماتمكده و مصيبت‌نامه از ديگر آثار اوست :\r\nنسخه‌ها 4 / 3119 ( 2 نسخه ) : ذريعه 9 / 153 ؛ مشار ، مؤلفين 4 / 917 . آستان قدس 7 / 665 .\r\nآغاز :\r\n دوستان آييد از پير و جوان * گل به سر با ناله و آه و فغان \r\nر . ك : همان ، ج 3 ، ص 1752 .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\n33 . عاصى اصفهانى رشتى\r\n( سدهء سيزدهم هجرى ) ؛ محمد محسن عاصى اصفهانى رشتى ، سرايندهء منظومهء معراج الشهاده به سال 1267 ه . ق ) ، در قالب مثنوى حماسى - دينى :\r\nمثنوى است حماسى دينى ، در آن شهادت حضرت حسين را به معراج پيامبر مانند كرده است . در آن آمده كه اين منظومه را پس از نگارش صد و بيست كتاب ساختم .\r\nر . ك : همان ، ج 3 ، ص 1781 .\r\n\r\n34 . مهجور اصفهانى\r\n( سدهء سيزده هجرى ) ؛ محمد على ( مهجور ) اصفهانى سرايندهء بحر البكاء در سوگوارى به سال 1287 ه . ق .\r\nر . ك : همان ، ج 3 ، ص 1559 .\r\n\r\n35 . فاتحى اصفهانى\r\n( سدهء سيزده هجرى ) ؛ مير على رضا فاتحى اصفهانى سرايندهء ضياء الابصار ، زندگينامهء منظوم امامان .\r\nر . ك : همان ، ج 3 ، ص 1714 .\r\n\r\n36 . شعاعى قاجار\r\n( سده سيزده هجرى ) ؛ محمد حسين ( شعاعى ) قاجار ، سرايندهء منظومهء واقعهء كربلا يا وقعهء كربلا به سال 1287 ه . ق كه آن را پيش از مثنوى مختارنامهء خود سروده است :\r\nدر آن آمده :\r\n هزار و دوصد بود و هشتاد و هفت * كه گفتند از روز هجرت برفت . . .\r\nچو شد ختم اين نامهء نامدار * ز سال شعاعى شده سى و چهار\r\nچو آخر رسانم من اين داستان * به « مختارنامه » گشايم زبان \r\nآغاز :\r\n به نام خداوند بالا و پست * كه بالاتر از دست او نيست دست \r\nر . ك : همان ، ج 3 ، ص 1824 ، 1761 و 1762 .\r\n\r\n37 . واصف سلماسى\r\n( سدهء سيزده ) ؛ محمد باقر ( واصف ) سلماسى فرزند زين العابدين سرايندهء منظومهء جواهر الولايه به سال 1293 ه . ق به دو زبان فارسى و تركى پيرامون معجزات و سوگوارى پيامبر اسلام و خاندان پاكش :\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآغاز :\r\n خدا راست حمد و پسنديدگى * جز او را نشايد پرستندگى \r\nر . ك : همان ، ج 3 ، ص 1613 .\r\n\r\n38 . ساغر اصفهانى\r\n( سدهء سيزده هجرى ) ؛ محمد ابراهيم ( ساغر ) اصفهانى سرايندهء مثنوى حماسى - دينى مظفرنامه يا سبع المثانى يا سبعة ابحُر ( هفت دريا ) در 14 دفتر براى چهارده معصوم كه اين كار را در سال 1290 ه . ق شروع و به سال 1294 ه . ق آن را به پايان برده است و كنز المصائب منظوم نيز ازوست :\r\n مراين « سبع المثانى » نامهء تو * كه روشن‌تر ز مهر و ماه باشد\r\n« مظفرنامه » نامش برنهادم * كه او نام مظفر شاه باشد \r\nآغاز : ( دفتر 3 ) : دفتر سوم از چهارده دفتر . . . سبع المثانى و سبعة ابحر در احوال صديقه . . .\r\nدر توحيد . . .\r\nر . ك : همان ، ج 3 ، ص 1775 و 1745 .\r\n\r\n39 . اسير لكهنوى\r\n( سدهء سيزده هجرى ) ؛ مير مظفر خان ( اسير ) لكهنوى بهادر جنگ سرايندهء منظومهء رياض المسلمين به سال 1295 ه . ق كه به كربلاى معلا و كربلانامه نيز موسوم است دربارهء رويداد كربلا .\r\nآغاز :\r\n عروس ذات بارى را كه يكتاست * نبى : زيور ، على : ملبوس زيباست \r\nر . ك : ف . ك . ف ، ج 3 ، ص 1742 .\r\n\r\n40 . دوارى شيرازى\r\n( سدهء سيزده هجرى ) ؛ مفيد شيرازى فرزند محمد نبى كه در سروده‌هاى عربى خود به ( مفيد ) و در اشعار فارسى به ( دوارى ) تخلص مىكند . كعبة الباكين مجموعه سروده‌هاى ماتمى اوست . فرزند وى به نام محمد هاشم بعدها ملحقاتى از آثار ديگر شاعران به آن افزود و نيز مجموعهء ديگرى كه حكم ذيل كعبة الباكين را دارد ، فراهم آورد و حجر اسماعيل ناميدش . آغاز : الحمد للّه الواحد الفرد الاحد الحىّ القيّوم .\r\nر . ك : ف . ك . ف ، ج 3 ، ص 1743 .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\n41 . قطرهء اصفهانى\r\n( سدهء سيزده هجرى ) ؛ ميرزا عبد الوهاب ( قطره ) اصفهانى معاصر فتحعلى شاه قاجار ( 1221 - 1250 ق ) صاحب فتح‌نامهء مختار با لحنى حماسى در انتقام مختار ثقفى از دشمنان امام حسين عليه السلام وى منظومه ديگرى نيز دارد موسوم به غزونامه يا جنگنامه دربارهء غزوات رسول گرامى اسلام :\r\nر . ك : همان ، ج 3 ، ص 1726 .\r\n\r\n42 . وفا\r\n( سدهء سيزده هجرى ) ؛ ( وفا ) بايد تخلص اين شاعر باشد . از نام و زندگينامهء او اطلاعى نداريم . وى منظومهء غمكده را بر وزن مثنوى معنوى در رويداد كربلا سروده و معاصر با محمد شاه قاجار ( 1250 - 1264 ق ) بوده است :\r\nآغاز :\r\n ابتدا بر نام حق داور كنم * مدح مولايم على حيدر كنم \r\nر . ك : همان ، ج 3 ، ص 1724 .\r\n\r\n43 . گريان اصفهانى\r\n( پايان سدهء سيزده هجرى ) ؛ محمد حسين شهرابى ارجستانى اصفهانى متخلص به گريان معاصر دورهء ناصرى ، دارندهء حملهء مختاريه كه در آغاز كتاب طريق البكاء وى به سال 1323 ه . ق چاپ شده است .\r\nر . ك : ف . ك . ف ، ج 3 ، ص 1630 .\r\n\r\n44 . صامت بروجردى\r\n( سدهء سيزده هجرى ) ؛ محمد باقر ( صامت ) بروجردى ( متولد حدود 1260 - 1331 ) همعصر فتحعلى شاه قاجار ( 1212 - 1250 ) و شاعر بنام آيينى در آن روزگار ، سرايندهء گلشن زهرا در سرگذشت حضرت فاطمه و امام حسين حاوى 23 « مجلس » ، كتاب رياض الشهاده نيز از اوست .\r\nآغاز :\r\n باره‌اى خالق الاصباح آفاق ( ! ؟ ) * كه هستى همچون ذات خويش طاق ( ! ؟ ) \r\nر . ك : همان ، ج 3 ، ص 1747 و تذكرة حسين حزين ص 293 و 294 .\r\n\r\n45 . شهاب اصفهانى\r\n( سدهء سيزده هجرى ) ؛ ميرزا نصر اللّه ( شهاب ) اصفهانى ملقب به تاج الشعراء و از شعراى دورهء ناصرى است : . . . در اوايل دولت ناصرى كه وزارت ملك و امارت\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنظام به ميرزا تقى خان ( - امير كبير ) كه از كفاة و دهاة ايام بود ، قرار گرفت وى نيز كمال قدر او برشناخت و مرسومى كه در ديوانش مقرر بود امضا نمود و از آنجا كه در مجالس تعزيت و محافل شبيه ماتم و مصيبت خامس آل عبا ( ع ) اشعارى فىمابين اشباه اهل بيت مكالمه مىشد غالبا سست و غير مربوط و مهمل و مغلوط بود ، ميرزا تقى خان وى را مأمور داشته كه : دوازده مجلس از آن وقايع را موزون سازد .\r\nر . ك : حديقة الشعراء ، ج 2 ، ص 894 و مجمع الفصحاء ، ج 4 ، ص 476 .\r\n\r\n46 . گلشن شيرازى\r\n( سدهء سيزدهم هجرى ) ؛ ميرزا محمد على ( گلشن ) شيرازى پدر ميرزا حبيب اللّه قاآنى شيرازى ( 1223 - 1270 ) از شعراى زمانه فتحعلى شاه قاجار ( 1212 - 1250 ) بوده است :\r\n. . . در شاعرى نسبت شاگردى به مولانا مشرب عامرى مىرساند . صحبتش مكرر اتفاق افتاده . در قواعد نظم استحضار كاملى دارد . صاحب ديوان است . در شاعرى و شعر فهمى سليقهء خاصى دارد . . . . به هر تقدير مردى آهسته و درويش‌منش است . در مرثيه به طريق مولانا محتشم تركيب‌بند در شهادت سيد الشهدا گفته ، الحق بد نگفته .\r\nر . ك : حديقة الشعراء ، ج 2 ، ص 1478 .\r\n\r\n47 . پروين نورى\r\n( سدهء سيزدهم هجرى ) ؛ محمد رضا پروين نورى ، منظومهء حروب الحسينيه را به سال 1213 ه . ق سروده است :\r\nآغاز :\r\n ز بسم اللَّه آغاز سازم كلام * كه بخشد به نظم كلامم ، نظام \r\nر . ك : ف . ك . ف ، ج 3 ، ص 1617 .\r\n\r\n48 . جهانگير نگرى\r\n( سدهء سيزدهم هجرى ) ؛ جهانگير نگرى ، غلام على رضوى منظومهء حماسى دينى حملهء حسينى را به سال 1263 ه . ق سروده است .\r\nر . ك : همان ، ج 3 ، ص 1626 .\r\n\r\n49 . جوهرى اصفهانى\r\n( سدهء سيزدهم هجرى ) ؛ ابراهيم ( جوهرى ) اصفهانى فرزند محمد باقر ، طوفان البكاء خود را به سال 1250 ه . ق به نثر و بيشتر به نظم سامان داده و در مقدمه آن\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nچهارده‌بندى در سوگوارى سالار شهيدان دارد . وى اين اثر را در 14 « آتشكده » و هر آتشكده را در چند « شعله » تأليف كرده و هر « آتشكدهء » آن اختصاص به يكى از ذوات مقدس معصومين عليهم السلام دارد :\r\nآغاز :\r\nنحمدك اللّه يا من خصَّنا بمصيبة من بكاء عليه السماوات . . . نظم :\r\n ز من حمد ، حرفى است بسيار سست * شكسته قلم كى نويسد درست ؟ \r\nر . ك : همان ، ج 3 ، ص 1717 و 1718 .\r\n\r\n50 . محرم يزدى\r\n( سدهء سيزدهم هجرى ) ؛ عبد الوهاب ( محرم ) يزدى ، منظومهء فرهنگ خداپرستى را به سال 1277 ه . ق در سوگوارى و نيز ستايش كارگزاران دولت قاجار سروده است :\r\nآغاز :\r\n در موسم عاشورا ، در تكيهء دولت * بگرفته عزا بهر دعاى شه ملت \r\nر . ك : همان ، ج 3 ، ص 1730 .\r\n\r\n51 . نادم استرآبادى\r\n( سدهء سيزده هجرى ) ؛ ملا محمد ( نادم ) زادگاهش كهسار از توابع استرآباد است و با حاج على اكبر نواب شيرازى ( بسمل ) مؤلف تذكرهء دلگشا معاصر بوده است . وى در شرح حال او مىنويسد :\r\n. . . بيشتر ابياتش در مصائب سيد الشهداء و مدايح ائمه هدى است . شاعرى است قادر و از سخنانش قدرت طبعش ظاهر و در حسن تقابل ماهر . و در قصيده‌سرايى و مثنويات بر بسيارى از همگانش رتبهء برترى ، و در سرعت خيال كمتر كسى را با او لاف همسرى است .\r\nبعد از آن‌كه از هزل و هجا تائب شده ، مشغول به مدح ائمهء طاهرين صلوات اللّه عليهم اجمعين - بود . روزى محجوب شيرازى مىگفت : شبى جدهء خود را در خواب ديدم كه او مىگفت كه حضرت رسول به يكى از ائمهء هدى فرمود : « اذكروا نادما فانّه مادحكم » . صاحب ديوان است قريب 000 ، 20 بيت شعر در هر باب گفته .\r\nر . ك : تذكرهء دلگشا ، بخش معاصرين ، ص 584 .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n52 . امان اللّه حجازى\r\n( سدهء سيزدهم هجرى ) ؛ امان اللّه حجازى مؤلف انساب الائمه است .\r\nگويا واقعهء كربلا نيز ازوست :\r\nكربلا همراه با سروده‌هايى ، آغاز : بسمله حضرت ابا عبد اللّه الحسين در روز عاشورا با آن قوم بيحيا . . . .\r\nر . ك : ف . ك . ف ، ج 3 ، ص 1824 .\r\n\r\n53 . خاموش يزدى نجفى\r\n( متولد 1287 ه . ق ) ؛ ميرزا على خان ( خاموش ) يزدى نجفى ( متولد 1287 ه . ق ) سرايندهء منظومهء شهنشاه‌نامهء حسينى حدود 000 ، 60 بيت و مثنوى مختارنامه در شش دفتر و منظومهء حديث كسا نيز ازوست :\r\nشهنشاه‌نامهء حسينى فى حياة سيد الشهداء ( عليه السلام ) بلغ الى ما يقرب من 000 ، 60 بيتا الى ارجاع يزيد اهل البيت عليهم السلام من الشام - لميرزا على خان خاموش اليزدى النجفى المولود سنه 1287 - وله ديوان غزل و رباعيات و غيرها .\r\nر . ك : الذريعه ، ج 14 ، ص 267 .\r\n\r\n54 . مختارنامه ، خاموش يزدى ؛ ميرزا على خان\r\n( سدهء 14 ق ) حماسه‌اى است دينى در 6 « دفتر » . در داستان مختار ثقفى .\r\nآغاز ( 1 )\r\n به نام خداوند عرش برين * حكيم تواناى جان آفرين \r\nر . ك : همان ، ج 3 ، ص 1615 ، 1761 .\r\n\r\n55 . حقير دزفولى ( 1260 - 1347 )\r\n؛ شاعر واعظ حسين بن ابى الحسن دزفولى متخلص به ( حقير ) ( 1260 - 1347 ) مؤلف مخزن الدّرر شامل قصايد در مدايح و مراثى حضرات معصومين عليهم السلام كه بعضى از اشعار آن سرودهء مؤلف است . اين كتاب به سال 1304 در بمبئى به چاپ رسيده است .\r\nر . ك : الذريعه ، ج 20 ، ص 225 و 226 .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n56 . شيخ عبد اللّه كرمانى ( متوفاى 1327 ه . ق )\r\n؛ شيخ عبد اللّه كرمانى ( متوفاى 1327 ه . ق در نجف ) سرايندهء منظومهء مصائب الاوليا مقتل منظومى است با بيت آغازين :\r\n بعد حمدِ كردگار لايزال * مىكنم بر عقل كل ، فتح مقال \r\nر . ك : همان ، ج 21 ، ص 74 .\r\n\r\n57 . ميرزا محمد تنكابنى\r\n( زنده پيرامون سال 1310 ه . ق ) ؛ ميرزا محمد تنكابنى فرزند سليمان ، سرايندهء منظومهء حماسى - دينى مرحلهء حسينيه در بحر تقارب و بر وزن شاهنامهء فردوسى :\r\nر . ك : ف . ك . ف ، ج 3 ، ص 1768 .\r\n\r\n58 . باقر لاهيجانى ( حدود 1300 ه . ق )\r\n؛ حاج باقر لاهيجانى ، هفت‌بندى دارد در رثاى سالار شهيدان كه نسخه‌اى از آن در كتابخانهء شيخ محمد سمامى حائرى در نجف موجود است .\r\nمنها :\r\n باز ز خون شفق چشم مَنت تر چراست ؟ * چشمهء خور در نظر باز مكدَّر چراست ؟ \r\n\r\n59 . منظور خوانسارى ( 1323 ه . ق )\r\n؛ ميرزا احمد ( منظور ) خوانسارى فرزند محمد رضا ، ديوانى دارد به نام بهار و خزان در ستايش و سوگوارى آل اللّه :\r\nبهار و خزان . منظور خوانسارى ، ميرزا احمد فرزند محمد رضا ( د 1323 ق ) . ديوانى است در سوگوارى و ستايش از خاندان پيامبر ، آميخته با داستان يوسف .\r\nنسخه‌ها 4 / 2670 ( يك نسخه ) ؛ ذريعه 9 / 1111 ؛ تذكرة القبور 77 ؛ برگل 2 / 1031 ؛ دانشگاه 10 / 1684 .\r\nر . ك : ف . ك . ف ، ج 3 ، ص 1563 ؛ ر . ك : همان ، ج 3 ، 1761 و 1762 .\r\n\r\n60 . شعرى اصفهانى\r\n( سدهء چهاردهم هجرى ) ؛ ميرزا طاهر ( شعرى ) اصفهانى كه در دورهء ناصرى مىزيسته است و منظومهء بهجت‌نامهء خود را در 6 دفتر به پايان برده . سفرنامهء نور و كجور نيز ازوست :\r\nآغاز :\r\n سپاس گويمت اى خالق زمين و زمان * بود ز رنج دوكون از توام اميد امان \r\nر . ك : همان ، ج 3 ، ص 1563 .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\n61 . فاتحى اصفهانى ( متولد 1328 ه . ق )\r\n؛ مير على رضا ( فاتحى ) اصفهانى ملقب به محمد شفيعى سرايندهء تذكرة المراثى منظوم است ، منظومهء ضياء الابصار در زندگينامهء امامان نيز از اوست :\r\nر . ك : همان ، ج 3 ، ص 1584 و 1714 .\r\n\r\n62 . غمناك فومنى\r\n( سدهء چهاردهم هجرى ) ؛ عبد الحسين فومنى فرزند محمد ، مؤلف غمناك به نثر و نظم دربارهء حادثهء كربلا و شهادت امام حسين عليه السلام .\r\nر . ك : همان ، ج 3 ، ص 1724 و 25 .\r\n\r\n63 . ميرزا على اكبر تبريزى\r\n( سدهء سيزدهم هجرى ) ؛ ميرزا على اكبر تبريزى ( سدهء 13 ه . ق ) مؤلف رياض المصائب فى مناقب آل ابى طالب يا رياض المصائب فى رزايا آل ابى طالب در حالات پنج تن آل عبا و معجزات و مصايب آنان با اشعارى از مؤلف و ديگران براى استفادهء اهل منبر .\r\nر . ك : همان ، ج 3 ، ص 1671 .\r\n\r\n64 . خرم شيرازى\r\n( سده سيزدهم هجرى ) ؛ ابو الحسن ( خرم ) شيرازى ملقب به صدر الشعرا در زمانهء ناصرى مىزيسته و منظومهء شجاعت حسينى ازوست .\r\nر . ك : همان ، ج 3 ، ص 1698 و 1699 .\r\n\r\n65 . هدايت طبرستانى\r\n( 1215 - 1288 ) ؛ رضا قلى خان ( هدايت ) طبرستانى ( از ادباى بنام سده سيزده ، و سرايندهء مثنوى حماسى و دينى منهج الهدايه :\r\nيكى از مثنوىهاى حماسى دينى است كه پس از حمد و ستايش و اشاره به تاريخ صدر اسلام ، به رويدادهاى كربلا مىپردازد و تا كشته شدن مختار ثقفى را در 5000 بيت مىسرايد . . . .\r\nآغاز :\r\n به نام آن‌كه به نامش شفاى هر دردى است * به نام آن‌كه به يادش نجات هر مردى است \r\nر . ك : همان ، ج 3 ، ص 1800 .\r\n\r\n66 . عباس واعظ اصفهانى\r\n( سدهء چهاردهم هجرى ) ؛ عباس واعظ اصفهانى فرزند ابراهيم تأليفى دارد به نثر و نظم كه دارنده نسخهء خطى اين مجموعهء مراثى ، آن را مجموعة المراثى ناميده است .\r\nر . ك : همان ، ج 3 ، ص 1757 و 1758 .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\n67 . ميرزا محسن شيرازى\r\n( سدهء چهاردهم ه . ق ) ؛ ميرزا محسن شيرازى فرزند ميرزا على اكبر صاحب منظومه‌اى ماتمى است به نام يادگار 1300 سالهء حضرت حسين .\r\nر . ك : همان ، ج 3 ، ص 1833 .\r\n\r\n68 . صحاف تبريزى\r\n( سدهء چهاردهم هجرى ) ؛ محمد حسين ( صحاف ) تبريزى سرايندهء كوكب المصائب است كه در سال 1331 ه . ق به طريق سنگى در تبريز چاپ شده است گلشن شهدا نيز از اوست .\r\nر . ك : همان ، ج 3 ، ص 1746 و 1748 .\r\n\r\n69 . ذاكر قمى\r\n( سده چهاردهم هجرى ) ؛ حاج غلامرضا ذاكر قمى فرزند محمد حسين سرايندهء منظومهء رياض الحسينى كه پنج بار [ در سال‌هاى دور 
  ] به چاپ رسيده است .\r\nر . ك : همان ، ج 3 ، ص 1668 و 1669 .\r\n\r\n70 . سلماسى ذهبى\r\n( سدهء چهاردهم هجرى ) ؛ پرويز سلماسى ذهبى ، سرايندهء منظومهء مختصر المراثى در قالب مثنوى .\r\n ابتدا بر اسم خَلّاق وَدود * كو عدم را داده از قدرت وجود \r\nر . ك : همان ، ج 3 ، ص 1764 .\r\n\r\n71 . مبكى\r\n( سدهء چهاردهم هجرى ) ؛ ( مبكى ) تخلص اوست و از نام و نشانش اطلاعى نداريم . وى سرايندهء منظومهء مجمع البكاء است كه به سال 1331 ه . ق چاپ شده است .\r\nر . ك : همان ، ج 3 ، ص 1756 .\r\n\r\n72 . عنقاى طالقانى ( 1266 - 1333 )\r\n؛ ابو الفضل ( عنقا ) طالقانى فرزند على ، منظومهء اشارات حسينيه را با سربندهايى به نثر به سال 1314 ه . ق سروده است .\r\nآغاز :\r\n يا قديم الذّات تهدى مَن تَشاء * يا كثير الخير تؤتى من تشاء \r\nر . ك : همان ، ج 3 ، ص 1548 .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\n72 . سيد قمى\r\n( سدهء چهاردهم هجرى ) ؛ عبد المجيد اوچى قمى متخلص به ( سيد ) معروف به ( بلبل حسين ) منظومه‌اى حماسى دارد موسوم به حملهء حسينى حاوى حدود دو هزار بيت .\r\nر . ك : همان ، ج 3 ، ص 1626 .\r\n\r\n73 . ميرزا دبير\r\n( سدهء چهاردهم هجرى ) ؛ ميرزا دبير ، « هفت‌بند » كاشفى را تخميس كرده و آن را شمس المشرقين ناميده است . در اين كه اين هفت‌بند از ملا حسين واعظ كاشفى مؤلف روضة الشهداء است يا ديگرى ، اطلاعى نداريم و تا كنون به هفت‌بند مذكور نيز دسترسى نداشته‌ايم .\r\nر . ك : همان ، ج 3 ، ص 1708 .\r\n\r\n74 . مينو صغادى\r\n( معاصر ) ؛ در شرح حال اورنگ خضرايى ( شاعر معاصر ) آمده است :\r\nعمويش نيز مردى اديب و شعرشناس بوده و ( مينو ) تخلص مىكرده ، و چون بيشتر اشعارش در مراثى حسين بن على و دودمان پيغمبر عليهم السلام بود ، ورد زبان سوگواران بود و مردم صغاد ( - از توابع آباده كه زادگاه اوست ) آنها را در حافظه دارند و هنوز هم در موقع عزادارى حضرت حسين بن على ( ع ) از آن مراثى استفاده مىكنند . . . .\r\nر . ك : سخنوران نامى معاصر ايران ، ج 2 ، ص 1286 .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nفصل سوم منظومه‌هاى عاشورايى بدون نام سراينده در كتاب روضة الشهداء\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\nملا حسين واعظ كاشفى ( متوفاى 910 ه . ق ) از علماى بزرگ سدهء نهم و اوايل سدهء دهم هجرى در مقتل معروف خود « روضة الشهداء » به مناسبت اشعارى را بدون ذكر نام گوينده نقل مىكند كه احتمال مىرود بعضى از آنها از خود او باشد ، و ممكن است از ديگران كه نام سرايندهء آنها را نمىدانسته است . به هر حال نقل اين اشعار ماتمى به خاطر قدمتى كه دارند و پيش از ظهور محتشم كاشانى ( متوفاى 996 ه . ق ) سروده شده‌اند داراى اهميت است كه بايستى در پيشينهء شعر عاشورا در زبان فارسى مورد عنايت اهل ادب و تحقيق قرار گيرد . از همين روى نقل اين اشعار پراكنده را در اينجا مناسب ديديم . اگرچه از سياق سخن پيدا است كه سرايندهء آنها بيش از يك شاعر است و داراى شيوه‌هاى بيانى متفاوت‌اند كه آگاهى از جنبه‌هاى ساختارى و محتوايى آنها خالى از لطف نيست :\r\n دلشكن‌تر زين عزا هرگز عزايى كس نديد * در جهان زين صعب‌تر هرگز بلايى كس نديد\r\nتا ز بىآبى ، گل باغ نبى پژمرده شد * در سرابستان دين برگ و نوايى كس نديد\r\nابتلا انبياء و اولياء بسيار بود * ليك در عالم ازين سان ابتلايى كس نديد\r\nچشم گردون چون نگريَد خون ؟ كه در دوران او * چون بلاى كربلا ، كرب و بلايى كس نديد\r\nدر سراى دهر تا شد رسم ماتم آشكار * همچو دشت كربلا ، ماتمسرايى كس نديد « 1 »\r\nبحر زلال آل محمد سراب شد * آه اين چه حالت است كه عالم خراب شد ؟ \r\n\r\n\r\n","description":"","footnote":"\r\n( 1 ) . روضة الشهداء ، ملا حسين واعظ كاشفى ، با مقدمه و تصحيح عقيقى بخشايشى چاپ اول ( انتشارات نويد اسلام ، قم ، 1379 ) . ص 35 . برخى از مصراع‌هاى اين ابيات و ديگر ابياتى كه خواهد شد در متن چاپى ياد شدهء درهم و جا به جا است .\r\n","page_name":" 77 ","page_number":77},
  {"content":"\r\n\r\n سروى ز بوستان ولايت ز پا فتاد * برجى ز آسمان هدايت خراب شد\r\nچون ذره ، بيقرار از آنم كه كربلا * بيتُ الوبالِ كوكبهء آفتاب شد\r\nاز ياد كربلا ، دل ما بيقرار گشت * وز داغ ابتلا ، جگر ما كباب شد\r\nرويى چنان كه بوسه‌گه مصطفى بدى * در خاك شد فتاده و ، از خون خضاب شد « 1 » \r\n* * *\r\n هر شب برود ز سينه آرام غريب * وز شربت غم ، تلخ شود كام غريب\r\nگويند كه : از مرگ ، بتر نيست غمى * شك نيست كز آن بتر بود شام غريب « 2 » \r\n* * *\r\n اندرين ماتم ، ملايك دم به دم بگريسته * جن و انس و علوى و سفلى ، ز غم بگريسته\r\nكرسى از جا رفته و ، سدره در افتاده ز پاى * عرش ، نالان گشته و لوح و قلم بگريسته\r\nمهر عالمتاب ، با سوز جگر ناليده زار * پير گردون هر زمان با پشت خم بگريسته\r\nزين عزا ، بهر رضاى خواجهء ركن و مقام * ناله كرده زمزم و ، بيت الحرام بگريسته\r\nحور عين ، بهر رضاى فاطمه در باغ خلد * بر شهيد باديه با صد الم بگريسته « 3 » \r\n* * *\r\n اى به جاى تو ، من وفا كرده ! * تو مكافاتِ آن جفا كرده\r\nبوده بيگانه و ، تو را با حق * به نصيحت من آشنا كرده\r\nمن ، تو را چون به حشر تشنه شوى * وعدهء شربت صفا كرده\r\nدر مكافات تو ، حسين مرا * به غم آب مبتلا كرده\r\nآن حسينى كه جبرئيل او را * هر كجا ديده ، مرحبا كرده\r\nفاطمه ، از براى تربيتش * صد سحرگاه ، ربنا ! كرده « 4 » \r\n* * *\r\n\r\n\r\n","description":"","footnote":"\r\n( 1 ) . همان ، ص 39 .\r\n( 2 ) . همان ، ص 116 .\r\n( 3 ) . همان ، ص 117 .\r\n( 4 ) . همان ، ص 128 .\r\n","page_name":" 78 ","page_number":78},
  {"content":"\r\n\r\n رخى كه بوسه‌گه شاه انبيا باشد * به خاك و خون شده پنهان كجا روا باشد ؟ !\r\nكسى كه چشمهء كوثر ، عطاى جدّ وى است * به دشت كرب و بلا تشنه لب چرا باشد ؟\r\nروا بود كه جگر گوشهء رسول خداى * فتاده غرقه به خون ، سر ز تن جدا باشد ؟\r\nبه مراد دل خود من ز سر قبر نبى * به سوى هيچ سفر ، دان كه مقيد نروم\r\nگر خزانى سويم از لعل و زبرجد آرند * من بدان لعل و زبرجد ، زبرجد نروم\r\nليكن از جور اعادى ز چنين جا و مقام * بايدم رفت ، و ليكن به دل خود نروم « 1 » \r\n* * *\r\n گردون ، همه اسباب غمم مىسازد * وز من به كسى دگر نمىپردازد\r\nاز خاك در جد خودم ، دور انداخت * چون باد به گرد عالمم مىتازد « 2 » \r\n* * *\r\n دولت وصل تو دايم ز خدا مىجستيم * كعبهء كوى تو ، از راه صفا مىجستيم\r\nهر سحرگاه ، به اخلاص تمام از سر صدق * دست برداشته بوديم و تو را مىجستيم\r\nطاق ابروى تو ، كآن قبلهء مشتاقان است * گاه و بيگاه به محراب دعا مىجستيم « 3 » \r\n* * *\r\n ز تو ، رايت دولت افراختن * ز ما ، لشكرى بيكران ساختن\r\nسپاهى چو آشفته پيلان مست * همه نيزه و گرز و خنجر به دست\r\nچو با تيغ ، آهنگ خون آورند * سر آسمان بر زمين آورند « 4 »\r\nدايم ز جوى ديدهء ما آب مىرود * بهر نهال تشنهء صحراى كربلا\r\nاى دل ! فغان برآر كه درمانده گشته است * شهزادهء دو كون به غمهاى كربلا « 5 » \r\n* * *\r\n\r\n\r\n","description":"","footnote":"\r\n( 1 ) . همان ، ص 257 .\r\n( 2 ) . همان ، ص 257 .\r\n( 3 ) . همان ، ص 258 .\r\n( 4 ) . همان ، ص 260 .\r\n( 5 ) . همان ، ص 266 .\r\n","page_name":" 79 ","page_number":79},
  {"content":"\r\n\r\n نشسته به زين چون يكى اژدها * سر بارگى كرده بر وى رها\r\nنه اسبى ، عقابى برانگيخته * نه تيغى ، نهنگى درآويخته « 1 » \r\n* * *\r\n عباس على است شير غازى * از بيشهء خسرو حجازى\r\nآورده به زير ران و ، در دست * آب يمنّى و ، باد تازى\r\nسر مىبازم ، مگر بيابم * نزديك خداى ، سرفرازى\r\nبر آل نبى سپه كشيدن * كارى است كه نيست كار بازى\r\nغافل مشويد از آن‌كه نبوَد * بيهوده سخن بدين درازى « 2 » \r\n* * *\r\n اگر كاست دشمن ز من دست راست * ز دين و ز مرديم ، چيزى نكاست\r\nزنم تيغ و ، ننديشم از مرگ هيچ * كه بىآب برگشتن من خطاست\r\nاگر آب يابم و گرنه ، كنون * سر اندر سرآب كردن رواست « 3 » \r\n* * *\r\n موج زن مىبينم از هر ديده توفان غمى * مىرسد در گوشم از هر لب صداى ماتمى\r\nاهل عالم را نمىدانم چه كار افتاده است ؟ * اين قدر دانم كه درهم رفته كار عالمى « 4 » \r\n* * *\r\n هر صبح اگر نه تعزيت مفخر الهدى است * پيراهن كبود فلك غرق خون چراست ؟\r\nگر آفتاب شرع نه در آب مىرود * بر قامت سپهر ، چرا پيرهن قباست ؟\r\nگر در فراق آن رخ گلگون نسوخت زار * خورشيد را چرا رخ لعلى چو كهرباست ؟ « 5 » \r\n* * *\r\n\r\n\r\n","description":"","footnote":"\r\n( 1 ) . همان ، ص 380 .\r\n( 2 ) . همان ، ص 417 .\r\n( 3 ) . همان ، ص 418 .\r\n( 4 ) . همان ، ص 342 .\r\n( 5 ) . همان ، ص 342 .\r\n","page_name":" 80 ","page_number":80},
  {"content":"\r\n\r\n من قيس مُنبّه‌ام كه در جنگ * كيوان نرسد ز دار و گيرم\r\nگر رستم زال ، زنده گردد * گردد به خم كمند ، اسيرم\r\nدر دوستى حسين و آلش * باكى نبود اگر بميرم\r\nامروز شوم شهيد و ، فردا * در خلد برين بود سريرم « 1 » \r\n* * *\r\n كوه خارا ، سنگها بر سر زند گر بشنود * آنچه آن سنگين دلان با آل ياسين كرده‌اند\r\nوه چرا در خاك ميدان غرق خون افتاده‌اند * شهسوارانى كه فتح قلعهء دين كرده‌اند « 2 » \r\n* * *\r\n زهى حسرت كه چون شاه شهيدان * مرا گفتا : قدم در نه به يارى\r\nچرا همراه آن حضرت نرفتم * نورزيدم طريق حقگزارى\r\nاگر در كربلا مىگشتم آن روز * شهيد راه او ، در دوستدارى\r\nبسى بودى به فرداى قيامت * مرا از لطف حق ، اميدوارى\r\nكنون او رفت و ، من از روى تقصير * بماندم در مقام شرمسارى\r\nبه صد زارى دمادم مىكشم آه * ولى سودى ندارد آه و زارى « 3 » \r\n* * *\r\n گر نام اين زمين به يقين كربلا بود * اينجا نصيب ما همه كرب و بلا بود\r\nاينجا بود كه تيغ بر آل نبى كشند * و اينجا بود كه ماتم آل عبا بود\r\nريزند در مصيبت من آب چشم خويش * هر مرغ و ماهيى كه در آب‌وهوا بود « 4 » \r\n* * *\r\n فغان از عالم بالا برآمد * خروش از عرصهء غبرا برآمد\r\nغبار ساحت آفاق برخاست * به بام قبهء خضرا ، برآمد\r\nبسا دمهاى آتشبار ، كز غم * به جاى موج از دريا برآمد \r\n\r\n\r\n","description":"","footnote":"\r\n( 1 ) . همان ، ص 375 .\r\n( 2 ) . همان ، ص 312 .\r\n( 3 ) . همان ، ص 320 .\r\n( 4 ) . همان ، ص 325 .\r\n","page_name":" 81 ","page_number":81},
  {"content":"\r\n\r\n از آن زارى كه جان مرتضى كرد * غريو از مرقد زهرا ، برآمد\r\nز بهر ماتم آل محمد * ز روح انبيا ، غوغا برآمد « 1 » \r\n* * *\r\n آدم درين عزا به غم و غصه مبتلاست * كشتى نوح ، غرقهء توفان ابتلاست\r\nرنگين چراست پيرهن موسوى ز نيل * وز دست غصّه ، جبّه عيسى چرا قباست ؟\r\nگويا براى ماتم سلطان دين حسين * چندين خروش و ولوله در خيل انبياست\r\nاينها ، غم از براى دل مصطفى خورند * آن خود چه حسرت است كه در جان مصطفىست\r\nگر مرتضى بگريد ازين غصه ، درخور است * ور فاطمه بنالد از اين حالها ، رواست\r\nسوزش نه بر زمين بود و بس ، كه بر سپهر * در هر كه بنگرى به همين داغ مبتلاست « 2 » \r\n* * *\r\n خاك را ، كز خون آن شهزاده رنگين كرده‌اند * جمله حوران ، سرمهء چشم جهان‌بين كرده‌اند\r\nگذر فتاد به سر وقت كشتگان غمت * هزار جان گرامى فداى هر قدمت\r\nفكند سرِ و قدت بر من از كرم سايه * مباد از سر من دور سايهء كرمت « 3 » \r\n* * *\r\n چو درياى هيجا درآمد به جوش * ز مردان جنگى برآمد خروش\r\nز خون دليران و ، گرد سپاه * زمين گشت سرخ و ، هوا شد سياه « 4 » \r\n* * *\r\n اى كوفيان ! چو سر ز تن من جدا كنيد * بارى تن مرا به سوى خاكدان بريد\r\nچون كاروان به جانب مكه روان شود * پيراهن مرا سوى آن كاروان بريد\r\nگوييد كز براى خدا ، بهر يادگار * نزد حسين ، جامهء پرخون نشان بريد\r\nرحمى بر آب چشم يتيمان من كنيد * آن دم كه ياد كشتن من بر زبان بريد\r\nچون طفلكان من ، خبر من طلب كنند * از من تحيتى سوى آن طفلكان بريد « 5 » \r\n\r\n\r\n","description":"","footnote":"\r\n( 1 ) . همان ، ص 292 .\r\n( 2 ) . همان ، ص 307 .\r\n( 3 ) . همان ، ص 281 .\r\n( 4 ) . همان ، ص 283 .\r\n( 5 ) . همان ، ص 291 .\r\n","page_name":" 82 ","page_number":82},
  {"content":"\r\n\r\n\r\nترجمه منظوم قسمتى از رجز امام حسين عليه السلام\r\n جد من ، خير الوَرى ، فاضل‌ترين انبياست * آفتاب اوج عزت ، شمع جمع اصفياست\r\nمنقبت‌هاى پدر گر برشمارم ، دور نيست * دُرِّ دُرج « لافتى » و بدر برج « هل اتى » است\r\nمادرم : خير النسا ، فرزند خاص مصطفى * بر كمال او ، كلام « بضعةٌ منّى » گواست\r\nاز برادر گر بپرسى ، هست شاه دين : حسن * آن‌كه سبط مصطفى و ، نور چشم مرتضى است\r\nهست عمّم : جعفر طيار كاندر باغ خلد * دائماً پرواز او تا آشيان كبرياست\r\nحمزه : سرخيل شهيدان ، باشدم عمّ پدر * اين چنين اصل و نسب در جملهء عالم كراست ؟\r\nاى ستمكاران سنگين دل ! كه اخلاق شما * بيوفايى و نفاق و حيله و جور و جفاست\r\nجمله فرزندان و خويشان و عزيزان مرا * قتل كرديد ، اين چه آيين است و اين طغيان چراست ؟\r\nوين زمان ، بهر هلاك من كمر بربسته‌ايد * كشتن من در كدامين مذهب و ملت رواست ؟\r\nتشنه‌لب رفتند ياران و ، من از پى مىروم * در قيامت ، حضرت حق حاكم ما و شماست « 1 » \r\n\r\nدر وصف اسب و تيغ امام حسين عليه السلام\r\n آتشى همرنگ آب و ، آب رنگى آتشين * تيغ گوهر دار او الحق ز نيكو گوهرى \r\n* * *\r\n سويش به چوب كردن اشارت ، كجا رواست ؟ * آن لب كه بوسه داد بر او بارها\r\nدر طشت زر نهاده به پيش تو كى سزاست ؟ * آن را كه بر كنار نبى داشته وطن « 2 » \r\n* * *\r\n جواب چيست شما را ؟ اگر سؤال كند * محمد عربى از شما به روز جزا\r\nكه : آن چه بود كه با اهل بيت من كرديد ؟ * چو من به ملك بقا رفتم از سراى فنا\r\nجزاى آن‌كه شما را به حق نمودم راه * روا بود كه چنين‌ها به من رسد ز شما ؟ ! « 3 » \r\n* * *\r\n\r\n\r\n","description":"","footnote":"\r\n( 1 ) . همان ، ص 429 و 430 .\r\n( 2 ) . همان ، ص 473 .\r\n( 3 ) . همان ، ص 474 .\r\n","page_name":" 83 ","page_number":83},
  {"content":"\r\n\r\n اى ناكسان ! به نسبت فرزند مصطفى * باشد به هيچ وجه روا اين چنين كنند ؟ !\r\nبر حلقِ تشنهء شه دين ، تيغ كين نهند * در خاك و خون ، نهان رخ آن نازنين كنند ؟ « 1 » \r\n* * *\r\n نه بازيچه‌ست ناحق سر بريدن شهريارى را * كه بودى حضرت روح الامين گهواره جنبانش\r\nنه سهل است از عطش پژمرده كردن نوبهارى را * كه از باغ رسالت رُسته شد سرو خرامانش\r\nنه آسان است كردن بر سر نيزه سر شاهى * كه دادى بوسه سلطان رسل بر روى رخشانش\r\nبه وقت قتلش ، از هر ذره‌اى آواز مىآيد * كه : نفرين خدا بر شمر و بر انصار و اعوانش \r\n* * *\r\n اى اجل ! باز اين چه غوغا در جهان انداختى ؟ * بار ديگر ماتمى در خاندان انداختى\r\nابر اندوهى برآوردى ز درياى بلا * برق حسرت در زمين و آسمان انداختى\r\nشورشى در روزگار انس و جان كردى پديد * آتشى در خرمن پير و جوان انداختى \r\n* * *\r\n فرياد كه بىمونس و غمخوار بمانديم * رفتند عزيزان و ، ز غم خوار بمانديم\r\nآزاد شدند از غم اين دامگه و ، ما * در مهلكهء فتنه ، گرفتار بمانديم\r\nافكار شد از غم دل ايشان و برفتند * ما ناله‌كنان با دل افكار بمانديم\r\nدر خاك بخفتند و ، رخ از ما بنهفتند * افسوس كه در حسرت ديدار بمانديم\r\nعيسى نفسى بود طبيب همه دلها * بگذشت و ، همه با دل بيمار بمانديم « 2 »\r\nخانهء دلها ازين اندوه ، ويران گشته است * عالمى را جان درين ماتم پريشان گشته است\r\nآفتابى از مدينه رفته سوى كربلا * با بسى كرب و بلا در خاك ، پنهان گشته است\r\nچشم ما همچون رخش در خون دل گشته است غرق * حال ما ، مانند گيسويش پريشان گشته است « 3 » \r\n* * *\r\n ديده كز بهر شهيد كربلا شد اشكبار * يابد از نور سعادت روشنى ، روز شمار \r\n\r\n\r\n","description":"","footnote":"\r\n( 1 ) . همان ، ص 477 .\r\n( 2 ) . همان ، ص 485 .\r\n( 3 ) . همان ، ص 487 .\r\n","page_name":" 84 ","page_number":84},
  {"content":"\r\n\r\n از عقيق تشنه شاه شهيدان ياد كن * گوهر اشكى ز بحر ديدهء خونين ببار\r\nهر كه او امروز گريان است از بهر حسين * با لب خندان بود فردا ، به صدر اقتدار « 1 » \r\n* * *\r\n تعجب است مرا از آن لعين كه از سر جهل * نداشت حرمت فرزند پاك مصطفوى\r\nبريخت خون حسين و ، هنوز مىدارد * طمع به لطف خدا و شفاعت نبوى ! \r\n* * *\r\n اى جهان‌آفرين ! به جان حسين * به غم و درد بيكران حسين\r\nكه : رسانى ثواب آن شهدا * به مصيبت رسيدگان حسين « 2 » \r\n* * *\r\n آدم درين عزا به غم و غصه مبتلاست * كشتى نوح ، غرقهء طوفان كربلاست\r\nهان اى خليل ! ز آتش نمرود دم مزن * اين شعله بين كه در جگر شاه اولياست « 3 » \r\n* * *\r\n در بحر محيط ، غوطه خواهم خوردن * يا غرقه شدن ، يا گهرى آوردن\r\nاين كار ، مخاطره‌ست خواهم كردن * يا روى بدان سرخ كنم ، يا گردن « 4 » \r\n* * *\r\n پير گردون زين مصيبت جامهء جان چاك زد * خسرو انجم ، كلاه سرورى بر خاك زد\r\nقامت گردون دو تا شد ، چهرهء مه شد سياه * برق اين آتش مگر بر قبّهء افلاك زد « 5 » \r\n* * *\r\n به رهگذار چو خاكم فتاده ، هان اى بخت ! * بدين طرف برسان نازنين سوار مرا\r\nنمىبرم ز غم اين بار جان ، براى خدا * خبر بريد ز من يار غمگسار مرا « 6 » \r\n* * *\r\n\r\n\r\n","description":"","footnote":"\r\n( 1 ) . همان ، ص 489 .\r\n( 2 ) . همان ، ص 496 .\r\n( 3 ) . همان ، ص 492 .\r\n( 4 ) . همان ، ص 416 .\r\n( 5 ) . همان ، ص 418 .\r\n( 6 ) . همان ، ص 422 .\r\n","page_name":" 85 ","page_number":85},
  {"content":"\r\n\r\n اى عزيز پدر ! كجا رفتى ؟ * وز كنار پدر ، چرا رفتى ؟\r\nبرنخورده ز بوستان حيات * سوى كاشانهء فنا رفتى\r\nبه كزين كلبهء فنا رستى * به سراپردهء بقا ، رفتى\r\nمصطفى ، جد توست ، مىدانم * كه به نزديك مصطفى رفتى\r\nفرعِ زهرا و مصطفى بودى * سوى زهرا و مصطفى رفتى « 1 » \r\n* * *\r\n اندرين غم نه همين ارض و سما بگريستند * كاهل عالم از ثريا تا ثرى بگريستند\r\nآفتاب و ماه و عرش و كرسى و لوح و قلم * در غم شاه شهيد كربلا بگريستند\r\nدر هواى آن لب محروم از آب فرات * ماهيان در آب و مرغان در هوا بگريستند\r\nاوليا ، گشتند بهر مرتضى زارىكنان * انبيا ، بر اتفاق مصطفى بگريستند\r\nدر قصور جنّت الفردوس ، حوران سر به سر * از براى خاطر خير النسا بگريستند « 2 » \r\n* * *\r\n اى عزيزان ! در غم سبط نبى ، افغان كنيد * سينه را ، از سوز شاه كربلا ، بريان كنيد\r\nاز پىِ آن تشنه‌لب ، بر خاك ريزيد آب چشم * در ميان گريه ، يار از آن لب خندان كنيد\r\nچون ز خاك و خون او يادآوريد اى دوستان ! * مىسزد گر چون سحاب از ديده خونباران كنيد\r\nنخل قدّش را ، ز جوى ديده‌ها آبى دهيد * اندر آن ساعت كه گشت گلبن و بستان كنيد\r\nدر چمن چون روى گل بينيد از شوق رخش * با دل پردرد همچون بلبلان ، افغان كنيد\r\nگر رسد از سنبل سيراب بويى بر مشام * ياد آن جعد خوش و آن موى مشك‌افشان كنيد « 3 » \r\n* * *\r\n بيابگرى كه عاشورست امروز * جهان ، تاريك و بىنورست امروز\r\nحسينى كو نبى را نور ديده‌ست * به دست خصم ، مقهورست امروز \r\n\r\n\r\n","description":"","footnote":"\r\n( 1 ) . همان ، ص 423 .\r\n( 2 ) . همان ، ص 439 .\r\n( 3 ) . همان ، ص 339 .\r\n","page_name":" 86 ","page_number":86},
  {"content":"\r\n\r\n بريده حلق و تشنه‌لب ، جگر خون * سر از تن ، تن ز سر دورست امروز\r\nرخ چون آفتابش اى دريغا ! * به ميغ تيغ ، مستورست امروز « 1 » \r\n* * *\r\n روز عاشوراست ، برداريد از سر تاج كبر * و اندرين ماتم ، پلاس عجز در گردن كنيد\r\nچاك سازيد از غم شاه شهيدان جيب جان * قطره‌هاى خون ز جوى ديده در دامن كنيد « 2 » \r\n* * *\r\n شهيدان را به چشم كم مبين كايشان به هر زخمى * كه اينجا يافتند ، آنجا ز رحمت مرهمى دارند\r\nاگر رفتند با درد و الم زين عالم ناخوش * به دار الخلد ، بىدرد و الم خوش عالمى دارند « 3 » \r\n* * *\r\n زين ماتم ار سپهر به قانون گريستى * از چشم اختران همه شب خون گريستى\r\nچون ابر ، كاشكى همه تن چشم بودمى * تا من درين غم از همه افزون گريستى « 4 » \r\n* * *\r\n درياى فتنه ، موج زد و دشمنان چو سيل * خود را بر آن امام وفادار ، ريختند\r\nپرهاى بلبلان سخن‌گوى ، سوختند * خون‌هاى طوطيان شكرخوار ، ريختند\r\nهر ميوه‌اى كه بود ز بستان مرتضى * همچون شكوفه بر سر هر خار ريختند\r\nآن سرو بوستان ولايت ، ز پا فتاد * حوران ، سرشك بر گل رخسار ريختند\r\nمرغان كربلا ، ز پى ماتم حسين * خون بر لب فرات ز منقار ريختند « 5 » \r\n* * *\r\n ما را قتال دشمن بدكِش ، عادت است * با اهل بَغى ، حرب نمودن سعادت است\r\nتهديد ما ، چرا به شهادت كند كسى * حقا كه آرزوى دل ما شهادت است « 6 » \r\n* * *\r\n\r\n\r\n","description":"","footnote":"\r\n( 1 ) . همان ، ص 442 .\r\n( 2 ) . همان ، ص 442 .\r\n( 3 ) . همان ، ص 444 .\r\n( 4 ) . همان ، ص 445 .\r\n( 5 ) . همان ، ص 446 و 447 .\r\n( 6 ) . همان ، ص 457 .\r\n","page_name":" 87 ","page_number":87},
  {"content":"\r\n\r\n هر سال ، تازه مىشود اين درد سينه‌سوز * سوزى كه كم نگردد و ، دردى كه بيدواست\r\nاندر شفق هلام مجرم ببين كه هست * چون نعل است شه كه به خون غرقه گشته راست\r\nاى تشنهء فرات ! يكى ديده باز كن * كز آب ديده بر سر تو جويبارهاست \r\n* * *\r\n كوه از حسرت آن تشنه‌لبان مىگريد * بحر از غيرت آن خسته‌دلان مىجوشد\r\nآه از آن سنگدل بى خبر تيره‌درون * كه ز حسرت نكشد آه و غم نخروشد « 1 » \r\n* * *\r\n گر به نسبت ابر نيسان همچو من بگريستى * چشم پروين بر سحاب قطره زن بگريستى\r\nكاشكى صد ديده بودى مردم چشم مرا * تا به صد ديده بر آن فخر زَمن بگريستى\r\nرشتهء موى حسين آغشته شد در خاك و خون * چشم شب كو تا بر آن مشكين رسن بگريستى ؟\r\nيوسف مصرىّ ما را جامه پرخون شد ، كجا ؟ * ديدهء يعقوب تا بر پيرهن بگريستى\r\nكوه را گر گوش بودى تا شنيدى ناله‌ام * با همه سنگين‌دلى ، كوه از حزن بگريستى\r\nطفل خرد شهربانو ، تشنه‌لب شد آب كو ؟ * تا بدان لب تشنهء شيرين دهن بگريستى \r\n* * *\r\n من ، نور دو چشم مصطفايم * فرزند على مرتضايم\r\nسر دفتر خاندان شرعم * بگزيدهء حضرت خدايم\r\nنىنى ، كه غريب و مستمندم * مظلوم و شهيد كربلايم \r\n* * *\r\n آسمان از جبهه ، اكليل مرصَّع برگرفت * ترك گردون ، ماتم آن شاه را ازسرگرفت\r\nزهره همچون چنگ ، گيسوهاى خود را باز كرد * به به ناخن چهره بخراشيد و افغان درگرفت « 2 » \r\n* * *\r\n گوهر او : تابناك و ، آتش او : آبناك * آب و آتش ، گشته يك جا همقران و همقرين\r\nكرده از خون دليران در صف ميدان جنگ * نعل خاراكوب اسبش ، خاك را با خون عجين \r\n\r\n\r\n","description":"","footnote":"\r\n( 1 ) . همان ، ص 459 .\r\n( 2 ) . همان ، ص 465 - 470 .\r\n","page_name":" 88 ","page_number":88},
  {"content":"\r\n\r\n تيزتك ، چابك‌عنان ، پولادسم ، خاراشكاف * خُردسر ، كوچك‌دهان ، لاغرميان ، فربه‌سرين\r\nشير صولت ، پيل‌پيكر ، كوه‌كن ، درياگذار * رعدهيبت ، برق‌سرعت ، بادجنبش ، تيزبين\r\nاينت : مركب ، اينت : راكب ، اينت : تيغ و ، اينت : مرد * اى هزاران آفرين بر جانت از جان‌آفرين ! \r\n* * *\r\n بيا جانا ! وداعم كن ، به آبى آتشم بنشان * كه تيغ از استخوان بگذشت و آب از فرق و كار از جان\r\nبياز آن پيش كز حلقم بريزد شمر ناكس ، خون * شود مرغ دل پاكم ، ز تاب كربلا بريان\r\nكنارم گير ، كز بويت شود جان حزين خرم * سخن گو تا ز گفتارت دل غمگين شود شادان \r\n* * *\r\n اى همدمان مشفق و اى دوستان من ! * يادآوريد واقعه و داستان من\r\nدر جوى ديده ، چشمهء خونين روان كنيد * از بهر آب دادن سرو روان من\r\nزد آسمان ، عمامهء خورشيد بر زمين * آن دم كه غرقه گشت به خون ، طيلسان من\r\nپژمرده شد ز غم ، گل صد برگ آفتاب * تا ديد غرق خون ، رخ چون ارغوان من\r\nآب فرات ، كف به سرو ، سر به سنگ زد * وقتى كه تشنه شد لب شكرفشان من\r\nگرييد خون به تعزيت من ، كه مىرسد * صد گونه فيض ، جان شما را ز جان من \r\n* * *\r\n لاابالىوار ، دستى بر جهان خواهم فشاند * هرچه دامن گيردم ، دامن از آن خواهم فشاند\r\nدامن آخر زمان دارد غبار حادثه * آستين بر دامن آخر زمان خواهم فشاند\r\nپاى غيرت ، بر سر كون و مكان خواهم نهاد * دست همت ، بر رخ جان و جهان خواهم فشاند\r\nاز سر صدق و صفا چون صبح ، دم خواهم زدن * و اندر آن دم در هواى دوست جان خواهم فشاند « 1 » \r\n\r\nزبان حال حبيب بن مظاهر\r\n به بندگى حسين ، افتخار خواهم كرد * براى نصرت او جان ، نثار خواهم كرد\r\nدليروار ، به ميدان حرب خواهم رفت * به تيغ و گرز و سنان ، كارزار خواهم كرد\r\nدرون معركه ، شيران دشت هيجا را * به طعن نيزهء بىجان ، شكار خواهم كرد « 2 » \r\n\r\n\r\n","description":"","footnote":"\r\n( 1 ) . همان ، ص 432 - 435 .\r\n( 2 ) . همان ، ص 370 .\r\n","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nفصل چهارم چهره‌هاى نام‌آشناى شعر عاشورا ( از سده چهارم تا نيمه اول سدهء سيزدهم )\r\n\r\n","description":"","footnote":"","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n\r\n1 . كسائى مروزى ( 341 - 391 )\r\n\r\nزندگينامه\r\nحكيم مجد الدين كسائى مروزى ( 341 - 391 ) با كنيهء ابو اسحاق از شعراى پرآوازهء سدهء چهارم كه در دورهء سامانيان مىزيسته و با نوح بن منصور سامانى ( 366 - 387 ) و سلطان محمود غزنوى ( 387 - 421 ) معاصر بوده و به منقبت آن دو پرداخته است .\r\nرضا قلى خان هدايت در مجمع الفصحاء دربارهء تخلص او ( - كسائى ) مىنگارد :\r\n« . . . سبب اين تخلص آن است كه كسوت زهد دربرداشته و كلاه فقر بر سر گذاشته . . . . » « 1 »\r\nآقاى دكتر ذبيح اللّه صفا دربارهء او نوشته‌اند :\r\n« . . . پايان عمر اين شاعر در ندامت از مدح سلاطين و اشتغال به شعر و زهد و پند گذشت ، مذهبش تشيع بود و خود اشعارى دالّ بر اين اعتقاد دارد . از اشعار موجود او معلوم است كه در ابداع مضامين و بيان معانى نو و توصيفات رايع و ايراد تشبيهات لطيف طبيعى مهارت بسيار و قدرت فراوانى داشت . توجهى كه در اواخر زندگى به موعظه و حكمت يافته بود باعث شد كه ناصر خسرو شاعر بزرگ قرن پنجم - كه آغاز عمرش با پايان حيات كسائى مصادف بوده و قسمتى از دوران جوانىاش هم در مرو يعنى زادگاه كسائى گذشته بود - نام او را در اشعار خويش بياورد و بعضى از قصايدش را استقبال كند و غالبا به مقايسهء خود با او بپردازد . . . . » « 2 »\r\n\r\n\r\n","description":"","footnote":"\r\n( 1 ) . مجمع الفصحاء ، رضا قلى خان هدايت ، به تصحيح مظاهر مصفا ، ج 2 ، ص 1134 .\r\n( 2 ) . گنج سخن ، دكتر ذبيح اللّه صفا ، چاپ چهارم ، ( مؤسسه انتشارات چاپ دانشگاه تهران ، 1354 ) ج 1 ، ص 687 .\r\n","page_name":" 93 ","page_number":93},
  {"content":"\r\n\r\nنه تنها ناصر خسرو ، بلكه شعراى پرآوازهء ديگرى همانند : سوزنى سمرقندى ، فرخى سيستانى ، عنصرى بلخى ، غضائرى رازى ، قطران تبريزى ، مسعود سعد سلمان ، امير معزى ، ظهير فاريابى ، انورى ابيوردى ، سعدى شيرازى و ديگر بزرگان شعر فارسى از قصيدهء مشهور او كه چند بيتى از آن مانده استقبال كرده‌اند ؛ مطلع اين قصيده چنين است :\r\n به سيصد و چهل و يك رسيد نوبت سال * چهارشنبه و سه روز مانده از شوال\r\nبيامدم به جهان تا چه گويم و چه خورم * سرود گويم و شادى كنم به نعمت و مال « 1 » \r\n\r\nسبك شعرى\r\nكسائى مروزى از چهره‌هاى ممتاز شعر فارسى است و سبك شعرى او به معناى اخص كلمه در حوزهء سبكهاى مختلف شعرى كه به لحاظ خاستگاه خود معروف شده‌اند نمىگنجد چرا كه اين تقسيم‌بندىها از سدهء پنجم به بعد و به تدريج ، در شعر فارسى اتفاق افتاده است و اين به آن معنا نيست كه مثلا سبك خراسانى از شيوهء كلامى فردوسى طوسى ، كسائى مروزى ، رودكى سمرقندى و ديگر پيشگامان شعر فارسى متأثر نبوده است .\r\n\r\nدامنهء تأثير شعر عاشورايى\r\nبسيارى از تذكره‌نويسان و پژوهشگران ادب پارسى ، كسائى مروزى را به عنوان اولين شاعر فارسى زبان مىشناسند كه داراى شعر عاشورايى است . اين نظر از جهاتى با مطالبى كه در متون متقن تاريخى وجود دارد ، ناسازگار است . براى نمونه مىتوان به مطلبى كه ابو جعفر حسن بن محمد بن حسن قمى در تاريخ قم ( نگاشتهء سال 387 ه . ق به زبان عربى ) آورده استناد كرد . اين اثر گرانسنگ كه از متون متقن تاريخى است به سال 805 - 806 ه . ق توسط حسن بن على قمى به فارسى ترجمه شده است . وى دومين انگيزهء خود را از تأليف تاريخ قم اين‌گونه توضيح مىدهد :\r\n« . . . به كرات از ابو الفضل محمد بن الحسين العميد رحمة اللّه شنيدم كه او تعجب مىنمود و مىگفت : سخت عجيب است كه اهل قم ، اخبار قم . . . ترك كرده‌اند و ايشان را در آن كتابى\r\n\r\n\r\n","description":"","footnote":"\r\n( 1 ) . اشعار حكيم كسائى مروزى ، دكتر مهدى درخشان ( مؤسسه انتشارات و چاپ دانشگاه تهران ، 1364 ) ، ص 22 و 23 و 24 .\r\n","page_name":" 94 ","page_number":94},
  {"content":"\r\n\r\nنيست و همچنين شعرى از اشعار جعفر بن محمد بن على العطار پيش ايشان نيست ، و پيش او شعر ابى جعفر از بهترين شعرها بوده زيرا كه او در آن معانى لطيفه اختراع كرده و بر نظراى خود از رودكى و رازى بدان شعر فايق شده و ابو الفضل در حق او فرموده كه : ابو جعفر در روزگار خود همچو امرء القيس است در روزگار خود . . . . » « 1 »\r\nنظر ابن عميد دربارهء ابو جعفر قمى و شعر او را بايد جدى گرفت و حمل بر تعارف نكرد ، چرا كه او همان اديب پرآوازه‌اى است كه صاحب بن عباد به خاطر همصحبتى و ملازمت وى به اين نام مشهور شده است . ابن عميد در « ادب » و « ترسل » چنان مهارتى داشته كه به جاحظ دوم معروف گرديده و كسى در اين دو رشتهء علمى به پايهء او در آن روزگار ( - تا سال 395 ه . ق كه سال درگذشت اوست ) نرسيده است . « 2 »\r\nمسلما اگر پانزده باب از بيست باب تاريخ قم به تاراج روزگاران نرفته بود ، داورى امروز ما دربارهء اولين شاعر فارسى زبانى كه داراى آثار منظوم عاشورايى بوده به گونه‌اى ديگر بود زيرا از سدهء يك تا چهارم يكصد و سى نفر از شعراى آيينى و پرآوازه در قم مىزيسته‌اند كه به دو زبان فارسى و عربى شعر مىگفته‌اند ولى متأسفانه امروز حتى يك بيت از آنان بر جاى نمانده است . « 3 »\r\nبنابراين تنها مطلبى كه مىتوان دربارهء كسائى مروزى گفت اين است كه شايد قديمىترين شعر مكتوب در پيشينهء شعر عاشورا در زبان فارسى از او باشد .\r\n\r\nبرگزيده آثار عاشورايى\r\nدر اين كه كسائى مروزى داراى مذهب شيعه بوده و به خاندان عصمت و طهارت از ژرفاى جان ارادت داشته است ، ترديدى وجود ندارد :\r\n مدحت كن و بستاى كسى را كه پيمبر * بستود و ثنا كرد و به دو داد همه كار\r\nآن كيست بدين حال ؟ كه بوده‌ست و كه باشد * جز شير خداوند جهان حيدر كرار ؟\r\nاين دين هدى را به مثل دايره‌اى دان * پيغمبر ما : مركز و ، حيدر : خط پرگار\r\nعلم همه عالم به على داد پيمبر * چون ابر بهارى كه دهد سيل به گلزار \r\n\r\n\r\n","description":"","footnote":"\r\n( 1 ) . تاريخ قم ، حسن بن محمد بن حسن قمى ، ترجمهء حسن بن على قمى ، به تصحيح سيد جلال الدين تهرانى ، ص 1 و 11 و 18 .\r\n( 2 ) . معارف و معاريف ، ج 1 ، ص 77 .\r\n( 3 ) . شكوه شعر عاشورا در زبان فارسى ، پاورقى ص 51 .\r\n","page_name":" 95 ","page_number":95},
  {"content":"\r\n\r\nوى در اين قصيدهء مناقبى خود در فضايل امير مؤمنان على عليه السلام ضمن مورد خطاب قرار دادن « نواصب » مىگويد :\r\n فهم كن گر مؤمنى فضل امير المؤمنين * فضل حيدر ، شير يزدان ، مرتضاى پاكدين\r\nفضل آن كس كز پيمبر بگذرى ، فاضلتر اوست * فضل آن ركن مسلمانى ، امام المتقين\r\nفضل زين الاصفيا ، داماد فخر انبيا * كآفريدش خالق خلق آفرين از آفرين\r\nاى نواصب ! گر ندانى فضل سر ذو الجلال * آيت « قُربى » نگه كن و آن « اصحاب اليمين »\r\n« قل تعالو انَدعُ » برخوان ، ور ندانى گوش‌دار * لعنت يزدان ببين از « نَبتهِل » تا « كاذبين »\r\n« لافتى الا على » برخوان و تفسيرش بدان * يا كه گفت و يا كه داند گفت جز روح الامين ؟\r\nآن نبى ، وز انبيا كس نى به علم او را نظير * وين ولى . وز اوليا كس نى به فضل او را قرين\r\nآن ، چراغ عالم آمد وز همه عالم بديع * وين ، امام امت آمد وز همه عالم گزين . . .\r\nدامن اولاد حيدر گير و از توفان مترس * گرد كشتىگير و بنشان اين فزع اندر پسين . . .\r\nبىتولّا بر على و آل او ، دوزخ توراست * خوار و بىتسليمى از تسنيم و از خلد برين\r\nهر كسى كاو دل به نقص مرتضى معيوب كرد * نيست آن كس بر دل پيغمبر كلى ، مكين\r\nاى به كرسى بر نشسته آية الكرسى به دست ! * نيش زنبوران نگه كن پيش خوان انگبين\r\nگر به تخت و گاه و كرسى غرّه خواهى گشت ، خيز * سجده كن كرسىگران را در نگارستان چين !\r\nسيصد و هفتاد سال از وقت پيغمبر گذشت * سير شد منبر ز نام و خوى سكّين و تكين\r\nمنبرى كآلوده گشت از پاى مروان و يزيد * حق صادق كى شناسد ، و آن زين العابدين ؟\r\nمرتضى و آل او با ما چه كردند از جفا ؟ ! * يا چه خلعت يافتيم از معتصم يا مستعين ؟\r\nكآن همه ، مقتول و مسموم‌اند و مجروح از جهان * وين همه ، ميمون و منصورند ، امير الفاسقين ؟\r\nاى ( كسائى ) ! هيچ منديش از نواصب ، وز عدو * تا چنين‌گويى مناقب ، دل چرا دارى حزين ؟ « 1 » \r\nاز كسائى مروزى يك قصيده بر جاى مانده كه در نقل آن اختلافاتى وجود دارد . برخى اين قصيده را بدون ابيات ماتمى او ذكر كرده‌اند و برخى اين ابيات را در قصيدهء او لحاظ نموده‌اند . چون غير از اين قصيده ، در اشعار ديگرى كه از او برجاى مانده و حدودا چهارصد بيت است ، ذكرى از مراثى عاشورا و واقعهء كربلا به ميان نيامده ، بنابراين قصيدهء ياد شده را از هردو منبع نقل مىكنيم :\r\n\r\n\r\n","description":"","footnote":"\r\n( 1 ) . همان ، ص 46 و 47 .\r\n","page_name":" 96 ","page_number":96},
  {"content":"\r\n\r\n باد صبا درآمد ، فردوس گشت صحرا * و آراست بوستان را ، نيسان به فرش ديبا\r\nآمد نسيم سنبل با مشك و با قرنفُل * و آورد نامهء گل باد صبا به صهبا\r\nآب كبود بوده چون آينه‌ى زدوده * صندل « 1 » شده است سوده كرده به مى مُطَرّا « 2 »\r\nنارو « 3 » به نارون بر ، سارو « 4 » به نسترن بر * قمرى به ياسمن بر ، برداشتند آوا\r\nكهسار چون زمرد ، نقطه زده به بُسَّد « 5 » * در نعت او مشعبد « 6 » حيران شده‌ست و شيدا \r\n. . .\r\n عالم بهشت گشته ، عنبر سرشت گشته * كاشانه زشت گشته ، صحرا چو روى حورا\r\nآن سبزهء خجسته از دست برف جسته * آراسته ، نشسته چون صورت مُهَنا\r\nدانم كه پرنگارى ، سيراب و آبدارى * چون نقش نوبهارى آزاده طبع و برنا\r\nاين مشكبوى عالم ، وين نوبهار خرم * بر ما چنان شد از غم چون گور تنگ و تنها\r\nبيزارم از پياله ، وز ارغوان و لاله * ما و خروش ناله ، كنجى گرفته مأوا\r\nهم نگذرم سوى تو ، هم ننگرم سوى تو * دل ناورم سوى تو ، اينك كنم تبرّا « 7 »\r\nدست از جهان بشويم ، عز و شرف نجويم * مدح و غزل نگويم ، مقتل كنم تقاضا\r\nميراث مصطفى را ، فرزند مرتضى را * مقتول كربلا را ، تازه كنم تولّا\r\nآن مير سربريده ، در خاك خوابنيده * از آب ناچشيده ، گشته اسير غوغا\r\nتخم جهان بىبر ، اين است وز اين فزون‌تر * كهتر : عدوى مهتر ! نادان : عدوى دانا !\r\nبر مقتل اى ( كسائى ) ! برهان همى نمايى * گر هم بر اين بپايى ، بىخار گشت خرما\r\nتا زنده‌اى چنين كن ، دل‌هاى ما حزين كن * پيوسته آفرين كن بر اهل بيت زهرا « 8 » \r\n\r\n\r\n","description":"","footnote":"\r\n( 1 ) . نام درختى است تناور مانند درخت گردو و چوب آن خوشبو است ، سندل هم نوشته مىشود .\r\n( 2 ) . مجازا به معناى مصفا و آبدار\r\n( 3 ) . نام مرغى خوش‌آواز مانند بلبل\r\n( 4 ) . نام پرنده‌اى سياه رنگ كه به شكل طوطى سخن مىگويد .\r\n( 5 ) . مرجان\r\n( 6 ) . شعبده‌باز\r\n( 7 ) . اشعار حكيم كسائى مروزى ، ص 29 و 30 .\r\n( 8 ) . كسائى مروزى ، زندگى و انديشه و شعر او ، محمد امين رياحى ، ص 37 و 41 .\r\n","page_name":" 97 ","page_number":97},
  {"content":"\r\n\r\nهر چند ابيات پايانى اين قصيده كه جنبهء ماتمى به خود گرفته از نظر ساختارى و استحكام لفظى ، فاصلهء زيادى با ابيات پيشين خود دارد ولى از دو كلمهء ( تبرا ) و ( تولّا ) و فضاى غم‌انگيزى كه پيش از ورود به مراثى كربلا بر ابيات آن حاكم است ، در انتساب آن به كسايى مروزى نمىتوان ترديد كرد مضافا اين كه شايد ابياتى از اين قصيده به تاراج زمان رفته باشد كه نقش اصلى را در صبغهء ماتمى بخشيدن به اين قصيده داشته‌اند و يا حكم حلقهء ارتباطى « تشبيب » با « موضوع ماتمى » را ايفا مىكرده‌اند .\r\n\r\n2 . ابو المفاخر رازى ( سدهء پنجم و ششم )\r\n\r\nزندگينامه\r\nابو المفاخر رازى از اديبان و دانشمندان بنام سدهء پنجم و ششم هجرى است و در زمانهء سلطان غياث الدين محمد سلجوقى ( 498 - 511 ) مىزيسته و با خاقانى شروانى ( 520 - 595 ) معاصر بوده و مراسلاتى در ميان اين دو مبادله شده است . « 1 » از تاريخ تولد و درگذشت وى اطلاعى در دست نيست . مقتل الشعراء به زبان فارسى از اوست .\r\n\r\nسبك شعرى\r\nآثار معدودى كه در زمينه مراثى عاشورا از وى به يادگار مانده با شيوهء بيانى سبك عراقى و سبك خراسانى قابل انطباق است . دولتشاه سمرقندى در تذكرة الشعراء او را به بزرگى ياد مىكند و از او با عنوان « استاد الشعراء » نام مىبرد و مىنگارد :\r\n« . . . در مناقب سلطان الاولياء و برهان الاتقياء امام الانس و الجان ابو الحسن على بن موسى الرضا عليه آلاف التّحيّة و الثّنا - چند قصيده دارد جمله مصنوع و متين ، اما آن چه شهرتى عظيم يافته و اكثر شعرا در تتبع و جواب آن اقدام نموده ، مطلعش اين است :\r\n بال مرصّع بسوخت مرغ ملمّع بدن * اشك زليخا بريخت يوسف گل پيرهن . . . « 2 » » \r\n\r\n\r\n","description":"","footnote":"\r\n( 1 ) . الذريعه ، ج 1 / 9 ، ص 50 و ج 22 ، ص 32 .\r\n( 2 ) . تذكرة الشعراء ، دولتشاه سمرقندى ، ( مؤسسهء خاور ، تهران 1338 ) ، ص 61 و 62 .\r\n","page_name":" 98 ","page_number":98},
  {"content":"\r\n\r\n\r\nدامنهء تأثير آثار عاشورايى\r\nمتأسفانه به جز اشعار پراكنده‌اى كه ملا حسين واعظ كاشفى در روضة الشهداء از او نقل مىكند ، آثار منظوم ديگرى در زمينهء مراثى عاشورا از وى در دست نيست ، و با در نظر گرفتن تاريخ درگذشت مؤلف روضة الشهداء ( - 910 ه . ق ) پيداست كه آثار ماتمى ابو المفاخر رازى در طول چهار سده بعد از او ، مورد عنايت مورخان و مقتل‌نويسان بوده است .\r\n\r\nبرگزيدهء آثار عاشورايى\r\nبا عنايت به مطالبى كه گذشت ، اشعار پراكندهء ماتمى او را كه در روضة الشهداء آمده نقل مىكنيم : « ترجمهء اشعار عربى عمر سعد »\r\n مرا بخواند عبيد اللّه از ميان عرب * رسيد بر دلم از خواندنش هزار تعب\r\nمرا امارت رى داد و گفت : حرب حسين * قبول كن كه ازو ملك راست شور و شغب\r\nبه ملك رى دل من مايل است و مىترسم * به كينه چون بكُشم پادشاه ملك ادب ؟\r\nچگونه تيغ كشم در رخ كسى كه وراست * شجاعت و نَسب و علم و حلم و فضل و حسب ؟\r\nسزاى قاتل او دوزخ است و مىدانم * كه اين چنين عمل آرد خداى را به غضب\r\nولى چو در نگرم در رى و حكومت آن * همى رود ز دلم خوف نار ذات لَهب « 1 » \r\n* * *\r\n منم شير دل حرّ مردم رباى * كمر بسته پيش ولىّ خداى\r\nمنم شير و ، شمشير برّان به دست * كه دارد بر شير و شمشير پاى ؟ \r\n* * *\r\n خوشا حرّ فرزانهء نامدار * كه جان كرده بر آل احمد نثار\r\nز رخش تكبرّ فرود آمده * شده بر بُراق شهادت سوار\r\nبه عشق جگر گوشهء مصطفى * برآورده از جان دشمن دمار « 2 » \r\n* * *\r\n\r\n\r\n","description":"","footnote":"\r\n( 1 ) . روضة الشهداء ، چاپ اول ، ص 330 و 331 .\r\n( 2 ) . همان ، ص 349 - 352 .\r\n","page_name":" 99 ","page_number":99},
  {"content":"\r\n\r\n من : بُرَير مكّى پر هُنرم * منم آن كس كه به مردى سمرم\r\nبندهء آلم و ، بر خارجيان * نيك ميدان كه زهر بد بترم\r\nدست در دامن آنها زده‌ام * پرده بر دشمن اينها بدرم « 1 » \r\n* * *\r\n اى نفس عزيز ! ترك جان كن * ترتيب بهشت جاودان كن\r\nاز بهر شهود عرض اكبر * خود را به شهادت امتحان كن\r\nوز شعلهء تيغ آسمان‌وَش * اطراف زمين چو ارغوان كن\r\nدر معركه ، همچو شير مردان * سر ، پيشكش خدايگان كن « 2 » \r\n\r\nترجمهء رجز حريره يا حرّه ، غلام آزاد كردهء ابوذر غفارى\r\n چون من سوى ميدان شجاعت بخرامم * بس خصم كه بىجان شود از ضرب حسامم\r\nبُگزيدهء مردانم ، اگر چند سياهم * بستودهء شاهانم ، اگر چند غلامم\r\nفردا به شهامت بود آسان همه كارم * و امروز برآيد به شهادت همه كامم « 3 » \r\n* * *\r\n\r\nترجمهء قسمتى از رجزهاى غلام تركى\r\n اى حسين ! اى گهر روحانى ! * نسخهء مكرمت سبحانى\r\nمنم آن ترك كه سلطان باشم * گر توام هندوى حضرت خوانى\r\nتيغ در دست من از معجز تو * بر سر خصم كند ثعبانى\r\nچه شود گر تو به روى خوش خويش * سرخ روى ابدم گردانى\r\nروى بر روىِ منِ غمگين نِه * چون كنم ترك سراى فانى « 4 » \r\n\r\nترجمهء رجز عون بن عبد اللّه\r\n ماييم به قوّت عيانها * برخاسته از ره گمانها\r\nدر معرض رغبت شهادت * بر دست نهاده نقد جانها \r\n\r\n\r\n","description":"","footnote":"\r\n( 1 ) . همان ، ص 360 و 361 .\r\n( 2 ) . همان ، ص 367 .\r\n( 3 ) . همان ، ص 381 .\r\n( 4 ) . همان ، ص 385 .\r\n","page_name":" 100 ","page_number":100},
  {"content":"\r\n\r\n چون اختر تيغ زن كشيده * در ديدهء اهرمن سنانها\r\nاى قبلهء طراز دين تازى ! * ما طايفه نيستيم از آنها\r\nكز خدمت او ملول گرديم * ور زير و زِبر شود جهانها\r\nيا بفروشيم ، حاش للّه * وصل تو به اصل خان و مانها « 1 » \r\n\r\nترجمهء رجز عبد اللّه بن حسن ( عليهما السلام )\r\n خواجهء هردو جهان جد من است * جد ديگر ، ولى ذو المنن است\r\nپدر محترم محتشمم * نور بينايى زهرا ، حسن است\r\nوين شهنشاه ، گرانمايه : حسين * هادى راه حق و عمّ من است\r\nنايب ذى المنن است اندر دين * آن‌كه امروز امام زَمن « 2 » است\r\nطاير قدسم و ، عمّ پدرم * شهره عمار مرصع بدن است\r\nتو چو مرغى و ، تو را خارجيان * روش و پرورش اندر چه فن است\r\nحاصل عمر شما اهل نفاق * طاعت و پيروى اهرمن است\r\nروز رفتن به سقر ، كار شماست * جان ربودن ز بدن كار من است « 3 » \r\n\r\nترجمهء قسمتى از رجز قاسم بن حسن ( عليهما السلام )\r\n دل ، خريدار جاه خواهم كرد * جان ، فدا بهر شاه خواهم كرد\r\nبا اساس و لباس دامادى * عزم ترتيب راه خواهم كرد\r\nبه سُم مركب و سرنيزه * ماه و ماهى ، تباه خواهم كرد\r\nآب هندى و باد تازى را * به شهادت گواه خواهم كرد\r\nبلبل آيين ، به نغمه‌هاى حزين * بانگ : واسيداه ! خواهم كرد\r\nكبريا را ، كفيل خواهم ساخت * مصطفى را ، پناه خواهم كرد\r\nبا بتول و على ، شكايت قوم * در حريم إله خواهم كرد « 4 » \r\n\r\n\r\n","description":"","footnote":"\r\n( 1 ) . همان ، ص 394 .\r\n( 2 ) . زمان\r\n( 3 ) . همان ، ص 395 . ( سقر : دوزخ )\r\n( 4 ) . همان ، ص 402 و 403 .\r\n","page_name":" 101 ","page_number":101},
  {"content":"\r\n\r\n\r\nترجمهء قسمتى از رجز ابو بكر بن على عليه السلام\r\n شاه و برادر من است اختر آسمان دين * مهتر و بهتر زمان ، قبله و قدوهء زمين\r\nلالهء روضهء صفا ، گلبن باغ اصطفا * چشم و چراغ مصطفى ، مير و امام راستين\r\nگوهر كان اجتبا ، مهر سپهر اهتدى * طُرّه‌نشانِ « طا » و « ها » ، چهره‌گشاى « يا » و « سين »\r\nمن نه برادر وىام ، خادم و چاكر وىام * پيش دو ديدهء شما خارجيانِ تيره‌دين\r\nدرگذر مخاصمت ، صاعقهء اجل : كمان * بر فلك مقاومت ، مشترى زُحل : كمين\r\nتحفهء جان و دل به كف آمده‌ام به درگهش * ديده و رخ بر آستان ، تيغ و كفن در آستين « 1 » \r\n\r\nزبان حال حضرت على اكبر ( ع )\r\n ساقى كوثر ، آب مىخواهد * مير مجلس ، شراب مىخواهد !\r\nبچهء شير در طريق خطر * راه آب از كلاب « 2 » مىخواهد\r\nكيست آن كو ز فرطِ بىنمكى * دلِ زهرا ، كباب مىخواهد\r\nگيسوان سيه سفيد حسين * كيست كز خون خضاب مىخواهد\r\nمؤمنان در بهشت و ، منكر ما * سوى دوزخ شتاب مىخواهد « 3 » \r\n\r\n3 . سنايى غزنوى ( ف 545 )\r\n\r\nزندگينامه\r\nحكيم سنايى غزنوى نامش مجدود ، تخلص شعرىاش « سنايى » فرزند آدم از شعراى نامدار سدهء ششم و از عرفاى بلندپايه و استاد مسلم سلوك و عرفان در قلمرو زبان فارسى است .\r\nدر اواخر سدهء پنجم در غزنين به دنيا آمد و به سال 545 ه . ق در همان شهر بدرود حيات گفت و آرامگاه او هنوز زيارتگاه ارباب معرفت و بصيرت است .\r\nوى در اوان شاعرى به دربار غزنويان راه يافت و به ستايشگرى سلاطين اين سلسله خصوصا سلطان مسعود بن ابراهيم غزنوى ( 492 - 509 ) و پسرش بهرامشاه ( 511 - 548 ) پرداخت ،\r\n\r\n\r\n","description":"","footnote":"\r\n( 1 ) . همان ، ص 411 .\r\n( 2 ) . سگان ، جمع كلب\r\n( 3 ) . همان ، ص 421 .\r\n","page_name":" 102 ","page_number":102},
  {"content":"\r\n\r\nولى با تحولى كه در برخورد با يكى از اولياى خدا در او پيدا شد ، مسير زندگى خود را تغيير داد و به سير و سلوك پرداخت و از محضر عارف بزرگ آن روزگار ابو يوسف همدانى استفاده‌هاى بسيار برد و در ضمن مسافرت به شهرهاى مرو ، بلخ ، هرات ، سرخس و نيشابور ، از محضر عرفاى بزرگ ديگر نيز بهره‌مند شد و به مقام والايى در عرفان دست يافت كه جلال الدين مولوى خود را از پيروان سلوكى وى معرفى مىكند :\r\n عطار روح بود و ، سنايى دو چشم او * ما از پى سنايى و عطار مىرويم \r\nاين عارف جليل القدر و پرآوازه ، شيعه بود و در جاى جاى ديوان اشعار او مىتوان جلوه‌هاى ارادت قلبى و بىشائبه او را به خاندان عصمت و طهارت عليهم السلام به روشنى مشاهده كرد :\r\n جانب هر كه با على نه نكوست * هر كه گو باش ، من ندارم دوست\r\nدوستدار رسول و آل وىام * زآن‌كه پيوسته در نوال وىام \r\nبه جز كليات اشعارش ، چهار مثنوى بلند دارد كه هر كدام از آنها از منزلت ادبى و عرفانى و تاريخى والايى برخوردار است :\r\nالف : طريق التحقيق ، كه به سال 528 ه . ق آن را به پايان برده است .\r\nب : كارنامهء بلخ ، كه آن را به نام سلطان مسعود بن ابراهيم غزنوى سامان داده است .\r\nج : حديقة الحقيقة يا الهىنامه ، كه آن را به نام بهرامشاه نظم كرده و حاوى ده هزار بيت مىباشد .\r\nد : سير العباد ، كه داراى پانصد بيت است . « 1 »\r\n\r\nسبك شعرى\r\nقصايد بلند و شيواى حكيم سنايى از بهترين نمونه‌هاى شعر فارسى در سبك خراسانى است ولى شيوهء بيانى او در قطعه‌ها و مثنويهايش به سبك عراقى است .\r\nحكيم سنايى در قالب قصيده و قطعه ، داراى آثار ماندگار است كه صرف‌نظر از غناى محتوايى از بافت محكم لفظى نيز برخوردار مىباشد . در مثنوىهاى او ، معانى بر الفاظ پيشى مىگيرد و سرشار از مفاهيم بلند عرفانى است .\r\n\r\n\r\n","description":"","footnote":"\r\n( 1 ) . دويست سخنور ، ص 153 تا 155 ؛ سيماى شاعران صابر كرمانى چاپ دوم ، ( اقبال تهران ، 1364 ) ، ص 184 .\r\n","page_name":" 103 ","page_number":103},
  {"content":"\r\n\r\n\r\nدامنهء تأثير آثار عاشورايى\r\nحكيم سنايى را بايد قافله سالار شعر آيينى در زبان فارسى دانست ، زيرا در موضوعات مختلف شعر آيينى داراى آثار گرانسنگ و ماندگارى است و منظومه‌هاى بلند عرفانى او از منزلت خاصى در عرفان و ادب فارسى برخوردار مىباشد :\r\nقطعه\r\n منشين با بدان ، كه صحبت بد * گرچه پاكى ، تو را پليد كند\r\nآفتابِ بدان بزرگى را * لكّه‌اى ابر ، ناپديد كند \r\nحكيم سنايى از مدافعان جدى مذهب تشيع است . هنگامى كه سلطان سنجر ملكشاه از مذهب او پرس و جو مىكند ، اين عارف نامدار شيعى ، از « تقيه » به عنوان سپر دفاعى استفاده نمىكند و با صراحت و قاطعيت تحسين‌برانگيزى به دفاع از كيان و آرمان مذهب تشيع مىپردازد و با استفاده از دلايل عقلى و نقلى مشروعيت و حقانيت مذهب تشيع را اثبات مىكند و به گونه‌اى سخن مىگويد كه حاكى از اعتقاد راسخ او به وصايت بلافصل امير مؤمنان ( ع ) و ولايت تامه و شاملهء آن وجود نازنين است . ابياتى از اين قصيدهء فاخر او را مرور مىكنيم :\r\n من سلامت خانهء نوح نبى بنمايمت * تا توانى خويشتن را ايمن از شر داشتن\r\nشو مدينه‌ى علم را در جوى و ، پس در وى خرام * تا كى آخر خويشتن چون حلقه بر در داشتن ؟ !\r\nچون همى دانى كه شهر علم را حيدر در است * خوب نبود جز كه حيدر مير و مهتر داشتن\r\nمر مرا بارى نكو نايد ز روى اعتقاد * حقّ حيدر بردن و دين پيمبر داشتن\r\nآن‌كه او را بر سر حيدر همى خوانى امير * كافرم گر مىتواند كفش قنبر داشتن\r\nجز كتاب اللّه و عترت ز احمد مرسل نماند * يادگارى ، كآن توان تا روز محشر داشتن\r\nاز پس سلطان ملكْ شه « 1 » چون نمىدارى روا * تاج و تخت پادشاهى جز كه سنجر داشتن\r\nاز پى سلطان دين ، پس چون روا دارى همى * جز على و عترتش محراب و منبر داشتن ؟ !\r\nهشت بستان را كجا هرگز توانى يافتن * جز به حبِّ حيدر و شبّير و شبَّر داشتن ؟ \r\n\r\n\r\n","description":"","footnote":"\r\n( 1 ) . مراد ، پدر سلطان سنجر است .\r\n","page_name":" 104 ","page_number":104},
  {"content":"\r\n\r\n گر همى مؤمن شمارى خويشتن را ، بايدت * مُهر زرّ جعفرى بر دين جعفر داشتن\r\nبندگى كن آل ياسين را به جان تا روز حشر * همچو بىدينان نبايد روى اصفر « 1 » داشتن « 2 » \r\nبراى پرهيز از اطالهء كلام به نقل ابياتى از آثار منظوم او كه ارتباط تنگاتنگ با سالار شهيدان و واقعهء كربلا دارد ، در اين مقام بسنده مىكنيم . پيداست كه اين‌گونه آثار او با چه تأثيراتى به همراه بوده است :\r\n تا همه آن بينى آنجا كِت « 3 » كند چشم ، آرزو * تا همه آن يا بى آنجا كِت كند راى ، اقتضا\r\nنى ز قصد حاسدانت در بدايت ، شهر تو * بر تو چونان بود چون بر آل ياسين ، كربلا ! ؟ « 4 » \r\n* * *\r\n تا ز سر ، شادى برون ننهند مردان صفا * پاى نتوانند بردن بر بساط مصطفى\r\nخرمى چون باشد اندر كوى دين ؟ كز بهر ملك * خون روان كردند از خلق حسين در كربلا\r\nاز براى يك بلى كاندر ازل گفته است جان * تا ابد اندر دهد مرد بلى ، تن در بلا « 5 » \r\n* * *\r\n اى پسر ! پاى درين بحر مزن ز آن‌كه تو را * معبر و پايگه قلزم بىپايان نيست\r\nكاين طريق است كه دروى چو شوى ، توشه تو را * جز فنا بودن - اگر بوذرى و سلمان نيست\r\nاين عروسى است كه از حُسن رَخش با تن تو * گر حسينى همه ، جز خنجر و جز پيكان نيست « 6 » \r\n* * *\r\n پُر از زهرست كام من ( سنايى ) ! خوش سخن رانم * قيامت ، زهر بايد خورد گر دستم سخن گيرد !\r\nولى ميراث استادان ازين زيبا سخن دارم * حسينى بايد از معنى كه تا جاى حسن گيرد « 7 » \r\n* * *\r\n\r\n\r\n","description":"","footnote":"\r\n( 1 ) . زرد\r\n( 2 ) . ديوان حكيم سنائى غزنوى ، به اهتمام مدرس رضوى ، ( انتشارات سنايى ، تهران ) ص 467 تا 471 .\r\n( 3 ) . كه تو را\r\n( 4 ) . همان ، ص 38 .\r\n( 5 ) . همان ، ص 41 .\r\n( 6 ) . همان ، ص 97 .\r\n( 7 ) . همان ، ص 136 .\r\n","page_name":" 105 ","page_number":105},
  {"content":"\r\n\r\n اى ( سنايى ) ! با سنايى هر زمان * چنگ در آل عبا خواهم زدن « 1 » \r\n* * *\r\n برگِ بىبرگى ندارى ، لاف درويشى مزن * رخ چو عياران ندارى ، جان چو نامردان مكن\r\nسر برآر از گلشن تحقيق ، تا در كوى دين * كشتگان زنده بينى انجمن در انجمن\r\nدر يكى صف كشتگان بينى به تيغى چون : حسين * در دگر صف ، خستگان بينى به زهرى چون : حسن « 2 » \r\n* * *\r\n چندگويى ز حال غير ، كه قال * قالِ بيحال ، عار باشد و شين\r\nچون ( سنايى ) ز خود نه منقطعى * چه حكايت كنى ز حال حسين ؟ ! « 3 » \r\n* * *\r\n سراسر ، جمله عالم پر ز شيرست * ولى شيرى چو حيدر باسخا ، كو ؟\r\nسراسر ، جمله عالم پرزنانند * زنى چون فاطمه ، خير النسا كو ؟\r\nسراسر ، جمله عالم پر شهيدست * شهيدى چون حسين كربلا ، كو ؟ « 4 » \r\n* * *\r\n دين ، حسين توست ، آزو آرزو خوك و سگ است * تشنه ، اين را مىكشى ، و آن هردو را مىپرورى !\r\nبر يزيد و شمر ملعون ، چون همى لعنت كنى ؟ * چون حسين خويش را شمر و يزيد ديگرى ! « 5 » \r\n\r\nبرگزيدهء آثار عاشورايى\r\nحكيم در مثنوى حديقة الحقيقه و شريعة الطريقهء خود كه به الهىنامه نيز موسوم است ، بخش مستقلى را به امام حسين و جريان شهادت آن حضرت اختصاص داده كه به نقل آن مىپردازيم :\r\n\r\n\r\n","description":"","footnote":"\r\n( 1 ) . همان ، ص 480 .\r\n( 2 ) . همان ، ص 485 .\r\n( 3 ) . همان ، ص 552 .\r\n( 4 ) . همان ، ص 571 .\r\n( 5 ) . همان ، ص 655 .\r\n","page_name":" 106 ","page_number":106},
  {"content":"\r\n\r\nذكر الحسين يضىء العينين سلالة الانبياء و والد الاصفياء و الاولياء و الاوصياء و شهيد الكربلا و قرة عين المصطفى و بضعة المرتضى و كبد فاطمة الزهرا رضى اللّه تعالى عنه و عن والديه ، قال اللّه تعالى : الذّين يؤذون اللّه و رسوله لعنهم اللّه فى الدنيا و الآخرة . قال النبى صلّى اللّه عليه و آله :\r\nكلام اللّه و عترتى :\r\n پسر مرتضى : امير حسين * كه چنويى نبود در كونين\r\nقابل رازحق ، رَزانت او * مهبط وحى حق ، امانت او\r\nباز داند همى بصيرت او * شجره‌ى هر يكى ز سيرت او\r\nدر صوان هدى ، صيانت او * دَنِ دُردىّ دين ، ديانت او\r\nعقل ، دربند عقد و پيمانش * بوده جبريل ، مهد جنبانش\r\nبود او ، سرو جويبار هدى * سرو با تاج و ، با دواج ردا\r\nمنبت عز : نباهت شرفش * حشمت دين : نزاهت لطفش\r\nمشرب دين : اصالت نسبش * منصب دين : نزاهت ادبش\r\nاصل او ، در زمين عليين * فرع او ، اندر آسمان و زمين\r\nاصلها ، ثابت از اشارهء حق * سوى اين سرو ، گفتمش مطلق\r\nجگر گرم او ، ز آب زلال * منع كردند اهل بَغى و ضلال\r\nاصل و فرعش ، همه وفا و عطا * عفو و خشمش ، همه سكوت و رضا\r\nخلق او ، همچو خلق پاك پدر * خلق او ، همچو خلق پيغمبر\r\nكرده چون مصطفى ز اصل و كرم * شرف و عزّ و خلق ، هر سه به هم\r\nعشق او ، اولى است بىآخر * راز او ، باطنى است بىظاهر\r\nچشم ازو ، اصل او ندارد خشم * او جگر گوشهء پيمبر و چشم\r\nشده عقل شريف با شرفش * سايه سايه ز آفتاب كفش\r\nعاشق شكر او ، پليد و ظريف * زاير جود او ، وضيع و شريف\r\nپيش چشمش ، حقير بُد دنيا * نزد عقلش وجيه بُد عقبى\r\nشاخى از بيخ شاخ مصطفوى * دُرّى از عقد حقّهء نبوى\r\nباد بر دوستان او رحمت * باد بر دشمنان او لعنت \r\n\r\n","description":"","footnote":"","page_name":" 107 ","page_number":107},
  {"content":"\r\n\r\nصفة قتل الامير السيد الحسين بن على بن ابى طالب رضى اللّه عنهما باشارة يزيد عليه اللعنة و عبيد اللّه بن زياد لعنه اللّه و الملائكة و الناس اجمعين :\r\n دشمنان ، قصد جان او كردند * تا دمار از تنش برآوردند\r\nعمرو عاص ، از فساد ، رايى زد * شرع را ، زود پشت پايى زد\r\nبر يزيد پليد ، بيعت كرد * تا كه از خاندان برآرد گرد\r\nشرم و آزرم ، جملگى برداشت * جمعى از دشمنان بر او بگماشت\r\nتا مر او را ، به نامه و به حِيَل * از مدينه كشيد در منهل\r\nكربلا ، چون مقام و منزل ساخت * تا كه آل زياد ، بر وى تاخت\r\nره آب فرات بربستند * دل او ، ز آن عنا و غم خستند\r\nشمر و عبد اللّه زياد لعين * روحشان جفت باد با نفرين\r\nبركشيدند تيغ ، بىآزرم * نز خدا ترس و ، نز خلايق شرم\r\nسرش از تن ، به تيغ ببريدند * و اندر آن فعل سوء ، مىديدند\r\nبه دمشق اندر ، آن يزيد پليد * منتظر بود ، تا سرش برسيد\r\nپيش بنهاد و ، شادمانى كرد * تكيه بر دينى و امانى ، كرد\r\nسر برهنه بر اشتر و پالان * پيش ايشان ز درد دل نالان\r\nعمر و عاص و يزيد و ابن زياد * همچو قوم ثمود و صالح و عاد\r\nبر جفا كرده هر يكى اصرار * رفته از حقد ، بر ره انكار\r\nهيچ ناورده ، در ره بيداد * مصطفى را و مرتضى را ، ياد\r\nيك سو انداخته ، مجامله را * زشت كرده ، ره معامله را\r\nكرده دوزخ براى خويش مُعَدّ * بو الحكم را ، گزيده بر احمد !\r\nره آزم و شرم ، بربسته * عهد و پيمان شرع ، بگسسته \r\n\r\nصفة الكربلا و نسيم المشهد المعظم\r\n حَبَّذا كربلا و آن تعظيم * كز بهشت آورد به خلق ، نسيم\r\nو آن تنِ سر بريده در گل و خاك * و آن عزيزان به تيغ ، دلها چاك\r\nو آن گزين همه جهان ، كشته * در گل و خون ، تنش بياغشته\r\nو آن چنان ظالمان بدكردار * كرده بر ظلم خويشتن ، اصرار \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n حرمت دين و ، خاندان رسول * جمله برداشته ز جهل و فضول\r\nتيغها ، لعل گون ز خون حسين * چه بود در جهان بَتَر زين شين\r\nتاج بر سر نهاده ، بدكردار * كه از آن تاج خوبتر ، منشار « 1 »\r\nزخم شمشير و نيزه و پيكان * بر سر نيزه ، سر به جاى سنان\r\nآل ياسين ، بداده يكسر جان * عاجز و خوار و بيكس و عطشان\r\nكافرانى ، در اول پيكار * شده از زخم ذو الفقار ، فكار\r\nهمه را بر دل از على صد داغ * شده يكسر قرين طاغى و باغ\r\nكين دل بازخواسته ز حسين * شده قانع بدين شماتت و شين \r\nحكيم سنايى غزنوى پس از روايت داستان پيرزنى در كوفه كه كودكان يتيم خود را به بوييدن نسيم كربلا فرمان مىداد ، آورده است :\r\n من از اين ابن خال « 2 » ، بيزارم * كز پدر « 3 » نيز هم ، دلازارم\r\nپس تو گويى يزيد مير من است * عمر و عاص پليد ، پير من است\r\nآن كرا عمر و عاص باشد پير * با يزيد پليد باشد مير\r\nمستحق عذاب و نفرين است * بدره و بدفعال و بددين است\r\nلعنت دادگر بر آن كس باد * كه مر او را كند به نيكى ياد\r\nمن نيم دوستدار شمر و يزيد * ز آن قبيله منم به عهد ، بعيد\r\nاز ( سنايى ) به جان مير حسين * صد هزاران ثناست دايم دين « 4 » \r\n\r\n4 . اوحدى مراغه‌اى ( 670 - 738 )\r\n\r\nزندگينامه\r\nاوحد الدين و يا ركن الدين فرزند حسين اصفهانى ، از عرفا و شعراى بنام نيمهء اول سدهء هشتم هجرى است . زادگاه و اقامت پدرش در اصفهان بوده ولى وى در مراغه به دنيا آمده و پس از اقامت طولانى در همان شهر بدرود حيات گفته و مزارش نيز در مراغه است .\r\n\r\n\r\n","description":"","footnote":"\r\n( 1 ) . ارّه\r\n( 2 ) . مراد يزيد است .\r\n( 3 ) . كنايه از معاويه\r\n( 4 ) . حديقة الحقيقه و شريعة الطريقه ، ( به سرمايه حسين شرف الدين ، بىتا ) ، ص 146 تا 151 .\r\n","page_name":" 109 ","page_number":109},
  {"content":"\r\n\r\nوى در آغاز كار شاعرى ، « صافى » تخلص مىكرده و بعدها آن را به اوحدى تغيير داده است . او داراى مشرب عرفانى است و مثنوى جام‌جم وى كه آن را به سال 733 ه . ق در پنج هزار بيت به پايان برده ، شاهد صادقى بر اين مدعاست .\r\nاوحدى ، مثنوى جام‌جم خود را بر وزن و شيوهء حديقة الحقيقهء حكيم سنايى غزنوى سروده و سرشار از نكات اخلاقى و عرفانى است و از آثار ماندگار عرفانى در پيشينهء شعر فارسى به شمار مىرود .\r\nاوحدى مراغه‌اى مثنوى ديگرى دارد موسوم به ده‌نامه يا منطق العشاق كه حاوى حدود ششصد بيت است و در آن حالات بيدلانهء دو دلداده را كه با هم مكاتباتى داشته‌اند به تصوير كشيده است .\r\nغزليات وى بسيار شورانگيز و عاشقانه است و ديوان اشعار او كه افزون از هشت هزار بيت دارد ، مشحون از شور و حال و نكات بديع عرفانى و اخلاقى و پندآموز مىباشد . « 1 »\r\n\r\nسبك شعرى\r\nوجه غالب شيوهء شعرى او منطبق با ويژگيهاى سبك عراقى است ، اگرچه در قصيده از شيوهء متقدمين سود مىجويد و به سبك خراسانى نزديك مىشود و در مثنوى گاه از شيوهء شعرى حكيم سنايى غزنوى بهره مىگيرد و گاه سبك خاص خود را به كار مىبندد .\r\nغزليات پرشور و بيدلانهء اوحدى در ميان آثار منظومش منزلت والايى دارد و پس از گذشت هفت قرن هنوز تازگى و بداعت خود را حفظ كرده است .\r\n\r\n\r\n","description":"","footnote":"\r\n( 1 ) . ديوان كامل اوحدى مراغه‌اى ، تصحيح امير احمد اشرفى ، چ اول ، ( انتشارات پيشرو ، 1362 ) ، ص 5 تا 24 و دويست سخنور ، ص 45 و 46 .\r\nبراى آگاهى بيشتر از شرح احوال و آثار او بايد به تاريخ گزيده تأليف حمد اللّه مستوفى ، تذكرة الشعراء نوشتهء دولتشاه سمرقندى ، مجالس العشاق نگاشتهء مير كمال الدين حسين طبسى ، مجالس النفايس اثر حكيم شاه محمد قزوينى ، حبيب السّير تأليف خواند مير ، نفايس المآثر نوشتهء علاء الدولهء قزوينى ( كامى ) ، هفت اقليم نگاشتهء امين احمد رازى ، سلم السموات اثر شيخ ابو القاسم بن حامد ، مجالس المؤمنين تأليف قاضى نور اللّه شوشترى ، نفحات الانس اثر عبد الرحمن جامى و متونى ديگر از قبيل : سفينة الاولياء ، آتشكدهء آذر ، تذكرهء نتايج الافكار ، رياض العارفين ، مجمع الفصحاء ، شمع انجمن ، طرائق الحقايق ج 2 ، دانشمندان آذربايجان ، از سعدى تا جامى ، قاموس الاعلام و ريحانة الادب ج 1 مراجعه كرد .\r\n","page_name":" 110 ","page_number":110},
  {"content":"\r\n\r\n\r\nدامنهء تأثير آثار عاشورايى\r\nدر ديوان اين شاعر و عارف نامدار ، به اشعار آيينى بسيارى برمىخوريم كه از جهت ساختارى و محتوايى ممتاز است و از همين روى بايد او را در روند تكاملى شعر آيينى در زبان فارسى سهيم دانست كه شعر عاشورا يكى از زير مجموعه‌هاى آن به شمار مىرود .\r\n\r\nبرگزيدهء آثار عاشورايى\r\nدر ديوان اين شاعر بزرگ ، قصيدهء شيوايى وجود دارد كه در منقبت حسين بن على عليه السلام سروده شده و داراى 44 بيت است .\r\nچون اوحدى مراغه‌اى در اين چكامهء رسا ، رويكردى نيز به جنبه‌هاى ماتمى واقعهء عاشورا و مراثى سالار شهيدان دارد و پرده‌هايى از عظمت وجودى آن حضرت را در نهايت زيبايى به تصوير كشيده است ، آن را براى ثبت در اين تذكره برگزيده‌ايم :\r\n اين آسمان صدق و ، در او اختر صفاست ؟ * يا روضهء مقدس فرزند مصطفىست ؟\r\nاين ، داغ سينهء اسد اللّه و فاطمه‌ست ؟ * يا باغ ميوهء دل زهرا و مرتضىست ؟\r\nاى ديده ! خوابگاه حسين علىست اين ؟ * يا منزل معالى و ، معمورهء علاست ؟\r\nاى تن ! تويى و ، اين : صدف درّ « لو كشف » ؟ * اى دل ! تويى و ، اين : گهر كانِ « هل اتى » ست ؟\r\nاى جسم ! خاك شو كه بيابان محنت است * وى چشم ! آب ريز كه صحراى كربلاست\r\nسرها بر اين بساط ، مگر كعبهء دل است ؟ * رخها بر آستانه ، مگر قبلهء دعاست\r\nاى بر كنار و دوش نبى بوده منزلت ! * قنديل قبّهء فلكى ، خاك اين هواست\r\nتو شمع خاندان رسولى ، به راستى * پيش تو همچو شمع بسوزد ، درون راست\r\nبر حالت تو رقت قنديل و سوز شمع * جاى شگفت نيست ، نشانى ازين عزاست\r\nقنديل ، ازين دليل كه زردست و روشن است * كو را حرارت جگر ، از ماتم شماست\r\nهر سال ، تازه مىشود اين درد سينه‌سوز * سوزى كه كم نگردد و ، دردى كه بىدواست\r\nكار قنوت ، از دل و دست تو راست شد * اندر جهان بگوى كه : اين منزلت كراست ؟\r\nدر آب و آتشيم چو قنديل بر سرت * آبى كه فيضش از مدد آتش عناست\r\nقنديل اگر هواى تو جويد ، بديع نيست * زيرا كه گوهر تو ز درياى « لافتى » ست \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n زرينه شمع ، بر سر قبرت چو موم شد * ز آن آتشى كه از جگر مؤمنان بخاست\r\nاى تشنهء فرات ! يكى ديده بازكن * كز آب ديده بر سر قبر تو ، دجله‌هاست\r\nآتش ، عجب كه در دل گردون نيوفتاد * در ساعتى كه آن جگر تشنه ، آب خواست\r\nشمشير ، تا ز بدگهرى در تو دست برد * نامش هميشه هندو و سر تيز و بيوفاست\r\nاز بهر كشتن تو ، به كشتن يزيد را * لايق نبود ، كشتن او : لعنت خداست\r\nآن پيرهن كه گشت به دست حسود چاك * اندر بر معاويه ديرى است تا قباست !\r\nفرزند ، بر عداوت آبا پراكند * تخم خصومتى كه چنين لعنتش سزاست\r\nگردىست بر ضمير تو ز آن خاكسار و ، ما * بر گورت ، آب ديده فشانان ز چپ و راست\r\nبا دوستان خويشتن ، از راه دشمنى * رويت : گرفته از چه و خاطر : دژم چراست ؟\r\nگردون ناسزا ، ز شما عذرخواه شد * امروز اگر قبول كنى عذر او ، سزاست\r\nشاهان به پرسش تو ، ز هر كشور آمدند * و آن گه به بندگى تو را ضحا ، گرت رضاست\r\nحالت رسيدگان غمت را ، گرفت شور * شورابهء دو ديدهء يك‌يك ، بر اين گواست\r\nكار مخالف تو ، برون افتد از نوا * چون در حجاز ، ساز حسينى كنند راست\r\nبر عودِ تربت تو ، چو شكر بسوختيم * از شكرت بپرس كه : اين آتش از كجاست ؟\r\nچون كاه مىكشد به خود اين چهره‌هاى زرد * اين عود زرنگار ، كه همرنگ كهرباست\r\nعودى كه ميوهء دل زهرا در او بوَد * نشگفت اگر شكوفهء او ، زهرهء سماست\r\nصندوق تو ز روى به زر در گرفته‌ايم * وين زرفشانى ارچه به روى است ، بىرياست\r\nروزى ، ز سرگذشت تو ديدم حكايتى * ز آن روز ، باز پيشهء من نوحه و بكاست\r\nتا ميل قبّهء تو درآمد به چشم من * تاريكى از دو چشم جهان‌بين من جداست\r\nبر تربت تو ، وقف كنم كاسه‌هاى چشم * زيرا كه كيسهء زرم از سيم ، بىنواست\r\nتابوت تو ز ديده مرصّع كنم به لعل * وين كار ، كردنىست كه تابوت پادشاست\r\nچشم ار ز خون دل شودم تيره ، باك نيست * در جيب و كيسه ، خاك تو دارم كه توتياست\r\nچون خاك عنبرين تو را نيست آهويى * مانندش ار به نافهء چينى كنم ، خطاست\r\nقلب سياه و سيم تنم ، زرّ ناب شد * زين خاك سرخ فام كه همرنگ كهرباست\r\nكردم به حلّه روى ز پيشت به حيله ليك * پايم نمىرود كه مرا ديده از قفاست \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n ز آن چشم دوربين چه شود گر نظر كنى * در حال اوحدى كه بر اين آستان گداست\r\nاو را بس اين قدر كه بگويى ز روى لطف * با جد و با پدر كه : فلانى ، غلام ماست\r\nكردم وداع ، اين سخن اينجا گذاشتم * بيگانه را مده سخن من كه آشناست\r\nگر تن سفر گزيد ز پيشت ، مگير عيب * دل را نگاه دار كه در خدمتت به پاست « 1 » \r\n\r\n5 . ابن يمين فريومدى ( ف 769 )\r\n\r\nزندگينامه\r\nامير فخر الدين محمود فريومدى معروف و متخلص به « ابن يمين » فرزند يمين الدين طغرايى از شعرا و فضلاى مشهور سده هشتم هجرى است . بنا به نوشتهء مؤلف ريحانة الادب ، زادگاه وى فريومد ، هم نام قريه‌اى است در سبزوار و هم نام قصبه‌اى است در تركستان ، ولى چون در خراسانى بودن ابن يمين ترديدى نيست بنابراين بايد قول اول را در مورد زادگاه وى پذيرفت كه اكنون از توابع جوين به شمار مىرود .\r\nديوان اشعار وى در كشاكش ستيز سربداران ( به سال 743 ه . ق ) و جنگى كه در ميانهء امير وجيه الدين مسعود سربدارى و سلطان معز الدين حسين كرت در خواف روى داده ، از ميان رفته است و علت اين امر ، حضور ابن يمين در كنار سپاه سربداران در اين جنگ بوده است و ابن يمين به ناچار از نو به تدوين ديوان اشعار خود پرداخته و آنچه از سابق به خاطر داشته و نيز بعدا سروده ، در آن گرد آورده است .\r\nابن يمين در ستايش امرا و سلاطين سربدار قصايد شيوايى دارد و نمايانگر آن است كه وى از بن دندان به مديحت آنان پرداخته است ، چرا كه سربداران سرانجام توانستند دست‌كم در منطقهء خود ، سپاه خونخوار مغول را شكست بدهند . از طرفى ديگر سربداران در ترويج مذهب تشيع سعى بليغى از خود نشان مىدادند ، و اين امر به تنهايى قادر بوده است كه نظر ابن يمين‌ها را به ستايش آنان معطوف سازد ، خصوصا آن‌كه وى در دستگاه سربداران داراى عنوان ديوانى بوده و از مستوفيان به شمار مىرفته است . وى سرانجام به سال 769 ه . ق در سنين كهنسالى بدرود حيات مىگويد و در قريهء فريومد در كنار مزار پدرش به خاك سپرده مىشود .\r\n\r\n\r\n","description":"","footnote":"\r\n( 1 ) . ديوان كامل اوحدى مراغه‌اى ، ص 34 و 35 .\r\n","page_name":" 113 ","page_number":113},
  {"content":"\r\n\r\nمؤلف ريحانة الادب ، به ذكر « 9 » اثر از آثار قلمى ابن يمين پرداخته كه دو اثر آن تكرارى است :\r\nانشاء طغرى ، انوار المبارك ، چشمهء فائز ، كليات اشعار ، كنز المعانى ، مجموعة الغرائب و المرآت المفتوحه . « 1 »\r\nديوان چاپى اشعار ابن يمين شامل قصايد در 3978 بيت ، 324 غزل جمعا 1514 بيت ، 894 قطعه جمعا 4702 بيت و در ديگر قالب‌هاى شعرى : تركيب‌بند ، ترجيع‌بند ، مسمط ، مخمّس ، مستزاد و مثنوى 522 بيت و 671 رباعى در 1342 بيت و مفردات در 6 بيت كه كلا بالغ بر 12064 بيت مىشود .\r\n\r\nسبك شعرى\r\nابن يمين از شاخص‌ترين چهره‌هاى شعر فارسى در سبك عراقى است . سروده‌هاى او غالبا رسا ، شيوا و دلنشين است خصوصا در دو قالب « قطعه » و « رباعى » از نام‌آوران شعر فارسى به شمار مىرود و در اشعار او مفاهيم اخلاقى ، تربيتى ، اجتماعى و عرفانى و دينى موج مىزند .\r\n\r\nدامنهء تأثير آثار عاشورايى\r\nاگرچه ابن يمين در زمينه‌هاى شعر آيينى داراى قصايد استوار و متينى است ولى بيشتر به عنوان آفرينندهء اشعار اخلاقى ، پندآموز و عبرت‌آفرين شهرت دارد و شايد پس از انورى ابيوردى ( متوفاى 585 ه . ق ) كسى در قالب شعرى « قطعه » آثارى همسنگ ابن يمين نيافريده باشد .\r\nبا اينكه وى از شيعيان بااخلاص آل اللّه بوده و در اشعار مناقبى او مىتوان جلوه‌هاى اين اخلاص و ارادت ديرپا را آشكارا مشاهده كرد ، ولى وجه غالب شعرى او صبغهء حكمى ، اخلاقى و اندرزى دارد .\r\nدر ديوان اشعار ابن يمين حكايت منظومى در قالب مثنوى وجود دارد كه جريان دادخواهى فاطمهء زهرا سلام اللّه عليها را در روز قيامت و در محكمهء عدل الهى به تصوير كشيده كه از كشندگان دو نور ديدگان خود : امام حسن و امام حسين عليهما السلام به پيشگاه خداوند شكوه مىبرد ، و داراى بار عاطفى و ماتمى بالايى است .\r\n\r\n\r\n","description":"","footnote":"\r\n( 1 ) . ديوان اشعار ابن يمين فريومدى ، به اهتمام حسينعلى باستانى راد ، انتشارات كتابخانهء سنائى تهران ، 1344 ) ، مقدمه ص الف يا ، يب ؛ ريحانة الادب ، محمد على مدرس ، چاپ ( شفق تبريز ) ، چاپ دوم ، ج 4 ، ص 59 و 60 .\r\n","page_name":" 114 ","page_number":114},
  {"content":"\r\n\r\nترديدى نيست كه چهره‌هاى شاخص شعر آيينى در سده‌هاى گذشته در شتاب بخشيدن به روند تكاملى آن تا به امروز ، سهيم بوده‌اند و ابن يمين در زمرهء همين چهره‌ها است ، و شعر عاشورا كه از زير مجموعه‌هاى شعر آيينى است از طيف تأثيرگذارى اين‌گونه آثار - كه داراى مفاهيم ارزشىاند - به دور نمانده است .\r\n\r\nبرگزيده آثار عاشورايى\r\nچون در قسمت پيشين از تنها مثنوى ماتمى ابن يمين ياد كرديم ، براى پرهيز از اطالهء كلام از توضيح دربارهء آن پرهيز مىكنيم و با نقل آن شما را در جريان چند و چون اين حكايت منظوم قرار مىدهيم :\r\n شنيدم ز گفتار كار آگهان * بزرگان گيتى ، كهان و مهان\r\nكه : پيغمبر پاك و الا نسب * محمد ، سر سروران عرب\r\nچنين گفت روزى به اصحاب خود * به خاصان درگاه و احباب خود\r\nكه چون روز محشر درآيد همى * خلايق ، سوى محشر آيد همى\r\nمنادى برآيد به هفت آسمان * كه : اى اهل محشر ! كران تا كران\r\nزن و مرد ، چشمان به هم برنهيد * دل از رنج گيتى به هم برنهيد\r\nكه خاتون محشر ، گذر مىكند * ز آب مژه ، خاك تر مىكند\r\nيكى گفت كاى پاك بىكين و خشم ! * زنان از كه پوشند بارى دو چشم ؟ !\r\nجوابش چنين داد داراى دين * كه بر جان پاكش هزار آفرين\r\nكه فردا ، كه چون بگذرد فاطمه * ز غم ، جَيب جان بر درد فاطمه\r\nندارد كسى طاقت ديدنش * ز بس گريه و سوز و ناليدنش\r\nبه يك دوش او بر : يكى پيرهن * به زهراب آلوده ، بهر حسن\r\nز خون حسينش ، به دوش دگر * فروهشته آغشته دستار سر\r\nبدين سان رود خسته تا پاى عرش * بنالد به درگاه داراى عرش\r\nبگويد كه : خون دو والاگهر * ازين ظالمان هم تو خواهى مگر\r\nستم ، كس نديده‌ست ازين بيشتر * بده داد من ، چون تويى دادگر \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n كند ياد سوگند ، يزدان چنان * به دوزخ كنم بندشان جاودان\r\nچه بد طالع آن ظالم زشت‌خوى * كه خصمان شوندش شفيعان اوى « 1 »\r\nالا اى خردمند پاكيزه راى ! * به نفرين ايشان ، زبان برگشاى\r\nوز آن ، تو ز يزدان جان آفرين * بيابى جزايش بهشت برين\r\nجز اين پند منيوش اگر مؤمنى * بدين راه رو ، گرنه تر دامنى « 2 » \r\n\r\n6 . سلمان ساوجى ( ف 778 )\r\n\r\nزندگينامه\r\nنام و تخلّص شعرىاش سلمان ملقب به جمال الدين كه در دهه اول سال 709 ه . ق در ساوه به دنيا آمد . پدرش به امور ديوانى اشتغال داشت و او نيز در محاسبات ديوانى دستى به تمام داشت ، ولى هنر سخنورى را بر كار ديوانى برگزيد و در زمينه فنون ادبى به تحصيل پرداخت و از همگان برترى يافت .\r\nسلمان ساوجى در آغاز به دربار سلطان ابو سعيد بهادر ( 716 - 736 ) راه يافت و به مدح وى و وزيرش خواجه غياث الدين محمد ( - پسر خواجه رشيد الدين فضل اللّه ) پرداخت و پس از فروپاشى حكومت ايلخانيان در شمار مدحتگران ايلكانيان درآمد و به مدّت چهل سال در خدمت بزرگان اين خاندان به سر برد و امير حسن بزرگ ( 736 - 775 ) و فرزندش معز الدين سلطان اويس ايلكانى ( 775 - 776 ) و ديگر دولتمردان حكومتى را ستود و سرانجام به مقام ملك الشعرايى برگزيده شد و به مال و منالى وافر دست يافت .\r\nسلمان در فنون ادب و رموز سخن از استادان مسلم زمانه خود به شمار مىرفت به طورى كه لسان الغيب حافظ شيرازى او را « شهنشاه فضلا » و « پادشاه ملك سخن » معرّفى مىكند :\r\nقطعه\r\n سرآمد فضلاى زمانه دانى كيست * ز روى صدق و يقين نه ز روى كذب و گمان ؟\r\nشهنشه فضلا ، پادشاه ملك سخن * جمال ملّت و دين خواجه زمان : سلمان \r\n\r\n\r\n","description":"","footnote":"\r\n( 1 ) . يعنى چه تيره‌بخت و روسياه است ستمگر بدكردارى كه شفيعان او در روز محشر ، دشمنان وى گردند .\r\n( 2 ) . همان ، ص 589 و 590 .\r\n","page_name":" 116 ","page_number":116},
  {"content":"\r\n\r\nسلمان در انواع قالب‌هاى شعرى خصوصا قصيده و غزل آثار بسيار شيوايى دارد و علاوه بر ديوان اشعار داراى دو منظومه مثنوى است : « جمشيد و خورشيد » كه آن را به سال 763 ه . ق سامان داده و فراقنامه كه در سال 770 ه . ق كار نظم آن را به پايان برده است .\r\nوى سال‌هاى پايانى عمر را به دليل ناتوانى و ضعف قوّه بينايى در زادگاه خود گذرانيد و سرانجام در دوازدهم ماه صفر سال 778 ه . ق در آستانه هفتاد سالگى بدرود حيات گفت . « 1 »\r\nكليات سلمان ساوجى به تصحيح دكتر عباسعلى وفايى در سال 1376 توسط انجمن آثار و مفاخر فرهنگى چاپ و منتشر شده است .\r\n\r\nسبك شعرى\r\nشيوه شعرى سلمان ساوجى در قصيده آميزه‌اى از سبك عراقى و سبك خراسانى است ، ولى در ساير قالب‌هاى شعرى خصوصا قالب غزل از سبك عراقى سود مىجويد و غزليّات پرشور و شيواى او از بهترين آثار منظوم پارسى در اين سبك شعرى به شمار مىرود .\r\n\r\nدامنه تاثير آثار عاشورايى\r\nسلمان ساوجى در زمينه شعر آيينى داراى آثار فاخر و ممتازى است و در آنها از ژرفاى جان نسبت به آل اللّه عرض ادب و ارادت مىكند .\r\nهر چند برخى سعى كرده‌اند كه او را پير و اهل تسنن قلمداد كنند ، ولى در كليات او به ابياتى برمىخوريم كه در شيعه بودن او نمىتوان ترديد كرد . وى در تركيب‌بند آيينى خود منزلت امير مؤمنان على ( عليه السلام ) را در نهايت شيوايى به تصوير مىكشد و بر رهبرى بلا منازع آن حضرت پس از رحلت رسول خدا ( صلى اللّه عليه و آله و سلم ) پاى فشارد :\r\n اى برابر كرده ايزد با خليلت در وفا * آيت « يوفونَ بِالنَّذر » است بر حالت گوا\r\nبوده با ايّوب همسر درگهِ صبر و شكيب * گشته با جبريل همره در ره خوف و رجا\r\nنوح اگر در شكر او « عبداً شكورا » گفت ، گفت : * از برايت « سَعيكم مشكور » اندر « هَل اتى » . . .\r\nمىكنم اقرار و دارم اعتقادِ آنكه نيست * در ره دين رهبرى همچون تو بعدِ مصطفى\r\nوز زبان روح گفته با محمد ، كردگار : * لافتى الّا على لا سيف الّا ذو الفقار \r\n\r\n\r\n","description":"","footnote":"\r\n( 1 ) . دويست سخنور ص 147 تا 149 ؛ مقدمه كليّات سلمان ساوجى .\r\n","page_name":" 117 ","page_number":117},
  {"content":"\r\n\r\nو در دنباله سخن ، آن حضرت را « حجّت قاطع » ، « امام حق » و « امير المومنين » معرّفى مىكند و خود را حسّان خاندان مىشناسد كه به مرتبت « سلمانى » دست يافته است :\r\n اين منم در بارگاه مقتداى انس و جان * با قصور عجز خود را منقبت خوان يافته\r\nاين منم بر آستان فخر آل مصطفى * رتبت « حسّانى » و مقدار « سلمان » يافته\r\nحجّت قاطع ، امام حق ، امير المؤمنين * بحر دانش ، كانِ مردى ، لطف ربّ العالمين \r\nو مدح آن حضرت را منقبت حقيقى مىداند و مدايح ديگر خود را در ستايش كارگزاران حكومتى ، « ريايى » و نادرست مىشناسد :\r\n تا كه در درياى مدحت آشنايى مىكنم * هرچه نه مدّاحىِ توست ، آن ريايى مىكنم « 1 » \r\nدر كليات سلمان ساوجى يك قصيده 35 بيتى ماتمى در سوگ حضرت حسين بن على - عليه السلام - وجود دارد كه از امّهات اشعار عاشورايى در زبان فارسى است كه در اثبات شيعه بودن او همين ابيات كافى است .\r\nوجود اين‌گونه آثار منظوم فاخر ماتمى در سده هشتم مسلّما راهگشاى شعراى آيينى در سده‌هاى بعد در آفرينش آثار پرشور ماتمى درباره رويداد كربلا بوده است و عظمت مقام ادبى سلمان و پايگاه رفيعى كه در شعر فارسى دارد دامنه اين تأثيرگذارى را بيشتر كرده است .\r\n\r\nبرگزيده آثار عاشورايى\r\nبا عنايت به مطالبى كه در بخش پيشين به آن اشاره كرديم ، در اينجا به نقل قصيده شيواى ماتمى سلمان ساوجى مىپردازيم :\r\n\r\nدر مصيبت كربلا\r\n خاك ، خون آغشتهء لب تشنگان كربلاست * آخر اى چشم بلابين ! جوى خونبارت كجاست ؟ !\r\nجز به چشم و چهره مسپر خاك اين راه كاين همه * نرگس چشم و گل رخسار آل مصطفىست\r\nاى دل بىصبر من ! آرام گير اينجا دمى * كاندر اينجا منزل آرام جان مرتضىست\r\nاين سوادِ خوابگاه قُرَّةُ العين علىست * وين حريم بارگاه كعبه عزّ و علاست\r\nروضه پاك حسين‌ست اين كه مشك زلف حور * خويشتن را بسته بر جاروب اين جنت سراست \r\n\r\n\r\n","description":"","footnote":"\r\n( 1 ) . كلّيات سلمان ساوجى ، به تصحيح دكتر عباسعلى وفايى ، ( انجمن آثار و مفاخر فرهنگى ، تهران ) چاپ اول ، ص نه و ده مقدّمه .\r\n","page_name":" 118 ","page_number":118},
  {"content":"\r\n\r\n شمع عالمتاب عيسى را درين دير كهن * هر صباح از پرتو قنديل زرّينش ضياست\r\nز آب چشم زائران روضه‌اش « طوبى لهم » * شاخ طوبى را به جنت قوّت نشو و نماست\r\nمهبط انوار عزّت مظهر اسرار لطف * منزل آيات رحمت ، مشهدِ آل عباست\r\nاى كه زوّار ملايك را جنابت مقصدست * وى كه مجموع خلايق را ضميرت پيشواست\r\nنعل شبرنگ تو گوش عرشيان را گوشوار * گرد نعلين تو چشم روشنان را توتياست\r\nصفحه تيغ زبانت عارى از عيب خلاف * روى مرآت ضميرت صافى از رنگ رياست\r\nنارى از نور جبينت شمع تابان صباح * تارى از زلف سياهت خطّ مشكين مساست\r\nناسزايى كاتش قهر تو در وى شعله زد * تا قيامت هيمهء دوزخ شد و انيش سزاست\r\nبهره جز آتش چه دارد هركه سر برّد به تيغ ؟ * خاصه شمعى را كه او چشم و چراغ انبياست\r\nهر سگى كز روبهى با شير يزدان پنجه زد * گر خود او آهوى تاتارست ، در اصلش خطاست\r\nتا نهان شد آفتاب طلعت در زير خاك * هر سحر پيراهن شب در برِ گيتى قباست\r\nدر حقِ باب شما آمد : « علىُّ بابُها » * هر كجا فصلى درين باب است در باب شماست\r\nتا صبا از سرِّ خاك عنبرينت برد بوى * عاشق او شد به صد دل زين سبب نامش صباست\r\nهركس از باطل به جايى التجايى مىكند * ز آن ميان ما را جناب آل حيدر ملتجاست\r\nكورىِ چشم مخالف ، من : حسينى مذهبم * راه حق اين است و نتوانم نهفتن راه راست\r\nاى چو دريا خشك لب ! لب تشنگان رحمتيم * آبِ رويى ده به ما كآبِ همه عالم توراست\r\nخواهشت : آب است و ما مىآوريم اينك به چشم * خاكسار آن كس كه با دريا به آبش ماجراست\r\nبر لبِ رود على « 1 » ، تا آب دلجوى فرات * بسته شد ز آن روز باز افتاده آب از چشم‌هاست\r\nجوهر آب فرات از خون پاكان گشت لعل * اين زمان آن آب خونين همچنان در چشم ماست\r\nسنگها بر سينه كوبان ، جامها در نيل غرق * مىرود نالان فرات آرى ازين غم در عزاست\r\nآب كف برروى ازين غم مىزند ليكن چه سود ؟ * كف زدن بر سر كنون ؟ كاندر كفش باد هواست !\r\nيا امام المتّقين ! ما مفلسان طاعتيم * يك قبولت صد چو ما را تا ابد برگ و نواست\r\nيا شفيع المُذنبين ! در خشكسال رحمتيم * ز ابرِ احسان تو ما را چشم باران عطاست\r\nيا امير المؤمنين ! عام است خوان رحمتت * مستحقِّ بينوا را بر درت گوش صلاست \r\n\r\n\r\n","description":"","footnote":"\r\n( 1 ) . فرزند على\r\n","page_name":" 119 ","page_number":119},
  {"content":"\r\n\r\n يا امام المسلمين ! از ما عنايت وامگير * خود تو مىدانى كه ( سلمان ) بنده آل عباست\r\nنسبت من با شما اكنون درين ابيات نيست * مصطفى فرمود : سلمان هم ز اهل بيت ماست\r\nروضةات را من هوادارم به جان قنديل‌وار * آتشين دل در برم دايم معلّق زين هواست\r\nخدمتى لايق نمىآيد ز من بهر نثار * خُرده‌اى آورده‌ام و آن : دُرِّ منظوم ثناست\r\nهر كسى را دست بر چيزى و ما را بر دعا * رد مكن چون دست اين درويش مسكين بر دعاست\r\nيا ابا عبد اللّه ! از لطف تو حاجاتِ همه * چون روا شد حاجت ما گر برآيد هم رواست « 1 » \r\n\r\n7 . ابن حسام خوسفى ( 783 - 875 )\r\n\r\nزندگينامه\r\nنامش محمد فرزند حسام الدين حسن و با تخلص ( ابن حسام ) از شعراى بلندآوازه آيينى در سده نهم هجرى است كه به سال 782 يا 873 ه . ق در خوسف واقع در 35 كيلومترى جنوب غربى بيرجند به دنيا آمد .\r\nوى در علوم متداول زمانهء خود از قبيل : صرف ، نحو ، معانى و بيان ، نجوم ، تاريخ ، تفسير ، حديث و علم رجال و انساب دستى به تمام داشته و آموخته‌هاى علمى وى در سروده‌هاى او بازتاب دامنه‌دارى پيدا كرده است .\r\nحسامى واعظ در مزارنامه خود او را از شاگردان امير سيد محمد شيرازى معرّفى مىكند كه از استادش رخصت حديث يافته و مرحوم سعيد نفيسى در « تاريخ نظم و نثر فارسى » وى را از اصحاب صدر الدّين رواسى دانسته‌اند و مرحوم على اكبر دهخدا در لغت‌نامه دهخدا ، صدر الدين رواسى را از خلفاى شيخ زين الدّين خوافى معرفى مىكند كه از علوم ظاهرى و باطنى بهره‌مند بوده است .\r\nابن حسام بنا به نوشته تذكره‌نويسان علاوه بر كمالات صورى به وارستگى و زهد و تقوا و قناعت و مناعت طبع نيز موصوف بوده و از راه كشاورزى امرار معاش مىكرده و از مجالست با اهل زر و زور به دور بوده است .\r\n\r\n\r\n","description":"","footnote":"\r\n( 1 ) . همان ، ص 33 و 34 .\r\n","page_name":" 120 ","page_number":120},
  {"content":"\r\n\r\nدولتشاه سمرقندى در تذكرة الشّعراء در شرح احوال او مىنويسد :\r\n« . . . ملك الكلام مولانا محمد حسام الدين المشهور به ابن حسام - رحمة اللّه عليه - به غايت خوشگوست و با وجود شاعرى صاحب فضل بوده و قناعتى و انقطاعى از خلق داشته . از خوسف است من اعمال قهستان و از دهقنت نان حلال حاصل كردى و گاو بستى و صباح كه به صحرا رفتى تا شام اشعار خود را بر دسته بيل نوشتى و بعضى او را « ولى حق » شمرده‌اند ، و در منقبت‌گويى در عهد خود نظير نداشت و قصايد غرّا دارد . . . »\r\nاز ابن حسام علاوه بر ديوان اشعارش ، منظومه مثنوى خاوران‌نامه شامل 22500 بيت در بحر متقارب و به تقليد از شاهنامهء فردوسى دربارهء جنگهاى حضرت على و ياران آن حضرت مانند : مالك اشتر ، ابو المحجن ، عمرو بن معدى كرب ، عمرو بن امّيه باقباد ( - شاه خاوران ) و با امراى بت‌پرست ديگر مانند تهماس شاه و صلصال شاه براى اشاعهء اسلام و برانداختن كفر در خاور زمين ؛ و منظومه مثنوى نثر اللّالى حاوى ترجمه منظوم كلمات قصار امير مؤمنان على ( عليه السلام ) نيز دارد كه هنوز به زيور طبع آراسته نشده است . خاوران‌نامه او در شمار منظومه‌هاى حماسى و اساطيرى است و غالب مطالب آن منشأ روايى و تاريخى ندارد .\r\nابن حسام سرانجام در سن 92 سالگى در زادگاهش چشم از جهان فروبست و هم اكنون مرقد او كه بر روى تپّه‌اى سنگى معروف به « پايتخت » در خوسف قرار دارد ، زيارتگاه مردم آن سامان بوده و او را صاحب كرامت مىشناسند . « 1 »\r\n\r\nسبك شعرى\r\nابن حسام خوسفى اگرچه داراى شيوه بيانى خاصّ به خود نبوده ولى با پيروى از متقدّمين توانسته است آثار فاخر و شيوايى را ارايه دهد كه از ممتازترين آثار منظوم در سده نهم هجرى به شمار مىرود .\r\nوى در قصيده از سبك خراسانى و در غزل و ديگر قالب‌هاى شعرى از سبك عراقى سود مىجويد و كلام او از رسايى و استوارى و غناى محتوايى برخوردار است .\r\n\r\n\r\n","description":"","footnote":"\r\n( 1 ) . ديوان محمد بن حسام خوسفى ، به اهتمام احمد احمدى بيرجندى و محمد تقى سالك ( اداره كل حج و اوقاف و امور خيريه استان خراسان ، 1366 ) مقدمه ص يازده تا چهل و هفت .\r\n","page_name":" 121 ","page_number":121},
  {"content":"\r\n\r\n\r\nدامنه تاثير آثار عاشورايى\r\nابن حسام در زمره شاعران انگشت‌شمار آيينى در زبان فارسى است كه آثارش سرشار از مفاهيم ارزشى و معنوى با ساختار لفظى محكم و استوار مىباشد .\r\nوى علاوه بر قصايد فاخر و ماندگار آيينى داراى سه تركيب‌بند بديع و زيباى مهدوى در ستايش حضرت ولى عصر - ارواحنا فداه - دارد و موسوم به : مناقب هفت رنگ با رديف‌هاى :\r\nسپيد ، سرخ ، زرد ، سبز ، كبود ، بنفش و سياه ؛ و مناقب هفت معدن با رديف‌هاى : گوهر ، لعل ، ياقوت ، عقيق ، پيروزه ، مرواريد و مرجان ؛ و مناقب هفت گل با رديف‌هاى : نرگس ، لاله ، گل ، نيلوفر ، سنبل ، سمن و سوسن ، كه از امّهات شعر مهدوى در زبان فارسى به شمار مىروند .\r\nهمو قصايد مناقبى و ماتمى شيوايى در مرثيت و مديحت سالار شهيدان دارد كه در قسمت پايانى اين مقال خواهد آمد . بدون ترديد نقش ابن حسام خوسفى در بالندگى شعر آيينى در زبان فارسى ، نقشى تعيين كننده است چرا كه جاذبه‌هاى كلامى او را نمىتوان ناديده گرفت و شيوه فاخر بيانى او نيز در به تصوير كشيدن مقوله‌هاى ارزشى و تبيين عظمت وجودى حضرات معصومين ( عليهم السلام ) مقبول اهل نظر و شيفتگان ادب شيعى است .\r\n\r\nبرگزيده آثار عاشورايى\r\nابن حسام خوسفى داراى سه قصيده رسا و شيواى آيينى در مناقب و مراثى حضرت ابى عبد اللّه الحسين ( عليه السلام ) است كه به خاطر اهميتى كه از نظر ساختارى و محتوايى دارند ، به نقل آنها مىپردازيم :\r\n قنديل آفتاب كزو عرش را ضياست * تاب شعاع روضهء مظلوم كربلاست\r\nانوار لامعات مصابيح مرقدش * چون پرتو لوامع مشكات كبرياست\r\nدر جنب آن ، اشعّه انوار آفتاب * كمتر ز لمعه‌اى است كه آن ده يك سُهاست\r\nاز نكهت عمامه عنبر شمامه‌اش * باد بهشت ، لخلخه‌آميز و عطرساست\r\nبا اعتدال قامت آن سروِ خوش‌خرام * در باغ خلد ، سدره و طوبى كم از گياست\r\nبا ابرويش ، مقابلهء ماه نو كج است * با گيسويش حكايت مشك ختا ، خطاست\r\nآنجا كه ذكر متّقيان در ميان رود * بابش علىّ و ، مادر او مفخر النّساست \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n جدّش محمدست ، كه از موى و روى او * نعتى به شرح سوره « و اللّيلُ و الضّحى » ست\r\nمعصوم زهر خورده زهرا ، برادرش * كز بوى خلق او دل مجروح را شفاست\r\nعَمّش كسى كه ذروه نشينان سدره را * در زير بال او طيران ، غايتِ رجاست\r\nگرد نثار موكب زوّار مرقدش * در هردو كون روشنىِ ، ديده عماست\r\nروز وَغا كه رايت نصرت بلند كرد * ماه نواش نمونه‌اى از طرّهء لواست\r\nگر آفتاب سجده تعظيم او كند * شايد ، كه آفتاب ورا شُقّهء رداست\r\nتيغش كه برق شعشعه‌اى از شرار اوست * همچون شرار شعشعه برق ، جان رُباست\r\nاز موكب ستاره‌نشان كميت او * پشت زمين نگاشته چون روى دلرباست\r\nطوف جناب اوست كه مرغان سده را * همچون كبوتران حريم ، حرم هواست\r\nدعوت بر آستان مزارش اجابت است * كان همچو آسمان به صفت قبله دعاست\r\nتطهير اهل بيت به قرآن مبيّن است * آخر ببين كه پايه اين منزلت كراست ؟\r\nكرب و بلاى پرده‌نشينان اهل بيت * در كربلا بجوى كه هم كرب و هم بلاست\r\nاز خارجى بپرس كه با عترت رسول * بارى بيا بگو تو را ماجرا چراست ؟\r\nبر نرگس پرآب و لبِ تشنه حسين * دريا و كوه و انجم و افلاك در عزاست\r\nبر گوشه جگر ز جگرگوشه ، داغ و درد * و آن داغ بىمراهم و ، آن درد بىدواست\r\nهر صبحدم ، به ماتم آن رشگ نوبهار * پيراهن حرير عروسان گل ، قباست\r\nاز تاب آن دو سنبل جعد بنفشه‌بوى * پشت بنفشه بين كه چو زلف بتان دوتاست\r\nپژمردگى ، روا بود از دست تشنگى * خاصه گلى كه گلبنش از باغ مرتضىست\r\nاز اشكِ لاله رنگ كه چشم شفق فشاند * سرخى هنوز بر رخ گلگونه عشاست\r\nجايى كه سنگ خاره بر او ناله مىكند * آب فرات ناله‌كنان گر رود ، رواست\r\nسقّاى ميغ ، ناله‌كنان ديده اشكبار * ز آن روزگار ، باز پس پردهء حياست\r\nفردا كه هر كسى به جزاى عمل رسند * هركس بيابد آن چه به كردار خود سزاست\r\nلب تشنگان چو دست تظلّم برآورند * ترسم كه آب ، خون شود از شرم بازخواست\r\nماييم و ، آب چشم ز هر گوشه‌اى روان * لعنت بر آن‌كه با تو به درياش ماجراست\r\nگر ز آب چشم ، تازه شدى باغ عارضت * بس چشمه‌هاى آب كه در چشم‌هاى ماست \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n اى آنكه از اشعّه انوار طلعتت * آيينه مشعشع خورشيد را صفاست\r\nاز بام قصرِ قد ز جناب تو شرفه‌اى « 1 » است * اين خشت زرنگار كه بر گوشه سماست\r\nفانوس چار شُقّه نُه پرده فلك * عكس فروغ روزنه روضه شماست\r\nخوش لاله‌اى است عارضت اى نوبهار حسن * كان لاله ، از بسلاله گلزار مصطفى است\r\nبا سروِ باغ نسبت قدّ تو ، راست نيست * آرى به اعتدال قدت سرو نيست راست\r\nگلگونه عذار تو ، از روضه رسول * سروِ قد تو ، از چمن باغ « لا فتى » ست\r\nروز قضا كه باب تو دعوىِّ خون كند * يك تار موى جعدِ تو را روضه ، خونبهاست\r\n( ابن حسام ) اگرچه به حسّان نمىرسد * حسّان صفت به مدحتِ تو منقبت سُراست\r\nشايد كه بر كتابهء فردوس بركشند * رمزى كه در كتابت اين نظم دلگشاست « 2 » \r\n\r\nفى مقتل الشّهدا ( عليهم السّلام )\r\n اى باد صبحدم ! خبر يار من بيار * دانى چه خوش بود ؟ . . . خبر يار من ، بيار !\r\nتلخ است كام من ، سخنى از بيش بگوى * تنگ است عيش من ، خبرى ز آن دهن بيار\r\nسوداى زلف يار ، دماغم خراب كرد * طعم مزاج آن لبِ ياقوت فن بيار\r\nافتاده در چهِ زنخش ، يوسف دلم * ز آن جعد تاب داده مشكين رسن ، بيار\r\nگويى مراد در خم چوگان ما نماند * بارى حديث دلبر سيمين ذقن بيار\r\nز آن سنبل سياه كه چين در سوادِ اوست * جان را ، عبير نافهء مشك ختن بيار\r\nسوداى خاطرم به جنون بازمىكشد * زنجيرِ آن دو طرّهء عنبرشكن بيار\r\nجانان برفت و ، از پسِ او جان همى رود * بازش بيار و ، جان مرا باز تن بيار\r\nاى قاصد خجسته ! پيامى ز ما ببر * و آن گه جواب از آن لبّ شكّرسخن بيار\r\nچشم فراق ديده يعقوب شد سپيد * زآن غايب از نظر ، خبر پيرهن بيار\r\nآهنگ پرده‌دار حريم حجاز كن * عشّاق‌وار ، بوى گلى ز آن چمن بيار\r\nبر خوابگاه سيّدِ يثرب حرم ، خرام * و آن گه به تحفه ، بوى اويس قرَن بيار\r\nبر مرقد امير نجف بگذراى نسيم ! * ز آن آستانه ، سرمهء چشم پرن بيار \r\n\r\n\r\n","description":"","footnote":"\r\n( 1 ) . ايوان ، كنگرهء قصر\r\n( 2 ) . همان ، ص 225 تا 227 .\r\n","page_name":" 124 ","page_number":124},
  {"content":"\r\n\r\n بر بقعه بقيع ، همانا گذشته‌اى * بوى نسيم نفحهء خُلقِ حسن بيار\r\nاز خاك كربلا كه بلا بر بلاست آن * تسكين درد و داغ دل پرحزن بيار\r\nاز خون حلق تشنه اولاد مصطفى * بوى گلاب و رنگ عقيق يمن بيار\r\nاز عارض و قد و رخ گلگونه حسين * رنگ عبير و لاله و سرو و سمن بيار\r\nاز طلعت شكفته چون نوبهار او * نسرين و ارغوان و گل نسترن بيار\r\nاز نزهت شمامه و عطر عمامه‌اش * بوى بنفشه و سمن و ياسمن بيار\r\nما منّت رياض و رياحين نمىكشيم * گردى ز خاك روضه او بىمنن بيار\r\nاز رشگِ آن‌كه دُرّ عدن در عدن بماند * اى ديده از سرشگ ، تو دُرِّ عدن بيار\r\nلب‌تشنگان كرب و بلا را جگر بسوخت * سقّاى ميغ ! آب فرات از عَطَن « 1 » بيار !\r\nدُردىكشان بزم شهادت فتاده‌اند * ساقىِ قدس ! باده صافى زدن بيار\r\nتلخى كشيدگان مىِ جام عشق را * آب زلال و شهد و شراب و لبن بيار\r\nآن سر كه بر سران جهان سر به سرسر است * باز آن سرِ بريده به سوى بدن بيار\r\nآوارگان وادى ايمن نه ايمن‌اند * اى پيك خوش‌خبر ! خبرى از وطن بيار\r\nاى چشم چشمه‌خيز ! تو از اشك لاله‌گون * توفان ز ناوك مژهء موج‌زن بيار\r\nعالم چو شب سياه شد از جور شاميان * اى صبح عدل ! مشعل زرّين لگن بيار\r\nدجّاليان به فتنه و غوغا برآمدند * مهدِ جلال مهدىِ دشمن فكن بيار\r\nحق را به دست ظلم به باطل نهفته‌اند * رمزى ز سرّ كاشف سرّ و علن بيار\r\nديوان طمع به ملك سليمان همى كنند * هان اى شهاب ! صاعقه تيغ‌زن بيار\r\nاى ديده ! مردمى كن و خونى سرشك را * اين دم كه دم‌دم است دگر دم مزن بيار\r\n( ابن حسام ) خسته‌دل ! از رهگذار چشم * اشكِ چو نار دانه به هر دم زدن بيار « 2 » \r\n\r\nو فى مناقب امير المؤمنين حسين ( سلام اللّه عليه )\r\n دلم شكسته و مجروح و مبتلاى حسين * طواف كرد شبى گِرد كربلاى حسين\r\nشكفته نرگس و نسرين و سنبل تر ديد * ز چشم و جبهه و جعد گره‌گشاى حسين \r\n\r\n\r\n","description":"","footnote":"\r\n( 1 ) . خوابگاه شتران و گوسفندان كه در نزديكى آب باشد .\r\n( 2 ) . همان ، ص 232 تا ص 234 .\r\n","page_name":" 125 ","page_number":125},
  {"content":"\r\n\r\n طراز طرّه مشكين عنبر افشانش * خضاب كرد به خون خصم بيوفاى حسين\r\nبه جاى غاليه بر روى خاك خون‌آلود * كمند غاليه سيماى مشك‌ساى حسين\r\nز حلق تشنه او رسته لالهء سيراب * ز خون كه موج زد از جانب قفاى حسين\r\nقدر چو واقعه كربلا مشاهده كرد * ز چشم خون راند بر قضاى حسين\r\nسپهر شيشه شامى پراشك ياقوتى * كه آب مىطلبد لعل جان‌فزاى حسين\r\nنشسته بر سر خاكستر آفتاب مقيم * كبود پوش به سوگ از پىِ عزاى حسين\r\nجمال روشن خورشيد را غبار گرفت * كه در غبار نهان شد مهِ لقاى حسين\r\nبه روز معركه چون پاى در ركاب آورد * سوار ابلق دوران نداشت پاى حسين\r\nبسوخت شامى ملعون چو ديو از آتش نجم * ز برقِ صاعقه تيغ جان‌رباى حسين\r\nدر آن محل كه ز بيداد ، داد داده شود * سزاى خود ببرد خصم ناسزاى حسين\r\nبه روز واقعه‌اى ظالم خداناترس * بيا ببين كه چها كرده‌اى به جان حسين\r\nخداى قاضى و پيغمبر از تو ناخشنود * چگونه مىدهى انصاف ماجراى حسين\r\nحسين ، جان گرامى فداى امّت كرد * سزاست امّت اگر جان كند فداى حسين\r\nبه روز حشر ببينى به دست پيغمبر * كليد گنج شفاعت به خونبهاى حسين\r\nحسين را تو ندانى خداى مىداند * كمال منزلت و عزّت و علاى حسين\r\nنكاح مادر او زير سايه طوبى * ببست با پدرش در ازل خداى حسين\r\nغبار گَرد مناهى به دامنش نرسيد * ز عصمت گهر پاكِ پارساى حسين\r\nهزار سجده كند آفتاب اگر روزى * به آفتاب رسد سايه رداى حسين\r\nفروغ مشعله آفتاب را چه محل ؟ * به پيش پرتو قنديل پرضياى حسين\r\nسراييان سرا بوستان روضه خلد * كنيزكان حريم حرمسراى حسين\r\nچو زايران حرم ، طايران سدره‌نشين * طواف كرب و بلا كرده بر هواى حسين\r\nنه از خطاست كه بر مشك ناب طعنه زند * غبار غاليه‌آميز خاك پاى حسين\r\nهزار تُكمهء رومى بر اطلس شامى * قضا نهد كه بود ابرهء « 1 » قباى حسين\r\nبدان اميد كه فيض عطاى او بنيد * سحاب قطره‌زنان از پىِ سخاى حسين \r\n\r\n\r\n","description":"","footnote":"\r\n( 1 ) . رويهء لباس مقابل آستر\r\n","page_name":" 126 ","page_number":126},
  {"content":"\r\n\r\n سحاب : قطره باران حسين : سر بخشيد * عطاى ابر كجا و كجا عطاى حسين ؟ !\r\nز بيم ورطه توفان نمىتواند رست * جز آن‌كه هست درين ورطه آشناى حسين\r\nگداى حضرت او شو كه عاقبت روزى * به پادشاهى عقبى رسد گداى حسين\r\nاگر رضاى خدا و رسول مىطلبى * متاب روى ارادت تو از رضاى حسين\r\nمطيع راى تو رضوان بود اگر باشى * به اعتقاد چو رضوان مطيع راى حسين\r\nولايت دل خويشم از آن پسند آمد * كه شد ولايت او مسكن ولاى حسين\r\nبه باغ منقبت آل مصطفى ، امروز * منم چو بلبل خوشخوان سخن سراى حسين\r\nز سدره درگذرد پايه معارج من * چو من مديح سگالم به منتهاى حسين\r\nخموش ( ابن حسام ) ؟ ! اين سخن نه لايق توست * ستايش تو كجا و كجا ثناى حسين ؟ !\r\nهزار سال اگر از لامكان گذريابى * كجا رسيد توانى به كبرياى حسين\r\nمُهيمنا ! به دعايى كه خواند پيغمبر * كه ياد كرد در او صفوت و صفاى حسين\r\nبه مادر و پدر اوى و جدّ اوى و بنيه * بدان برادر معصوم مجتباى حسين\r\nكز آفتاب قيامت مرا پناهى ده * به زير سايه دامن‌كِش لواى حسين « 1 » \r\n\r\n8 . ابو المؤيّد خوارزمى\r\n\r\nزندگينامه\r\nاز ابو المؤيّد خوارزمى همين مقدارى مىدانيم كه مؤلف مقتل فارسى نور الائمه است و ملا حسين واعظ كاشفى ( متوفاى 910 ه . ق ) در روضة الشّهداى خود به مناسبت در چند جا از مقتل او نام مىبرد و ابياتى از مرثيه‌هاى عاشورايى وى را نقل مىكند . چون به اين مقتل دسترسى نداريم و ظاهرا در كشمكش حوادث از ميان رفته باشد نمىتوانيم از تاريخ‌نگارش و يا كتابت آن سخنى به ميان آوريم و حدود سال‌هاى زندگى اين شاعر گمنام را مشخص كنيم . ولى در قدمت مقتل فارسى نور الائمه او بر روضة الشهداى ملا حسين واعظ كاشفى نمىتوان ترديد كرد و پيداست كه ابو المؤيّد خوارزمى پيش از سال‌هاى پايانى سده نهم مىزيسته و اى بسا كه در سده‌هاى پيشتر از آن زندگى مىكرده است .\r\n\r\n\r\n","description":"","footnote":"\r\n( 1 ) . همان ، ص 223 تا 225 .\r\n","page_name":" 127 ","page_number":127},
  {"content":"\r\n\r\n\r\nسبك شعرى\r\nاز چند نمونه آثار ماتمى او كه در روضة الشهدا آمده پيدا است كه وى از سبك خراسانى و گاه از سبك عراقى در سرودن منظومه‌هاى عاشورايى خود سود مىجسته است .\r\n\r\nدامنه تاثير آثار عاشورايى\r\nبه خاطر گمنام بودن اين شاعر آيينى و نيز دور از دسترس بودن سروده‌هاى ماتمى او نمىتوان از دامنه تاثير آثار عاشورايى وى سخنى جز اين گفت كه مقتل فارسى او كه به نظم و نثر فراهم آمده مورد عنايت موّرخان و مقتل‌نويسان قرار داشته و با از ميان رفتن آن غبار فراموشى بر چهره اين شاعر و آثار منظوم او نشسته است .\r\n\r\nبرگزيده آثار عاشورايى\r\nبه جز اشعار پراكنده‌اى كه ملا حسين واعظ كاشفى در روضة الشهدا از ابو المؤيد خوارزمى نقل كرده ، به آثار ديگرى از او دسترسى نداريم ، لذا به نقل همان اشعار بسنده مىكنيم .\r\n\r\nزبان حال منظوم امام حسين ( عليه السلام )\r\n اينك آمد نوبت من ، الوداع * الوداع اى عترت من ! الوداع\r\nزود دل‌هاى شما خواهد شدن * سوزناك از فرقت من الوداع\r\nدم به دم خواهيد چون ابر بهار * گريه كرد از حسرت من ، الوداع « 1 »\r\nزود دل‌هاى شما خواهد شدن * سوزناك از فرقت من ، الوداع \r\n\r\nترجمه منظوم قسمتى از رجز عبد الرّحمن بن عروه\r\n چون من اندر عرب جوان نبوَد * در عرب چه ، كه در جهان نبوَد\r\nچون به دستانِ حرب آرم روى * رستم زال را امان نبوَد\r\nجان فداى حسين خواهم كرد * كه جز او راحت روان نبوَد « 2 » \r\n\r\nترجمه منظوم رجز محمد بن عبد اللّه بن جعفر\r\n با شما ، كارزار خواهم كرد * بر شما كار ، زار خواهم كرد\r\nوز براى دلِ حسين على * جان خود را نثار خواهم كرد \r\n\r\n\r\n","description":"","footnote":"\r\n( 1 ) . همان ، ص 428 .\r\n( 2 ) . روضة الشّهداء ، ص 373 .\r\n","page_name":" 128 ","page_number":128},
  {"content":"\r\n\r\n تا كنم دست ظالمان كوتاه * پا به حرب استوار خواهم كرد\r\nكين خود از شما بخواهم خواست * سرِّ دل آشكار خواهم كرد\r\nشِكوه در پيش جعفر طيّار * از شما بىشمار خواهم كرد « 1 » \r\n\r\nترجمه منظوم قسمتى از رجز على بن حسين ( عليه السلام )\r\n منم علىِّ حسينِ على ، كه خسرو مهر * فراز تخت فلك كمترين غلام من است\r\nمن از نژاد شهّىام كه قدر او مىگفت * كه : خطبه شرف سرمدى به نام من است\r\nعنان ز معركه خصم بر نخواهم تافت * چرا كه توسن تَندِ سپهر ، رام من است « 2 » \r\n\r\n9 . بابافغانى ( ف 925 )\r\n\r\nزندگينامه\r\nبابافغانى شيرازى از غزلسرايان بنام و صاحب سبك دوره تيمورى است . نه تنها از نام و تاريخ تولد اين شاعر نام‌آشناى زبان فارسى بلكه از شيوه زندگانى او در اوان جوانى نيز اطلاعى در دست نيست .\r\nدر آغاز كار شاعرى از تخلّص ( سكاكى ) استفاده مىكرد و بعدها كه تخلّص ( فغانى ) را برگزيد ظاهرا اشعار قبلى خود را نيز به همين تخلّص تغيير داد .\r\nبابافغانى در حدود سى سالگى از زادگاه خود شيراز به هرات و خراسان و آذربايجان سفر كرد و قريب به هفده سال در تبريز و ساير شهرهاى آذربايجان اقامت گزيد و سرانجام به سال 925 ه . ق در مشهد بدرود حيات گفت .\r\nبابافغانى در مدت اقامت خود در تبريز در سلك شعراى دربار سلطان يعقوب - از امراى آق قويونلو - درآمد و به مرور زمان منزلت شايسته‌اى پيدا كرد ، ولى به خاطر افراط در عيش و بىبندوبارى تا پايان عمر با تنگدستى دست در آغوش بود و در جريان يكى از جنگها كه ديوان شعر و اندوخته‌هاى او به غارت رفت با پريشان‌حالى بيشترى روبه‌رو شد و طى نامه‌اى از تنها برادر خود كه در شيراز اقامت داشت خواست آن چه از اشعار او در شيراز نزد افراد موجود است و يا در بياض‌ها و كتابهاى آن سامان يافت مىشود بنويسد و براى او بفرستد .\r\n\r\n\r\n","description":"","footnote":"\r\n( 1 ) . همان ، ص 393 .\r\n( 2 ) . همان ، ص 420 .\r\n","page_name":" 129 ","page_number":129},
  {"content":"\r\n\r\nديوان بابافغانى بنا به نوشتهء تقى الدّين اوحدى پس از درگذشت وى تدوين شده و از سرنوشت ديوانى كه شاعر در زمان حيات خود به تدريج فراهم آورده ، اطلاعى در دست نيست . نوشته‌اند كه بابافغانى در روزهاى پايانى عمر روى به توبه آورده و از اشراقات باطنى حضرت ثامن الائمّه ( عليه السلام ) بهره‌مند شده و مورد عنايت كريمانه آن حضرت قرار گرفته است .\r\nمؤلّف رياض العارفين در شرح احوال بابافغانى مىنويسد :\r\n. . . روى نياز به درگاه ملايك پناه شمس الشّموس امام طوس آورد و در آن آستان مجاورت اختيار كرد . گويند كه چون مُحرِم حضرت امام همام گرديده ، قصيده‌اى در منقبت به سلك نظم كشيده و كارگزاران سركارِ امامت‌مدار ، در فكر سجعى به جهت مُهر مِهر آثار ، كه در نوشتجات و ارقام ، ضرور و در كار بود ، بودند . شب يكى از اهل صفا و متولّيان روضه رضا - عليه التّحية و الثّناء - در واقعه‌اى « 1 » به خدمت حضرت فيض‌ياب شد . حضرت فرمودند .\r\nكه صباح به خارج شهر رويد كه پياده ژوليده‌اى با سر و پاى برهنه مىآيد و قصيده‌اى در مدح ما گفته كه مطلع آن به جهت سجع مهر مبارك ، مناسب است . حسب الامر ، على الصّباح به استقبال رفته ، بابا را ديدند و شناختند و به عنايت بىغايت حضرت نواختند . داخل شهر شده مطلع قصيده او را سجع مهر مبارك كردند و بابا از بركت آن مجاورت از اهل ايمان و ايقان شد . . . بالفعل ( - سنهء 1087 ) كه سال تأليف لطايف الخيال است اين بيت نقش خاتمى است كه در آن آستان ملايك پاسبان زيارت نامه‌هاى زوّار به آن مزيّن مىگردد و آن مطلع اين است :\r\n خطى كه يك رقمش آبروى نُه چمن است * نشان خاتم سلطان دين ، ابو الحسن است « 2 » \r\n« . . . اما در اين زمان كه معتكف آستان قدس بود پس از شصت و اندى عمر بنا به قول تقى الدّين اوحدى مفلوج شد . . . و كم‌كم پهلو بر بستر ناتوانى و مرگ نهاد . . . و در سال 925 ه . ق بدرود زندگانى گفت و درهمان ارض اقدس به خاكش سپردند ، ليكن اكنون محل مزار وى معلوم نيست » . « 3 »\r\n\r\n\r\n","description":"","footnote":"\r\n( 1 ) . رؤيايى\r\n( 2 ) . ديوان اشعار بابافغانى شيرازى ، به تصحيح احمد سهيلى خوانسارى ، چاپ دوم ، شركت نسبى اقبال و شركاء ( تهران 1353 ) مقدّمه ، ص بيست و سه ، و ص 18 .\r\n( 3 ) . ديوان اشعار بابافغانى شيرازى ، به تصحيح احمد سهيلى خوانسارى ، چاپ دوم ، شركت نسبى اقبال و شركاء ( تهران 1353 ) مقدّمه ، ص 25 - 23 .\r\n","page_name":" 130 ","page_number":130},
  {"content":"\r\n\r\n\r\nسبك شعرى\r\nدر اين كه بابافغانى شيوه بيانى نوينى را در شعر خود عرضه كرده است ترديدى نيست چرا كه همين شيوه بيانى است كه در دوره تيمورى مورد اقبال و تقليد شاعران سده نهم و دهم قرار گرفته است .\r\nدر شعر بابافغانى خصوصا غزليات او با هيچ غموض بيانى و محتوايى رو به رو نمىشويم ، بلكه تركيباتى دلنشين ، بيانى ساده و صميمى و در عين حال پرشور و معانى روشن و دلپذيرى را شاهديم كه به آسانى با آدمى ارتباط حسّى و عاطفى برقرار مىكنند .\r\nوحشى بافقى ، نظيرى نيشابورى ، ولى دشت بياضى ، ضميرى اصفهانى ، حكيم شفايى ، عرفى شيرازى و محتشم كاشانى ، از غزلسرايان بنامى هستند كه از شيوه بيانى بابافغانى پيروى كرده‌اند و آثار پرشورى را در اين سبك بيانى آفريده‌اند ، و شاعرانى نيز بوده‌اند كه در پيروى از اين سبك ، به تدريج از آن فاصله گرفته و آن‌قدر كه به مضامين تازه و باريك مىانديشيدند به جنبه ساختارى شعر نمىپرداختند مانند : جلال اسير ، خواجه حسين ثنايى ، زلالى خوانسارى و شوكت بخارى . « 1 »\r\nشيوه بيانى بابافغانى به تدريج به ظهور سبك وقوع و سبك « واسوخت » در شعر فارسى انجاميد كه ميرزا اشرف جهان قزوينى ، لسانى شيرازى ، بابا شهيدى قمى وحشى بافقى را از بانيان و پيشتازان اين دو سبك بيانى مىشناسند .\r\nمحتشم كاشانى كه در آغاز از شيوه بيانى بابافغانى شيرازى پيروى مىكرد ، بعدها از طرفداران پر و پا قرص سبك وقوع درآمد و در رسالهء جلاليّه خود 64 غزل را در همين سبك ارائه كرد . « 2 »\r\nگروهى ديگر از غزلسرايان كه در آغاز از شيوه بيانى بابافغانى متأثر بودند با رويكرد جدّى خود به خلق مضامين بكر و دور از ذهن و نازك خيالىها ، به تدريج سبك اصفهانى را پايه‌ريزى كردند و در اشاعه آن كوشيدند كه براى نمونه مىتوان از صائب تبريزى ،\r\n\r\n\r\n","description":"","footnote":"\r\n( 1 ) . همان ، ص 35 - 26 .\r\n( 2 ) . براى آگاهى از تاريخچه و ويژگيهاى سبك وقوع و سبك واسوخت به سبك وقوع تأليف گلچين معانى و نيز شكوه شعر عاشورا در زبان فارسى تأليف نگارنده ( از ص 347 تا 352 و از ص 359 تا ص 364 ) مراجعه كنيد .\r\n","page_name":" 131 ","page_number":131},
  {"content":"\r\n\r\nكليم كاشانى ، طالب آملى ، ظهورى ترشيزى و حزين لاهيجى نام برد . اين سبك پس از حضور شبه قاره هند و اقبال بىسابقه شاعران آن سامان از اين شيوه بيانى و نيز كوچ دهها تن از شاعران نامدارى كه در اين سبك طبع‌آزمايى مىكردند به هند ، به سبك هندى نيز موسوم شد ، هر چند خاستگاه آن اصفهان بوده و بالندگى اين سبك بيشتر مرهون تلاش بىامان غزلسرايان نام‌آشناى ايرانى است .\r\n\r\nدامنه تاثير آثار عاشورايى\r\nبابافغانى داراى قصايد بلند و شيواى آيينى است كه در ستايش امير مؤمنان ، امام حسين ، امام حسن ، امام رضا و ساير ائمّه معصومين ( عليهم السلام ) سروده است .\r\nاين قصايد آيينى به خاطر شيوه بيانى نو و بيان ساده و صميمى و غناى محتوايى در شمار بهترين منظومه‌هاى آيينى در زبان فارسى به شمار مىروند .\r\nبابافغانى در تركيب ماتمى و مناقبى 6 بندى خود در چهار بند اول آن به مرثيت سالار شهيدان و واگويى فضايل وجودى آن حضرت مىپردازد و در بند پنجم به منقبت حضرت ولى عصر روى مىآورد و در بند پايانى از ائمّه اثنى عشر ( عليهم السلام ) نام مىبرد و به ساحت آنان عرض ارادت مىكند .\r\nهرچند آثار عاشورايى بابافغانى از نظر كمى معدود و تأثيرات چندانى را به همراه نداشته ولى اشعار آيينى او مسلّما راهگشاى شعراى همزمان او بوده و در سخنوران پس از او نيز بى تأثير نبوده است .\r\n\r\nبرگزيده آثار عاشورايى\r\nپيش از آن‌كه تركيب‌بند بابافغانى شيرازى را در مرثيت و منقبت حضرت سيد الشّهداء و ساير امامان معصوم نقل كنيم ، براى آشنايى بيشتر شيفتگان ادب شيعى با آثار آيينى اين غزلپرداز تواناى زبان فارسى در سده نهم و دهم ابيات برگزيده‌اى از قصيده مناقبى او را در ستايش و مرثيت امام حسن و امام حسين ( عليهما السلام ) مرور مىكنيم :\r\n تا به آيينه دل طوطى جان در سخن است * همدم جان و دلم ذكر حسين و حسن است\r\nآن دو خورشيد جهانتاب كه از روى شرف * نور هريك سبب روشنى جان و تن است \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n سبزهء نار خليل است خط سبز حسن * كه رقم يافته بر صفحه برگ سمن است\r\nلاله وادى طور است گل روى حسين * كه چراغ حرم شاه نجف در سخن است\r\nقطره اشك يكى رخنه‌گر سدّ بلاست * شعلهء آه يكى آفت ظلم و فتن است\r\nتلخىِ زهر جگر گوشه زهرا ز ازل * تا ابد در دهن طوطى شكّر شكن است\r\nدر غم تشنگى غنچه سيراب حسين * داغها بر جگر لاله خونين كفن است\r\nيا حسين ! از الم لعل تو تا روز جزا * ديدهء اهل دل از خون جگر موج‌زن است « 1 » \r\nتركيب بند\r\n\r\n1\r\n صبح قيامت است صباح عشور « 2 » تو * اى تا صباح روز قيامت ظهور تو\r\nاى روشنايى شجر وادى نجف * هر ريگ كربلا شده طورى ز نور تو\r\nاى با خدا گذاشته كار از سر حضور * كشته چراغ ديدهء تو در حضور تو\r\nبر فرق نازكت ، الف قدِّ خارجى * از سرنوشت بود و نبود از قصور تو\r\nاى طوطى فصيح ادب خانه رسول * حيف از اداى منطق و لحن زبور تو\r\nدامن به عزم ملك ابد برميان زدى * آه از هواى اين سفر و راه دور تو\r\nحاشا كه جمع خورده شراب جهنّمى * مستى كنند بهر كباب تنور تو\r\nآن را كه گِل به خَمر سرشتند كى رسد * فيض از زلال جرعه جام طهور تو\r\nدر طشت يافتى سر آن شاه تاج و تخت * اى چرخ ! خاك بر سر تاجِ سمور تو\r\nاز تاج زر چو نقل شد آن سر به طشت زر * شد طشت زر مرصّع از آن دانه گهر \r\n\r\n2\r\n هر گل كه بردميد ز هامون كربلا * دارد نشان تازهء مدفون كربلا\r\nپروانه نجاتِ شهيدان محشر است * مهر طلا ببين شده گلگون كربلا\r\nدر جستجوى گوهر يك دانه نجف * كردم روان دو رود به جيحون كربلا \r\n\r\n\r\n","description":"","footnote":"\r\n( 1 ) . ديوان اشعار بابافغانى شيرازى ، ص 16 و 17 .\r\n( 2 ) . عاشورا\r\n","page_name":" 133 ","page_number":133},
  {"content":"\r\n\r\n در هر قبيله از قِبَل خوان اهل بيت * ماتم رسيده‌اى شدهء مجنون كربلا\r\nبس فتنه‌ها كه بر سر مروانيان رسيد * وقتِ طلوع اختر گردون كربلا\r\nبردند داغ فتنه آخر زمان به خاك * مرغان زخم خورده مفتون كربلا\r\nگرگان پير دامن پيراهن حسين * ناحق زدند در عرقِ خون كربلا\r\nخونابه روانِ جگرپاره رسول * در هر ديار سر زده بيرون كربلا\r\nاين خوان نه اندكى است كه پنهان كند كسى * شايد كزين مُكابره « 1 » توفان كند كسى \r\n\r\n3\r\n اى رفته در قضاى خدا ماجراى تو * غير خدا كه مىرسد اندر قضاى تو ؟\r\nاى رفته با دهان و لبِ تشنه از ميان * آب حيات در قدم جانفزاى تو\r\nبيگانه از خدا و رسول است تا ابد * برگشته اخترى كه نشد آشناى تو\r\nكردى چو در رضاى خدا و رسول كار * باشد يقين رضاى خدا در رضاى تو\r\nچندين هزار جامه اطلس قبا شود * فردا كه آورند به محشر عباى تو\r\nبربسته رخت كعبه و مانده قدم به راه * بهر زيارت حرم كربلاى تو\r\nاى دست برده از يدِ بيضا در آستين * مفتاح هفت روضهء جنّت عصاى تو\r\nبخشى ز نور سرمهء « مازاغ « 2 » » روشنى * بىديده را كجا خبر از توتياى تو ؟\r\nما را كه ديده در سرِ اين شور و شين شد « 3 » * عزم زيارت حرمت ، فرض عين شد \r\n\r\n4\r\n آه اين چه ميل داشتن ملك و تاج بود ؟ * اين خود چه برفراشتن تخت عاج بود ؟\r\nدردا كه رفت در سرِ كار زمينِ رى * آن سر كه خونبهاى جهانش خراج بود \r\n\r\n\r\n","description":"","footnote":"\r\n( 1 ) . اظهار كبر و معارضه و دشمنى كردن با كسى .\r\n( 2 ) . مازاغ البصر و ماطغى ، سورهء النّجم ، آيه 17 .\r\n( 3 ) . شاعر در اينجا اشاره به ضعف بيانى خود مىكند كه در شرح احوال او گذشت .\r\n","page_name":" 134 ","page_number":134},
  {"content":"\r\n\r\n در جانِ خارجى ؛ ز غم گنج كار كرد * زهرى كه خون پاك امامش علاج بود !\r\nدردا كه از ملامت سنگين‌دلان شكست * دلهاى مؤمنان كه تُنُك « 1 » چون زجاج بود\r\nيا رب ! ز اقتران كدام اختر سيه * اسلام بىحمايت و دين بىرواج شد ؟\r\nشد در هواى گرم نجف همدم سموم « 2 » * عودى كه اهل بيتِ نبى را سراج بود\r\nپروده گشت خون يزيدى به شير سگ * اين خشم و نقض و كينه ازين امتزاج بود\r\nقارون وقت ساخت سپهر عدو نوار * قوم يزيد را كه به خاك احتياج بود !\r\nاهل نفاق تخت و زر و تاج يافتند * اصحاب صفّه ، دولت معراج يافتند \r\n\r\n5\r\n حاشا كه علمِ عالم جاهل كند قبول * ذاتى كه برترست ز انديشه عقول\r\nحاشا كه در غبار حوادث نهان شود * آيينه قبول و چراغ دل رسول\r\nفردا نظاره كن كه چو خارِ خزان زده * اجزاى خارِ خفته نهد روى در ذُبول « 3 »\r\nبهر عروج مهچهء « 4 » رايات مهدوى * عيسى فراز طاق زبرجد كند نزول\r\nقاضى القضات محكمه آخر الزّمان * دار القضا كند چمن دهر از عدول\r\nبر لوح چار فصل به قانون شرع و دين * اشيا كنند بهر قرار جهان حصول « 5 »\r\nدر چار سوى كوِنِ به پروانه رسول * يابد قرارِ « لم يَصلِ خارجى » وصول\r\nنور دوازده مه تابان يكى شود * گيرد فروغ شمعِ سراپردهء رسول\r\nچندان بود محاكمهء فيل بندِ شاه * كآو از مرتبه نشود خارج از اصول\r\nسُكّان هفت خطبه به آيين دور گشت * انشا كنند خطبه به نام چهار و هشت \r\n\r\n\r\n","description":"","footnote":"\r\n( 1 ) . نازك\r\n( 2 ) . باد گرم و زهرآگين\r\n( 3 ) . پژمرده شدن گياه\r\n( 4 ) . ماهيچه ، شكل هلالى كه بر سر علَمها و چترهاى پادشاهان ترك نصب مىكردند .\r\n( 5 ) . ثابت باقى ماندن چيزى\r\n","page_name":" 135 ","page_number":135},
  {"content":"\r\n\r\n\r\n6\r\n اى دل ! ثناى وحدت ذات إله كن * بر حال خويش ، خيل ملك را گواه كن\r\nاز شرح دانه‌هاى دُرِ شاهوار عرش * كلك از عطارد و ، ورق از مهر و ماه كن\r\nسوى بهشت آدم و آل عبا خرام * طوبى قدان روضه نشين را گواه كن\r\nاى باقر ! از كنارهء سجادهء ورع * نورى فرست و چارهء مشتى تباه كن\r\nاى صبح صادق ! از افق غيب كن طلوع * وز مهر ، درّ سرّ علم پيشگاه كن\r\nخلوتسراى موسى كاظم به ديده روب * اين بارگاه را ، علم از شوق آه كن\r\nسرگشتهء منازل شوقيم اى صبا ! * بويى ز سبزه‌زار رضا ، خضر راه كن\r\nگر دين درست خواهى و اسلام ، اى صبا ! * در يوزه از در تقى و بارگاه كن\r\nفال تو سعد ، اى نقى پاك اعتقاد ! * از دين علم برآورد و آهنگ جاه كن\r\nاى عسكرى ! به كوكبهء خسروى درآى * آفاق ، پرستاره ز نعل سپاه كن\r\nاى مهدى ! آفتاب تو در چاه تا به كى ؟ * خود را بسوز و ، خامه و دفتر سياه كن\r\nگلزار اهل بيت چو باغ ارم شكفت * اى عندليب دلشده ! آهنگ راه كن « 1 » \r\n\r\n10 . اهلى شيرازى ( 858 - 942 )\r\n\r\nزندگينامه\r\nمولانا محمد اهلى شيرازى در شمار بزرگ‌ترين شاعران فارسى زبان در سدهء دهم هجرى است كه در به‌كاربردن صنايع لفظى و معنوى در شعر از نوادر زمانهء خود به شمار مىرود .\r\nبه سال 858 ه . ق در شيراز به دنيا آمد و پس از 84 سال زندگانى در زادگاه خود به سال 942 ه . ق بدرود حيات گفت . آرامگاه اين شاعر تواناى شيعى دوازده امامى ، در جوار مزار لسان الغيب حافظ شيرازى ، زيارتگاه اهل ادب و عرفان است .\r\n\r\n\r\n","description":"","footnote":"\r\n( 1 ) . ديوان اشعار بابافغانى شيرازى ص 57 تا 60 .\r\n","page_name":" 136 ","page_number":136},
  {"content":"\r\n\r\nبر روى سنگ مزار او نگاشته‌اند :\r\nهو الباقى و  كُلُّ شَيْءٍ هالِكٌ \r\nله قدس سره :\r\n دوش از غم عمر رفته در منزل خويش * در فكر فرو شدم دمى با دل خويش\r\nاز حاصل عمر در كفم هيچ نبود * شرمنده شدم ز عمر بيحاصل خويش \r\nفى تاريخه رحمه اللّه :\r\n در ميان فضلا و شعرا * پير باصدق و صفا بود اهلى\r\nرفت با مهر على از عالم * پيرو آل عبا بود اهلى\r\nسال فوتش ز خرد جستم ، گفت : * ( پادشاه شعرا بود اهلى ) \r\nكه سال 942 - سال درگذشت اهلى - از آن به دست مىآيد .\r\nوى با تأثيرپذيرى از مجمع البحرين منظومهء كاتبى شيرازى ، مثنوى سحر حلال را سرود كه حدود 528 بيت دارد و تمامى ابيات آن را مىتوان در دو بحر عروضى خواند . اين مثنوى كه سرشار از آرايه‌هاى لفظى و معنوى و صنعت تجنيس مىباشد شهرت بلامنازعى را در ميان اهل ادب براى او فراهم آورده است :\r\n پيرو حيدر شو و همرنگ آل * تا دمد از روى تو هم ، رنگ آل\r\nحيدر والاگهر آن سرفراز * كامده نور حقش از در ، فراز\r\nرهرو حق آمد و ، همراه حق * هم حق ازو اظهر و هم راه حق\r\nچون على اندر ره دين راهبر * نيست جز آل على ، اين راه بر\r\nمه : نبى و كوكب دين : اهل بيت * سايهء وحى نبى : اين اهل بيت\r\nپيرو ايشان شو و ، در آن جهان * رخش دل اندر صف مردان جهان\r\nهر كه شد او سائل ازين خاندان * حاجت او حاصل ازين خانه دان \r\nوى با هلالى استرآبادى ( ف 936 ه . ق ) شهيد قمى ( ف 936 ه . ق ) ، مكتبى شيرازى ( سدهء نهم و دهم ) ، هاتفى خرجردى ( ف 927 ه . ق ) اهلى خراسانى ( سدهء دهم ) و اميدى تهرانى ( ف 929 ه . ق ) معاصر بوده است . « 1 »\r\n\r\n\r\n","description":"","footnote":"\r\n( 1 ) . دويست سخنور ، ص 48 و 49 ؛ و كليات اشعار مولانا اهلى شيرازى ، به كوشش حامد ربانى ، انتشارات كتابخانهء -\r\n","page_name":" 137 ","page_number":137},
  {"content":"\r\n\r\nكليات اشعار اهلى شامل غزليات ، قصايد ، تركيب‌بندها ، ترجيع‌بندها ، قطعه‌ها ماده تاريخها ، رباعيات ، ساقىنامه ، گنجفه ، معميات ، مثنوى سحر حلال ، مثنوى شمع و پروانه و قصايد مصنوع در سال 1344 ش به كوشش آقاى حامد ربانى و توسط انتشارات كتابخانه سنايى چاپ و منتشر شده است .\r\n\r\nسبك شعرى\r\nاهلى شيرازى در آفرينش آثار منظوم خود در قالب‌هاى مختلف شعرى از سبك عراقى سود جسته و در سرودن مثنوى شمع و پروانه تا اندازه‌اى متأثر از شيوهء حكيم نظامى گنجوى بوده است .\r\n\r\nدامنهء تأثير آثار عاشورايى\r\nاهلى شيرازى داراى اشعار آيينى رسا و شيوايى در ستايش حضرات معصومين عليهم السلام است كه حاكى از ارادت بىشايبهء او به اين ذوات مقدس مىباشد ، همو هفت قصيدهء ماتمى در رثاى سالار شهيدان سروده كه از نظر ساختارى و محتوايى درخور توجه است .\r\nاهلى شيرازى را بايد در بالندگى نخل برومند شعر آيينى كلا و شعر عاشورا خصوصا سهيم دانست ، چرا كه حركت او و شاعران پيش از ظهور محتشم كاشانى ، امكان ادامهء حيات و مجال خودنمايى را براى اين نوع از شعر در گسترهء زبان فارسى فراهم آورده است .\r\n\r\nبرگزيدهء آثار عاشورايى\r\nچنان كه گفتيم از اهلى شيرازى هفت قصيدهء ماتمى در رثاى حسين بن على عليه السلام در كليات اشعار او موجود است كه آنها را مىتوان در شمار آثار موفق عاشورايى در سدهء نهم و دهم هجرى قرار داد كه به نقل برگزيده‌اى از آنها بسنده مىكنيم :\r\n چرخ از شفق نه صاعقه در خرمنش گرفت * خون حسين ، تازه شد و دامنش گرفت\r\nگردون كه سوخت ز آتش لب تشنگى حسين * آن آتش بلاست كه پيرامُنش گرفت\r\nباد اجل بكشت چراغى ، كه بر فلك * قنديل مهر و مه ز دل روشنش گرفت \r\n\r\n\r\n","description":"","footnote":"\r\n- سنايى ، تهران 1344 ، مقدمه .\r\nبراى آگاهى بيشتر از شرح احوال وى بايد به منابعى از قبيل : مجالس المؤمنين ج 2 ، آثار عجم ، تاريخ ادبيات براون ، ج 4 ، تحفهء سامى ، تاريخ ادبيات رضازاده شفق ، طرايق الحقايق ج 3 ، ريحانة الادب ج 1 ، روز روشن ، تاريخ ادبيات هرمان‌اته ، مجالس النفائس ، هفت اقليم ج 1 وتذكرهء نصرآبادى مراجعه كرد .\r\n","page_name":" 138 ","page_number":138},
  {"content":"\r\n\r\n شب در عزاى اوست سيه‌پوش و صبحدم * گويى كه در گلو نفس از شيونش گرفت\r\nاز داغ دل بسوخت چنان لاله زين عزا * كآتش ز داغ سينه به پيراهنش گرفت\r\nروزم ، شب از عزاى حسين است و روزگار * ز آن است تيره روز كه آه منش گرفت\r\nآهم بسوخت خانهء دل ، وين گواه بس * دود سواد ديده كه در روزنش گرفت\r\nخون حسين آن‌كه پى لعل و دُر بريخت * آن لعل و دُر ، شد آتش و در مخزنش گرفت\r\nآن كو امان نداد به خون حسين و آل * فرياد الامان همه در مأمنش گرفت\r\nاين نور چشم شاهسوارى است كآسمان * كحل نظر ز گرد سم توسنش گرفت\r\n( اهلى ) ! طمع به خرمن گردون چه مىكنى ؟ * بىخون دل دو دانه كه از خرمنش گرفت ؟ « 1 » \r\n* * *\r\n واحسرتا كه ديده ز حسرت پرآب شد * در ماتم حسين على ، دل : كباب شد\r\nاى آسمان ! اگر در رحمت گشاده‌اى * ظلم تو بر حسين على از چه باب شد ؟\r\nفرق شريف آل على بر زمين چراست ؟ * چتر يزيد از چه سبب بر سحاب شد\r\nگردون چرا به باد عدم داد آن ورق * كز نسخهء دوكون وجود انتخاب شد ؟\r\nاز باد فتنه ، زير و زبر باد روزگار ! * كز روزگار منقلب اين انقلاب شد\r\nلعنت هزار بار و ، هزاران هزار بار * بر دست و خنجرى كه از آن خون خضاب شد\r\nبحر فلك نداشت حيا ، كز محيط آن * با داغ دل حسين على بهر آب ، شد\r\nدر ساعتى كه شاه شهيدان تشنه‌لب * چون چشمهء حيات به زير نقاب شد\r\nاستاده بود شاه عرب ، ديده‌ها پرآب * مىگفت : هان شتاب ! كه وقت شتاب شد\r\nفرماى يا حسين ! كه بهر تو در بهشت * ساقى كوثر از پى جام شراب شد\r\nاز شوق مقدمت همه حوران روضه را * جاروب راه ، گيسوى مشكين طناب شد\r\nاز خون بشست مصحف رخ را ورق ورق * خير النسا كه كاشف ام الكتاب شد\r\nآن دم كه آفتاب سر نيزه شد بلند * بر نيزه آن زمان سر آن آفتاب شد\r\nدر خانه‌اى كه لطف و كرم بود بيحساب * داد از ستمگران كه ستم بيحساب شد \r\n\r\n\r\n","description":"","footnote":"\r\n( 1 ) . همان ، ص 442 و 443 .\r\n","page_name":" 139 ","page_number":139},
  {"content":"\r\n\r\n يا مرتضى على ! كه چو گنجى نهان ز چشم * بركش ز گنج پرده كه عالم خراب شد\r\nبر ناكسى كه ظلم كند ، جاى رحم نيست * ظالم بكش كه كشتن ظالم ثواب شد\r\nمردود آستان تو ، مردود كبريا است * هركس كه هست ، واجب ازو اجتناب شد\r\nشد كار زر ز سكهء اثنى عشر درست * وز خطبه نام آل تو فصل الخطاب شد\r\n( اهلى ) به اهل بيت تو دست اميد زد * او را گشايشى كه شد ، از اين جناب شد\r\nيا رب ! به عفو اگر نكنى نامه‌ام سفيد * خواهم سياهروى به روز جواب شد\r\nهستم اميدوار به لطفت كه عاقبت * خواهد دعاى خسته‌دلان مستجاب شد « 1 » \r\n* * *\r\n اى دل ! ز سوز گريه ، جگر را كباب كن * ياد از حسين تشنه به چشم پرآب كن\r\nتن خاك كن به مهر حسين و ، به باد ده * هر ذره خاك را شرف آفتاب كن\r\nدلشاد ساز بمؤمن و ، مشرك : شكسته‌دل * آباد ساز كعبه و ، خيبر خراب كن\r\nدر ظلمتيم يا على ! از پرده رخ نماى * آب حيات ما شو و كشف حجاب كن\r\nشير حقى و ، كار تو بر خواهش حق است * اى شير حق ! به خواهش اين خون شتاب كن\r\nدست قضا ، ركاب مه نو گرفته است * اى شهسوار معركه ! پا در ركاب كن\r\nبشكن در فلك كه به آل تو در ببست * خيبرگشاست دست تو ، اين فتح باب كن\r\nشير فلك كه قصد جگر گوشهء تو كرد * بر آتش غضب ، جگر او كباب كن\r\nآب از حسين ، چشمهء خورشيد بسته است * خاكش به چشم افكن و بحرش سراب كن\r\nآبى كه دور شد ز حسين ، از تبش بسوز * سر تا سرش در آبله غرق از حباب كن\r\nخاكى كه خورد خون حسين ، از سيه‌دلى * ز آن خون گرم چون مس سرخش مذاب كن\r\nنرگس كه بىگل رخ او چشم كرد باز * بازش به خوابگاه عدم مست خواب كن\r\nبىروى اوست خندهء گل سرد ، اگر كند * سر تا قدم ز گريهء گرمش گلاب كن\r\nشاها ! موافقان كه جگر تشنهء غمند * سير از شراب خلد - چه شيخ و چه شاب - كن\r\n( اهلى ) چو بندهء توبه اميد رحمت است * رحمى به بنده ، اى شه مالك رقاب كن \r\n\r\n\r\n","description":"","footnote":"\r\n( 1 ) . همان ، ص 467 تا 469 .\r\n","page_name":" 140 ","page_number":140},
  {"content":"\r\n\r\n از خوان لطف خويش ، مرا يك نواله بخش * و آن را به رزق باقى عمرم ، حساب كن\r\nوقت دعا طمع نكنم كاى فلك مرا * سير از نعيم خلد بنعم الثواب كن\r\nمهر على و آل على خواهم از خدا * يا رب ! همين دعاى مرا مستجاب كن « 1 » \r\n* * *\r\n آمد عشور « 2 » و ، در همه ماتم گرفته است * آه اين چه ماتم است كه عالم گرفته است ؟\r\nماه محرم آمد و ، بيگانه را چه غم ؟ * كاين برق غم به سينهء محرم گرفته است\r\nز آن مانده است تشنه گر خاك كربلا * كز خون اهل بيت نبى ، نم گرفته است\r\nز آن غم كه گشت آب فرات از حسين دور * توفان غصه در دل زمزم گرفته است\r\nبست از حسين آب و ، به سگ مىدهد * اين سگ ببين كه صورت آدم گرفته است !\r\nسوز دل كباب حسين‌اش چه غم بود * مستى كه خود شراب دمادم گرفته است !\r\nبر نيزه نيست سرخى خون از سر حسين * كآتش به جان نيزه و پرچم گرفته است\r\nناوك زدند بر دل طفلى كه از عطش * پيكان آبدار به مرهم گرفته است\r\nكس را مجال نطق درين داورى كجاست ؟ * روح القدس درين سخنش دم گرفته است\r\nز آن هر محرم است جهان تا جهان سياه * كآن آفتاب ماه محرم ، گرفته است\r\nتنها نه در ميانهء ما شور اين عزاست * كاين شور در زمين و زمان هم گرفته است\r\nزين دود سينه‌ها كه برآمد عجب مدار * گر تيرگى در آينهء جم گرفته است\r\nپيداست حال گريهء شبهاى تا به روز * در سبزه‌زار چرخ كه شبنم گرفته است\r\nسيمرغ‌وار گم شد ازين غصه خرمى * كز قاف تا به قاف جهان ، غم گرفته است\r\nچرخ فلك كه خاك ره او نمىبرد * خود را چنين بلند و معظم گرفته است\r\nاز بار منت كرم خاندان اوست * پشت فلك كه همچو كمان ، خم گرفته است\r\nزال سپهر ، خون جگرگوشه‌اش بريخت * شيرى كه صد هزار چو رستم گرفته است\r\nپيوسته گرچه كار اجل صيد كردن‌ست * صيدى چنين به دام فنا كم گرفته است \r\n\r\n\r\n","description":"","footnote":"\r\n( 1 ) . همان ، ص 497 و 498 .\r\n( 2 ) . عاشورا\r\n","page_name":" 141 ","page_number":141},
  {"content":"\r\n\r\n يا رب ! به نور مرقد شهزاده‌اى كزو * شمع مراد شِبلى و ادهَم گرفته است\r\nكز لطف اهل بيت نبى ياوريش ده * ( اهلى ) كه گوشه از غم عالم گرفته است « 1 » \r\n* * *\r\n قدر حسين كم نشد و ، شد عزيزتر * خود را يزيد ، روسيه و خوار كرده است\r\nآغشته شد به خون ، سر و فرقى كه موى او * خون در درون نافهء تاتار كرده است\r\nچون سوز اين عزا نچكاند ز ديده آب * جايى كه چشم چشمه گهربار كرده است\r\nخورشيد را به ماتم او هر شبى فلك * پوشيده در لباس شب تار كرده است\r\nدر مصر اگر نه شور عزاى حسين خاست * نيل از چه لب كبود عرب‌وار كرده است ؟\r\nاى ديده ! سيل اشك روان كه درد آب * جان حسين ، خسته و بيمار كرده است\r\nيا مرتضى على ! به شهيدان روا مدار * ظلمى چنين كه چرخ ستمكار كرده است\r\nكلك قضا ز بهر عزانامهء حسين * اوراق نه فلك همه طومار كرده است\r\nهر نعره‌اى كه دل به عزاى حسين زد * جان مرا ز درد خبردار كرده است\r\n( اهلى ) ز گريه بهر شهيدان كربلا * آبى كه داشت در جگر ، ايثار كرده است\r\nيا رب به حق مشهد فرخندهء حسين * كو چشم كور ، روشن از انوار كرده است\r\nكاين دلشكسته ، ظاهر حالش درست كن * كوهم شكست حال خود ، اظهار كرده است « 2 » \r\n* * *\r\n اين نقد دل ، نثار شهيدان كربلا * چون خاك رهگذار شهيدان كربلا\r\nطورى كه قدر و منزلش از فلك گذشت * سنگى است در مزار شهيدان كربلا\r\nدين در حصار كعبه‌و ، از روى معنى است * صد كعبه در حصار شهيدان كربلا\r\nآب خضر به پردهء ظلمت نهفته چيست * گر نيست شرمسار شهيدان كربلا ؟\r\nگر خضر از حيات پشيمان شود رواست * كو نيست در شمار شهيدان كربلا\r\nدر چشم آفتاب كند خاك ، اگر رود * بر آسمان غبار شهيدان كربلا\r\nطوفان نوح سر نزد از كربلا عجب * از چشم اشكبار شهيدان كربلا \r\n\r\n\r\n","description":"","footnote":"\r\n( 1 ) . همان ، ص 430 و 431 .\r\n( 2 ) . همان ، ص 428 و 429 .\r\n","page_name":" 142 ","page_number":142},
  {"content":"\r\n\r\n از روزگار ، شكوه دلا ! چند مىكنى * بنگر به روزگار شهيدان كربلا\r\nيا رب ! به حق شاه رسل مصطفى كه هست * بر فخرش ، افتخار شهيدان كربلا\r\nيا رب ! به حق مهدى هادى ، كزو شود * جبر شكست كار شهيدان كربلا\r\nكز آفتاب لطف به ( اهلى ) نگر كه هست * چون سايه ، خاكسار شهيدان كربلا\r\nدارد اميد آن‌كه به جنت در آردش * لطف تو ، در جوار شهيدان كربلا « 1 » \r\n* * *\r\n ماه محرم است و ، شد دجله روان ز چشم ما * بهر حسين تشنه‌لب ، شاه شهيد كربلا\r\nتشنه‌لبان كربلا ، روى به خاك و تن به خون * ما پى آبروى خود ، خاك بر آبروى ما !\r\nبا شهداى كربلا ، لاف وفا هر آن‌كه زد * گرنه شهيد گريه شد ، مدعى است بيوفا\r\nبس كه از آتش جگر گريهء گرم مىكنم * مردمك دو ديده‌ام سوخته شد درين عزا\r\nروى فلك سيه شود كز چه به تيرگى كشيد * چشم و چراغ فاطمه ، نور دو چشم مرتضى\r\nواى بر آن دلى كه او مىطلبد وفا ز چرخ * خاك بر آن سرى كه او تكيه كند بدين سرا\r\nحلق حسين مىبرد تيزى تيغ بىامان * جان حسن همى گزد تلخى زهر جانگزا\r\nروز عزاست اى پسر ! سعى صفا چه مىكنى ؟ * كعبه سياهپوش شد ، رفت ز مروه هم صفا\r\nدشمن آل مرتضى ، پردهء خويش مىدرد * پنجهء شير حق كجا ؟ روبه حيله‌گر كجا ؟\r\nنيش زنند دشمنان ، تيغ برآر يا على ! * تا همه را فرو برد تيغ تو همچو اژدها\r\nبندهء اهل بيت شد ، ( اهلى ) از آن هميشه است * روى نياز بر زمين ، دست اميد بر دعا\r\nيا رب ! اگرچه از گنه ، آينه تيره كرده‌ام * هم تو صفاى سينه ده از دم شاه اوليا « 2 » \r\n\r\n11 . فضولى بغدادى ( ف 963 )\r\n\r\nزندگينامه\r\nمحمد فضولى فرزند سليمان ، در حلّه به دنيا آمده ، در بغداد نشو و نما داشته و در اواخر عمر ، هنگامى كه بغداد به تصرف دولت عثمانى درآمد ، تبعهء عثمانى شده و مورد عنايت سلطان\r\n\r\n\r\n","description":"","footnote":"\r\n( 1 ) . همان ، ص 423 و 424 .\r\n( 2 ) . همان ، ص 422 .\r\n","page_name":" 143 ","page_number":143},
  {"content":"\r\n\r\nسليمان خان - دهمين پادشاه عثمانى - قرار گرفته است . فضولى از اكابر شعراى سدهء دهم هجرى به شمار مىرفت و به سه زبان : تركى ، فارسى و عربى شعر مىسرود و به همين جهت به « شاعر سه زبانه » معروف بود .\r\nاز فضولى آثار ارزشمندى در دو زمينهء نثر و نظم به يادگار مانده است :\r\nالف . ديوان اشعار به زبان فارسى ب . ديوان اشعار به زبان تركى ج . مثنوى بنگ و باده به زبان آذرى و در مذمت اين دو دشمن خانمانسوز بشرى د . ساقىنامه ه . ديوان اشعار به زبان عربى و . مثنوى ليلى و مجنون به زبان آذرى كه در شمار بهترين مثنوىهاى داستانى است .\r\nز . صحت و مرض به زبان فارسى . ح . حديقة السّعداء كه ترجمه گونه‌اى به زبان آذرى از روضة الشهداء نوشته ملا حسين واعظ كاشفى است در وقايع كربلا كه داراى ده باب و يك خاتمه است . ط . مطلع الاعتقاد در علم كلام به زبان عربى و موافق مذهب حكما و علماى اماميه ى . رند و زاهد به زبان فارسى يا . شاه و گدا به زبان آذرى . « 1 »\r\nوى ارادت بىشايبه‌اى به خاندان عصمت و طهارت داشته و در جاى جاى آثار منظوم او مىتوان جريان زلال باور ولايى او را به تماشا نشست و در شيعه بودن او ترديد نكرد .\r\nوى سرانجام به سال 963 ه . ق در حلّه بدرود حيات گفت و در همان جا به خاك سپرده شد . از تاريخ تولد او اطلاعى به دست نيامد .\r\nبراى اطلاع بيشتر از زندگانى و آثار او بايد به مراجعى از قبيل : تحفهء سامى ، مجمع الخواص ، هفت اقليم ج 1 ، تذكرهء نصرآبادى ، دانشمندان آذربايجان ، ريحانة الادب ج 4 ، تاريخ ادبيات ادوارد براون ، قاموس الاعلام و كشف الظّنون مراجعه كرد .\r\n\r\nسبك شعرى\r\nفضولى بغدادى در آثار منظوم خود از سبك عراقى پيروى كرده و اشعار او سرشار از مطالب عرفانى و علمى است . قصايد و غزليات آبدار و شيواى وى نمايانگر ذوق سليم و طبع توانا و وقّاد اوست كه گاهى از نظر بلاغت و فصاحت به شيوهء كلامى سعدى و حافظ بسيار نزديك مىشود .\r\n\r\n\r\n","description":"","footnote":"\r\n( 1 ) . ريحانة الادب ، محمد على مدرس ، چاپ دوم ، ( چاپ شفق ، تبريز ) ، ج 4 ، ص 343 و 344 ؛ دويست سخنور ، ص 296 و 297 .\r\n","page_name":" 144 ","page_number":144},
  {"content":"\r\n\r\n\r\nدامنهء تأثير آثار عاشورايى\r\nفضولى بغدادى به خاطر شهرت بلامنازعى كه در زمانهء خود و در ميان ادب‌دوستان داشته ، آثار منظوم آيينى و عاشورايى او به سه زبان فارسى و تركى و عربى با تأثير دامنه‌دارى در آثار شعراى همزمان خود و ديدگاه آنان به مقوله‌هاى نيايشى و معرفتى و مناقبى و ماتمى همراه بوده است و كمالات صورى و معنوى وى سهم به سزايى در اين تأثيرگذارى داشته و با جاذبه‌هاى كلامى خود نظر بسيارى از ادب‌پژوهان را به خود جلب كرده است . مطالبى كه مورخان و تذكره‌نويسان دربارهء او و آثارش نوشته‌اند شاهد صادقى در اثبات اين مدعا است .\r\n\r\nبرگزيدهء آثار عاشورايى\r\nفضولى بغدادى چهار قصيدهء بلند و شيوا به زبان فارسى در مديحت و رثاى سالار شهيدان دارد :\r\n1 . دو قصيده به رديف فعل معين « است » هر كدام در 28 بيت\r\n2 . قصيده‌اى به رديف « بگشايد » در 32 بيت\r\n3 . قصيده‌اى مرّدف به رديف ( كربلا ) در 23 بيت\r\nديوان مطبوع فارسى او متأسفانه فاقد مشخصات شناسه‌اى است و داراى يك مقدمه از فضولى ، 49 قصيدهء آيينى ، 410 غزل ، يك تركيب 15 بندى ، يك مسبَّع ده‌بندى ، يك مسّدس 13 بندى ، 46 قطعه ، 105 رباعى ، يك ساقىنامهء 317 بيتى و يك مثنوى ده بيتى مىباشد .\r\nبه عنوان حسن مطلع ، ابتدا يك رباعى زيباى كربلايى و سپس ابيات برگزيده‌اى از چهار قصيدهء فضولى را نقل مىكنيم :\r\n آسودهء كربلا به هر فعل كه هست * گر خاك شود ، نمىشود قدرش پست\r\nبرمىدارند و سبحه « 1 » اش مىسازند * مىگردانند از شرف ، دست به دست « 2 » \r\n* * *\r\n طاعتى كآن در حقيقت موجب قرب خداست * طوف خاك درگه مظلوم دشت كربلاست\r\nاى خوش آن طالب كه در هنگام حاجت خواستن * خاك راه كربلا در چشم او چون توتياست \r\n\r\n\r\n","description":"","footnote":"\r\n( 1 ) . تسبيح\r\n( 2 ) . ديوان فارسى فضولى ، به كوشش حسيبه مازى اوغلى در 712 صفحه ، ص 648 .\r\n","page_name":" 145 ","page_number":145},
  {"content":"\r\n\r\n گه به ياد تشنهء آن باديه ، اشكش روان * گه براى سجدهء آن خاك ، در قدش دوتاست\r\nكربلا ، گنجى است در ويرانهء ديرين دهر * ليك آن گنجى كه نقدش ، نقد شاه اولياست\r\nيا گلستانىست آن روضه كه گر ببينند باز * رنگ گلهايش ز خون رنگ آل مصطفىست\r\nبا وجود آن همه رفعت كه دارد آسمان * گر زمين از آسمان خود را فزون گيرد ، رواست\r\nآن امام ظاهر و باطن ، كه از محض صفا * همچو ظاهر ، باطنش آيينهء گيتى نماست\r\nرتبهء گردى كه خيزد از ره زوّار او * از ره رفعت ، قرار بارگاه كبرياست\r\nزندگى بخش دل ارباب صدق اعتقاد * كشتهء تيغ جفاى ناكسان بيوفاست\r\nعاصيان خير را ، از قتل آن معصوم پاك * صد خجالت روز حشر از حضرت خير النساست\r\nدردمندى نيست كز لطف تو درمانى نيافت * خاك درگاه تو ، اهل درد را دار الشفاست\r\nسايهء لطف خود از فرق فضولى وامگير * ز آن‌كه هم بيچاره و هم بيكس و هم بينواست « 1 » \r\n* * *\r\n رسيد عيد كه عقد ملال بگشايد * در فرح به كليد هلال ، بگشايد\r\nخوش آن‌كه روز چنين مَىكَشَد ، ولى نه ميى * كه عقل را ره ضعف و زوال بگشايد\r\nميى كه قطرهء پاكش به هر كجا كه چكد * درى ز مرحمت ذو الجلال بگشايد\r\nخطيب ، منبر معراج معرفت گردد * زبان به منقبت خير آل بگشايد\r\nمحيط حلم ، حسين على كه نيست جز او * كسى ، كزو دل اهل كمال بگشايد\r\nشهى كه گر غضب او رسد طبايع را * گره ز رابطهء اعتدال بگشايد\r\nو گر نهيب دهد دور را ، سزد كه ز هم * عقود سلسلهء ماه و سال بگشايد\r\nنجات خلق ، محال است بىمحبت او * چو كار خصم ز فكر محال بگشايد !\r\nبه روى دشمن او ، در گشادِ كار دو كون * كسى چگونه درِ احتمال بگشايد ؟\r\nفلك به سبحه او بايد استخاره كند * به كار خير چو خواهد كه فال بگشايد\r\nدر آستانهء او ، آسمان ملايك را * هميشه جاى به صف نعال « 2 » بگشايد \r\n\r\n\r\n","description":"","footnote":"\r\n( 1 ) . همان ، ص 191 تا 193 .\r\n( 2 ) . جمع نعل و نيز به معناى درگاه و پايين مجلس\r\n","page_name":" 146 ","page_number":146},
  {"content":"\r\n\r\n ز خون ناحق او دم اگر زنم ، ترسم * كه سيلها مژه‌ام ز اشك آل « 1 » بگشايد\r\nشها ! ( فضولىِ ) بىصبر و دل ، نمىخواهد * كه سوى غير تو چشم خيال بگشايد\r\nز مدح غير تو ، آن به كه لب فرو بندد * به هرزه چند در هر مقال بگشايد ؟ « 2 » \r\n* * *\r\n السلام اى غنچهء نشكفتهء گلزار غم ! * مانده از غم تنگدل ، در تنگناى كربلا\r\nالسلام اى كرده جا در كربلا ، وز فيض خود * در دل اهل محبت كرده جاى كربلا\r\nيا شهيد كربلا ! كردم به گرد طوف تو * رغبت سير فضاى غم‌فزاى كربلا\r\nياد اندوه و غمت كردم ، شد از اندوه و غم * از دل من تنگ‌تر بر من ، فضاى كربلا\r\nريخت خون در كربلا ، از مردم چشم قضا * از ازل اين است گويا مقتضاى كربلا\r\nهر كه اندر كربلا ، از ديده خون دل نريخت * غالباً « 3 » ، آگه نشد از ماجراى كربلا\r\nچرخ ، خاك كربلا را ساخت از خون تو گل * كرد تدبير نياز آن گل براى كربلا\r\nجاى آن باشد كه گر بويند ، آيد بوى خون * تا بناى دهر باشد از بناى كربلا\r\nاجر من اين بس كه : گر ميرم ، شود سرمنزلم * خاك پاى جانفزاى دلگشاى كربلا\r\nكربلا خوان عطاى توست ، گردون دم به دم * مىرساند بر همه عالم صداى كربلا\r\nنيست سبحه اين كه بر دست است ما را ، بلكه هست * دانهء چندى ز دُرّ بىبهاى « 4 » كربلا\r\nيا شهيد كربلا ! از من عنايت كم مكن * چون تو شاه كربلايى ، من گداى كربلا\r\nروزگارى شد كه مأواى ( فضولى ) كربلاست * نيست او را ميل مأوايى ، وراى كربلا\r\nهست اميدم كه هرگز برنگردد تا ابد * روى ما از كعبهء حاجتْ رواى كربلا « 5 » \r\n* * *\r\n روى دلم ، باز سوى كربلاست * رغبت بيمار به دار الشفاست\r\nگرد ره باديهء كربلا * مخبر مظلومى آل عباست \r\n\r\n\r\n","description":"","footnote":"\r\n( 1 ) . اشك گلگون\r\n( 2 ) . همان ، ص 200 تا 202 .\r\n( 3 ) . به احتمال قريب به يقين\r\n( 4 ) . يعنى : درّى كه از گرانى نمىتوان براى آن بهايى در نظر گرفت .\r\n( 5 ) . همان ، ص 204 تا 206 .\r\n","page_name":" 147 ","page_number":147},
  {"content":"\r\n\r\n ذكر لب تشنهء شاه شهيد * شهد شفاى دل بيمار ماست\r\nاشرف اشراف بنى فاطمه * سيد آل على المرتضىست\r\nپردهء آرايش درگاه او * پرده‌كش چهرهء جرم و خطاست\r\nآن‌كه به درگاه حسين على * روى نهاده به اميد جزاست\r\nنيتش اين است كه : كردم طواف * روضه ، جزاى عمل من سزاست\r\nمىشود البته خجل ، گر كسى * پرسد ازو : روضهء ديگر كجاست ؟\r\nاى به رضاى تو قضا و قدر ! * وى همه كار تو به تقدير ، راست\r\nبود دلت را به شهادت رضا * نصرت دشمن ، اثر آن رضاست\r\nورنه كجا دشمن بدكيش را * تاب مصاف خلف مصطفىست ؟\r\nدوست چسان از تو شود نااميد * حاجت دشمن چو به لطفت رواست\r\nكار ( فضولى ) به تو افتاده است * چارهء او كن كه بسى بينواست « 1 » \r\n\r\n12 . وحشى بافقى ( ف 991 )\r\n\r\nزندگينامه\r\nكمال الدين وحشى بافقى از شعراى بلند آوازهء سدهء دهم هجرى و معاصر با محتشم كاشانى ( متوفاى 996 ه . ق ) است .\r\nزادگاهش در قصبهء بافق از توابع يزد بوده و در شهر يزد درگذشته است . وى از شاگردان شرف الدين على بافقى از دانشمندان به نام عصر صفوى است و در زمانهء شاه طهماسب اول ( 930 - 984 ) مىزيسته و از آغاز كار شاعرى به دربار او راه يافته و مورد توجه وى قرار گرفته است . « 2 »\r\nدر ميانهء وى و برخى از همعصرانش اشعار هجوآميزى رد و بدل شده و علاقمندان به تحقيق دراين‌باره مىتوانند به ديوان وى و تذكره‌ها از جمله تذكرهء سخنوران قم به شرح حال و آثار غضنفر گلجارى قمى مراجعه نمايند . وحشى بافقى در سرودن انواع قالبهاى\r\n\r\n\r\n","description":"","footnote":"\r\n( 1 ) . همان ، ص 241 تا 243 .\r\n( 2 ) . دويست سخنور ، ص 463 .\r\n","page_name":" 148 ","page_number":148},
  {"content":"\r\n\r\nشعرى خصوصا غزل و مثنوى و تركيب‌بند دستى به تمام داشته و مربع تركيب او در شمار شاهكارهاى شعر فارسى در سبك واسوخت است .\r\nبرخى از تذكره‌نويسان او را بانى سبك واسوخت معرفى كرده‌اند كه صحيح به نظر نمىرسد زيرا تنى چند از غزلسرايان پيش از او نيز آثارى آفريده‌اند كه داراى ويژگىهاى اين سبك شعرى است اين سبك پس از سبك وقوع در غزل پارسى راه يافته است .\r\nوحشى بافقى سه مثنوى : « ناظر و منظور » ، « خلد برين » و « فرهاد و شيرين » خود را در نهايت شيوايى و با پيروى از شيوهء داستانسرايى حكيم نظامى گنجوى ( 535 - 598 ) ساخته و پرداخته است . اگرچه مثنوى : « فرهاد و شيرين » با درگذشت وحشى به سال 991 ه . ق ناتمام ماند ولى با همت وصال شيرازى در سال 1265 ه . ق به پايان رسيد .\r\nنوشته‌اند كه مزار وحشى بافقى در محلهء پير برج شهر يزد ، روبروى مرقد شاهزاده فاضل برادر امام رضا قرار داشته و سنگ مرمرينى روى مزار وى را مىپوشانده كه يكى از سروده‌هاى آتشين وى را بر روى آن كنده بودند . « 1 »\r\nديوان كامل وى داراى 397 غزل ، 41 قصيده ، 43 قطعه ، 10 تركيب‌بند ، يك ترجيع‌بند ، 76 رباعى ، و 10 مثنوى است . « 2 »\r\n\r\nسبك شعرى\r\nبا اينكه زمانهء وحشى بافقى ، زمان رواج سبك اصفهانى مشهور به سبك هندى است ، ولى او نه تنها هيچ گرايشى نسبت به اين سبك از خود نشان نداده بلكه با پيروى از شيوهء متقدمين موفق به آفرينش آثار پرشورى شده است كه نام وى را در قلمرو شعر فارسى ماندگار ساخته و اگر از وحشى بافقى جز مربع تركيب او باقى نمانده بود ، باز نام وى در شمار سخنوران پرآوازهء فارسى زبان قرار مىگرفت .\r\n\r\n\r\n","description":"","footnote":"\r\n( 1 ) . ديوان كامل وحشى بافقى ، ويراستهء حسين نخعى ، چاپ چهارم ( مؤسسه انتشارات امير كبير ، سال 1352 ) مقدمه ، صفحهء بيست و هشت .\r\n( 2 ) . همان . كسانى كه مايل‌اند دربارهء شرح احوال و آثار اين غزلسراى پرآوازه تحقيق بيشترى كنند مىتوانند به منابعى از قبيل : هفت اقليم ، تذكرهء ميخانه ، عرفات العاشقين ، عالم‌آرا ، مجمع الخواص ، تذكرهء نصرآبادى ، رياض الشعراء ، سفينهءخوشگو ، نتايج الافكار ، تذكرهء حسينى ، مجمع الفصحاء ، تذكرهء روز روشن ، تذكرهء شمع انجمن ، تذكرهء هفت آسمان و مقدمهء ديوان كامل وى مراجعه نمايند .\r\n","page_name":" 149 ","page_number":149},
  {"content":"\r\n\r\nوحشى بافقى در قصيده از سبك ملايم خراسانى سود مىجويد ، در غزل غالباً از سبك وقوع و سبك واسوخت گاه از سبك عراقى بهره مىبرد و در قالب مثنوى خصوصاً در منظومه‌هاى روايى شيوهء حكيم نظامى گنجوى ( 535 - 598 ) را به كار مىگيرد و مربع تركيب ماندگار او مبتنى بر سبك واسوخت است ، و تركيب پنج‌بند عاشورايى او بر سبك عراقى استوار است . سبك وقوع از دهه‌هاى آغازين سدهء دهم هجرى حضور خود را در پيشينهء شعر فارسى به ثبت رسانده و حضور يكصد سالهء اين سبك در عرصهء غزل ، به زوال تدريجى سبك شعرى دورهء تيمورى انجاميده است .\r\nتذكره‌نويسان دربارهء بانيان اين سبك شعرى اختلاف نظر دارند و هر كدام به تفاوت اظهار نظر كرده‌اند و از مرور اين اقوال متفاوت مىتوان به اين نتيجه رسيد كه : بابا شهيدى قمى ( متوفاى 935 ه . ق ) در اين شيوهء شعرى نسبت به ديگران حق تقدم داشته ، لسانى شيرازى ( متوفاى 941 ه . ق ) از ادامه دهندگان اين سبك ، و ميرزا شرف جهان قزوينى ( متوفاى 968 ه . ق ) از برجسته‌ترين چهره‌هاى شيوهء وقوعى در غزل پارسى است . « 1 »\r\nپس از فاصله گرفتن سبك وقوع از مقتضيات ذاتى خود سبك واسوخت به مدت نيم قرن در عرصهء غزل فارسى خودنمايى مىكند كه در واقع از نظر شيوهء كلامى منطبق با سبك وقوع و از جهت موضوعى متفاوت بلكه متضاد با آن است . اگر در سبك وقوع ، سخن از نياز « عاشق » و ناز « معشوق » است در سبك واسوخت ، شاعر به خاطر ناكامىها و عدم دسترسى به وصال محبوب ، بر مسند استغنا تكيه مىزند و بىنيازى خود را از « معشوق » به تصوير مىكشد . مربع تركيب وحشى بافقى از بهترين نمونه‌هاى سبك واسوخت در شعر فارسى است . « واسوخت » مصدر مرخم از « واسوختن » به معناى : « وازدن » ، « واخوردن » ، « وارفتن » ، « اعراض كردن » و « روى برتافتن » است و وجه تسميهء اين سبك را به واسوخت مىتوان از معناى لغوى آن احراز كرد .\r\nاگرچه جمعى از تذكره‌نويسان از جمله شبلى نعمانى ، از وحشى بافقى به عنوان آغازگر سبك وقوع ياد كرده‌اند ، ولى مسلما پيش از وحشى شاعران ديگرى نيز بوده‌اند كه در عشق با شكست و ناكامى رو به رو شده‌اند و غزل كه آيينهء احساس و عاطفهء شاعران است بهترين قالب شعرى براى نشان دادن اين حالات بيدلانه است . ابو القاسم محتشم شروانى بهوپالى ،\r\n\r\n\r\n","description":"","footnote":"\r\n( 1 ) . مكتب وقوع در شعر فارسى ، گلچين معانى ، ص 10 ، و نيز شكوه شعر عاشورا در زبان فارسى ، ص 347 تا 352 .\r\n","page_name":" 150 ","page_number":150},
  {"content":"\r\n\r\nعلى نقى كمره‌اى و ابو القاسم هجرى قمى در زمرهء شاعران « واسوخت‌گو » به شمار مىروند و هريك داراى غزليات پرشورى در همين شيوهء شعرى مىباشند . « 1 »\r\n\r\nدامنهء تأثير آثار عاشورايى\r\nاگرچه تركيب پنج‌بندى وحشى بافقى در رثاى سالار شهيدان در شمار آثار متوسط او ارزيابى مىشود ، ولى به خاطر آوازه‌اى كه سرايندهء آن در شعر فارسى دارد ، نظر شيفتگان شعر عاشورا را به خود معطوف ساخته است .\r\nاين تركيب‌بند عاشورايى كه مبتنى بر قرائت ماتمى از فرهنگ عاشورا است ، از شور و حال بيدلانهء وحشى ، نصيبى ندارد .\r\n\r\nبرگزيدهء آثار عاشورايى وحشى بافقى\r\nدر ديوان كامل وحشى بافقى به جز تركيب‌بند عاشورايى وى ، در سه مورد ديگر از سالار شهيدان و كربلا ياد شده است . وحشى در رباعى زير ، كاشانهء ماتمى خود را با « كربلا » مقايسه مىكند !\r\n مجنون ، به منِ بىسروپا مىماند * غمخانهء من ، به كربلا مىماند !\r\nجغدى به سراى من فرود آمد و گفت : * كاين خانه به ويرانهء ما مىماند « 2 » \r\nوى ، در ستايش مير ميران ممدوح خود ، مرتكب قياس مع الفارق شده است :\r\n آن حَسن خُلقِ حسينى نسبِ حيدر دل * كه فلك بهر زمين‌بوسى او كرده قيام !\r\nتيغ بندِ درِ او گر نشمارد خود را * خانهء چرخ برين گور شود بر بهرام ! « 3 » \r\nو همو در قصيده‌اى كه به مناسبت بانويى سروده ، از همين روش كلامى سود جسته است :\r\n ماتم فرزند پيغمبر بود بر جمله فرض * گر يزيدى سيرتى اين را نداند ، گو بدان\r\nرفته زهرا عصمتى در خلوت آل رسول * كآمده آل على از فرقت او در فغان !\r\nمانده چون شبّير و شبّر دو بزرگ نامدار ! * سر به زانو ، دست بر سر ، خسته‌دل ، آزرده جان « 4 » \r\n\r\n\r\n","description":"","footnote":"\r\n( 1 ) . مكتب وقوع در شعر فارسى ، ص 685 و 686 ؛ شكوه شعر عاشورا در زبان فارسى ، ص 359 تا 364 ؛ تذكرهء سخنوران قم ، ج 1 ، ص 352 تا 362 .\r\n( 2 ) . ديوان كامل وحشى بافقى ، ص 346 .\r\n( 3 ) . همان ، ص 248 .\r\n( 4 ) . همان ، ص 260 .\r\n","page_name":" 151 ","page_number":151},
  {"content":"\r\n\r\nپيداست كه با چنين رويكرد غير منطقى و اغراق‌آميز در مسائل مادى ، نمىتوان به خلوت راز سالار شهيدان راه يافت و در رثاى او اثر آفريد كه عنايت آن وجود نازنين را الزاما همراه داشته باشد .\r\nتركيب بند\r\n روزى است اين كه حادثه ، كوس بلا زده‌ست * كوس بلا به معركه كربلا زده‌ست\r\nروزى است اين كه دست ستم ، تيشهء جفا * بر پاى گلبن چمن مصطفى زده‌ست\r\nروزى است اين كه بسته تُتُق آه اهل بيت * چتر سياه بر سر آل عبا زده است\r\nروزى است اين كه : خشك شد از تاب تشنگى * آن چشمه‌اى كه خنده بر آب بقا زده است\r\nروزى است اين كه كشتهء بيداد كربلا * زانوى داد ، در حرم كبريا زده است\r\nامروز ، آن عزاست كه چرخ كبودپوش * بر نيل ، جامه خاصه پى اين عزا زده‌ست\r\nامروز ماتمىست كه : زهرا گشاده موى * بر سر زده ز حسرت و ، واحسرتا زده‌ست\r\nيعنى : محرم آمد و ، روز ندامت‌ست * روز ندامت چه ؟ كه روز قيامت‌ست\r\nروح القدس كه پيش لسان فرشته‌هاست * از پيروان مرثيه‌خوانان كربلاست\r\nاين ماتم بزرگ ، نگنجد درين جهان * آرى در آن جهان دگر نيز اين عزاست\r\nكرده سياه حُلّهء نور ، اين عزاى كيست ؟ * خير النسا ، كه مردمك چشم مصطفىست\r\nبنگر به نور چشم پيمبر چه مىكنند ؟ * اين چشم فيان ، چه بلا چشم بىحياست !\r\nياقوت تشنگى شكند ، از چه گشت خشك * آن لب ، كه يك ترشح ازو چشمهء بقاست ؟\r\nبلبل اگر ز واقعهء كربلا نگفت * گل را چه واقع‌ست كه پيراهنش قباست\r\nاز پا فتاده است درخت سعادتى * كز بوستان دهر ، چو او گلبنى نخاست\r\nشاخ گلى شكست ز بستان مصطفى * كز رنگ و بو فتاد ، گلستان مصطفى\r\nاى كوفيان ! چه شد سخن بيعت حسين ؟ * و آن نامه‌ها و ، آرزوى خدمت حسين ؟\r\nاى قوم بىحيا ! چه شد آن شور و اشتياق ؟ * آن جد و جهد در طلب حضرت حسين ؟\r\nاز نامه‌هاى شوم شما ، مسلم عقيل * با خويش كرد خوش ، الم فرقت حسين \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n با خود هزار گونه مشقت قرار داد * اول ، يكى : جدا شدن از صحبت حسين\r\nاو را به دست اهل مشقت گذاشتيد * كو حرمت پيمبر و ؟ كو حرمت حسين ؟\r\nاى واى بر شما و به محرومى شما ! * افتد چو كار با نظر رحمت حسين\r\nديوان حشر ، چون شود و ، آورد بتول * پرخون ، به پاى عرش خدا كسوت حسين\r\nحالى شود كه پرده ز قهر خدا فتد * وز بيم ، لرزه بر بدن انبيا فتد\r\nيا حضرت رسول ! حسين تو مضطرست * او يك تن‌ست و ، روى زمين پر ز لشكرست\r\nيا حضرت رسول ! ببين بر حسين خويش * كز هرطرف كه مىنگرد تيغ و خنجرست\r\nيا حضرت رسول ! ميان مخالفان * بر خاك و خون فتاده ز پشت تكاورست\r\nيا مرتضى ! حسينِ تو از ضرب دشمنان * بنگر كه چون حسين تو بىيار و ياورست\r\nهيهات ! تو كجايى و ؟ كو ذو الفقار تو ؟ * امروز دست و ضربت تو سخت درخورست\r\nيا حضرت حسن ! ز جفاى ستمگران * جان بر لب برادر با جان برابرست\r\nاى فاطمه ! يتيم تو خفته‌ست و ، بر سرش * نى ما درست و ، نى پدر و نى برادرست\r\nزين العباد ، ماند و ، كشش همنفس نماند * در خيمه ، غير پردگيان هيچ‌كس نماند\r\nيارى نماند و ، كار ازين و از آن گذشت * آه مخدّرات حرم ز آسمان گذشت\r\nواحسرتاى تعزيه‌داران اهل بيت * نى از مكان گذشته كه از لامكان گذشت\r\nدست ستم ، قوى شد و بازوى كين گشاد * تيغ آن چنان براند كه از استخوان گذشت\r\nيا شاه انس و جان ! تويى آن كز براى تو * از صد هزار جان و جهان ، مىتوان گذشت\r\nاى من شهيد رشگ كسى كز وفاى تو * بنهاد پاى بر سر جان و ، ز جان گذشت\r\nجانها ، فداى حرّ شهيد و عقيده‌اش * كآزاده‌وار ، از سر جان در جهان گذشت\r\nآن را كه رفت و سر به ره ذو الجناح باخت * اى پاى مزد بس كه به سوى جنان گذشت\r\n( وحشى ) ! كسى چه دغدغه دارد ز حشر و نشر ؟ * كِش روز نشر ، با شهدا مىكند حشر « 1 » \r\n\r\n\r\n","description":"","footnote":"\r\n( 1 ) . همان ، ص 310 تا 312 .\r\n","page_name":" 153 ","page_number":153},
  {"content":"\r\n\r\n\r\n13 . محتشم كاشانى ( ف 996 )\r\n\r\nزندگينامه\r\nمولانا محتشم كاشانى ملقب به كمال الدين و فرزند خواجه مير احمد كاشانى ، از شاعران پرآوازهء سدهء دهم است كه در زمانهء شاه طهماسب اول ( 930 - 984 ) مىزيسته و در كاشان به شغل بزازى سرگرم بوده است .\r\nمحتشم را بايد قافله سالار شعر عاشورا در زبان فارسى دانست ، زيرا دوازده بند عاشورايى او در چهار سدهء اخير مورد اقبال فراگير شيفتگان ادب عاشورا قرار گرفته و تأثير شگرف و بىسابقه‌اى در بالندگى شعر عاشورا در زبان فارسى داشته و نام او براى هميشه با واقعهء عاشورا و مرثيهء كربلا گره خورده است .\r\nتركيب‌بندهايى كه به اقتضاى تركيب‌بند ماندگار وى و يا با تأثيرپذيرى از آن سروده شده ، سرفصل ممتازى را در پيشينهء شعر آيينى در زبان فارسى به خود اختصاص داده است .\r\nنوشته‌اند كه محتشم كاشانى ، قصيده‌اى در ستايش شاه طهماسب اول ساخت و به دربار او روانه ساخت . پادشاه صفوى به جاى صله دادن براى وى پيغام فرستاد كه : « شاعر بهتر است به جاى مدايح سلطانى ، به سرودن مراثى و اشعار مذهبى بپردازد » و همين امر موجبات انقلاب درونى او را فراهم ساخت و تركيب‌بند فاخر خود را آفريد و نام خود را به بركت سالار شهيدان جاودانه ساخت .\r\nآقاى مهرعلى گرگانى در مقدمهء ديوان محتشم كاشانى نوشته‌اند كه در يكى از نسخ خطى ديوان او ، چند تركيب ديگر نيز وجود دارد كه هريك در نوع خود بىنظيرند . « 1 »\r\nمحتشم در عرصهء نثر نيز توانا بوده و دو رسالهء جلاليه و نقل عشاق او - كه آميزه‌اى از نثر و نظم است - بسيار شيوا و داراى شور و حال عاشقانه است و مهارت خود را در سرودن غزل به زيبايى نشان مىدهد .\r\nوى در سرودن « ماده تاريخ » نيز از سرآمدن عصر خود است و در ديوان اشعار او مىتوان نمونه‌هاى جالبى از آن را يافت .\r\nمحتشم در كاشان زايران بسيارى دارد و از سر اخلاص ، نيازهايى بر تربت او نثار مىكنند .\r\n\r\n\r\n","description":"","footnote":"\r\n( 1 ) . ديوان مولانا محتشم كاشانى ، به كوشش مهر على گرگانى ( كتابفروشى محمودى ، تهران ) ، مقدمه .\r\n","page_name":" 154 ","page_number":154},
  {"content":"\r\n\r\n\r\nسبك شعرى\r\nبا اين كه زمانهء محتشم كاشانى با آغاز رواج سبك اصفهانى معروف به سبك هندى همزمان بوده است ، در آثار وى هيچ اثرى از اين سبك شعرى مشاهده نمىشود .\r\nوى در دو رسالهء جلاليه و نقل عشاق خود غزليات شورانگيزى در سبك وقوع دارد و در ساير غزليات خود به سبك عبد الرحمن جامى ، بابافغانى شيرازى و وحشى بافقى نزديك مىشود كه با سبك عراقى ارتباطى تام و تمام پيدا مىكند ولى در قصيده همانند قدما از سبك خراسانى سود جسته است .\r\nتركيب‌بند عاشورايى او ، نمونهء بارزى از سبك عراقى در زبان فارسى است و در ميان آثار ماتمى اين سبك ، از نمونه‌هاى بارز به شمار مىرود .\r\n\r\nدامنهء تأثير آثار عاشورايى\r\nبدون ترديد هيچ اثر منظوم عاشورايى در زبان فارسى به اندازهء دوازده بند محتشم كاشانى مورد اقبال فراگير قرار نگرفته و تأثير دامنه‌دار اين اثر ماندگار را مىتوان در پيشينه چهار سدهء اخير شعر عاشورا در زبان فارسى ملاحظه كرد .\r\nتركيب‌بندهاى فاخرى كه به اقتضاى دوازده بند محتشم سروده شده ، نمايانگر اين واقعيت است كه او به عنوان قافله سالار شعر عاشورا در زبان فارسى شناخته شده است و با اقبال بىچون و چرا و چشمگير مردم كوچه و بازار نيز از ديرباز رو به رو بوده و كتيبه‌هاى پارچه‌اى حسينيه‌ها كه مزين به تركيب‌بند اوست ، دليل شاهدى بر صحت اين ادعا است .\r\nآوازهء دوازده بند محتشم حتى از مرزهاى جغرافيايى ايران فراتر رفته و در كشورهايى چون هندوستان ، پاكستان ، افغانستان و تاجيكستان علاقمندان زيادى دارد و حتى در ميان عرب‌زبانانى كه با ادبيات فارسى آشنايى دارند ، بزرگان بسيارى مشاهده مىشوند كه به تركيب‌بند عاشورايى محتشم به ديدهء احترام مىنگرند :\r\n« مرحوم علامه سيد بحر العلوم ( 1155 - 1212 ) فقيه ، محدث ، حكيم ، اديب و سردودمان بحر العلوم و رئيس حوزهء علميهء نجف و مرجع شيعيان در زمانهء خود ، تركيب‌بند شيوا و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nفاخرى به زبان عربى در زمينهء مراثى عاشورا دارد كه زبان‌زد اهل ادب است و استقبال گونه‌اى از دوازده بند محتشم به شمار مىرود . در ارزش اين تركيب‌بند عاشورايى همين بس كه شش شرح به قلم فرهيختگان بنام تا قرن سيزدهم دربارهء آن تدوين يافته است . . . ضمنا تعداد ابيات هر بند از تركيب‌بند بحر العلوم ، دوازده بيت بوده و بند آخرين آن نيز توسط وفاى شيرازى در دوازده بيت سامان يافته است . شيخ آقا بزرگ تهرانى بر اين اعتقاد است كه مرحوم بحر العلوم به سبب غيبت حضرت ولى عصر ( عج ) بند دوازدهم تركيب‌بند خود را نسروده است . « 1 »\r\n\r\nبرگزيده آثار عاشورايى\r\nدر ديوان محتشم كاشانى علاوه بر تركيب‌بند فاخر عاشورايى او ، قصيده‌اى در مرثيت امام حسين عليه السلام وجود دارد كه پس از نقل ابيات برگزيده‌اى از آن ، دوازده بند محتشم را مرور مىكنيم :\r\n اين زمين پربلا را نام دشت كربلاست * اى دل بيدرد ! آه آسمان سوزت كجاست ؟\r\nاين مكان ، بوده‌ست روزى خيمه‌گاه اهل بيت * كز حباب اشك ما امروز گردش خيمه‌هاست\r\nاينك اينك قبّهء پرنور ، كز نزديك و دور * پرتو گيتى فروزش گمرهان را رهنماست\r\nاينك اينك حاير حضرت ، كه در وى متصل * زايران را شهپر روحانيان در زير پاست\r\nاين چراغ چشم ابرار است ، كز تيغ ستم * همچو شمعش با تن عريان ، سر از پيكر جداست\r\nپا درين مشهد به حرمت نِه كه فرش انورش * لاله رنگ از خونِ فرقِ نور چشم مرتضىست\r\nدوست را ، گر چشم ازين حسرت نگريد واى وى * كز تأسف ، دشمنان را بر زبان واحسرتاست !\r\nرتبهء اين بارگه بنگر كه زير قبّه‌اش * كافر صد ساله را چشم اجابت از دعاست\r\nيا ولى اللّه ! گداى آستانت : ( محتشم ) * بر در عجز و نياز استاده ، بىبرگ و نواست\r\nدارد از درماندگى دست دعا بر آسمان * وز قبول توست حاصل ، آن چه او را مدعاست\r\nچون غبار آلوده دشت كربلا گرديده است * گرد عصيان‌گر ز دامانش بيفشانى ، رواست « 2 » \r\n\r\n\r\n","description":"","footnote":"\r\n( 1 ) . شكوه شعر عاشورا در زبان فارسى ، ص 86 تا 90 .\r\n( 2 ) . ديوان مولانا محتشم كاشانى ، ص 299 و 300 .\r\n","page_name":" 156 ","page_number":156},
  {"content":"\r\n\r\n\r\nدوازده بند محتشم\r\n باز اين چه شورش است كه در خلق عالم است ؟ * باز اين چه نوحه و چه عزا و چه ماتم است ؟\r\nباز اين چه رستخيز عظيم است ؟ كز زمين * بىنفخ صور ، خاسته تا عرش اعظم است ؟\r\nاين صبح تيره ، باز دميد از كجا ؟ كزو * كار جهان و خلق جهان جمله درهم است\r\nگويا طلوع مىكند از مغرب آفتاب ! * كآشوب در تمامى ذرات عالم است\r\nگر خوانمش قيامت دنيا بعيد نيست * اين رستخيز عام كه نامش محرّم است\r\nدر بارگاه قدس كه جاى ملال نيست * سرهاى قدسيان ، همه بر زانوى غم است\r\nجن و ملك ، بر آدميان نوحه مىكنند * گويا عزاى اشرف‌آلود آدم است\r\nخورشيد آسمان و زمين ، نور مشرقين * پروردهء كنار رسول خدا ، حسين\r\nكشتى شكست خوردهء طوفان كربلا * در خاك و خون تپيدهء ميدان كربلا\r\nگر چشم روزگار بر او زار مىگريست * خون مىگذشت از سر ايوان كربلا\r\nنگرفته دست دهر ، گلابى به غير اشك * ز آن گل كه شد شكفته به بستان كربلا\r\nاز آب هم ، مضايقه كردند كوفيان * خوش داشتند حُرمت ميهمان كربلا\r\nبودند ديو و دد همه سيراب و ، مىمكيد * خاتم ز قحط آب ، سليمان كربلا\r\nز آن تشنگان ، هنوز به عيّوق مىرسد * فرياد العطش ز بيابان كربلا\r\nآه از دمى كه لشكر اعدا نكرد شرم * كردند رو به خيمهء سلطان كربلا\r\nآن دم فلك بر آتش غيرت ، سپند شد * كز خوف خصم ، در حرم افغان بلند شد\r\nكاش آن زمان سرادق گردون ، نگون شدى * وين خرگه بلندستون ، بىستون شدى\r\nكاش آن زمان درآمدى از كوه تا به كوه * سيل سيه ، كه روى زمين قيرگون شدى\r\nكاش آن زمان ز آه جهان‌سوز اهل بيت * يك شعله برق ، خرمن گردونِ دون شدى\r\nكاش آن زمان كه اين حركت كرد آسمان * سيماب‌وار ، گوى زمين بىسكون شدى\r\nكاش آن زمان كه پيكر او شد درون خاك * جان جهانيان ، همه از تن برون شدى \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n كاش آن زمان كه كشتى آل نبى شكست * عامل تمام ، غرقهء درياى خون شدى\r\nآن انتقام گر نفتادى به روز حشر * با اين عمل ، معاملهء دهر چون شدى ؟\r\nآل نبى چو دستِ تظلم برآورند * اركان عرش را به تلاطم درآورند\r\nبر خوان غم ، چو عالميان را صلا زدند * اول ، صلا به سلسلهء انبيا زدند\r\nنوبت به اوليا چو رسيد ، آسمان تپيد * ز آن ضربتى كه بر سر شير خدا زدند\r\nآن در كه جبرئيل امين بود خادمش * اهل ستم به پهلوى خير النسا زدند\r\nپس آتشى ز اخگر الماس ريزه‌ها * افروختند و ، در حسن مجتبى زدند\r\nو آن گه ، سرادقى « 1 » كه مَلَك محرمش نبود * كندند از مدينه و ، در كربلا زدند\r\nوز تيشهء ستيزه در آن دشت ، كوفيان * بس نخلها ز گلشن آل عبا زدند\r\nپس ضربتى ، كز جگر مصطفى دريد * بر حلق تشنهء خلف مرتضى زدند\r\nاهل حرم ، دريدهء گريبان ، گشوده مو * فرياد بر در حرم كبريا زدند\r\nروح الامين نهاده به زانو ، سر حجاب * تاريك شد ز ديدن آن ، چشم آفتاب\r\nچون خون ز حلق تشنهء او بر زمين رسيد * جوش از زمين به ذروهء « 2 » عرش برين رسيد\r\nنزديك شد كه خانهء ايمان شود خراب * از بس شكست‌ها كه به اركان دين رسيد\r\nنخل بلند او ، چو خسان بر زمين زدند * توفان به آسمان ، ز غبار زمين رسيد\r\nباد ، آن غبار چون به مزار نبى رساند * گرد از مدينه تا فلك هفتمين رسيد\r\nيكباره ، جامه در خم گردون به نيل زد * چون اين خبر به عيسى گردون‌نشين رسيد\r\nپر شد فلك ز غلغله ، چون نوبت خروش * از انبيا به حضرت روح الامين رسيد\r\nكرد اين خيال وَهْم غلط كار كآن غبار * تا دامن جلال جهان‌آفرين رسيد\r\nهست از ملال ، گرچه برى ذات ذو الجلال * او در دلست و ، دلى نيست بىملال \r\n\r\n\r\n","description":"","footnote":"\r\n( 1 ) . سراپرده ، خيمه ، چادرى كه بالاى صحن خانه بكشند .\r\n( 2 ) . بلندى ، بالاى چيزى\r\n","page_name":" 158 ","page_number":158},
  {"content":"\r\n\r\n ترسم جزاى قاتل او چون رقم زنند * يكباره ، بر جريدهء رحمت قلم زنند\r\nترسم كزين گناه ، شفيعان روز حشر * دارند شرم كز گنه خلق دم زنند\r\nدست عتاب حق به درآيد ز آستين * چون اهل بيت دست در اهل ستم زنند\r\nآه از دمى كه با كفن خون‌چكان ز خاك * آل على چو شعلهء آتش علم زنند\r\nفرياد از آن زمان كه جوانان اهل بيت * گلگون كفن به عرشهء محشر قدم زنند\r\nجمعى كه زد به هم صفشان شور كربلا * در حشر صف‌زنان صف محشر به هم زنند\r\nاز صاحب حرم چه توقع كنند باز * آن ناكسان كه تيغ به صيد حرم زنند ؟\r\nپس بر سنان كنند سرى را ، كه جبرئيل * شويد غبار گيسويش از آب سلسبيل\r\nروزى كه شد به نيزه ، سر آن بزرگوار * خورشيد ، سر برهنه برآمد ز كوهسار\r\nموجى به جنبش آمد و ، برخاست كوه كوه * ابرى به بارش آمد و ، بگريست زار زار\r\nگفتى : تمام زلزله شد خاك مطمئن * گفتى : فتاد از حركت ، چرخ بيقرار\r\nعرش آن زمان به لرزه درآمد كه چرخ پير * افتاد در گمان كه قيامت شد آشكار\r\nآن خيمه‌اى كه گيسوى حورش طناب بود * شد سرنگون ز باد مخالف ، حباب‌وار\r\nجمعى كه پاس محملشان داشت جبرئيل * گشتند بىعمارى « 1 » محمل ، شترسوار\r\nبا آن‌كه سرزد آن عمل از امت نبى * روح الامين ز روح نبى گشت شرمسار\r\nو آن گه ز مدينه ، خيل الم رو به شام كرد * نوعى كه عقل گفت : قيامت قيام كرد !\r\nبر حربگاه ، چون ره آن كاروان فتاد * شور نشور « 2 » واهمه را در گمان فتاد\r\nهم بانگ نوحه ، غلغله در شش جهت فكند * هم گريه ، بر ملايك هفت آسمان فتاد\r\nهر جا كه بود آهويى ، از دشت پا كشيد * هر جا كه بود طايرى ، از آشيان فتاد\r\nشد وحشتى ، كه شور قيامت به باد رفت * چون چشم اهل بيت بر آن كشتگان فتاد\r\nهر چند بر تن شهدا چشم كاركرد * بر زخمهاى كارى تيغ و سنان فتاد \r\n\r\n\r\n","description":"","footnote":"\r\n( 1 ) . كجاوه ، هودج\r\n( 2 ) . قيامت\r\n","page_name":" 159 ","page_number":159},
  {"content":"\r\n\r\n ناگاه ، چشم دختر زهرا ، در آن ميان * بر پيكر شريف امام زمان فتاد\r\nبىاختيار ، نعرهء : هذا حسين ازو * سر زد چنان كه آتش ازو در جهان فتاد\r\nپس با زبان پرگله ، آن بضعة البتول * رو در مدينه كرد كه : يا ايّها الرسول !\r\nاين كشتهء فتاده به هامون حسين توست * وين صيد دست‌وپا زده در خون ، حسين توست\r\nاين نخل‌تر ، كز آتش جانسوز تشنگى * دود از زمين رسانده به گردون ، حسين توست\r\nاين ماهى فتاده به درياى خون ، كه هست * زخم از ستاره بر تنش افزون ، حسين توست\r\nاين غرقهء محيط شهادت ، كه روى دشت * از موج خون او شده گلگون ، حسين توست\r\nاين خشك‌لب فتادهء دور از لب فرات * كز خون او زمين شده جيحون ، حسين توست\r\nاين شاه كم‌سپاه ، كه با خيل اشك و آه * خرگاه ، زين جهان زده بيرون ، حسين توست\r\nاين قالب تپان كه چنين مانده بر زمين * شاه شهيد ناشده مدفون ، حسين توست\r\nچون روى در بقيع به زهرا خطاب كرد * وحش زمين و ، مرغ هوا را كباب كرد\r\nكاى مونس شكسته‌دلان ! حال ما ببين * ما را غريب و بيكس و بىآشنا ببين\r\nاولاد خويش را كه شفيعان محشرند * در ورطهء عقوبت اهل جفا ببين\r\nدر خلد ، بر حجاب دو كون : آستين فشان * و اندر جهان ، مصيبت ما برملا ببين\r\nنى ! نى ! ورا ، چو ابر خروشان به كربلا * طغيان سيل فتنه و ، موج بلا ببين\r\nتنهاى كشتگان ، همه در خاك و خون نگر * سرهاى سروران ، همه بر نيزه‌ها ببين\r\nآن سر كه بود بر سر دوش نبى مدام * يك نيزه‌اش ز دوش مخالف ، جدا ببين\r\nآن تن كه بود پرورشش در كنار تو * غلتان به خاك معركهء كربلا ببين\r\nيا بضعة الرسول ! ز ابن زياد ، داد ! * كو خاك اهل بيت رسالت به باد داد\r\nخاموش محتشم ! كه دل سنگ ، آب شد * بنياد صبر و ، خانهء طاقت خراب شد\r\nخاموش محتشم كه ازين حرف سوزناك * مرغ هوا و ماهى دريا ، كباب شد\r\nخاموش محتشم ! كه از اين شعر خون‌چكان * در ديده اشك مستمعان خون ناب شد \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n خاموش محتشم ! كه از اين نظم گريه‌خيز * روى زمين به اشك جگرگون كباب شد\r\nخاموش محتشم ! كه فلك بس كه خون گريست * دريا هزار مرتبه ، گلگون حباب شد\r\nخاموش محتشم ! كه به سوز تو آفتاب * از آه سرد ماتميان ، ماهتاب شد\r\nخاموش محتشم ! كه ز ذكر غم حسين * جبريل را ، ز روى پيمبر حجاب شد\r\nتا چرخ سفله بود ، خطايى چنين نكرد * برهيچ آفريده ، جفايى چنين نكرد\r\nاى چرخ ! غافلى كه چه بيداد كرده‌اى ؟ * وز كين چها درين ستم آباد كرده‌اى\r\nبر طعنت اين بس است كه با عترت رسول * بيداد كرده خصم و ، تو امداد كرده‌اى\r\nاى زادهء زياد ! نكرده است هيچ گه * نمرود ، اين عمل كه تو شداد كرده‌اى\r\nكام يزيد داده‌اى ، از كشتن كشتن ! * بنگر كرا به قتل كه دلشاد كرده‌اى ؟ !\r\nبهر خسى كه بار درخت شقاوت است * در باغ دين چه با گل و شمشاد كرده‌اى ؟\r\nبا دشمنان دين نتوان كرد ، آن چه تو * با مصطفى و حيدر و اولاد كرده‌اى\r\nحلقى كه سوده لعل لب خود نبى بر آن * آزرده‌اش ز خنجر بيداد كرده‌اى\r\nترسم تو را دمى كه به محشر برآورند * از آتش تو ، دود به محشر درآورند « 1 » \r\n\r\n14 . نظيرى نيشابورى\r\n\r\nزندگينامه\r\nمحمد حسين ( نظيرى ) نيشابورى از شعراى بلند آوازهء زبان فارسى است . وى از بزرگ‌زادگان نيشابور بود و از راه تجارت امرار معاش مىكرد .\r\nوى از آغاز جوانى به سرودن شعر پرداخت و در زمان كوتاهى شهرت سخنورى او سراسر خراسان و ديگر شهرهاى ايران را فراگرفت .\r\nنظيرى در آستانهء نيمسالى از زادگاه خود بيرون آمد و چندى در كاشان و آذربايجان اقامت گزيد و سرانجام راه ديار هند را در پيش گرفت و با وجود شاعران نامدارى همانند : عرفى و\r\n\r\n\r\n","description":"","footnote":"\r\n( 1 ) . همان ، ص 280 تا 285 .\r\n","page_name":" 161 ","page_number":161},
  {"content":"\r\n\r\nشكيبى و فيضى در دربار سلاطين آن سامان ، در دستگاه عبد الرحيم خان خانان و دربار جلال الدين اكبر شاه ( 963 - 1014 ) و فرزندش جهانگير شاه ( 1014 - 1037 ) به منزلتى در خور نايل آمد و پس از سى سال اقامت در هند به سال 1021 ه . ق در احمد آباد واقع در گجرات هند بدرود حيات گفت و در مسجدى كه خود ساخته بود به خاك سپرده شد . بر سر مزار او گنبدى بنا گرديد كه هنوز برپاست . « 1 »\r\nديوان نظيرى نيشابورى ابتدا در لاهور و سپس به كوشش دكتر مظاهر مصفا در ايران به چاپ رسيد و حاوى قالب‌هاى مختلف شعرى غزل ، قصيده ، تركيب‌بند ، ترجيع‌بند و رباعى مىباشد .\r\n\r\nسبك شعرى\r\nشيوهء بيانى نظيرى نيشابورى در غزل متأثر از شيوهء لسان الغيب حافظ شيرازى است كه با رگه‌هاى روشنى از سبك اصفهانى معروف به سبك هندى همراه است . وى در ديگر انواع شعر از سبك عراقى بيشتر سود مىجويد .\r\n\r\nدامنهء تأثير آثار عاشورايى\r\nنظيرى نيشابورى چندين قصيدهء فاخر آيينى در منقبت رسول خدا و امير مؤمنان و امام رضا عليه السلام دارد و در يكى از تركيب‌بندهاى خود كه فاقد ابيات رابط در ميانهء بندها است ، به ستايش حضرت ائمهء اطهار پرداخته و هر بند از آن را به مناقب يكى از امامان معصوم اختصاص داده است . در همين تركيب دوازده‌بندى ، بندهاى سوم و چهارم آن در مراثى و مناقب حضرت سيد الشهدا و امام زين العابدين عليهما السلام است ، و نمىتوان براى اين آثار معدود عاشورايى ، دامنهء تأثير چندانى را در نظر گرفت .\r\n\r\nبرگزيدهء آثار عاشورايى\r\nچنان كه گفتيم ، نظيرى نيشابورى در تركيب دوازده بند آيينى خود ، بندهاى سوم و چهارم آن را به مراثى و ستايش حضرت سيد الشهدا و امام زين العابدين عليهما السلام اختصاص داده و جز اين دو مورد ، اثر منظوم ديگرى دربارهء رويداد كربلا ندارد :\r\n\r\n\r\n","description":"","footnote":"\r\n( 1 ) . دويست سخنور ، ص 440 و 441 .\r\n","page_name":" 162 ","page_number":162},
  {"content":"\r\n\r\n زآن پس حسين حجت حق در ميان نهاد * منكر ز جهل ، تير حسد در كمان نهاد\r\nحق ز اوليا ، مقام ذبيح اللهيش داد * در قبضهء مشيت خويشش عنان نهاد\r\nحلقى كه بوسه‌گاه نبى بود ، ظلم عهد * شمشير زهر دادهء امت بر آن نهاد\r\nذبح عظيم « 1 » ، اشاره به قتل حسين بود * منت كه بر خليل خداى جهان نهاد\r\nتعبير كرد از آن به بلاى مبين ، خليل * كاندوه كربلاى حسين‌اش به جان نهاد\r\nگرچه به صدق وعده ، براهيم « 2 » را ستود * ليك از حسين ، شرط وفا در ميان نهاد\r\nدادش مقام صبر و رضا تا شهيد شد * با نفس مطمئنه ، قدم در جهان نهاد\r\nمىراند در بلا و محن ، نفس جاهدش * تا روح ، پاى بر زبر آسمان نهاد\r\nشد حاصلش عذوبت روح از عذاب تن * جانش عزيز گشت چو تن در هوان « 3 » نهاد\r\nحق ، مشهد حسين محل شهود ساخت * فردوس ، در مكاره « 4 » و رنج جهان نهاد\r\nابن زياد سگ به صلاح يزيد شوم * شمشير جور و كين به صف خاندان نهاد\r\nشط فرات راند ز توفان كربلا * و آن گه سر حسين به خون روان نهاد « 5 »\r\nدنيا كه عنف اهل ستم تار و مار كرد * سجاد حق ، على حسين آشكار كرد\r\nدر فكر تشنگان بيابان كربلا * مژگان ذو الفقار على ، آبدار كرد\r\nگويى كه خون ديدهء اين قطب اوليا * با خون يحيى زكريا قرار كرد !\r\nآن مرز و بوم ارض مقدس به خون سرشت * وين ، كوه و دشت مكه و يثرب نگار « 6 » كرد\r\nآن ، اعتكاف مسجد اقصى نمود خوش * وين ، انزواى كنج حرم اختيار كرد\r\nآن را ، نزار گشت تن از خرقهء خشن * وين را ، هراس خشيت حق تن نزار كرد\r\nپوشيد دلق تقوى و نعلين اجتهاد * در طاعت خداى ، كمر استوار كرد \r\n\r\n\r\n","description":"","footnote":"\r\n( 1 ) . در ديوان چاپى وى « رنج عظيم » آمده است .\r\n( 2 ) . ابراهيم خليل ( ع )\r\n( 3 ) . خوارى ، سستى و سبكى\r\n( 4 ) . رنجها و سختىها\r\n( 5 ) . اين بند و بند ديگر فاقد بيت رابط است .\r\n( 6 ) . در ديوان چاپ او « به كار » آمده است .\r\n","page_name":" 163 ","page_number":163},
  {"content":"\r\n\r\n از بس گريست ، پوست ز رخساره‌اش بريخت * شور آب ديده‌اش بن دندان فكار كرد\r\nاز عقده‌هاى ظلمت و از عقبه‌هاى « 1 » تار * سجاد حق ، به گريهء خونين گذار كرد\r\nشد بر امامتش حجر كعبه ، معترف * با عمّ خود چو پيش حرم گير و دار كرد\r\nعبد الملك ، بر او به حقارت نگاه كرد * صحن حرم ، پر از گهر شاهوار كرد\r\nپنجاه و هفت سال ، بر اين حال زنده بود * آخر وليد ، شربت زهرش به كار كرد « 2 » \r\n\r\n15 . فياض لاهيجى ( ف 1072 )\r\n\r\nزندگينامه\r\nحكيم ملا عبد الرزاق لاهيجى قمى ( متوفاى 1072 ه . ق ) در شمار مشهورترين حكما و علماى سدهء يازدهم هجرى است كه در عصر صفويه زندگى مىكرده است .\r\nاين حكيم نامدار ، اصالتا لاهيجانى است ولى به خاطر اقامت ديرپاى او در شهر قم به « قمى » نيز اشتهار يافته است . وى حكيمى است متشرع و متكلمى عارف و اديبى سخن‌سنج كه در علوم عقلى وجههء ممتازى دارد .\r\nوى فلسفه و حكمت را در محضر فيلسوف نامدار جهان اسلام ، يعنى صدر المتألهين ، ملا صدراى شيرازى ( متوفاى 1050 ه . ق ) تلمذ كرده و بعدها به افتخار دامادى استاد خويش درآمده است .\r\nملا صدرا براى ملا عبد الرزاق تخلص « فياض » و براى داماد ديگرش : ملا محسن فيض كاشانى ( 1006 - 1090 ق ) تخلص شعرى « فيض » را برگزيده است .\r\nاز شاگردان معروف « فياض » مىتوان از فرزند دانشورش ميرزا حسن مؤلف شمع يقين و حكيم نامدار : قاضى سعيد قمى مؤلف آثار گرانسنگى همچون كليد بهشت نام برد .\r\n« فياض » داراى تأليفات ارزشمندى است كه از مهم‌ترين آنها است :\r\n1 . گوهر مراد ، در اثبات اصول عقايد اماميه .\r\n2 . سرمايهء ايمان ، منتخب گوهر مراد .\r\n\r\n\r\n","description":"","footnote":"\r\n( 1 ) . به فتح اول و دوم به معناى گردنه و راه دشوار در بالاى كوه است ، در اينجا بايد به ضرورت شعرى حرف دوم را ساكن تلفظ كرد .\r\n( 2 ) . ديوان نظيرى نيشابورى ، به تصحيح دكتر مظاهر مصفا ( انتشارات امير كبير ، سال 1340 ) ، ص 553 و 554 .\r\n","page_name":" 164 ","page_number":164},
  {"content":"\r\n\r\n3 . شوارق الالهام ، شرح ناتمام بر تجريد الكلام تأليف خواجه نصير طوسى .\r\n4 . كليات طيّبه ، در داورى اقوال ميرداماد و شاگردش ملا صدرا در مسألهء « اصالت وجود و ماهيت » .\r\n5 . حدوث العالم ، در حادث بودن عالم هستى .\r\n6 . شرح الهياكل ، شرح هياكل النور تأليف شيخ اشراق سهروردى در حكمت اشراق .\r\n7 . ديوان اشعار ، كه مؤلف تذكرهء نصرآبادى تعداد ابيات آن را قريب به دوازده هزار بيت ثبت كرده است . ديوان وى به اهتمام آقاى ابو الحسن پروين پريشان‌زاده به چاپ رسيده كه حاوى بيش از ده هزار بيت مىباشد . شرح احوال و آثار وى در اغلب كتب رجالى شيعه آمده است . « 1 »\r\n\r\nسبك شعرى\r\nفياض در شعر از سبك اصفهانى معروف به سبك هندى پيروى مىكرده و از نام‌آورترين چهره‌هاى شعر آيينى در اين سبك به شمار مىرود .\r\nوى در مناقب و بيان عظمت وجودى ذوات مقدس معصومين عليهم السلام داراى قصايد بلند و شيوايى است كه از امهات شعر آيينى در سبك اصفهانى و در زبان فارسى به حساب مىآيد .\r\nدو « تركيب‌بند علوى » او سرشار از مضامين بديع و انديشهء رنگين بوده و از غناى محتوايى بالايى برخوردار است ، تركيب چهارده بند عاشورايى او نيز در ميان آثار منظوم عاشورايى در زبان فارسى خصوصا تركيب‌بندهاى عاشورايى ، منزلت ويژه‌اى دارد .\r\nفياض بيشتر در دو قالب غزل و قصيده طبع‌آزمايى كرده و قدرت طبع و كلام خيال‌انگيز خود را در معرض بروز و ظهور قرار داده است ، اگرچه در قالب تركيب‌بند ، ترجيع‌بند ، مثنوى ، رباعى و قطعه نيز داراى آثار فاخر و ارزشمندى است .\r\n\r\nدامنهء تأثير آثار عاشورايى\r\nچون تركيب‌بند عاشورايى فياض در شمار اولين و بهترين آثار منظوم واقعهء كربلا در سبك اصفهانى است ، نمىتوان دامنهء تأثير آن را به سدهء يازدهم محدود كرد ، چرا كه آفرينش اين\r\n\r\n\r\n","description":"","footnote":"\r\n( 1 ) . ديوان فياض لاهيجى ، به اهتمام و تصحيح ابو الحسن پروين پريشان‌زاده چاپ اول ( شركت انتشارات علمى و فرهنگى ، تهران ، 1369 ) ، ص يازده تا چهارده . علاقمندان مىتوانند به كتبى از قبيل : روضات الجنات ، ج 4 ؛ رياض العلماء ، ج 3 ؛ ريحانة الادب ، ج 4 ؛ آتشكده آذر ، ج 2 ؛ مجمع الفصحاء ، ج 2 ؛ تذكره نصرآبادى و رياض العارفين مراجعه نمايند .\r\n","page_name":" 165 ","page_number":165},
  {"content":"\r\n\r\nآثار پرمحتوا آن هم با اين غناى ساختارى سبك اصفهانى ، در تغيير نگرش شاعران سده‌هاى بعد نيز به حادثهء خونبار عاشورا و رويكرد آنان به مقوله‌هاى والايى و ارزشى فرهنگ كربلا با تأثير ترديدناپذيرى همراه بوده است .\r\n\r\nبرگزيدهء آثار عاشورايى\r\nفياض لاهيجى ، ارادت زايد الوصف و شيفتگى توصيف‌ناپذير خود را در نسبت به آل اللّه در منظومه‌هاى آيينىاش در نهايت زيبايى و شيوايى به تصوير كشيده است كه براى پرهيز از دامنه‌دار شدن سخن از نقل نمونه‌هاى آن خوددارى مىكنيم .\r\nاز فياض لاهيجى يك تركيب چهارده بند عاشورايى در دست است كه همان گونه كه قبلا دراين‌باره سخن گفتيم ، از آثار برگزيدهء منظوم عاشورايى در سبك اصفهانى است كه در اينجا به نقل آن مىپردازيم :\r\n\r\nدر واقعهء كربلا\r\n عالم تمام ، نوحه‌كنان از براى كيست ؟ * دوران ، سياهپوش چنين در عزاى كيست ؟\r\nنيلى چراست خيمهء نُه توىِ آسمان ؟ * جيب افق ، دريده ز دست جفاى كيست ؟\r\nديگر غم كه گونهء خورشيد را شكست ؟ * بر روى مه ، خراش كَلَف ز ابتلاى كيست ؟\r\nاز غم سياه شد در و ديوار روزگار * اين تيره فام غمكده ، ماتمسراى كيست ؟\r\nاين صندلى مخمل مشكين به روى چرخ * كز شهريار خويش تهى مانده ، جاى كيست ؟\r\nخون شفق به چهرهء ايام ريختند * گلهاى اين چمن ، دگر از خار پاى كيست ؟\r\nخون در تنى نمانده ، همان گريه در تلاش * پيچيده در گلوى نفس هاىهاى كيست ؟\r\nاز استماع ناله ، دل از كار مىرود * اين نيش داده سر به رگ جان ، نواى كيست ؟\r\nدلها كباب گشت و ، درونها خراب شد * اين آه دردناك دل مبتلاى كيست ؟\r\nبر كف نهاده‌اند جهانى متاع جان * دعوى همان به جاست ! مگر خونبهاى كيست ؟\r\nسرتاسر سپهر ، پر از دود ماتم است * آخر خبر كنيد كه اينها براى كيست ؟\r\nگويا مصيبت همه دلهاى مبتلاست * يعنى : عزاى شاه شهيدان كربلاست \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n آن شهسوار معركهء كربلا ، حسين * مهمان نو رسيدهء دشت بلا ، حسين\r\nگلدستهء بهار امامت به باغ دين * آن نخل تازه‌پرور لطف خدا ، حسين\r\nآن خوبه ناز كردهء آغوش جبريل * آن پارهء دل و جگر مصطفى ، حسين\r\nآن نور ديدهء دل زهرا و مرتضى * يعنى : برادر حسن مجتبى ، حسين\r\nافتاده در ميانهء بيگانگان دين * بىغمگسار و بيكس و بىآشنا ، حسين\r\nشخص حيا و خستهء خصمان بىحيا * كان وفا و ، كشتهء تيغ جفا ، حسين\r\nآن خواندهء به رغبت افكندهء به جور * در دست كوفيان دغا مبتلا ، حسين\r\nاز كوفيان ناكس و ، از شماميان دون * در كربلا نشانهء تير بلا ، حسين\r\nاز دشمنان شكسته به دل ، خار صد جفا * وز دوستان نديده نسيم وفا ، حسين\r\nمانند موج لاله و گل در ره نسيم * در خون خويشتن زده پُر « 1 » دست و پا ، حسين\r\nآنت جفاى دشمن و ، اينت وفاى دوست * بىبهره هم ز دشمن و هم دوست ، يا حسين !\r\nزين درد ، پاى عشرت دلها به خواب رفت * اين گرد ، تا به آينهء آفتاب رفت\r\nگر صرف ماتم شه دوران شود كم است * هر گريه‌اى كه وقف بر اولاد آدم است\r\nجا دارد ار چو ابروى جانان شود سياه * اين طاق سرنگون كه هلال محرم است\r\nاز بار غم خميده قد ماه نو ، بلى * پشت سپهر نيز ازين غصه‌ها خم است\r\nآوخ ز گريه خيزى اين درد گريه‌سوز * هر ديده گشت خشك و همان دجلهء يَم است\r\nماه محرم آمد و ، عشرت حرام گشت * باز اول مصيبت و ، باز اول غم است\r\nاين پنج روزه عمر ، كجا داد مىدهد * از بهر گريه ، گر دهد عمر ابد كم است\r\nباز آن دم است كز پس اين رستخيز خلق * افتند در گمان كه قيامت همين دم است\r\nزين غصه بس كه خاطر خورشيد تيره شد * صبحى كه سر زند افق ، شام ماتم است\r\nتا روز ، كار دل همه آه پياپى است * تا شب ، مدار ديده به اشك دمادم است\r\nدر پيش موج گريه ، زمين را چه اعتبار ؟ * اين سيل را معامله با عرش اعظم است \r\n\r\n\r\n","description":"","footnote":"\r\n( 1 ) . بسيار\r\n","page_name":" 167 ","page_number":167},
  {"content":"\r\n\r\n در دشت دل ، قيامت دلها مرده كرد * اين نالهء گرفته كه با صور توأم است\r\nچون اهل دل متاع غم دل كنند عرض * دردى است اين كه بر همه دردى مقدم است\r\nآوخ كه عمر خنده و شادى تمام شد * جز آبِ شورِ گريه ، به مردم حرام شد\r\nهر سال تازه خون شهيدان كربلا * چون لاله مىدمد ز بيابان كربلا\r\nاين تازه‌تر كه مىرود از چشم ما برون * خونى كه خورده‌اند يتيمان كربلا\r\nآمد فرود و ، جمله به دلهاى ما نشست * گردى كه شد بلند ز ميدان كربلا\r\nاين باغبان كه بود ؟ كه ناداده آب ، چيد * چندين گل شكفته ز بستان كربلا\r\nگلبن به جاى گل ، دل خونين دهد به بار * خون خورده است خاك گلستان كربلا\r\nآه از دمى كه بىكس و بىيار و همنشين * تنها بماند رستم دستان كربلا\r\nداد ، آن گلى كه بود گل دامن رسول * دامن به دست خار بيابان كربلا\r\nگشتند حلقه ، لشكر افزون ز مار و مور * خاتم صفت به گرد سليمان كربلا\r\nخون خورد تيغ نيز ، كه تا يك نفس رساند * آبى به حلق تشنهء سلطان كربلا !\r\nآبى كه ديو و دد همه چون شير مىخورند * آل پيمبر ، از دم شمشير مىخورند !\r\nاز موج گريه ، كشتى طاقت تباه شد * وز دود آه ، خانهء دلها سياه شد\r\nتا بود در جگر نم خون ، وقف گريه گشت * تا بود در درون نفسى ، صرف آه شد\r\nزين غم كه سرخ شد رخ شهزادگان به خون * بايد سياه پوش چو بخت سياه شد\r\nتنها نه گرد غصه به آدم رسيد و بس * اين غم ، غبار آينهء مهر و ماه شد\r\nپيغام درد تا برساند به شرق و غرب * پيك سرشك هر طرفى رو به راه « 1 » شد\r\nايام ، تيره شد چو محرم فرا رسيد * اين ماه ، داغ ناصيهء « 2 » سال و ماه شد\r\nخورشيد كرد دعوى ماتم رسيدگى * رنگ شكسته ، بر رخ زردش گواه شد \r\n\r\n\r\n","description":"","footnote":"\r\n( 1 ) . روانه\r\n( 2 ) . پيشانى\r\n","page_name":" 168 ","page_number":168},
  {"content":"\r\n\r\n هركس كه گريه كرد درين مه ز سوز دل * جبريل شد ضمان كه : برى از گناه شد\r\nفردا چو گل شكفته شود پيش مصطفى * رويى كه اندرين دهه ، همرنگ كاه شد\r\nدر گريه كوش تا بتوانى ، كه درخور است * عذر گناه عمر ابد ، ديدهء تر است\r\nفرياد از دمى كه شهنشاه دين پناه * در بر ، سلاح جنگ فروزان چو برق آه\r\nآمد برون ز خيمه ، وداع حرم نمود * با خيل درد و حسرت و با خيل اشك و آه\r\nبىاهتمام حضرت او ، اهل بيت شرع * چون شرع در زمانهء ما ماند بىپناه\r\nاز دود آه اهل حرم ، شد سياه‌پوش * چون خانه‌هاى اهل حشم ، خيمه‌هاى شاه\r\nاين يك ، نشسته در گل اشك از هجوم درد * آن يك ، فتاده از سر حسرت به خاك راه\r\nاشك يكى ، گذشته ز ماهى ازين ستم * آه يكى ، رسيده ازين غصه تا به ماه\r\nزين سوى ، شه ز خون جگر گشته سرخ‌روى * ز آن سوى ، مانده خصم سيهكار روسياه\r\nچشمى به سوى دشمن و ، چشمى به سوى دوست * پايى ، به ره نهاده و پايى به بارگاه\r\nغيرت ، كشيده گوشهء خاطر به دفع خصم * حيرت ، گرفته اين طرفش دامن نگاه\r\nآتش ركاب گشته در انديشه ، فكر جنگ * سيماب جلوه كرده رگ و ريشه عزم راه\r\nپايش ركاب خواهش و ، دستش عنان‌طلب * تن در كشاكش حرم و ، دل به حربگاه\r\nبگرفت دامن شه دين ، بانوى حرم * فرياد بركشيد كه : اى شاه محترم !\r\nدامن‌كشان ، چنين ز بر ما چه مىروى ؟ * ما را چنين گذاشته تنها ، چه مىروى ؟\r\nبنگر كه در غم تو فتاديم در چه روز ؟ * اى غمگسار و مونس شبها ! چه مىروى ؟\r\nما پاى بند صد غم و درديم هر زمان * پنهان چه مىخرامى و پيدا چه مىروى ؟\r\nدانى كه بيكسيم و غريبيم و عاجزيم * ما را چنين فكنده به صحرا ، چه مىروى ؟\r\nاولاد فاطمه ، همگى بيكس‌اند و زار * اى نور ديدهء دل زهرا ! چه مىروى ؟\r\nتو ، ناخداى كشتى شرع پيمبرى * كشتى دين فكنده به دريا ، چه مىروى ؟\r\nدر پيش دشمنان كه فزون‌اند ز اختران * چون آفتاب ، يك تن تنها چه مىروى ؟\r\nصد جان و دل در آتش فرقت كباب شد * اى مرهم جراحت دلها ! چه مىروى ؟ \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n اى يادگار يك چمن گل درين چمن ! * از پيش بلبلان تمنا ، چه مىروى ؟\r\nدر دست دشمنان ستمكار نابكار * افتاده‌ايم بيكس و تنها ، چه مىروى ؟\r\nنه محرمى ، نه غمخور و نه يار و همدمى * بيچاره مانده‌ايم ، خدا را چه مىروى ؟\r\nآن لحظه گلبن غم آل نبى شكفت * كآن شاه رو به جانب اولاد كرد و گفت :\r\nكاى اهل بيت ! چون سوى يثرب گذر كنيد * اول ، گذر به تربت خير البشر كنيد\r\nپيغام من بس است بدان روضه اين قدر * كان خاك را به ياد من از گريه تر كنيد\r\nآن گه به سوى تربت زهرا دويد زار * آنجا براى من كف خاكى به سر كنيد\r\nو آن گه رويد بر سر خاك برادرم * آن سرمه را به نيت من در بصر كنيد\r\nو آن گه به آه و نالهء جانسوز دل گسل * احباب را ، ز واقعهء من خبر كنيد\r\nگوييد : كآن غريب ديار جفا ، حسين * گرديد كشته ، چارهء كار دگر كنيد\r\nاى دوستان ! چو نام لب خشك من بريد * بر ياد من ز خون جگر ديده تر كنيد\r\nهر گه كنيد ياد لب چون عقيق من * از اشك ديده ، دامن خود پرگهر كنيد\r\nهر سال ، چون هلال محرم شود پديد * بنشسته در مصيبت من ، گريه سر كنيد\r\nدر محنت مصيبت دور و دراز من * هر محنتى كه روى دهد ، مختصر كنيد\r\nاز شيونى كه در حرم آن گه بلند شد * دلهاى قدسيان همگى دردمند شد\r\nبعد از وداع كان شرف خاندان آل * آهنگ راه كرد سوى معرض قتال\r\nذوق شهادتش به سر افتاد ، وز شتاب * با شوق در كشاكش و با صبر در جدال\r\nانديشهء لقاى الهيش ، در نظر * تمهيد پادشاهى جاويد ، در خيال\r\nدربركشيدن آن طرفش ، شوق باب و جد * دامن گرفته اين طرف ، انديشهء عيال\r\nتيغى چو برق در كف و ، تنها چو آفتاب * چون تيغ رو نهاده بدان لشكر ضلال\r\nناگه ز خيمه‌هاى حرم ، بيشتر ز حد * آمد صداى ناله و افغان به گوش حال\r\nبرگشت شاه دين و بپرسيد حال چيست ؟ * گفتند ناگهان كه فلان طفل خردسال\r\nاز قحط آب ، گشته چو ماهى به روى خاك * وز ضعف تشنگى ، شده چون پيكر هلال \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n بگريست شاه و بستدش از دايه ، بعد از آن * آورد در برابر آن قوم بدفعال\r\nگفت : اى گروه بدكنش ! اين طفل بيگناه * از تشنگى چو موى شد ، از خستگى چو نال\r\nآبى كه كرده‌ايد به من بىسبب حرام * يك قطره ز آن كنيد بدين بيگنه حلال\r\nپس ناكسى ز چشمهء حيوان خون‌چكان * آبى به حلق تشنهء او ريخت بىگمان\r\nزين آتش ستم كه برافروخت روزگار * دلهاى خسته سوخت ، چه پنهان چه آشكار\r\nافتاد در ملايك هفت آسمان ، خروش * بگريستند جن و پرى جمله ، زار زار\r\nشد آب بيقرار ، زمين‌گير همچو كوه * شد خاك پرشتاب ، سبك‌خيز چون غبار\r\nپيچيده دود در دل آتش ازين رستم * شد باد : خاك بر سرو گشت آب : خاكسار\r\nبرخاست گرد ، تا برد اين غصه را به عرش * برجست باد ، تا برد اين غم به هر ديار\r\nدرياى پست ، چين غم افكنده بر جبين * چرخ بلند ، خون شفق ريخت بر كنار\r\nپيچيده بس كه دود دل ماتمى به چرخ * خورشيد همچو داغ دل ما ، سياهكار\r\nاز سيل گريه ، خانهء افلاكيان خراب * وز نيش ناله ، سينهء روحانيان ، نگار\r\nاز طعنهء ملامت روحانيان ، بسوخت * گوى زمين در آتش غيرت سپندوار\r\nروحانيان پاك ازين غصه ، خون شدند * دلهاى دردناك چه گويم كه چون شدند ؟ !\r\nبار دگر كه سرور جانبخش دلستان * آمد به قصد حملهء آن قوم بيكران\r\nپوشيده ، دِرع « 1 » احمد مختار در بدن * بربسته ، تيغ حيدر كرار بر ميان\r\nدر بر ، زره ز جعفر طيار ، يادگار * بر سر ، عمامهء حسن مجتبى نشان\r\nتيغى چو برق تند و ، سمندى چو شعله چُست * بگرفت آب در كف و ، آتش به زير ران !\r\nآبى به رنگ شعلهء آتش ، زبانه‌دار * اما به گاه حملهء دشمن ، زبان مدان !\r\nشد آب و ، در ربود مر آن مشت خار و خس * شد آتش و ، فتاد در آن جمع ناكسان\r\nكرده چو شعله از تف سينه ، زبان برون * وز تشنگى ، عقيق لب آورده در دهان \r\n\r\n\r\n","description":"","footnote":"\r\n( 1 ) . لباس رزم\r\n","page_name":" 171 ","page_number":171},
  {"content":"\r\n\r\n گر آب بسته‌اند از آن لعل لب ، چه باك ؟ * مرتشنگى به لعل چسان مىكند زيان ؟\r\nاز بس كه حرب كرد به آن جمع سنگدل * وز بس كه زخم خورد از آن قوم سخت‌جان\r\nجان شد به تاب ، از تف جانسوز تشنگى * خون شد چو آب از بن هر تار مور وان\r\nافتاد همچو پرتو خورشيد ، بر زمين * چون موى خويش ، گشته پريشان و ناتوان\r\nآن دم چرا سپهر برين سرنگون نشد ؟ * وين كشتى هلال ، چرا غرق خون نشد ؟\r\nبر خاك ، شاهزاده چو از پشت زين فتاد * خورشيد آسمان ، ز فلك بر زمين فتاد\r\nصحراى را ، ز خار سنان در جگر شكست * درياى را ، ز موج گره بر جبين فتاد\r\nآواز ناله ، تا فلك هفتمين رسيد * فرياد ناله ، در فلك هشتمين فتاد\r\nبرگشت روزگار و ، دگر گشت كار و بار * شد بر فلك : زمين و ، فلك : بر زمين فتاد\r\nبنيان شرع را ، همه اركان خراب شد * بس رخنه‌ها به خانهء دين مبين فتاد\r\nنزديك شد كه كشتى ايمان شود تباه * از بس كه اضطراب به درياى دين فتاد\r\nسيلاب تند شبهه ، چنان سر به دل نهاد * كز اضطراب ، رخنه به قصر يقين فتاد\r\nآمد قيامتى به نظر ، اهل بيت را * چون چشم بر سمند شهنشاه دين فتاد\r\nاز ديدهء ركاب ، تراويد خون درد * وز طرّهء عنان ز شكن چين به چين فتاد\r\nغوغاى عام گريه ، چنان بر سپهر رفت * كز اضطراب لرزه به عرش برين فتاد\r\nدر دشت كربلا ، همه از قطره‌هاى اشك * تا چشم كاركرد به لعل و نگين فتاد\r\nهريك ز اهل بيت نبى با زبان حال * گشتند نغمه سنج به مضمون اين مقال :\r\nرفتّى و داغ بر دل هر غم گذاشتى * ما را ، به روز تيرهء ماتم گذاشتى\r\nرفتى تو شاد از بر ما تيره‌كوكبان * يك دل رها نكردى و ، صد غم گذاشتى\r\nرفتى ز سال و مه چو شب قدر در حجاب * وين تيرگى به ماه محرم گذاشتى\r\nرفتى چو آفتاب ازين تيره خاكدان * روز سيه به مردم عالم گذاشتى\r\nرفتى تو جانب پدر و جد محترم * ما را غريب و بيكس و محرم گذاشتى\r\nرفتى ز بحر غصهء ديرينه ، بر كنار * ما را غريق اشك دمادم گذاشتى \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n رفتىّ و ، روزگار يتيمان خويش را * چون موى خويش ، تيره و درهم گذاشتى\r\nبود اهل بيت را ، ز تو دل خوش ز هر ستم * خوش بر جراحت همه ، مرهم گذاشتى !\r\nروح رسول ، از غم اين غصه خون گريست * جان بتول ، زار چه گويم كه چون گريست ؟\r\nآه از دمى كه فاطمه فرزند مصطفى * آن مادر حسين و حسن ، سرور نسا\r\nبا جيب پاره پاره و ، با جان چاك چاك * در معجر مصيبت و ، در كسوت عزا\r\nآيد به عرصه‌گاه قيامت به صد خروش * بر كف : شكسته گوهر دندان مصطفى\r\nبر فرق سر ، چو لاله شده موج‌زن ز خون * عمامهء به خون شده رنگين مرتضى\r\nاز دست راست ، جامهء سبز حسن به دوش * وز چپ ، لباس لعلىِ سلطان كربلا\r\nآيد به وحشتى كه فتد زلزله به عرش * آيد به شورشى ، كه درد صفّ انبيا\r\nافغان گرفته از سر ، ازين شيوهء شفيع * فرياد بركشيده ازين جرم و ماجرا\r\nدر بارگاه عرش درآيد به دادخواست * بر دعوىاش ، ملايك و جنّ و پرى گوا\r\nانداخته به قائمهء عرش ، دست صدق * زانو زده به محكمهء داور خدا\r\nجبريل ، مضطرب شود از بيم اين عمل * لرزد به خود پيمبر ، ازين فعل ناسزا\r\nآن دم ، جزاى اين عمل زشت چون شود * در روز حشر ، حاصل اين كشتْ خون شود « 1 » \r\n\r\n16 . ناظم هروى ( 1011 - 1081 )\r\n\r\nزندگينامه\r\nملا فرخ حسين هروى متخلص به « ناظم » فرزند شاه رضاى سبزوارى از شعراى نام‌آشناى سبك اصفهانى در سدهء يازدهم هجرى است و در زمرهء شاعرانى است كه به ديار هند سفر كرده و با شعراى آن سامان همصحبت بوده است .\r\nناظم هروى به جز ديوان اشعارش - كه به اهتمام غزلسراى بلندآوازه ، آقاى محمد قهرمان به چاپ رسيده است - مثنوى يوسف و زليخا را به تقليد از منظومهء عبد الرحمان جامى ( 817 - 898 )\r\n\r\n\r\n","description":"","footnote":"\r\n( 1 ) . همان ، ص 360 تا 366 .\r\n","page_name":" 173 ","page_number":173},
  {"content":"\r\n\r\nدر پنج هزار بيت سروده است . « 1 » وى در انواع قالب‌هاى شعرى ، تجربه‌هاى موفقى دارد كه با نازك‌انديشى و مضمون‌گرايى همراه است .\r\nناظم هروى در شمار چهره‌هاى مطرح در سبك اصفهانى معروف به سبك هندى است كه در قلمرو شعر آيينى در زبان فارسى نيز آثار فاخرى دارد كه در قالب قصيده ، تركيب‌بند ، ترجيع‌بند و قطعه ارايه شده است .\r\nقصيدهء « سلاسل اخلاص » وى حاوى يكصد و ده بيت در ستايش امير مؤمنان على ( عليه السلام ) از حال و هواى ديگرى برخوردار است و ديگر اشعارى كه در قالب‌هاى مختلف شعرى در مناقب حضرت رسول اكرم ، امام على ، امام حسن ، امام حسين ، امام رضا و ساير ائمه اطهار ( عليهم السلام ) سروده ، سرشار از مضامين بديع مىباشد . 72 صفحه از آغاز ديوان چاپى وى به « مقدمه » ، « مشخصات نسخه‌ها » و « شرح حال شاعر » اختصاص يافته و 53 صفحهء پايانى آن حاوى « تكمله » و « تعليقات » است و 820 صفحه متن اشعارى كه در ديوان وى به چشم مىخورد در شش بخش تنظيم شده :\r\n1 . غزلها ، شامل 649 غزل . 2 . قصيده‌ها و تركيب‌بندها ، حاوى 17 قصيده ، 13 تركيب‌بند و يك ترجيع‌بند . 3 . مثنوى . 4 . تاريخها و قطعه‌ها . 5 . رباعىها . 6 . افزوده‌ها ، حاوى 234 غزل .\r\n35 رباعى ، 13 قصيده ، يك تركيب‌بند و يك قطعهء مفصل . « 2 »\r\nناظم هروى با شعرايى از قبيل : فصيحى هروى و اوجى نطنزى و ميرزا ارشد هروى معاصر و معاشر بوده است . « 3 »\r\n\r\nسبك شعرى\r\nناظم هروى از سبك اصفهانى پيروى مىكند ولى گاه به گاه در اشعار او رگه‌هاى روشنى از سبك عراقى ديده مىشود .\r\n\r\n\r\n","description":"","footnote":"\r\n( 1 ) . ديوان ناظم هروى ، با مقدمه و تصحيح و تأليفات محمد قهرمان ( موسسهء چاپ و انتشارات آستان قدس رضوى ، مشهد 1374 ) ص چهل و هشت .\r\n( 2 ) . همان .\r\n( 3 ) . همان ، ص سى و شش تا چهل و سه . شرح احوال و آثار ناظم هروى در منابعى از قبيل : تذكرهء نصرآبادى ، تذكرهء خير البيان ، قصص الخاقانى ، آتشكدهء آذر ، تاريخ تذكره‌هاى فارسى و تذكرهء ميخانه آمده است .\r\n","page_name":" 174 ","page_number":174},
  {"content":"\r\n\r\n\r\nدامنهء تأثير آثار عاشورايى\r\nاشعار آيينى ناظم هروى مىتواند راهگشاى شعرايى باشد كه مىخواهند در زمينه‌هاى مناقبى آثار ارزنده‌اى بيافرينند ، زيرا در ديوان او با مضامين رنگين و بديعى آشنا خواهند شد كه در پيشينهء شعر آيينى كم‌سابقه است .\r\nارادت زايد الوصف او به حضرات معصومين ( عليهم السلام ) خصوصا امير مؤمنان و ثامن الحجج ( عليهما السلام ) با معرفتى ژرف و شيفتگى همراه است و در رعايت ادب كلامى نيز سنگ تمام مىگذارد كه براى شعراى جوان ما مىتواند نكته‌آموز باشد . به خاطر عدم رويكرد جدى ناظم هروى به مقوله‌هاى ماتمى از جمله وقايع عاشورا و بسنده كردن او به مقوله‌هاى مناقبى ، تأثير چندانى نمىتوان در قلمرو شعر عاشورا براى او قايل شد ، ولى به خاطر چهرهء شاخصى كه در شعر آيينى دارد و آثار بديعى كه در سبك اصفهانى از او به يادگار مانده است ، نمىتوان در تأثيرگذارى او بر روى شاعرانى كه اين‌گونه آثار او را مطالعه مىكنند ، ترديد كرد . به اين رباعى او توجه كنيد :\r\n در وصف على ، خرد فرو مىماند * خاك نجفش ، به آبرو مىماند\r\nاز راه نجف به كعبه هركس نرود * حجّش ، به نماز بىوضو مىماند « 1 » \r\n\r\nبرگزيدهء آثار عاشورايى\r\nناظم هروى در قصيدهء 96 بيتى خود در مديحت امام حسن مجتبى و امام حسين ( عليهما السلام ) به مطلع :\r\n بساز چون دل دانا به فيض روحانى * چو ديده ، عمر مكن صرف كاسه گردانى \r\nپس از تشبيبى زيبا ، به هنگام ورود در قلمرو مناقب آنان از بيت برجسته‌اى سود مىجويد :\r\n در آن جهان كه منم ، صبح چون برآرد دم ؟ * دلم ، ز مهر دو خورشيد گشته نورانى :\r\nدو چشم شخص امامت ، دو دست پيكر دين * دو شمع بزم پيمبر ، دو نور يزدانى\r\nدو پارهء جگر داغديدهء زهرا * دو مرهم دل ريش علىّ عمرانى\r\nدو بحر علم ولايت ، دو گوهر يكتا * دو نوبهار كرامت ، دو ابر نيسانى\r\nدو قطب عالم وحدت ، كه راى ثابت‌شان * كند دواير افلاك را نگهبانى \r\n\r\n\r\n","description":"","footnote":"\r\n( 1 ) . همان ، ص 587 .\r\n","page_name":" 175 ","page_number":175},
  {"content":"\r\n\r\n يكى : وسيلهء ايجاد ، شاهزاده حسن * صفاى دين ، قبلهء خدا دانى\r\nيكى : نتيجهء اعجاز ، شاهزاده حسين * حيات پيكر ايمان ، سر مسلمانى\r\nازين حجاب كه افشانده زهر بر لب اين * فلك چو مار بود در كمند پيچانى\r\nز شرم اين ، كه كشيده است تيغ بر رخ آن * شده است چشم جهان كربلاى گريانى\r\nغبار تربت اين : نقشبند پردهء چشم * سجود درگه آن : آبروى پيشانى\r\nچراغ دشمن اين باد در سراى دو كون * چو دود سوخته و بىبقا و ظلمانى\r\nمقام پيرو آن باد گلشنى كه كند * بهشت بر در آن آرزوى رضوانى « 1 » \r\nناظم هروى در آخرين بند ترجيع دوازده‌بندى خود ، ارادت زايد الوصف خويش را نسبت به سالار شهيدان نشان مىدهد و آرزوى اعتكاف در كربلا را مطرح مىسازد :\r\n بر من مفشان چو ابر ، دامن * اى صبح ! شكفته باش با من\r\nدشمن به شكست من چه خيزد ؟ * افتاده ترم زبوريا من\r\nاى بخت ! بيا موافقت كن * تا بر در شاه كربلا ، من\r\nبنشينم و ، خود برم ز خود زنگ * از خلق جهم ، چو آتش از سنگ « 2 » \r\nناظم هروى تنها خواستهاى كه از ممدوح خود دارد ، سفر كربلا است :\r\n\r\nقطعه\r\n قبله‌گاها ! زمانه داد رسا ! * اى درت سجده‌گاه اهل زمن !\r\nاى كه باشد ستارهء قدرت * برتر از آسمان ، چو سر ز بدن\r\nننهد بىهدايت كرمت * پا به راه حيات ، سالك تن\r\nسالها شد كه آرزو دارم * چهره بر خاك كربلا سودن\r\nكرده اين حسرتم ، ز دجلهء چشم * مايهء صد فرات در دامن\r\nليك چندان فتاده‌ام ، كه مرا * نبود قوت ز خود رفتن !\r\nچه شود گر ز جاى برخيزد * خضر لطفت به رهنمايى من\r\nاز طواف حسين ، سبز شود * چمن نيتم به وجه حسن « 3 » \r\n\r\n\r\n","description":"","footnote":"\r\n( 1 ) . همان ، ص 415 تا 424 .\r\n( 2 ) . همان ، ص 465 .\r\n( 3 ) . همان ، ص 569 .\r\n","page_name":" 176 ","page_number":176},
  {"content":"\r\n\r\n\r\n17 . صائب تبريزى ( ف 1087 )\r\n\r\nزندگينامه\r\nميرزا محمد على ( صائب ) تبريزى فرزند ميرزا عبد الرحيم از سخنوران بزرگ و نازك‌انديش و مضمون‌ياب و كاروانسالار قافلهء سبك اصفهانى معروف به سبك هندى در شعر فارسى است .\r\nپدر وى از بازرگانان مشهور تبريز بوده كه به فرمان شاه عباس كبير ( 995 - 1038 ) به همراه جمعى ديگر از زادگاه خود به اصفهان كوچ داده شده و در محلهء عباس آباد اصفهان ساكن مىشود و به « تبارزهء اصفهان » مشهور مىگردند .\r\nهرچند صائب خود را تبريزى مىداند و در غزليات خود به آن اشاره مىكند :\r\n ( صائب ) از خاك پاك تبريز است * هست سعدى گر از گل شيراز \r\n* * *\r\n ز حسن طبع تو ( صائب ) ! كه در ترقى باد * بلندنام شد از جمله شهرها تبريز \r\nولى نشو و نماى او مسلما در اصفهان بوده است . وى در اوان جوانى به زيارت خانهء خدا نايل آمده و در راه بازگشت ، به هرات و كابل سفر مىكند و ظفر خان ، والى كابل ، مقدم او را گرامى مىدارد و توسط همو به دربار شاهجهان ( 1037 - 1068 ) راه مىيابد و مورد عنايت وى قرار مىگيرد . و پس از شش سال اقامت در هند به ايران بازمىگردد و عنوان ملك الشعرايى دربار شاه عباس دوم ( 1052 - 1077 ) را پيدا مىكند و آوازهء غزليات بديع و سرشار از مضامين بكر او در جاى جاى ايران مىپيچد .\r\nصائب ، سال‌هاى پايانى عمر خود را در باغى در اصفهان كه به تكيهء ميرزا صائب مشهور بوده ، مىگذراند و پذيراى شعرايى مىشود كه از شهرهاى ايران و بلاد هند به ديدار او مىشتابند تا از صحبت او بهره‌مند گردند .\r\nاين سخنور توانا سرانجام به سال 1087 ه . ق در اصفهان بدرود حيات مىگويد و در همان باغ ملكى خود به خاك سپرده مىشود و به مرور زمان مرقد او را غبار فراموشى مىپوشاند تا در سال 1340 شمسى به همت استاد جليل القدر جلال الدين همايى ( سنا ) آرامگاه او بازسازى مىشود كه امروز به باغ صائب موسوم است و زيارتگاه اهل ادب و بصيرت مىباشد . « 1 »\r\n\r\n\r\n","description":"","footnote":"\r\n( 1 ) . دويست سخنور ، ص 176 و 177 .\r\n","page_name":" 177 ","page_number":177},
  {"content":"\r\n\r\nكليات اشعار او چندين بار به چاپ رسيده كه معروف‌ترين آنها نسخه‌اى است كه به كوشش آقاى بيژن ترقى و با مقدمهء جامع و فاضلانهء استاد سخن مرحوم اميرى فيروزكوهى توسط كتابفروشى خيام به سال 1333 چاپ و منتشر شده است و از آن جامع‌تر و مفيدتر ديوان اشعار 6 جلدى اوست كه به كوشش غزلپرداز نامى معاصر آقاى محمد قهرمان در سال 1364 توسط انتشارات عملى و فرهنگى به زيور طبع آراسته گرديده و مزاياى بسيارى بر ساير نسخه‌هاى چاپى دارد .\r\nتذكره‌نويسان تعداد ابيات صائب را به تفاوت از هشتاد هزار تا سيصد هزار بيت نوشته‌اند ولى هيچ يك از نسخه‌هاى چاپى ديوان او ، حاوى اين تعداد از ابيات نيست .\r\n\r\nسبك شعرى\r\nبسيارى از تذكره‌نويسان او را بانى سبك اصفهانى معروف به سبك هندى معرفى كرده‌اند و برخى ديگر اين شاعر تواناى نازك‌انديش را سرآمدترين شعراى اين سبك بيانى در شعر فارسى مىشناسند .\r\nدر اين سبك شعرى ، غالبا ارتباط عمودى در ميانهء ابيات وجود ندارد و هر بيت از نظر فضا و محتوا مستقل است . برخى از پيروان اين سبك به حدى در نازك‌خيالى افراط كرده‌اند كه درك معانى اشعار آنان چندان آسان نيست و با غموض معنوى همراه است ، و از همين روى التفاتى كه به معنا و محتواى شعر داشته‌اند آنان را از جنبه‌هاى لفظى و ساختار بيرونى شعر بازداشته و نارسايىهاى لفظى بسيارى در آثار آنان راه يافته است كه مخالفان اين سبك شعرى را در نقد آن جسور ساخته است .\r\nبسيارى از چهره‌هاى سرشناس اين سبك ، از شاگردان صائب تبريزى هستند و به اين امر افتخار مىكنند .\r\n\r\nدامنهء تأثير آثار عاشورايى\r\nدر پيشنهء شعر آيينى در زبان فارسى تا سدهء يازدهم هجرى آثار ماندگار بسيارى به ثبت رسيده كه غالبا در سبك‌هاى عراقى و خراسانى سروده شده‌اند و اهميت اشعار آيينى صائب تبريزى و همفكران او در اين است كه آثار فاخرى را در سبك اصفهانى معروف به سبك\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهندى بر اين گنجينهء ارزشمند افزوده‌اند . هر چند تعداد اين‌گونه آثار در قياس با آثارى كه در سبك‌هاى ديگر سروده شده ، چندان زياد نيست ولى از نظر كيفى بر غناى شعر آيينى در زبان فارسى افزوده‌اند .\r\n\r\nآثار برگزيدهء عاشورايى\r\nمتأسفانه در ميان آثار بلند صائب تبريزى كه به چاپ رسيده است فقط به سه قصيدهء رسا و شيواى آيينى برمىخوريم . قصيدهء اول در مناقب امير مؤمنان على ( عليه السلام ) كه از مضامين بديع سرشار است :\r\n اى سواد عنبرين فامت سُويداى زمين * مغز خاك از نَكهت مشكين لبانت نافه چين\r\nموجه‌اى از ريگ صحرايت : صراط المستقيم * رشته‌اى از تار و پود جامه‌ات : حبل المتين\r\nدر بيابان طلب يك العطش‌گوى تو : خضر * در حريم قدس يك پروانه‌ات : روح الامين\r\nعالم اسباب را از طاق دل افكنده‌اى * نيست نقش بوريا در خانه‌ات مسندنشين . . .\r\nتا ز دامنگيريت كوته نماند هيچ دست * مىكشى چون پرتو خورشيد دامن بر زمين . . .\r\nهيچ تعريفى تو را زين به نمىدانم كه شد * در تو پيدا گوهر پاك امير المؤمنين . . . « 1 » \r\nقصيدهء دوم در منزلت نجف و منقبت امير مؤمنان على عليه السلام كه به مديحت و مرثيت مولى الكونين حضرت ابا عبد اللّه الحسين عليه السلام پايان مىيابد :\r\n منت خداى را كه به توفيق كردگار * از ناف كعبه ، چشمهء زمزم شد آشكار\r\nچون كاروان حاج خروشان و كف‌زنان * آمد به خاكبوس نجف آب خوشگوار . . .\r\nدشتى كه بود چون جگر تشنهء حسين * داغ بهار خلد شد و رشگ لاله‌زار\r\nصافىدلان كه بود تيمم شعارشان * سجاده‌ها بر آب فكندند موج‌وار\r\nلب تشنگان خاك نجف تر زبان شدند * از چشمه‌سار شكر به توفيق كردگار . . .\r\nگرديد گل : گشاده جبين چون كف على * برگ از نيام شاخ برآمد چو ذو الفقار . . .\r\nزين پيش اگرچه اهل نجف ز آب تلخ و شور * بودند در شكنجه غم ، تلخ روزگار\r\nآخر ز فيض ساقى كوثر ، تمام سال * عيد غدير شد به مقيمان اين ديار \r\n\r\n\r\n","description":"","footnote":"\r\n( 1 ) . كليات صائب تبريزى . به اهتمام بيژن ترقى و با مقدمهء اميرى فيروزكوهى ، ( تهران ، كتابفروشى خيام ، بىتا ) ، ص 805 و 806 .\r\n","page_name":" 179 ","page_number":179},
  {"content":"\r\n\r\n اى كوثر مروت ! هر چند با حسين * سنگين‌دلى نمود فرات ستيزه كار\r\nاز بهر پاك كردن راه گناه خويش * امروز آمده است به مژگان اشكبار\r\nاز دور ، در مقام ادب ايستاده است * با جبههء پر از عرق شرم چون بهار\r\nچون رحمت تو شامل ذرات عالم است * اين جرم را به روى عرقناك او ميار\r\nرخصت بده كه از سر اخلاص تا به حشر * برگرد روضهء تو بگردد به اعتذار . . . « 1 » \r\nو قصيدهء سوم ، در سوگ سالار شهيدان و شهداى كربلا عليهم السلام است كه با نقل آن ، حسن ختام اين مقال را رقم مىزنيم :\r\n چون آسمان كند كمر كينه استوار * كشتىّ نوح بشكند از موجهء بِحار « 2 »\r\nلعل حسين را ، كند از مهر خشك‌لب ! * تيغ يزيد را ، كند از كينه آبدار !\r\nدر چاه ، سرنگون فكند ماه مصر را * يعقوب را ، سفيد كند چشم انتظار\r\nچون برگ كاه در نظر عقل شد سبك * هركس كه پشت داد به ديوار روزگار\r\nخون شفق ز پنجهء خورشيد مىچكد * از بس گلوى تشنه‌لبان را دهد فشار\r\nپور ابو تراب و ، جگر گوشهء رسول * طفلى كه بود گيسوى پيغمبرش مهار\r\nروزى كه پا به دايرهء كربلا نهاد * بشنو چها كشيد ز چرخ ستم شعار :\r\nاز زخم تير بر بدن نازنين او * صد روزن از بهشت برين گشت آشكار\r\nلعل لبى كه بوسه‌گه جبرئيل بود * بىآب شد ز سنگدلىهاى روزگار\r\nرنگين ز خون شده است ز بىرويى سپهر * رويى كه مىگذاشت بر او مصطفى ، عذار\r\nطفلى كه ناقة اللّهِ او بود مصطفى * خصم سياه‌دل ، شده بر سينه‌اش سوار !\r\nعيسى ، در آسمان چهارم گرفت گوش * پيچيد بس كه نوحه درين نيلگون حصار\r\nنتوان سپهر را به سرانگشت برگرفت * چون نيزه برگرفت سر آن بزرگوار ؟ !\r\nدر ماتم تو ، چرخ به سر كاه ريخته‌ست * اين نيست كهكشان كه ز گردون شد آشكار\r\nاز بس كه طايران هوا ، خون گريستند * از ماتم تو ، روى زمين گشت لاله‌زار\r\nخضر و مسيح را به نفس زنده مىكند * آنها كه در ركاب تو كردند جان ، نثار \r\n\r\n\r\n","description":"","footnote":"\r\n( 1 ) . همان ، ص 805 .\r\n( 2 ) . جمع بحر ، درياها\r\n","page_name":" 180 ","page_number":180},
  {"content":"\r\n\r\n بگرى ، « 1 » كه اشك ماتميان حسين را * عرش ، التماس مىكند از بهر گوشوار\r\nچون خاك كربلا نشود سجده‌گاه عرش ؟ * خون حسين ريخت بر آن خاك مشكبار\r\n( صائب ) ! ازين نواى جگر سوز لب ببند * كز استماع آن ، جگر سنگ شد فكار \r\n\r\n18 . واعظ قزوينى ( 1027 - 1090 )\r\n\r\nزندگينامه\r\nملا محمد رفيع ( واعظ ) قزوينى مشهور به واعظ قزوينى ، از غزلسرايان نامدار سبك اصفهانى معروف به سبك هندى در سدهء يازدهم هجرى است و نشو و نماى او در صفى آباد از قراء قزوين بوده است .\r\nوى نوادهء ملا فتح اللّه واعظ قزوينى و از شاگردان فقيه و متكلم و مفسر نامدار شيعى ملا خليل بن غازى قزوينى مشهور به آخوند ملا خليلا ( 1001 - 1089 ) بوده كه صاحب آثار گرانسنگى همچون شرح اصول كافى به فارسى موسوم به الصافى در دوازده مجلد و شرح كافى به زبان عربى به نام الشافى تا ابواب طهارت است .\r\nمدفن وى در گوشهء چپ مدخل آستانهء ورودى به صحن شاهزاده حسين ( ع ) واقع در قزوين ذكر گرديده است . « 2 » ابواب الجنان از آثار قلمى واعظ قزوينى در زمينهء پند و نصيحت و در شمار آثار ارزشمند مىباشد . واعظ قزوينى از علوم عقلى و نقلى و عرفان و رياضيات و نجوم و فلسفه و اخلاق و طب و فنون ادبى بهرهء وافر داشته و در امر خطابه نيز سرآمد بوده است به طورى كه پس از درگذشت جدش ملا فتح اللّه واعظ قزوينى ، امر خطابت مسجد جامع را در قزوين بر عهده گرفت . « 3 »\r\n\r\n\r\n","description":"","footnote":"\r\n( 1 ) . گريه كن\r\n( 2 ) . ديوان ملا محمد رفيع واعظ قزوينى ، به كوشش دكتر سيد حسن سادات ناصرى ( مؤسسهء مطبوعاتى على اكبر علمى ، تهران ، 1359 ) ص 52 تا 55 ، 590 ، 600 و 607 .\r\n( 3 ) . همان ، ص 57 تا 59 . كسانى كه مايل‌اند دربارهء اين غزلسراى نامدار سدهء يازدهم تحقيق بيشترى داشته باشند مىتوانند به : الامل الآمل ، روضات الجنّات ، الكنى و الالقاب ، هدية الاحباب ، الذريعه ، ريحانة الادب ، تذكرهء نصر آبادى ، وقايع السنين آتشكدهء آذر ج 3 ، ديوان واعظ قزوينى ، كلمات الشّعراء ، سفينهء خوشگو ، رياض الشعراء ، سرو آزاد ، نتايج الافكار ، رياض العارفين و شمع انجمن مراجعه نمايند .\r\n","page_name":" 181 ","page_number":181},
  {"content":"\r\n\r\nديوان چاپى واعظ قزوينى بدون احتساب صفحات مقدمه ، تعليقات ، فهارس و استدراكات 660 صفحه دارد و حاوى نه بخش مىباشد :\r\n1 . غزليات 2 . ابيات پراكنده 3 . قصايد 4 . مقطعات 5 . تركيب‌بندها و مخمس و مسدّس تركيب 6 . رباعيات 7 . ماده تاريخها 8 . معميات 9 . مثنويات .\r\n\r\nسبك شعرى\r\nواعظ قزوينى از چهره‌هاى برجسته و نامدار سبك اصفهانى معروف به سبك هندى در سدهء يازدهم هجرى است و اشعار او خصوصا غزليات و قصايد وى از نمونه‌هاى بارز اين سبك شعرى است .\r\nدر شعر واعظ قزوينى - بر خلاف بسيارى از شعرهايى كه در سبك اصفهانى سروده شده - كمتر به نارسايى ساختارى برمىخوريم و از حضور واژه‌هاى عاميانه كه در محاوره كاربرد دارد در آن خبرى نيست و از همين روى بايد آثار منظوم وى را در سبك اصفهانى از آثار فاخر به حساب آورد .\r\n\r\nدامنهء تأثير آثار عاشورايى\r\nدر ميان معدود شاعران سبك اصفهانى كه در شعر عاشورا تجربه‌هاى موفقى دارند واعظ قزوينى نه تنها از بانيان و پيشتازان اين حركت به شمار مىآيد ، بلكه موفق به آفرينش آثار منظوم و رنگينى در ديگر مقوله‌هاى شعر آيينى شده است كه در پيشينهء اين سبك شعرى كمتر سراغ داريم .\r\nرويكرد جدّى واعظ قزوينىها به مقوله‌هاى مناقبى و ماتمى و نيايشى ، موجبات يك دگرگونى اساسى را در شعر آيينى در زبان فارسى به وجود آورد كه نتيجهء آن عمق بخشيدن به مفاهيمى بود كه در اين نوع از شعر به خاطر تكرار ، طراوت و جاذبهء خود را از دست داده بودند . باريك‌بينىها و مضمون آفرينىهاى امثال واعظ قزوينى موجب شد كه منظرهاى تازه‌اى در گسترهء مفاهيم مذهبى در فراروى شاعران پس از آنان قرار داده شود ، هر چند بعدها بانيان نهضت بازگشت ادبى ، آهنگ اين حركت را كند كردند و اجازه ندادند كه اين نخل تازه به بار نشسته ، سايه‌سارى درخور داشته باشد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبرگزيدهء آثار عاشورايى\r\nواعظ قزوينى در جاى جاى ديوان خود ، ارادت به خاندان رسالت را اظهار كرده و قصايد بلند و رنگينى كه دربارهء حضرات معصومين ( عليهم السلام ) آفريده ، از امهات اشعار آيينى در پيشينهء سبك اصفهانى است .\r\nهمو در اشعار ديگر خود نيز هر جا كه سخن اقتضا كرده ، باور زلال عاشورايى خود را در بستر خيال مضمون نگار جارى ساخته است :\r\n مىدهد افتادگى ، تسكين تندىهاى خصم * خاكساريها درين طوفان چو خاك كربلا است « 1 » \r\n* * *\r\n ما مجرمان كه تشنه‌لب آب رحمتيم * ما را به شاه تشنه‌لب كربلا ببخش « 2 » \r\n* * *\r\n خصم چون تندى كند ، افتادگى آن را رواست * خاكساريها درين طوفان چو خاك كربلا است « 3 » \r\n* * *\r\n خوى عالم سوز شاهان ، آتش نمرودى است * طينت پاكيزهء درويش ، خاك كربلا است « 4 » \r\n* * *\r\n به سرو رياض شهادت ، حسين * كه از وى جهانى است در شور و شين\r\nشهيدى كه تا صبحگاه جزا * به خون غلتد از وى دل و ديده‌ها\r\nگل صبح در ماتمش سينه‌چاك * شب از گردِ كُلفَت « 5 » به سر كرده خاك\r\nبود هر دل و سينه‌اى ز آن عزا * شهيدى جدا ، كربلايى جدا\r\nدگر شهدها ، زهر بادا به كام * شكفتن به دل ، خنده بر لب حرام « 6 » \r\n\r\n\r\n","description":"","footnote":"\r\n( 1 ) . همان ، ص 61 .\r\n( 2 ) . همان ، ص 269 .\r\n( 3 ) . همان ، ص 426 .\r\n( 4 ) . همان ، ص 457 .\r\n( 5 ) . سختى - رنج\r\n( 6 ) . همان ، ص 623 .\r\n","page_name":" 183 ","page_number":183},
  {"content":"\r\n\r\nواعظ قزوينى در بَثُّ الشكواى معروف خود از مدحت و مرثيت سالار شهيدان عليه السلام غافل نمانده است . ابيات برگزيده‌اى از اين قصيدهء شكوه‌آميز را مرور مىكنيم :\r\n قضا به دور جهان از فلك حصار كشيد * كه خوشدلى نتواند به گرد ما گرديد\r\nبه تنگناى چنين ، در تعجبم شب و روز * كه اين قدر دل ياران ز هم چگونه رميد ؟ !\r\nجهان پر است ز بيگانگى ، نمىدانم * كه چون به شكوه زبان من آشنا گرديد ؟\r\nدرين زمانه چنان قدر دين به دينار است * كه غير مالك دينار را نيَند مريد !\r\nجهان ز ابر ورَع ، دشت كربلا شده است * فتاده شرع در او خوار چون حسين شهيد\r\nشهيد تيغ جفا ، نور ديدهء زهرا * كه در عزاش دل و ديده‌ها به خون غلتيد\r\nستم‌كشى كه ندانم به زير بار غمش * زمين چگونه نشست ؟ آسمان چسان گرديد ؟\r\nبه رسم ماتميان ، در عزاى او تا حشر * برهنه گشت جهان روز و شب سيه پوشيد\r\nبراى ماتم او ، بسته شد عمارى چرخ * علم ز صبح شد و ، سر علم بر آن خورشيد\r\nز مهر ، زد به زمين هر شب آسمان دستار * ز صبح بر تن خود روزگار جامه دريد\r\nدو صبح نيست كه مىگردد از افق طالع * كه روز را ، ز غمش گيسوان شده‌ست سپيد\r\nشفق مگو ، كه خراشيده گشت سينهء چرخ * ز بس كه در غم او روز و شب به خاك تپيد\r\nهلال نيست عيان هر محرم از گردون * كه آسمان ز غم او الف به سينه كشيد\r\nبه اين نشاط و طرب ، سر چرا فكنده به پيش ؟ * گر از هلال محرم نشد خجل مهِ عيد\r\nفتاد از شفق آتش ، سپهر را در دل * دمى كه العطش از كربلا به اوج رسيد\r\nسراب نيست به صحرا و ، موج نيست به بحر * زياد تشنگىاش بحر و بر به خود لرزيد\r\nنه سبزه است كه هر سال مىدمد از خاك * زبان شود در و دشت از براى لعن يزيد\r\nدرون لاله شد آخر ز دود آه ، سياه * ز بس كه آتش اين غصه‌اش به دل پيچيد\r\nبه آتشِ عطشِ آن جگر نزد خود را * ز شرم لعل لبش ، آب در عقيق خزيد\r\nنه گوهر است ، كه از ياد لعل تشنهء او * ز غصه ، آب به حلق صدف گره گرديد\r\nنگشت از لب او كامياب ، آب فرات * به خاك خواهد ازين غصه روز و شب غلتيد\r\nنگريد ابر بهاران ، مگر به ياد حسين * ننوشد آب گلستان مگر به لعن يزيد\r\nز بس كه تشنه به خون گشته قاتل او را * كشيده تيغ و ، به هر سوى مىدود خورشيد \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n نشسته در عرق خجلت است ، فصل بهار * كه بعد ازو گل بىآبرو چرا خنديد ؟\r\nز قدر اوست كه طومار طول سجدهء ما * به حشر ، معتبر از مهر كربلا گرديد\r\nبه دست ديده از آن داده‌اند سبحهء اشك * كه ذكر واقعهء كربلا كند جاويد\r\nعجب بلند سپهرى است درگهش ، كه در اوست * ز سبحه : انجم و از مهر كربلا : خورشيد\r\nعلوّ مرتبهء قرب را نگر كه كنند * به خاك درگه او ، سجدهء خداى مجيد\r\nتواند از غم آن شاه تا به روز حساب * سرشك معنىام از دل به روى صفحه دويد\r\nولى كجاست چنان طاقتى كه بتواند * حريف نالهء آتش‌فشان من گرديد ؟\r\nنمىرسد چو به پايان ره سخن ، بايد * مرا به دامن لب ، پاى گفتگو پيچيد\r\nسحاب باشد تا در عزاى او گريان * سپهر خواهد تا از غمش به خود پيچيد\r\nبه خاكش ، ابر كرم لحظه لحظه بارد فيض * عذاب قاتل او ، رفته رفته باد شديد « 1 » \r\nاينك با نقل تركيب‌بند هفت‌بندى عاشورايى واعظ قزوينى ، حسن ختام اين مقال را رقم مىزنيم :\r\n اى ناله ! ز جا خيز كه شد باز محرم * اى گريه ! فرو ريز كه شد نوبت ماتم\r\nاى مردمك ! از اشك ، فرو ريختن آموز * در ماتم شاه شهدا ، سرور عالم\r\nتابان نه هلال است درين ماه ز گردون * بر سينه كشيده است الف قرص مه از غم\r\nيا شعلهء افروخته‌اى در دل چرخ است * كز آه مصيبت‌زدگان گشته قدش خم\r\nيا آنكه ز شمشير ستم ، در دل گردون * زخمى است كه هر سال شود تازه ازين غم\r\nيا آنكه خراشى است به رخسار ، جهان را * در تعزيت اشرف ذَرّيت آدم\r\nيا ناخن آغشته به خونى است فلك را * از بس كه خراشيده ز غم ، سينهء عالم\r\nنى نى غلطم ، پرّهء قفل « 2 » در شادى است * يا بر رخ ايّام ، كليد در ماتم\r\nبر چهرهء ايام ، چه خونها كه روان كرد * اين خنجر كج ، از جگر مردم عالم\r\nهر شب نه مه نو شود افزون ، كه فلك را * بر سينه خراش است كه ريزد به سر هم\r\nآتش همه را ، از تف اين شعله به جان است * دل ، گر همه سنگ است ازين ماه ، كتان است \r\n\r\n\r\n","description":"","footnote":"\r\n( 1 ) . همان ، ص 480 تا 485 .\r\n( 2 ) . پرّه قفل : جزوى از قفل كه قفل را بدان محكم و مضبوط سازند . گره و دندانهء قفل ( فرهنگ معين ) .\r\n","page_name":" 185 ","page_number":185},
  {"content":"\r\n\r\n ز آن ديدهء خود سنگ ، پر از اشك شرر كرد * كاين آتش محنت به دل سنگ اثر كرد\r\nدر كان ، نه عقيق است كه از غصه يمن را * بىآبى آن تشنه‌لبان ، خون به جگر كرد\r\nتا صورت اين واقعه را ديد ، ندانم * چون آب دگر با قدح آينه سر كرد ؟ !\r\nچون چشم جهان ديد پر از ناوك بيداد ؟ * جسمى كه ، ستم كرد بر او هر كه نظر كرد !\r\nنگسست ز هم قافلهء اشك يتيمان * تا شاه شهيدان ز جهان عزم سفر كرد\r\nهر شام ، نه خورشيد نهان شد به تهِ خاك * در ماتم آن خسرو دين ، خاك به سر كرد\r\nزين تعزيه هر شام ، شفق نيست بر افلاك * خورشيد به دامان فلك ، چشم كند پاك !\r\nز آن روز كه بر خاك فتاد آن قد و قامت * بر خويش فرو رفت ز غم ، صبح قيامت\r\nآفاق به سر ، خاك سيه ريخت ز ظلمت * در خاك نهان گشت چو خورشيد امامت\r\nآن روز كه كندند ز جا ، خيمهء او را * چون كرد دگر خيمهء افلاك اقامت ؟\r\nبر نيزه چو ديد آن سر آغشته به خون را * پنداشت جهان ، سر زده خورشيد قيامت\r\nهركس كه تن بىنفسش ديد و نفس زد * باشد ز نفس بر لبش انگشت ندامت\r\nآن كس كه لب تشنهء او ديد و نشد آب * بر سينه زند از دل خود سنگ ملامت\r\nاز بارگران غم آن تشنه‌لبان بود * كآن دم نتوانست ز جا خاست قيامت\r\nآن را كه نشد ديده پر از خون ز عزايش * باشد مژه : دندان ، نگه : انگشت ندامت\r\nآن كيست كه چون لعل ، پر از خون جگر نيست * در ماتم آن گوهر درياى امامت ؟\r\nروز ، آتش آهى است كه خيزد ز دل شام * شب ، خاك سياهى است كه بر سر كند ايام\r\nبحر از غم اين واقعه ، يك چشم پر آب است * افلاك پر از آه ، چو خرگاه حباب است\r\nنگذاشته نم در دل كس ، گريهء خونين * اين موج فشرده است كه گويند سراب است !\r\nدر سينهء افلاك ، نه مهر است كه دايم * زين آتش جانسوز ، دل چرخ كباب است !\r\nتا گلْ گلِ خون شهدا ريخته بر خاك * چشم گل ، ازين واقعه پر اشك گلاب است\r\nزين غصه كه در خاك تپيدند شهيدان * بر خاك تپيدن ، صفت موج سراب است \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n از حسرت آن تشنه‌لب باديهء غم * هر موج ، خراشى است كه بر چهرهء آب است\r\nبا چهرهء پرخون چو درآيد به صف حشر * ز آن شور ندانم كه كرا فكر حساب است ؟\r\nخواهد كه رساند به جزا ، قاتل او را * ز آن اين همه با ابلق ايام ، شتاب است\r\nاى صبح جزا ! سوخت دل خلق ازين غم * شايد تو بر اين داغ شوى پنبهء مرهم\r\nشمشير نبود آن‌كه بر او خصم ز كين زد * بود آتش سوزنده كه بر خانهء دين زد\r\nهر گرد كه برخاست از آن معركه ، خود را * بر آينهء خاطر جبريل امين زد\r\nباران نبود ، كز غم لب تشنگىاش بحر * خود را به فلك برد و ز حسرت به زمين زد\r\nتا تشنه لبش ديد عقيق يمن ، از غم * صد چاك نمايان به دل از نقش نگين زد\r\nخون ريخت سر پنجهء خورشيد جهانتاب * از بس كه ز غم بر سر خود چرخ برين زد\r\nروز و شب ، ازين واقعه خونابه فشان است * چشم مه و خورشيد ، چنين سرخ از آن است\r\nآن روز قرار از فلك بىسر و پا رفت * كآرام دل فاطمه ، از دار فنا رفت\r\nدر ماتم او ، گنبد افلاك سيه شد * دود جگر سوخته از بس به هوا رفت\r\nدر ماتم او ، آب بقا جامه سيه كرد * آن روز كه او تشنه‌لب از دار فنا رفت\r\nاز ظالم سنگين دل بىرحم خسى چند * بر سرور اخيار چه گويم كه چها رفت !\r\nپرخون چو خدنگش به دل خاك فكندند * صد جا به دل همچو گلش چاك فكندند\r\nپر ساخته اين غصه ز بس كوه گران را * تا همنفسى يافته ، سر كرده فغان را\r\nآه اين چه عزايى است كه هر شب فلك پير * در نيل كشد جامه ، زمين و زمان را ؟\r\nز آن روز كه اين تعزيه شد رسم در ايام * خجلت بود از زيور خورشيد ، جهان را\r\nبسته است ره خنده بر ايام ، ندانم * چون كرد صدف بهر گهر باز ، دهان را ؟ !\r\nز آن روز كه گرديد روان خون شهيدان * چون پاى به رفت دگر آب روان را ؟ !\r\nز آن روز كه گرديد به اين حرف ، ندانم * در خويش چسان داد دهن جاى ، زبان را ؟ !\r\nاز جرأت قومى كه بر او تيغ كشيدند * انگشت ز ناوك به دهن بود ، كمان را ؟ ! \r\n\r\n","description":"","footnote":"","page_name":" 187 ","page_number":187},
  {"content":"\r\n\r\n ز آن روز كه آن نخل قد ، از پاى درآمد * چون ديد چمن بر سر پا سرو روان را ؟ !\r\nپيش نفس صبح ، ز مهر آينه گيرند * تا غرقه به خون ديده شه كون و مكان را !\r\nدر حوصلهء لفظ نگنجد دگر اين حرف * ( واعظ ) از سخن به كه ببنديم زبان را\r\nكز گريه ، دل و ديدهء خونبار فرو ماند * طاقت : ز شنيدن سخن : از كار فرو ماند « 1 » \r\n\r\n19 . شفيعاى شيرازى\r\n\r\nزندگينامه\r\nاز شفيعاى شيرازى متخلص به « اثر » در تذكره‌ها به نامهاى مختلفى ياد شده است : شفيعاى اعمى شيرازى ، شفيعاى اثر شيرازى ، ميرزا شفيعاى شيرازى ، اثر لارى ، آخوند شفيعا و اثر شيرازى .\r\nوى از شعراى نام‌آشنا و روشندل اواخر سدهء يازدهم و اوايل سدهء دوازدهم هجرى است كه در كودكى به خاطر ابتلا به بيمارى آبله ، نعمت بينايى خود را از دست داده است .\r\nشفيعاى شيرازى از شاگردان ميرزا محمد هادى قلندر متخلص به ( شرر ) و در غزل از شيوهء شعرى ميرزا سعيد اشرف سود برده و با حزين لاهيجى مؤلف تذكرة المعاصرين معاصر و معاشر بوده است .\r\nوى در زمان شاه سلطان حسين صفوى ( 1106 - 1136 ) به اصفهان عزيمت مىكند و مورد توجه او قرار مىگيرد ، و در آستانهء كهنسالى به لار مىرود و در همان شهر بدرود حيات مىگويد .\r\nاين بيت شفيعاى شيرازى از ديرباز مورد عنايت اهل ادب بوده و حكم مثل سائره را پيدا كرده است :\r\n حرمت پير مغان بر همه كس لازم است * سر زده وارد مشو ، ميكده حمام نيست ! « 2 » \r\n\r\n\r\n","description":"","footnote":"\r\n( 1 ) . همان ، ص 542 تا 545 .\r\n( 2 ) . ديوان شفيعاى شيرازى ( اثر ) ، به كوشش رضا عبد اللهى چاپ اول ( انتشارات برگ ، تهران 1372 ) ، ص 222 تا 224 .\r\nعلاقمندان به شرح احوال و آثار او مىتوانند به : آتشكدهء آذر ، تذكرة المعاصرين ، رياض العارفين ، منتخب اللطايف ، نتايج الافكار ، تذكرهء سروآزاد ، تاريخ ادبيات ايران تأليف دكتر ذبيح اللّه صفا ، الذريعه ، تاريخ فارسنامهء ناصرى و ديوان وى مراجعه نمايند .\r\n","page_name":" 188 ","page_number":188},
  {"content":"\r\n\r\n\r\nسبك شعرى\r\nشيوهء شفيعاى شيرازى ( اثر ) در انواع قالبهاى شعرى ، سبك اصفهانى است حتى تركيب هفت‌بند عاشورايى او نيز كه مبتنى بر قرائت ماتمى و عاطفى از فرهنگ كربلا است ، در همين شيوهء شعرى سروده شده است .\r\n\r\nدامنهء تأثير آثار عاشورايى\r\nشفيعاى شيرازى در مناقب ائمهء اطهار عليهم السلام قصايد رنگينى در سبك اصفهانى دارد كه براى مشتاقان اين شيوهء شعرى جاذبه‌هاى مضمونى را داراست .\r\nدر ديوان او ، يك قصيدهء مناقبى و يك قصيدهء ماتمى در رثاى سالار شهيدان وجود دارد و هفت‌بند عاشورايى او نيز زينت‌بخش ديوان اين شاعر روشندل شيرازى است .\r\nدر بررسى آثار عاشورايى چهره‌هاى آشناى سبك اصفهانى توضيح داده‌ايم كه شيوهء بيانى اين‌گونه آثار غالبا سبك عراقى و يا آميزه‌اى از سبك عراقى و سبك اصفهانى است ، ولى تركيب هفت‌بندى شفيعاى شيرازى مىتواند به عنوان يك استثنا تلقى گردد چرا كه وجه غالب بيانى آن شيوهء اصفهانى است و از همين روى در پيشينهء شعر عاشورا در زبان فارسى از آثار معدودى به شمار مىرود كه در اين سبك شعرى ساخته و پرداخته شده و منزلت خاص به خود را دارد ؛ و كسانى كه شعر آيينى را در سبك اصفهانى دنبال مىكنند ، اين‌گونه آثار شفيعاى شيرازى راهگشاى آنان تواند بود .\r\n\r\nبرگزيدهء آثار عاشورايى\r\nضمن مرور ابياتى از دو قصيدهء مناقبى و ماتمى او دربارهء سالار شهيدان ، حسن ختام اين مقال را با نقل تركيب‌بند عاشورايى وى رقم مىزنيم :\r\n چراغ ديدهء نور خدا ، حسين شهيد * كه باشد از غم او خون ديده ، دامنگير\r\nچرا ستاره ز چشمش به جاى اشك نريخت * در آن نفس كه عيان ديد چرخ پر تزوير :\r\nز پا فتاده محبان و ، مانده او تنها * چو چشم ريخته مژگان به گرد فتنه اسير\r\nبه مهر خاك ضريحش چنان قوى حالند * مواليان ، كه كسى مهر را كند تسخير \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n سپرده است دم خود به تربت تو مسيح * كه ذره‌اى است از آن ، جسم مرده را اكسير\r\nهلال تيغ تو ، هر روز مىتواند باز * ز نو گرفت جهان را چو مهر عالمگير\r\n( اثر ) ! به شيوهء خاصان كف نياز برآر * كز انتظار دعاى تو شد اجابت ، پير ! « 1 » \r\n* * *\r\n اهل معنى را بود خاصيت كان طلا * شعرشان دارد كمال و قدر و ، خود باشند خوار !\r\nنيست غير از معنى رنگين اثاث البيت‌شان * خوشدلند از حاصل دنيا به شعر آبدار\r\nخاصه اشعارى كه باشد در پناه شاه دين * كعبهء اهل يقين ، خورشيد اوج افتخار\r\nخشك شد چون شير مادر ، آب در پستان خاك * از فراتش منع چون كردند قوم نابكار\r\nدر عزاى خاندانش ، تا زمين كربلا * از سرشك گرم باقى ماندگان شد داغدار\r\nدر دل خود هر كه يابد ذرّهء مهر تو را * تا ابد گردد به گرد خويشتن پروانه‌وار\r\nنوشداروى شفايى از تو دارم التماس * تا شوم در قوت طالع ، علم در روزگار\r\nتنگ شد وقت اجابت ، دردسر كم كن ( اثر ) ! * بر زبانها شد گره آمين كف حاجت برآر « 2 » \r\n\r\nهفت بند\r\n شد محرم ، كز زمين و آسمان خيزد فغان * حلقهء ماتم شود آفاق ، بر اهل جهان\r\nدر نظر تيغ سيه تاب آيد از ظلمت هلال * بس كه آه اهل ماتم سوى گردون شد روان\r\nعالمى را ، آتش اين غم به خاكستر نشاند * ريخت رنگ ماتم از گرد كدورت ، آسمان\r\nچرخ ، پندارى ز شور كربلا آگاه بود * كز ازل در جامهء ماتم به عالم شد عيان\r\nهمچو مژگان ، رو به هم آورده گرم شيونند * بر سر چشم و چراغ مصطفى ، كر و بيان\r\nبس كه جانها شعله بار از آتش اين ماتم است * حرف آب از دل اگر جارى شود ، سوزد زبان\r\nروز و شب ، گردون به كف دارد و سنگ از مهر و ماه * مىزند بر سينه ، از داغ امام انس و جان\r\nشمع بزم آفرينش ، نخل گلزار شباب * گوهر تاج امامت ، نور چشم بو تراب \r\n\r\n\r\n","description":"","footnote":"\r\n( 1 ) . همان ، ص 222 تا 224 .\r\n( 2 ) . همان ، ص 228 و 30 .\r\n","page_name":" 190 ","page_number":190},
  {"content":"\r\n\r\n گرچه گردون با دلى از سنگ باشد سخت‌تر * راست نتواند نمود از بار اين محنت ، كمر\r\nدر سوادِ ديده‌ها از گريه شور كربلاست * وز قيامت ، مىدهد بيتابى دلها خبر\r\nبس كه بر بالاى هم ، داغ مصيبت چيده است * دل به رنگ لالهء صد برگ آيد در نظر\r\nاز خراش سينه مىپيچد به هم پاى نفس * وز هجوم گريه مىغلتد به خون ، نور بصر\r\nدست را ، كى فرصت پرسيدن چشم ترست ؟ * يا گريبان مىدرد ، يا خاك مىريزد به سر\r\nبس كه دشت خاك امكان شد ز جوش گريه تار « 1 » * غير گرد غم نمىآيد غبارى در نظر\r\nخار و خس سيراب و او را چون تف ياقوت بود * بر لب گوهرفشان ، تبخاله از سوز جگر\r\nآن‌كه چون مهر نبوت ، داشت از روى شرف * جا به دوش مصطفى ، تير بلا را شد هدف\r\nآب بر روى امام خويش بستند آن سپاه * پس به آب تيغ ، شستند از جبينش گرد ماه !\r\nبس كه از خون ، كربلا سيراب شد ، چون خارپا * تا ابد ز آن دشت خون‌آلود مىرويد گياه\r\nبر تن ماهى به رنگ پيكر مه داغهاست * دارد اين غم ، داغ عالم را ز ماهى تا به ماه\r\nروز ميدان ، كس ركابش غير موج خون نداشت * مهر را باشد شفق همراه ، در روز سياه\r\nبر سپاه خصم چون آورد رو ، او را نبود * جز نگاه حسرت اهل حرم از پى پناه\r\nچون درآمد سروَش از پا ، بر سر بالين نداشت * مهربانى همچو شمع كشته ، غير از دود آه\r\nجان ، روان شد از تن اهل حرم چون بازگشت * مركبش چون قالب بىجان به سوى خيمه‌گاه\r\nبر زمين افتاده چون نور مهان ، گردون جناب * مانده همچون ديدهء بىمردمك خالى ركاب\r\nديده پوشيدند ، چون ديدند خالى صدر زين * ماند مسند بىجم و ، افتاده از خاتم نگين\r\nابر ماتم ، خيمه زد در گلشن آل عبا * آشكارا شد ز جوش گريه ، توفان از زمين\r\nعرصه شد بر عالم ايجاد ، تنگ از موج خون * شد سوار رود نيل از پرسش چشم ، آستين\r\nهمچو مجمر ، رخنه صد جا داد بر خود آسمان * تا بريزد از هم ، اركانش ز آه آتشين\r\nچون نباشد آدم از روى ملايك شرمسار ؟ * كز بنى آدم پديد آيد خطايى اين چنين \r\n\r\n\r\n","description":"","footnote":"\r\n( 1 ) . تصحيح قياسى شد .\r\n","page_name":" 191 ","page_number":191},
  {"content":"\r\n\r\n حلّه بر تن چاك زد زهرا ، به رسم حوريان * دشت ماتم شد به رنگ كربلا ، خلد برين\r\nطوبى ، آب از ريشهء بيد مولّه « 1 » مىخورد * تا درين ماتم تواند زد سر خود بر زمين\r\nدر عزاى خانه زاد خويشتن ، بيت الحرام * از لباس اهل ماتم بر نيايد تا قيام « 2 »\r\nبس كه مىجوشند در بامش تمام قدسيان * گشته خون از ناودان كعبه چون مژگان روان\r\nنغمه ، پرشيون كند تار حسينى در حجاز « 3 » * در مقام اين شعله ابراهيم را تا سوخت جان\r\nحلقهء در بس كه كار سيل غم بالا گرفت * حلقهء چشمى است پندارى به ماتم خون‌فشان\r\nبر رخ باب الصّفا واشد در ظلمت ، چو ديد * خانه خواه خويش بر خوان شهادت ميهمان\r\nشد دلى پرخون ز موج گريه ، قنديل حرم * بس كه مىبارد سرشك از ديدهء اهل جهان\r\nاز صفا و مروه ، بطحا را به كف باشد دو سنگ * مىزند بر سينه از داغ غم لب‌تشنگان\r\nزمزم از گرد كدورت ، خاك بر سر مىكند * مانده بر جاى خود از حيرت نمىگردد روان\r\nپردهء ظلمت شد آخر جوشن بادام چشم * سوخت از بس در عزايش روغن بادام چشم\r\nصبح ، هر روز از صف مشرق بر افرازد لوا ؟ * يا فلك بندد به مرگ خرمى نخل عزا ؟\r\nمىنمايد از شفق ، هر روز قرص آفتاب ؟ * يا سر شاه شهيدان است در طشت طلا ؟\r\nسرنگون از موج خون شد خيمهء آل رسول ؟ * يا فتاده نوح را ، كشتى به گرداب بلا ؟\r\nگردباد ، از تربت لب‌تشنگان گردد علم ؟ * يا ز حسرت خاك بر سر مىكند آب بقا ؟\r\nاز پى خورشيد تابان در شفق زد غوطه ، شام ؟ * يا به خون آلوده گيسوى شهيد كربلا ؟\r\nهر شب از انجم شود چشم ملايك اشكبار ؟ * يا ازين غم بر تن افلاك باشد داغها ؟\r\nدر تن گردون الف داغى است مد كهكشان ؟ * يا گريبانى است چاك از ماتم آل عبا ؟\r\nچون ( اثر ) ! اهل جهان را دل در آتش ز اين عزاست * سينه‌ها از جوش اين ماتم ، زمين كربلاست \r\n\r\n\r\n","description":"","footnote":"\r\n( 1 ) . بيد مجنون\r\n( 2 ) . قيامت\r\n( 3 ) . تصحيح قياسى شد .\r\n","page_name":" 192 ","page_number":192},
  {"content":"\r\n\r\n چند باشد اى فلك ! بنياد دوران برقرار ؟ * خانهء دين شد خراب از گردشت ، شرمى بدار !\r\nچند صحبت بر جراحتها نمك‌پاشى كند ؟ « 1 » * چند سازى تازه ، داغ خلق را اى روزگار ؟\r\nعرصهء جولان سيلاب فنا كن ، خاك را * چند گرد فتنه برخيزد ازين دشت غبار ؟\r\nمجلس افروز شبستان عدم كن ، مهر را * چون چراغ كشته ، در بيرون اين بزمش گذار\r\nسفرهء شطرنج انجم را بپاش از يكدگر * دورريز اين استخوان پوسيده‌ها را از كنار\r\nاز مه و صبح است چون آماده كافور و كفن * تا به كى دارى بنات النّعش را در زير بار\r\nاهل دنيا را به مرگ زندگى بنشان به خاك * پس قيامت را به تكبير فنا كن آشكار\r\nتا برافرازد علم تيغ مكافات از نيام * گل كند از آتش دوزخ صلاى انتقام « 2 » \r\n\r\n20 . جوياى تبريزى ( ف 1118 )\r\n\r\nزندگينامه\r\nميرزا داراب بيگ متخلص به ( جويا ) فرزند ملا سامرى اصلا تبريزى است ولى چون زادگاهش در كشمير بوده به جوياى كشميرى نيز معروف است .\r\nوى از غزلپردازان نام‌آور سبك اصفهانى در سدهء يازدهم و اوايل سدهء دوازدهم هجرى است و در دوران عالمگير پادشاه در هند مىزيسته و مورد عنايت او قرار داشته است .\r\nاگرچه در سخن ، از شيوهء صائب تبريزى ( 1010 - 1081 ) پيروى مىكرده ولى از شاگردان محمد سعيد اشرف و ملا رضاى تجلى بوده است ، و بسيارى از شعراى هم‌روزگار او در هند از شاگردان وى بوده‌اند ، از قبيل : عبد العلى ( طالع ) ، عبد العزيز ( قبول ) ميرزا ساطع ، و همو پس از غنى كشميرى بر همگنان خود برترى داشته است . برادران جوياى تبريزى نيز در شعر دستى داشته‌اند : كامران ( گويا ) و فتح على ( مسكين ) كه اين هردو نيز زادگاهشان كشمير بوده است .\r\n\r\n\r\n","description":"","footnote":"\r\n( 1 ) . تصحيح قياسى شد .\r\n( 2 ) . همان ، ص 182 تا 184 . متأسفانه ديوان چاپى شفيعاى شيرازى پر از اغلاط چاپى است و گاهى نيز اشتباهاتى در آن رخ داده كه مسلما سهو القلم است . براى نمونه : بخش چهارم ديوان وى به « ترجيعات » اختصاص داده شده در حالى كه دو تركيب‌بند در اين قسمت آمده ولاغير ! .\r\n","page_name":" 193 ","page_number":193},
  {"content":"\r\n\r\nبنابر نوشتهء تذكره‌نويسان ، جوياى تبريزى با سالك يزدى ، سالك قزوينى و كليم كاشانى معاصر و معاشر بوده است . « 1 »\r\nديوان چاپى وى در هفت بخش و در 452 صفحه تنظيم شده است : غزلها ، قصايد ، ترجيع بندها ، مثنوىها ، رباعيات ، قطعات و رقعات .\r\n\r\nسبك شعرى\r\nجوياى تبريزى از چهره‌هاى نامدار و مطرح در سبك اصفهانى به شمار مىرود و در شعر او مضامين رنگين و بديع ، نازك‌انديشى و تصويرهاى ناب به وفور يافت مىشود و همان گونه كه گفتيم در شعر از سبك صائب پيروى مىكرده است .\r\n\r\nدامنهء تأثير اشعار عاشورايى\r\nجوياى تبريزى قصايد بلندى در ستايش رسول خدا ، امام على ، حضرت صديقهء طاهره ، امام حسين ، امام زين العابدين ، امام محمد باقر ، امام موسى كاظم ، امام صادق ، امام جواد ، امام رضا ، امام حسن مجتبى ، امام حسن عسكرى و امام زمان ( عليهم السلام ) سروده « 2 » و اغلب اين قصايد آيينى ، غزلى هموزن و همرديف و همقافيه را به دنبال دارد كه مىتوان عنوان غزل - قصيده را براى آنها برگزيد ، امّا غزل - مثنوىهاى شعراى امثال جوياى تبريزى چندان تازگى ندارد ، چرا كه در پيشينهء « ساقىنامه‌سرايى » نيز به بسيارى از ساقىنامه‌ها ( در قالب مثنوى ) برمىخوريم كه يك يا چند غزل را با خود دارند . كسانى كه مايل به تحقيق در اين‌باره هستند مىتوانند به تذكرهء ميخانه تأليف ملا عبد النبى فخر الزمان قزوينى و تذكرهء پيمانه تأليف احمد گلچين معانى مراجعه نمايند .\r\nاز وى دو قصيدهء بلند و شيواى مناقبى در ستايش حضرت سيد الشهداء در دست است كه يكى مرّدف به « گوهر » و ديگرى غير مردّف است ، و نيز قطعه شعرى شش بيتى در توصيف كربلا دارد كه سرشار از مضامين بلند و رنگين است و ارادت زايد الوصف او را به آن وجود نازنين\r\n\r\n\r\n","description":"","footnote":"\r\n( 1 ) . ديوان جويا تبريزى ، به اهتمام پرويز عباسى داكانى چاپ اول ، ( انتشارات برگ ، تهران ، سال 1378 ) ، ص 22 تا 24 . براى آشنايى بيشتر با شرح احوال و آثار او مىتوان به منابعى همچون : تاريخ كبير كشمير تأليف محى الدين مسكين ، تاريخ كشمير اعظمى تأليف خواجه محمد اعظم شاه ، صبح گلشن تأليف سيد على حسن خان ، الذريعه تأليف شيخ آقا بزرگ تهرانى شمارهء 1303 ، منتخب اللطايف تأليف رحم على خان ايمان ، تذكرهء شعراى پارسى زبان كشمير نوشتهء عبد الحميد عرفانى و ديوان چاپى او كه به اهتمام اديب فرهيخته و پژوهشگر آقاى دكتر پرويز عباسى داكانى سامان يافته ، مراجعه كرد .\r\n( 2 ) . همان ، از ص 311 تا 377 .\r\n","page_name":" 194 ","page_number":194},
  {"content":"\r\n\r\nنشان مىدهد . دو ترجيع‌بند او نيز در مناقب امير مؤمنان و امام رضا خواندنى است . « 1 » مرور اين‌گونه آثار بلند و پرمحتوا براى شعرايى كه مىخواهند در زمينهء شعر آيينى خصوصا شعر عاشورايى آثار تازه و بديعى را ارايه كنند ، راهگشاست ، همان گونه كه آثار امثال جوياى تبريزى در تغيير نگرش و غناى فكرى شاعران همعصر آنان سهم به سزايى داشته است و با اينكه حدود سه قرن از عمر اين‌گونه آثار مىگذرد ، هنوز طراوت و گيرايى خود را حفظ كرده‌اند .\r\n\r\nبرگزيدهء آثار عاشورايى\r\nشايد در بادى امر ، اطلاق شعر عاشورايى به اشعار مناقبى كه در ستايش حسين بن على عليه السلام سروده شده ، منطقى به نظر نرسد ولى بايد در نظر داشت كه اغلب اين آثار منظوم خصوصا از شعراى نازك‌خيالى همچون جوياى تبريزى داراى مفاهيم بلند ارزشى است كه در تبيين ابعاد وجودى سالار شهيدان افق‌هاى تازه‌اى از معرفت را فراروى آدمى مىگسترد و روح تشنهء پويندگان اين راه را از زلال ولايت سيراب مىكند . ابتدا ابياتى از دو قصيدهء مناقبى جويا را در ستايش حسين بن على عليه السلام نقل مىكنيم و در پايان به عنوان حسن ختام اين مقال از قطعه شعر كوتاه او در توصيف كربلا بهره خواهيم گرفت :\r\n اگرچه نظم تو ( جويا ) ! تمام چون گهرست * وليك فرق ز گوهر بسى است با گوهر\r\nغزل سرودى ، زين پس به منقبت پرداز * ز بحر طبع برون آر بىبها گوهر\r\nشه سرير امامت ، حسين ، ابن على * كه هست در نظرش كمتر از گيا ، گوهر\r\nدُرِّ يتيم محيط نبوّتى شاها ! * رسانده است به دريا ، نسب تو را گوهر\r\nمركب است وجود تو از نبىّ و على * زهى اصالت ذاتى و ، مرحبا گوهر !\r\nبه بحر گرفتد از خصم زرد روى تو عكس * شود به دريا همرنگ كهربا ، گوهر\r\nسرشك ماتميانت نشد ، ازين جهت است * كه اعتبار ندارد به چشم ما ، گوهر\r\nبه خاك راه تو ، تا كرده‌ايم ديده سياه * سرشك‌وار فتاده ز چشم ما ، گوهر\r\nشوم چو مدح سرايندهء تو ، مىگردد * دلم محيط و دهانم صدف ، ثنا گوهر\r\nمدام آب ، گره در گلوى خصم تو باد ! * شود صدف را در كام ، قطره تا گوهر « 2 » \r\n\r\n\r\n","description":"","footnote":"\r\n( 1 ) . همان ، ص 381 تا 386 .\r\n( 2 ) . همان ، ص 338 و 339 .\r\n","page_name":" 195 ","page_number":195},
  {"content":"\r\n\r\nباز از اوست :\r\n چه حيله‌ها كه نديدم ز چرخ بوقلمون * چه كنيه‌ها كه نورزيد آسمان با من\r\nپناه مىبرم اكنون ز جور او به شهى * كه حل مشكلم آنجا شود به وجه حسن\r\nحسين ابن على ، خسرو زمين و زمن « 1 » * فداى مرقد پاكش من و هزار چو من !\r\nجبين ماه نو ، از سجدهء درش پرنور * ز خاك درگه او ، ديدهء ملك روشن\r\nبود هميشه به راه خدنگ دلدوزت * تمام چشم ، تن دشمن تو چون جوشن\r\nبود به پيكر خصم تو ، جانشين گل * ز ضرب گرز گران‌سنگ ، مهرهء گردن\r\nكمند را چو تو كارسنان بفرمايى * به فرض ، باشد اگر دشمن تو رويين تن :\r\nبه زور معجز سرپنجهء عدو بندت * گذر كند ز تنش همچو رشته از سوزن\r\nاگر به چشم غضب سوى آسمان نگرى * ز بيم ، بسكه بلرزد به خويش چرخ كهن\r\nبه روى خاك بيفتد ستاره از گردون * چنان ، كه آرد به ريزد برون ز پرويزن « 2 »\r\nزبان وحى بيانى كجاست ؟ تا كه كنم * ثنا و مدح حسين على به وجه حسن « 3 » \r\n\r\nدر توصيف كربلا\r\n كو طالع و بخت آن‌كه باشم * در حضرت كربلا ، ز زوّار\r\nچينم گل بوسه با لب شوق * گاهى از در ، گهى ز ديوار\r\nمالم برِ خاك آستانش * هر دم « 4 » روى نياز ، صد بار\r\nآن گه به زبان عجز و زارى * گويم رفيق ره كه هشدار « 5 » !\r\nچون در رسدم اجل به ناگاه * اين است وصيتم كه : زنهار !\r\nگرد رخ من ، ز خاك آن كوست * ناشسته مرا به خاك بسپار « 6 » \r\n\r\n\r\n","description":"","footnote":"\r\n( 1 ) . زمان\r\n( 2 ) . بادزن\r\n( 3 ) . همان ، ص 356 تا 357 .\r\n( 4 ) . ظ : هر لحظه\r\n( 5 ) . ظ : گويم كه رفيق راه هشدار\r\n( 6 ) . همان ، ص 431 .\r\n","page_name":" 196 ","page_number":196},
  {"content":"\r\n\r\n\r\n21 . تأثير تبريزى ( 1060 - 1129 )\r\n\r\nزندگينامه\r\nمحسن ( تأثير ) تبريزى ( 1060 - 1129 ) از شاعران پرتوان سبك اصفهانى در اواخر سدهء يازدهم و اوايل سدهء دوازدهم هجرى است .\r\nنسب وى از جانب مادر به محمد حسين خطيبى تبريزى و از طرف پدر به ابو الخان زرگر تبريزى مىرسد و تخلص « تأثير » را به صلاحديد محمد خان وزير سابق ديوان اعلى براى خود برگزيده است .\r\nاجداد تأثير تبريزى در زمان شاه عباس اول ( 996 - 1038 ) از تبريز به اصفهان كوچ مىكنند و در محلهء عباس آباد شهر اصفهان سكونت اختيار مىكنند و او در همين شهر متولد مىشود ولى با اين وجود وى بر تبريزى بودن خود تأكيد داشته و به آن افتخار مىكرده ولى گوشه چشمى هم به زادگاه خود اصفهان داشته است :\r\n حاذق نبض سخن در همهء عالم نيست * به جز از صائب و تأثير ، كه از تبريزند \r\n* * *\r\n مرا تأثير ! خاطر در صفاهان جمع مىگردد * كنم از رشتهء حبّ الوطن شيرازه ديوان را \r\nدر تاريخ يزد و سخنوران يزد او را يزدى معرفى كرده‌اند كه اشتباه است و اقامت وى در يزد چندان طولانى نبوده است . ضمنا وى اشعارى به زبان آذرى نيز دارد . تأثير از دانشمندان عصر خود در اصفهان به شمار مىرفته و علوم متداول زمانهء خود را از قبيل : علوم قرآنى ، حديث ، فقه و تفسير ، در محضر بزرگانى چون آقا حسين خوانسارى آموخته و معلومات او بازتاب گسترده‌اى در اشعار او پيدا كرده « 1 » به گونه‌اى كه اشعار آيينى وى را تشخص ويژه‌اى بخشيده است . ديوان چاپى وى علاوه بر پيشگفتار و ترجمهء احوال و تعليقات و فهارس داراى پنج بخش است :\r\n1 . قصايد 2 . مثنويات 3 . غزليات 4 . متفرقات 5 . رباعيات\r\nتأثير تبريزى ارادت زايد الوصفى به ذوات مقدس معصومين عليهم السلام داشته و در جاى جاى ديوان اشعارش مىتوان بازتاب اين ارادت خالصانه را مشاهده كرد :\r\n\r\n\r\n","description":"","footnote":"\r\n( 1 ) . رك : ديوان محسن تأثير تبريزى ، به تصحيح امين پاشا اجلالى ، چاپ اول ( مركز نشر دانشگاهى ، تهران ، 1373 ) .\r\n","page_name":" 197 ","page_number":197},
  {"content":"\r\n\r\n هواى مشهد سلطان كربلا دارم * مَلَك ، هوس كند آن را كه من هوا دارم\r\nسزد كه شمع چو پروانه بر سرم گردد * سر طواف شهيدان كربلا دارم\r\nز ذوق طوف شهيدان كربلا ( تأثير ) ! * چه شهدهاست كه در كام مدعا دارم\r\nز آه و ناله و فرياد در عزاى حسين * ز من هر آن چه قضا شد سر ادا دارم \r\n* * *\r\n اى شاه شهيدان ! ز تو جامى خواهم * همراهى خيل شهدا مىخواهم\r\nكامى ز شكرلبان خلدم هوس است * يك قطعه زمين ز كربلا مىخواهم \r\n* * *\r\n از خاك نجف ، تهيه كن بستر خويش * در بحر شفاعت بفكن لنگر خويش\r\nدر ارض نجف اگر نگردى مدفون * تأثير چه خاك مىكنى بر سر خويش ؟ \r\nمحمد على تربيت در دانشمندان آذربايجان محل دفن تأثير تبريزى را در اصفهان ذكر كرده است . « 1 »\r\n\r\nسبك شعرى\r\nتأثير تبريزى از سه سبك شعرى پيروى مىكرده است : در غزل و قصيده ، سبك اصفهانى معروف به سبك هندى را مورد نظر قرار داده و در قالب مثنوى از سبك حكيم نظامى گنجوى متأثر بوده است و در رباعيات او سبك عراقى و گاه آميزه‌اى از سبك عراقى و سبك اصفهانى ديده مىشود .\r\nتأثير تبريزى داراى چندين منظومه در قالب مثنوى است :\r\n1 . مثنوى جهان‌نما در وزن مخزن الاسرار سرودهء حكيم نظامى .\r\n2 . مثنوى گلزار سعادت در بحر هزج مسدس محذوف و مقصور .\r\n3 . مثنوى دعوة العاشقين بر وزن خسرو شيرين حكيم نظامى .\r\n4 . مثنوى ثمرة الحجاب با تأثيرپذيرى از هفت پيكر ، از حكيم نظامى .\r\n5 . مثنوى منهاج المعراج در پيروى از اقبالنامهء حكيم نظامى .\r\n6 . مثنوى حسن اتفاق بر وزن ليلى و مجنون حكيم نظامى .\r\n\r\n\r\n","description":"","footnote":"\r\n( 1 ) . براى تحقيق بيشتر پيرامون زندگينامه و آثار وى بايد به منابعى از قبيل : ديوان تأثير تبريزى ، ريحانة الادب ، آتشكدهء آذر ، ج 3 ، تذكرهء سخنوران يزد ، تاريخ يزد ، دانشمندان آذربايجان ، سفينهء خوشگو و مجمع الفصحاء مراجعه كرد .\r\n","page_name":" 198 ","page_number":198},
  {"content":"\r\n\r\n7 . مثنوى ميمنت‌نامه به پيروى از شاهنامهء فردوسى .\r\n8 . مثنويى كه در آغاز رسالهء معماى او آمده است . « 1 »\r\nبا اينكه تأثير تبريزى همانند بسيارى از شاعران همعصر خود آرزوى سفر به هند را داشته ، ولى تا پايان عمر توفيق اين سفر را پيدا نكرده و طبق نوشتهء مؤلف سفينهء خوشگو ديوان اشعار وى براى حكيم الممالك شيخ حسين متخلص به شهرت به هند فرستاده مىشود و توسط همو اشعار تأثير تبريزى در محافل ادبى آن سامان مطرح شده و مورد استقبال و استفادهء اديبان قرار گرفته است . در فرهنگ آنندراج تأليف محمد پادشاه و چراغ هدايت نوشتهء عليخان آرزو كه دو فرهنگ معروف آن ديارست نمونه‌هايى از اشعار تأثير تبريزى به عنوان شاهد مثال ديده مىشود . « 2 »\r\n\r\nدامنهء تأثير آثار عاشورايى\r\nتأثير تبريزى ادامه دهندهء حركتى است كه به پايمردى صائب تبريزى ( 1010 - 1081 ) و واعظ قزوينى ( 1027 - 1090 ) و ملا عبد الرزاق لاهيجى ( متوفاى 1072 ه . ق ) در قلمرو شعر آئينى خصوصا شعر عاشورا در سبك اصفهانى شروع شد و پس از تأثير تبريزى ( 1060 - 1129 ) ، حزين لاهيجى ( 1103 - 1180 ) و تنى چند از پيروان اين سبك شعرى ، اين حركت را ادامه دادند .\r\n\r\nبرگزيدهء آثار عاشورايى\r\nتأثير تبريزى داراى دو تركيب‌بند عاشورايى است : يك تركيب هفده‌بندى كه دوازده‌بند اول آن به اقتفاى تركيب‌بند محتشم كاشانى ( متوفاى 996 ه . ق ) است و پنج‌بند مابقى در همان وزن ولى با كلمات « قافيه » و « رديف » ديگر ، « 3 » و تركيب‌بند دوم تأثير تبريزى داراى هشت‌بند است در وزنى ديگر و فضاى ماتمى ديگر . « 4 »\r\nوى علاوه بر دو تركيب‌بند ياد شده ، يك قصيدهء فاخر در منقبت سالار شهيدان دارد در 56 بيت كه ابيات پايانى آن داراى صبغهء ماتمى است . « 5 »\r\n\r\n\r\n","description":"","footnote":"\r\n( 1 ) . همان ، ص 18 و 19 .\r\n( 2 ) . همان ، ص 22 .\r\n( 3 ) . همان ، ص 50 تا 60 .\r\n( 4 ) . همان ، ص 61 تا 64 .\r\n( 5 ) . همان ، ص 48 تا 50 .\r\n","page_name":" 199 ","page_number":199},
  {"content":"\r\n\r\nهمو در قطعه شعرى كه دارد به اين سؤال پاسخ داده است كه چرا حسين بن على عليه السلام مانند ديگر امامان معصوم عليهم السلام راه « تقيّه » را در پيش نگرفت و بر يزيد خروج كرد ؟ « 1 »\r\nو نيز تأثير تبريزى در مثنوى جهان‌نماى خود كه در وزن مخزن الاسرار سروده شده ، پس از نيايش به درگاه حضرت احديت ، نعت حضرت خاتم الانبياء صلى اللّه عليه و آله و سلم توصيف معراج آن حضرت ، و منقبت امير مؤمنان على عليه السلام براى ديگر ائمهء طاهرين عليهم السلام ، مناقبى در دوازده بيت براى هر كدام و با عناوينى جداگانه به ترتيب نظام امامتى آنان دارد « 2 » و در عظمت وجودى و رثاى حضرت سيد الشهداء عليه السلام نيز داد سخن داده كه براى پرهيز از دامنه‌دار شدن سخن ، ناگزير به نقل ابيات برگزيده‌اى از قصيدهء مناقبى ماتمى او و نيز تركيب هفده‌بندى وى بسنده مىكنيم :\r\n هر كه از عين اليقين بينا درين عبرت سراست * بىگمان داند كه اين دار الفنا ، دار البلاست\r\nوحشتستان جهان ، منزلگه آرام نيست * بهره از راحت ندارد گر گدا ، گر پادشاست\r\nاز قضاى آسمانى هيچ‌كس آسوده نيست * هر كرا بينى ، به دست او به نوعى مبتلاست\r\nتشنه‌لب مانند از بحر جهان ، خاصان حق * شاهد اين مدعا : كم آبى امّ القراست\r\nلايق خون شهادت كى بود هر بىجگر ؟ * اين ، حناى پنجهء مردانهء آل عباست\r\nشير مردانى كه سر در راه جانان داده‌اند * جمله را سردفتر و سرخيل ، شاه كربلاست\r\nحجت حق ، شاه مظلومان ، حسين تشنه‌لب * كز لب گوهر بيان بىنور جان معجز نماست\r\nعالِم علم لَدُنّى ، واقف اسرار حق * آن‌كه مجموع خلايق را امام و پيشواست\r\nجبرييلش : مهد جنبان ، مركبش : دوش نبى * ناز پرورد ملايك ، نور چشم مصطفىست\r\nبس كه در راهش عزيزان جانفشانى كرده‌اند * بوى جان آيد ز خاكى كز زمين كربلاست\r\nز آب حيوان ، خضر تنها يافت عمر جاودان * چاره سازد خاك او ، هر جا كه دردى بىدواست\r\nبىفضيلت ، ذكر تسبيحى كه نه از خاك اوست * مرحبا خاكى كه دايم مظهر نام خداست\r\nاختران ، خونين‌جگر ، از دانه‌هاى سبحه‌اش * مهر را ، آتش به جان از رشك مهر كربلاست \r\n\r\n\r\n","description":"","footnote":"\r\n( 1 ) . همان ، ص 111 تا 129 .\r\n( 2 ) . همان ، ص 111 تا 129 .\r\n","page_name":" 200 ","page_number":200},
  {"content":"\r\n\r\n تا شد از لب تشنگان كربلا منع فرات * گر ز غم آب سيه چشم فرات آرد به جاست\r\nز آن مصيبت ، بس كه زد بر چهره ناخن از حباب * آب را ، بر رو خراش موج اگر باشد رواست\r\nآبرويى ، آب را گر بود از خجلت نماند * هم ز گردابش به خود پيچيدن از اين ماجراست\r\nدر عزايش ، نه فلك در چرخ نخل ماتمى است * ابر هم ، يك چشم گريان زين غم وحشت‌فزاست\r\nزين الم هر صبح سازد چاك ، جيب خويش را * زين مصيبت هر سر شب ، شام هم گيسوگشاست\r\nنيست تنها از سيه‌پوشان اين ماتم ، سپهر * كعبه را هم تا قيامت جامه نيلى زين عزاست\r\nهر سحر ، بر عارض گلها نه جوش شبنم است * لاله و گل نيز گريان بهر شاه كربلاست\r\nگرچه سال اين مصيبت از هزار افزون بود * چون محرم شد ، ز نو گويا كه اين ماتم به پاست\r\nآن‌كه مى را سركه سازد از شرافت حايرش * زايران را هم اگر پاك از گنه سازد ، به جاست\r\nدر ره دين ، آن‌كه هفتاد و دو تن قربان كند * گر به او بخشند هفتاد و دو ملت را ، سزاست\r\nيا امام المتقين ! ( تأثير ) كار افتاده را * دستگيرى كن ، كه از دست تو چشمش بر عطاست « 1 » \r\n\r\nهفده بند تأثير تبريزى\r\n اى دل ! فكار باش كه ايام ماتم است * اى جان ! سياه پوش كه ماه محرم است\r\nاى ديده ! خون ببار دمادم ، كه اهل ديد * دانند آن دمى كه غنيمت ، همين دم است\r\nزهرى ز نو بريخت به كام جهانيان * جام هَلاهِلى « 2 » كه هلال محرم است\r\nباز اين عزاى كيست كه دوران ز سرگرفت * عالم چو موى ماتميان تار و درهم است\r\nدورى ز غم رسيد كه لبريز شد ز خون * گر كاسهء گدايى ، اگر ساغر جم است\r\nاين حشر درد و داغ كه هر سال نو شود * گر بيش خوانمش ز قيامت ، همان كم است\r\nرنگى ز گريه ، دست مصيبت به آب ريخت * كز غم ، جهان چو آينه يك چشم پر نَم است\r\nبر آب داد شهرت توفان نوح را * طغيان اين سرشك كه در چم عالم است\r\nاشكى كزين غم است به چشم جهانيان * در چشم لاله و گل اين باغ ، شبنم است\r\nكم نيست بهر اهل ستم ، روز رستخيز * اين چوب انتقام كه از گريه در نم است \r\n\r\n\r\n","description":"","footnote":"\r\n( 1 ) . همان ، ص 48 تا 50 .\r\n( 2 ) . هلاهل : نوعى زهر بسيار كشنده\r\n","page_name":" 201 ","page_number":201},
  {"content":"\r\n\r\n در چرخ هم ، ز شعلهء اين درد سوزناك * خورشيد ، آتش دل عيساى مريم است\r\nآن داغ تازه گشت كه هر داغديده را * درد و غمى كه هست ، درين داغ مدغم است\r\nتاريك شد به ديده چو شب ، روز مردمان * گويا غروب نيّر مولاى اعظم است\r\nنور دو چشم فاطمه ، محسودِ نيِّريَن * رنگين حناى پنجهء آل عبا ، حسين\r\nجز غم نبود مائدهء خوان كربلا * جز خون نبود نعمت الوان كربلا\r\nاز نان لخت‌هاى دل و آب ديده بود * كردند اگر ضيافت مهمان كربلا\r\nتا شور حشر بر دل ناسور مىرسد * صد كاروان نمك ز نمكدان كربلا\r\nز آن دم كه گشت شعله‌ور آن آتش قتال * سيخى است جاده بر دل بريان كربلا\r\nهمچون نمك ، در آتش دلها فغان كند * شور شبِ وداع اسيران كربلا\r\nافلاكيان ، هنوز به سر خاك مىكنند * ز آن گردها كه خاست ز ميدان كربلا\r\nپاى فرات ، آبله‌دار از حباب شد * در جستجوى سوخته جانان كربلا\r\nآب روان ز موج ، الف مىكشد هنوز * از انفعال حلق شهيدان كربلا\r\nشد شمع‌وار ريشه كن از سوز تشنگى * نخلى كه سركشيد ز بستان كربلا\r\nدر قيد رشته همچو اسيران فتاده است * عقد گهر به ياد يتيمان كربلا\r\nدارد پيام از دل صد چاك مصطفى * هر گل كه سرزند ز گلستان كربلا\r\nاز غم دگر نكرد كمر چرخ پير راست * ز آن دم كه ديد داغ جوانان كربلا\r\nدلها چو داغ لاله بود در وطن غريب * از روز بيكسى غريبان كربلا\r\nياد از زبان تشنه‌لبان مىدهد هنوز * گر سبزه‌اى دمد ز بيابان كربلا\r\nز آن دم كه ديد تشنه‌لب آن نامور بماند * آب گهر ، گره به گلوى گهر بماند « 1 »\r\nچون سوى خيمه نعرهء آن طاغيان رسيد * ز اهل حرم ، فغان به زمين و زمان رسيد\r\nشد شورشى ، كه ناله به ملك حجاز رفت * چون صبحدم ز طبل مخالف فغان رسيد \r\n\r\n\r\n","description":"","footnote":"\r\n( 1 ) . در اين بند بر خلاف قاعده در كلمات قوافى شش مورد « شايگان » وجود دارد كه از ارزش ادبى آن كاسته است ، هر چند در سبك اصفهانى اين‌گونه خلاف قاعده‌گويىها چندان دور از انتظار نيست .\r\n","page_name":" 202 ","page_number":202},
  {"content":"\r\n\r\n طاقت ز اهل بيت عنان تافت ، تا به گوش * آواز پاى مركب آن طاغيان رسيد\r\nاز تن ، روان دختر زهرا وداع كرد * حرف وداع تا به لب سروران رسيد\r\nهمچون جرس ، سپهر لبالب شد از خروش * از بس فغان و نوحه به كون و مكان رسيد\r\nپس اجر جانفشانى آن دشت هولناك * اول به شيعيان امام زمان رسيد\r\nاز هم گسست سلسلهء ربط كاينات * چون نوبت قتال به آن خاندان رسيد\r\nگشتند ساكنان فلك آب ، از حجاب * ز آن بانگ العطش كه به كرّ و بيان رسيد\r\nآن روز ، بس كه جان گرامى به باد رفت * دور فلك ز زندگى خود به جان رسيد\r\nعباس از فرات چو پر كرد مشك آب * صد زخم تير بر تن آن نوجوان رسيد\r\nقاسم به قصد حرب چو پا كرد در ركاب * بانگ عروس تا به نُهم آسمان رسيد\r\nچون اذن حرب خواست على اكبر از پدر * نوبت به آه و نالهء روحانيان رسيد\r\nآن دم كه كرد سرور دين قصد كارزار * گفتى كه دور فتنهء آخر زمان رسيد\r\nبرخاست از زمين و زمان شور رستخيز * شورى كه تا ملايك عرش آشيان رسيد « 1 »\r\nپر گرد ، روى او چو زد گرد سپاه شد * خورشيد ، شد گرفته و عالم سياه شد\r\nتا شد جدا ز تن ، سر آن آسمان جناب * خنجر به خود كشيده ، برون آمد آفتاب\r\nافغان ، سپندوار ز اختر بلند شد * بر تن فلك كشيد الف داغ از شهاب\r\nاز صدمهء تپانچه ، رخ چرخ شد كبود * سيلاب خون گريست ز غم ، ديدهء سحاب\r\nغلتان به تابهء دل تفتيده ، ماهيان * مرغان به سيخ نالهء جانسوز خود كباب\r\nحوت « 2 » سما ، برشته شد از سوز قدسيان * دلوِ « 3 » فلك ز اشك ملايك شدى پرآب\r\nهر نخل پا گرفته ، به سر زد ز شاخ دست * هر لاله را ، ز ديده فرو ريخت خون ناب\r\nاز انفعال آن جگر تشنه ، مىخورد * آب روان هنوز ز گرداب ، پيچ و تاب\r\nروى زمين ز خجلت آن قوم ، منفعل * ز آن فعل ناصواب ، سماوات در حجاب \r\n\r\n\r\n","description":"","footnote":"\r\n( 1 ) . در اين بند نيز در كلمات قوافى چهار مورد « شايگان » رخ داده است .\r\n( 2 ) . ماهى بزرگ ، و نام برج دوازدهم از دوازده برج فلكى .\r\n( 3 ) . ظرفى كه با آن آب از چاه مىكشند ، و نام برج يازدهم از دوازده برج فلكى .\r\n","page_name":" 203 ","page_number":203},
  {"content":"\r\n\r\n شد حالتى مشاهده آن دم كه عقل گفت : * نازل شد از خداى جهان بر زمين عذاب\r\nگردى چنان به ديده درآمد كه چرخ پير * كرد اين گمان كه عالم ايجاد شد خراب\r\nافتاد شور و غلغله در بارگاه قدس * روح الامين به لرزه درآمد ز اضطراب\r\nانديشهء بليّهء روز حساب كرد * بود آن‌كه از علامت آن روز سرحساب\r\nشد شيونى ز خيمهء اهل حرم بلند * كافتاد در زمين و زمان شور و انقلاب\r\nيكباره صبر از كف زينب عنان گرفت * چون شد به خيمه ، توسن آن مالك رقاب\r\nپس از سر عتاب به مركب خطاب كرد * نوعى كه ، خلق ارض و سما را كباب كرد\r\nكاى ذو الجناح ! آن شه عالىتبار كو ؟ * سر خيل آل حيدر دلدل سوار كو\r\nاز خون كيست پيكرت آلوده اين چنين ؟ * خون شد دلم ز ديدنت ، آن شهسوار كو ؟\r\nشاهى كه جبرئيل كشيدى جَنيبَتش « 1 » * شد چون نگين سوار تو ؟ آن نامدار كو ؟\r\nماهى كه نور چشم فلك بود طلعتش * جا داشت بر فراز تو آن شهريار كو ؟\r\nآن آفتاب برج امامت كه گاه گاه * سرمىزد از سپهر تو خورشيدوار ، كو ؟\r\nشاه يگانه ، خامس آل عبا چه شد ؟ * ركن سوم ، خلاصهء هشت و چهار كو ؟\r\nكو مقتداى امت و ، كو آسمان علم ؟ * كو شاه بنده‌پرور عالم مدار ؟ كو ؟\r\nآن نخل تر كه سايهء رحمت چو آفتاب * افكنده بود بر سر خيل و تبار كو ؟\r\nروزم چو مهر ، روشنى از جلوهء تو داشت * آن روز ، شب چرا شد و آن روزگار كو ؟\r\nگلزار عصمت ، از دم سرد مخالفان * سر تا به پا خزان شد و ، آن نوبهار كو ؟\r\nروزم سيه ز ديدن اين‌روز گشته است * آن صبح دلگشاى شب انتظار ، كو ؟\r\nچشم و چراغ آل نبى ، شاه دين كجاست ؟ * كو روشنايى دل اميدوار ؟ كو ؟\r\nيك داغ گشته پيكرم از سوز دل چو مهر * مرهم گذار جان و دل داغدار كو ؟\r\nچشم و دلم به هيچ تسلى نمىشود * بود آن‌كه از رسول مرا يادگار ، كو ؟ \r\n\r\n\r\n","description":"","footnote":"\r\n( 1 ) . جنيبت : اسب كتل ، يدك\r\n","page_name":" 204 ","page_number":204},
  {"content":"\r\n\r\n آن گه گريست مركب و ، صبرش به جان نماند * برداشت راه باديه ، از وى نشان نماند\r\nكاش آن زمان كه سرور دين از جهان شدى * عالم به هم برآمدى و ، كن فكان شدى\r\nكاش آن زمان كه پيكر او بر زمين فتاد * برخاستى قيامت و آخر زمان شدى\r\nكاش آن زمان كه از تن او گشت خون روان * در دم ز تن ، روان خلايق روان شدى\r\nكاش آن زمان كه قافله‌سالار دين نماند * يكباره از جهان به عدم ، كاروان شدى\r\nكاش آن زمان كه گلشن دين بىبهار شد * سر تا به پا حديقهء « 1 » امكان ، خزان شدى\r\nكاش آن زمان كه آل نبى گشت بىنشان * جان جهان ، خدنگ بلا را نشان شدى\r\nكاش آن زمان كه مَركب دين بىسوار گشت * با رايضِ « 2 » زمانه ، اجل همعنان شدى\r\nكاش آن زمان روان شدى از چشم روزگار * سيلى ز خون ، كه رخنه درين خاكدان شدى\r\nكاش آن زمان كه مهر امامت غروب كرد * خورشيد ، رونهفتى و ظلمت عيان شدى\r\nكاش آن زمان كه مركز دين بر كنار شد * گردون ، كناره جستى و ارض از ميان شدى\r\nكاش آن زمان بلند شدى صور رستخيز * تا باعث تزلزل كون و مكان شدى\r\nآن دم صلاح وقت ندادى اگر امان * بنگر كه حال اهل شقاوت چسان شدى\r\nتا لب به شكوه ، آل نبى آشنا كنند * خون در دل ملايك ارض و سما كنند\r\nچون اين گنه ز دودهء آدم رقم زنند * ترسم كه بر صحايف طاعت قلم زنند\r\nبا اين ستم ، به روز جزا ظلم ديدگان * انصاف نيست كز ستم خويش دم زنند\r\nز آن پس كه اين ملال به آل نبى رسيد * بىشرم آن گروه كه داد از الم زنند\r\nتا هست سيل حادثه ، افلاك حيله‌ساز * رنگى چنين ز شعبده بر آب كم زنند\r\nدر دين ، كجا رواست كه امت ز طبل كين * بر عترت رسول صلاى عدم زنند ؟\r\nفردا گمان مبر كه ازين جرم بىحساب * فرصت شود كه جرم دگر را رقم زنند\r\nيكدست جرمشان همه پامال رحمت است * آنان كه دست بر سر ازين درد و غم زنند \r\n\r\n\r\n","description":"","footnote":"\r\n( 1 ) . باغ\r\n( 2 ) . رام كننده و تربيت كنندهء اسب يا حيوان وحشى\r\n","page_name":" 205 ","page_number":205},
  {"content":"\r\n\r\n افلاك هم ، چو تعزيه‌داران اين عزا * از مهر و ماه سنج مصيبت « 1 » به هم مىزنند\r\nآه از دمى كه گرم شكايت ، سياه‌پوش * اهل عزا چو دود ز اخگر علم زنند\r\nارض و سما ، به نوحه درآيد چو اهل بيت * شيون‌زنان به وادى محشر ، قدم زنند\r\nآيد به جوش ، غيرت حق بهر انتقام * ز آن داد سوزناك كه اهل حرم زنند\r\nمحشر به هم خورد ز تزلزل ، چو آن گروه * گيسوگشاده ، داد ز اهل ستم زنند\r\nاز عمرهء حيات ، تمتع كجا برند * آنان كه تير جور به صيد حرم زنند ؟\r\nبر موضعى كه بوسه زدى دم به دم رسول * امت به روز معركه ، تيغ دو دم زنند !\r\nآن گه به خيمه‌اى ، پى غارت برند دست * كز دل ، طنابش از رگ جان جبرييل بست\r\nروزى كه شد ز تن سر آن مقتدا جدا * جن و ملك به نوحه درآمد ، جدا جدا\r\nبر پا شد آن مصيبت كبرى كه تا به حشر * بنهاد سر به زانوى غم عرش كبريا\r\nچون طاق كسرى آن همه طاقت كه طاق شد * بشكست از تزلزل ديوان مصطفى\r\nدر دشت گشت گوهر غلتان ، در نجف * ز آن غم ز بس تپيد حرمگاه مرتضى\r\nاز چاك سينه گشت دو سر تيغ كوهسار * چون ذو الفقار سرور دين شاه « لافتى »\r\nشد غرق چار موجهء غم ز آن الم ، جهان * هم آب و خاك ، درهم و هم آتش و هوا\r\nگلها ز خار تيغ كشيدند بر جبين * بستند نخل تعزيه هر سو نهالها\r\nزهرا به دادخواهى اين ظلم ، روز حشر * خواهد گرفت دامن صحراى كربلا\r\nجا دارد از تصلب « 2 » دين ، گر به هم خورد * دير و حرم به رنگ دو سنگ از پى غزا « 3 »\r\nلب‌تشنه : ابنِ ساقى كوثر منع آب * سيراب : ابن سعد و سنان ، شمر و ماسوا\r\nبر تخت : ابنِ آكله ، در خاك و خون : حسين * اى چرخ بىحفاظ ! چها مىكنى ؟ چها ؟\r\nاز نيزه تا عيان سر آن ارجمند شد * نور از سنان چو شمع فروزان بلند شد \r\n\r\n\r\n","description":"","footnote":"\r\n( 1 ) . دو تخته فلز محدّب و دايره مانند كه با دست بر هم مىزنند .\r\n( 2 ) . سختى و جمود\r\n( 3 ) . جنگ\r\n","page_name":" 206 ","page_number":206},
  {"content":"\r\n\r\n پرخون چو گشت عارض آن آفتاب دين * زد چرخ پير ، آينهء مهر بر زمين\r\nبر سر ، گهر ز گرد يتيمى فشاند خاك * چون شد به خاك معركه رخسار او قرين\r\nتا گشت نور شمع سنان آن سر شريف * روح الامين كشيد ز دل آه آتشين\r\nماتم گرفت عيسى ازين غم در آسمان * زين درد شد به تعزيه ارواح مرسلين\r\nچرخ نهم ، به جامهء اطلس فكند چاك * از مهر سوخت داغ به دل ، چرخ چارمين\r\nصحرا ز كوه ، سنگ مصيبت به سينه زد * دريا فكند چين غم از موج بر جبين\r\nگفتى كه شد زمين ز تپيدن ، بر آسمان * گفتى فلك ز زلزله افتاد بر زمين\r\nگفتى سپهر ، تركش تير شهاب شد * برخاست از زمانه ز بس آه آتشين\r\nبيت الحزن به خلق ، شدى گنبد سپهر * از بس فلك كشيد ز دل نالهء حزين\r\nآن روز گشت خانهء شرع نبى ، خراب * آن دم فتاد رخنه به اركان قصر دين\r\nشد شورشى ، كه چرخ ستمگر به فكر رفت * كآمد به پيش ، حادثهء روز واپسين\r\nكى آسمان چنين ستمى را به ياد داشت ؟ * كى ديده بود چشم جهان ، ظلم اين چنين ؟\r\nبستند تا كمر پىِ اين جور ، خاكيان * واشد زبانِ طعنه افلاك ، بر زمين\r\nحاشا كه سر زند ز خوارج هم ، اين گناه * حاشا كه اين معانده آيد ز مشركين\r\nگشتند پس بنات پيمبر ، ستاره‌وار * بىمحمل و كجاوه ، به جمّازه‌ها سوار\r\nاز كربلا به كوفه چوره كرد كاروان * شد سيل خون ز ديدهء روحانيان روان\r\nاز سوز سينه ، آتش آن كاروان غم * وز درد و داغ قافله سالار و پاسبان\r\nبرگ سفر : مصيبت و بارگران : الم * آشوب و فتنه : محمل تشويش ساربان\r\nحسرت : دليل منزل و ، اندوه : راهبر * غم : زاد و ، درد : توشه ، جرس : ناله و فغان\r\nآه و فغان ماتميان ، ز آسمان گذشت * از قتلگاه چون كه گذر كرد كاروان\r\nاز اشك گرمِ اهل حرم ، گشت داغدار * راه گذار قافله چون راه كهكشان\r\nدر دم ، ز جاده چاك مصيبت به جيب « 1 » زد * هر موضعى كه گشت گذرگاه بيكسان\r\nشيون فكند طنطنهء صور رستخيز * برخاست شور و غلغلهء آخر الزمان \r\n\r\n\r\n","description":"","footnote":"\r\n( 1 ) . گريبان\r\n","page_name":" 207 ","page_number":207},
  {"content":"\r\n\r\n نزديك شد كه رخنه شود پردهء حجاب * از بس خدنگ ناله برآمد بر آسمان\r\nچندان كه مىفتاد در آن دشت كين ، نظر * لبريز بود باديه از خون كشتگان\r\nنخلى فتاده ، هرطرف از تيشهء ستم * غلتان به خاك معركه ، تنهاى سروران\r\nاز دود آتشِ دلِ آن كاروان هنوز * اشك ستاره مىچكد از چشم آسمان\r\nناگاه چشم حسرت زينب ز اهل بيت * افتاد بر برادر امى در آن ميان\r\nپس با دل شكسته و ، با جان دغدار * رو كرد سوى روضهء جدّ بزرگوار\r\nكاى غمگسار ! اين تن بىسر ، حسين توست * اين شهريار بىسر و افسر ، حسين توست\r\nاين غرق بحر غم ، كه ز توفان كوفيان * در خون خويش گشته شناور ، حسين توست\r\nاين سرور شهيد ، كه او را شد از ستم * دامان دشت : دامن مادر ! حسين توست\r\nاين ماه برج عصمت و ، مهر سپهر دين * كز تيغ خصم گشته دو پيكر ، حسين توست\r\nاين خوبه ناز كردهء دامان فاطمه * كز خون گرم خفته به بستر ، حسين توست\r\nاين تشنگى كشيدهء محزون ، كه عاقبت * نوشيده آب از دم خنجر ، حسين توست\r\nاين شاهباز بىپروبال از جفاى چرخ * كز تير جور كرده برون پر ، حسين توست\r\nاين تازه گل ، كه مانده چنين خوار بر زمين * بىمشفق و معاون و ياور ، حسين توست\r\nاين بيكس غريب ، كه در پيش چشم او * گرديده كشته خويش و برادر ، حسين توست\r\nاين سر به باد داده ، كه در خلد حوريان * بگشوده از مصيبت او سر ، حسين توست\r\nاين آبروى علم ، كه از آتش ستم * با خاك راه گشته برابر ، حسين توست\r\nاين آفتاب برج شرف ، كز سپهر زين * شد سرنگون ز خصم بداختر ، حسين توست\r\nشاهى كه بسته خصم بر او ره ز ششن جهت * حيرت‌كنان فتاده به ششدر ، حسين توست\r\nنور دو چشم فاطمه و مجتبى است اين * اين يادگار حيدر صفدر ، حسين توست\r\nآن گه به جانب نجف ، آن سرور زمان * روى خطاب كرد كه : اى شاه بيكسان !\r\nبگشاى ديده ، واقعهء كربلا ببين * ما را اسير سلسلهء اشقيا ببين\r\nبنگر به نيزه‌ها ، سر اولاد خويش را * بگذشت بىتو بر سر آلت چها ؟ ببين \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n بر خاك و خون فتاده نگر ، پيكر حسين * چون برفتاد ريشه آل عبا ؟ بين\r\nبود آن گل شكفته كه ريحان باغ خلد * افسرده شدند تشنگى ، اين ماجرا ببين\r\nآن محترم كه از دل و جانت جدا نبود * از تيغ ناكسان سرش از تن جدا ببين\r\nآن گوهرى كه بود دُرِ گوشوار عرش * در گوشمال دست ستم ، مبتلا ببين\r\nآن دُر كه رشته‌اش ، رگ جان رسول بود * غلتان به خون لعلى خود از جفا ببين\r\nز آن تازه نخلهاى گلستان خويشتن * بر نيزه‌ها نظر كن و ، نشو و نما ببين\r\nآن را كه بود بالش پر : بال جبرييلى * افتاده چون به وادى درد و بلا ، ببين\r\nشاهى كه بود مركب او : چارپاى ركن * افكنده‌اش به معركهء كربلا ببين\r\nقاسم به خلد ، وعدهء داماديش فتاد * از خون ، به دست و پاى شريفش حنا ببين\r\nگشته جدا از پيكر عباس ، دست او * دست از جهان كشيدن آن مقتدا ببين\r\nبنگر به دست اهل شقاوت ، سر حسين * در دست ديو ، خاتم آل عبا ببين\r\nاز حلق آل خويش ، روان جوى خون نگر * آل زياد را ، همه مطلب روا ببين\r\nچندى در سرشك به مژگان ديده سفت * پس كرد رو به جانب باد صبا و ، گفت :\r\nرو اى صبا ! به يثرب و از حال ما بگو * اينها كه ديده‌اى ، همه با مصطفى بگو\r\nاى پيك بيكسان ! گذرى بر مدينه كن * احوال ما به فاطمه خير النّسا بگو\r\nتقرير كن حديث غم‌اندوز كربلا * با ما هر آن چه رفت ز اهل جفا ، بگو\r\nبستند آب بر رخ ما ، خيل كوفيان * بر ما چها گذشت ازين ماجرا ؟ بگو\r\nكردند قصد غارت ما ، قوم نابكار * ديوان ما فتاد به روز جزا ، بگو\r\nآن خاندان ، كه كشتى نوحش ، رسول خواند * از سيل خون فتاده به بحر بلا ، بگو\r\nآن شاهباز سدره نشين ، از جفاى چرخ * شد دستگير « 1 » پنجهء اهل جفا ، بگو\r\nدر كربلا فتاده حسين تو ، تشنه‌لب * افسرده گشت گلشن آل عبا ، بگو\r\nچون سرگذشت قتل شهيدان به سر رسد * فصلى هم از غريبى ما اى صبا ! بگو\r\nبا ما ببين فراق عزيزان چه مىكند ؟ ! * افسانهء جدايى ما را ، جدا بگو \r\n\r\n\r\n","description":"","footnote":"\r\n( 1 ) . دستگير در اينجا به معنى اسير آمده كه البته بر خلاف رويه است .\r\n","page_name":" 209 ","page_number":209},
  {"content":"\r\n\r\n بنگر كه از شماتت اعدا چه مىكشيم ؟ * چون مانده‌ايم بيكس و بىآشنا ؟ بگو\r\nپا تا به سر نشسته به خون در مصيبتم * يادآور اين حكايت و ، سر تا به پا بگو\r\nيك يك بخوان وقايع جانسوز اهل بيت * اين قصه را بيان كن و ، تا انتها بگو\r\nخوناب ديده آمد و ما را ز سر ، گذشت * اين سرگذشت را همه بهر خدا بگو\r\nداد از يزيد سنگدل و ، جور شاميان * وز دست كوفيان جفاكار ، الامان !\r\nچون باز كرد خيل حرم در مدينه ، بار * شيون افكند غلغله در چرخ بيقرار\r\nآرام شد مسافر و ، تشويش شد مقيم * بربست رخت ، راحت و بگشود رنج ، بار\r\nشد وحشتى عظيم ، كه آسودگان خاك * گفتند : گشت زلزلهء ساعت « 1 » آشكار\r\nبر تن ، الف ز خط شعاعى كشيد مهر * از كهكشان فشاند به سر كاه ، روزگار\r\nگفتى كه پشت گاو زمين از آن الم شكست * گفتى گسست ناقهء پير فلك ، مهار\r\nهركس نظر فكند بر آن خيل پرالم * بر سر زد از مصيبت و بگريست زار زار\r\nافكنده ز آن عمل سرخجلت به زير ، چرخ * روى زمين ز كردهء آن قوم ، شرمسار\r\nمردم ، چو مردمك همه از غم سياه‌پوش * مرغان چو ماهيان همه از درد ، داغدار\r\nاز هاىهاى گريهء بىاختيار ، گشت * طفل سرشك ماتميان ، طفل شيرخوار\r\nاز بس كه بيختند به سر خاك ، مردمان * گرديد سرنوشت خلايق ، خط غبار\r\nشد دور چرخ ، حلقهء ماتم به اهل بيت * ز آن غم ، ز بس زمين و زمان گشت سوگوار\r\nعالم ز آه ماتميان ، بس كه تيره شد * زد طعنه بر سياهى شب ، ظلمت نهار\r\nآن بانگ و نوحه ، گوش فلك كى شنيده بود ؟ * كى ديده بود شور چنان ، چشم روزگار ؟\r\nپس گشت مقتداى چهارم ، امام دين * گريان ، روان به روضهء جدّ بزگوار\r\nيك چند ، روى راز به عرض نياز كرد * آن گاه لب به شكوهء آن قوم ، باز كرد\r\nكآنان كه لاف مهر تو اى مقتدا ! زدند * دور از تو ، طبل كينهء ما بر ملا زدند\r\nقومى كه مىزدند دم از يارى حسين * آخر به دشمنان در صلح و صفا زدند \r\n\r\n\r\n","description":"","footnote":"\r\n( 1 ) . مراد روز قيامت است .\r\n","page_name":" 210 ","page_number":210},
  {"content":"\r\n\r\n سنگى كه در فلاخن كين بود سالها * يك رو به خاندان تو و مرتضى زدند\r\nامت نداشت حرمت آلت به هيچ باب * چندان كه حلقه بر در مهر و وفا زدند\r\nآن دم فلك به لرزه درآمد ، كه بىحجاب * از كوس حرب پردگيان را صلا زدند\r\nنزديك شد كه شعله كشد خرمن سپهر * ز آن العطش كه آل تو در كربلا زدند\r\nشاهى كه پيكرش ز صفا طعنه زد به گل * صد طعن نيزه بر تنش اهل جفا زدند\r\nآن سرورى كه تاج سر اهل بيت بود * از تن ، سرش به حرف سر اشقيا « 1 » زدند\r\nشهزاده‌اى كه دوش تو بودى سرير او * تختش به خاك معركه ، اهل وغا « 2 » زدند\r\nيك‌باره از چهار طرف ، صد ستيزه‌گر * تيغ دو سر به خامس آل عبا زدند\r\nجنّ و ملك ز دهشت آن جرأت عظيم * فرياد الامان ز سمك « 3 » تا سما زدند\r\nسرهاى سروران ، بسى آن قوم نابكار * كردند دور از تن و ، بر نيزه‌ها زدند\r\nترويج دين به نقد روان هيچ‌كس نكرد * اين سكه را به نام شه كربلا زدند\r\nگر اهل كوفه بود ، وگر خيل شاميان * آل تو را به خفت و خوارى ، ندا زدند\r\nبندم زبان ، كه شكوهء من بىنهايت است * طومار اين معامله ، روز قيامت است\r\nبنگر چه اى يزيدِ جفاكار كرده‌اى : * تجويز قتل اشرف اخيار ، كرده‌اى !\r\nاى يادگار هند « 4 » ! چه گويم ز كرده‌ات ؟ * خصمى « 5 » به آل احمد مختار كرده‌اى\r\nظلمى كرده‌اى به جگر گوشهء رسول * احياى رسم مادر خونخوار « 6 » كرده‌اى\r\nبود آن دهن كه درج « 7 » در گوشوار عرش * رنجه چوبش اى سر اشرار ! كرده‌اى\r\nآسوده تا قيام قيامت نمىشود * از خواب ، فتنه‌اى كه تو بيدار كرده‌اى\r\nقصد امام كرده‌اى ، اى زادهء زياد ! * كم نيست اين عمل كه تو غدار كرده‌اى \r\n\r\n\r\n","description":"","footnote":"\r\n( 1 ) . مراد يزيد بن معاويه است .\r\n( 2 ) . بانگ و خروش و غوغا\r\n( 3 ) . ماهى\r\n( 4 ) . هند جگرخوار\r\n( 5 ) . دشمنى\r\n( 6 ) . هند جگرخوار\r\n( 7 ) . صندوقچهء كوچك جواهرات\r\n","page_name":" 211 ","page_number":211},
  {"content":"\r\n\r\n هر دم ز قتل سرورى از آل بو تراب * خون در دل ثوابت و سيار كرده‌اى\r\nهرگز جفاى برق به خرمن نمىكند * با اهل بيت آن چه تو قهار كرده‌اى\r\nسيلاب ، با بنا نكند آن چه ز آب تيغ * با خاندان حيدر كرار كرده‌اى\r\nبر نيزه كرده‌اى سر اولاد مصطفى * كافر نكرده آن چه تو جبار كرده‌اى\r\nحاشا كه از تخيل ابليس ، بگذرد * اين مكر و حيله‌اى كه تو مكار كرده‌اى\r\nدر روز انتقام ، نظر كن چه مىكشى * زين درد و غم كه بر دل ما ، بار كرده‌اى\r\nدوزخ شود چو جاى تو ناپاك بىادب * بندد دگر ز نعرهء « هل من فريد » لب\r\n( تأثير ) ! لب ببند كه دلها كباب شد * زين سرگذشت ، جنّ و ملك در حجاب شد\r\n( تأثير ) ! لب ببند ازين نظم جانگداز * كز سيل اشك ، عالم امكان خراب شد\r\n( تأثير ) ! لب ببند كزين شعر با اثر * چرخ آن قدر گريست كه رشگ سحاب شد\r\n( تأثير ) ! لب ببند كه از سوز سينه‌ات * هر مصرع بلند تو ، تير شهاب شد\r\n( تأثير ) ! دم مزن كه ز تحرير اين بيان * از بحر شعر ، چشم معانى پرآب شد\r\n( تأثير ) ! لب بدوز كزين حرف صبرسوز * ارض و صما به زلزله و اضطراب شد\r\nمه در فلك ز مرثيه‌ات مصرعى شنيد * از غم چنان گداخت كه پا در ركاب شد\r\nاز خامه شد بلند ، صريرى « 1 » كه سوز آن * بر كوه اگر رسيد ، دل سنگ آب شد\r\nبا چاك سينه ، كلك سيه‌پوش زد رقم * حرفى كه برق خرمن چندين كتاب شد\r\nهر نقطه‌اى كه گشت رقم ، سوخت چون سپند * سطرى كه شد نگاشته ، سيخ كباب شد\r\nزين ناله ، بحر شد عرق خجلت زمين * زين نوحه ، آسمان همه تن پيچ و تاب شد\r\nتا روز رستخيز ، ازين سوز سينه تاب * هر صبح ، پنبه تازه كند داغ آفتاب « 2 » \r\nبراى اطلاع از چند و چون تركيب‌بند ديگر عاشورايى تأثير تبريزى به ديوان وى ، صفحهء 61 تا 64 مراجعه شود .\r\n\r\n\r\n","description":"","footnote":"\r\n( 1 ) . صداى قلم نى به هنگام نوشتن\r\n( 2 ) . همان ، ص 50 تا 61 .\r\n","page_name":" 212 ","page_number":212},
  {"content":"\r\n\r\n\r\n22 . حزين لاهيجى ( 1103 - 1180 )\r\n\r\nزندگينامه\r\nشيخ محمد على ( حزين ) لاهيجى ( 1103 - 1180 ) از غزلسرايان پرآوازهء سبك اصفهانى در سدهء دوازدهم هجرى است . وى به دو زبان فارسى و عربى شعر مىسروده و از عالمان زمانهء خود به شمار مىرفته و در محضر اساتيد زمان خود چون : ملا شاه محمد شيرازى ، شيخ ابو طالب لاهيجى ( - پدر خود ) و ديگران علوم متداول زمانهء خود را از قبيل : صرف ، نحو ، فقه ، منطق ، تجويد ، تفسير ، رياضيات ، الهيات ، حديث ، هيأت ، طب و فلسفه تلمُّذ مىكرده و نزد دانشمندى كليمى به نام شعيب ، به آموختن تورات و از عالمى مسيحى به فراگيرى انجيل پرداخته است . « 1 » وى داراى سى هزار بيت شعر در قالب‌هاى مختلف شعرى بوده كه دوازده هزار بيت آن برجاى مانده است .\r\nحزين علاوه بر ديوان شعر ، داراى تأليفات ارزندهء بسيارى است كه تعداد آنها به 54 اثر مىرسد و معروف‌ترين آنها تذكرة المعاصرين است كه شرح احوال و نمونهء آثار بيش از يكصد تن از شعراى همعصر خود را داراست .\r\nحزين با بسيارى از شعرايى كه در تذكرهء خود ياد كرده معاشر بوده است . از معاصران و معاشران وى مىتوان براى نمونه از : ميرزا محمد طاهر وحيد قزوينى ، ميرزا مهدى مستوفى ، ميرزا معزّ فطرت مشهدى ، مير نجات ، ملا سعيد اشرف مازندرانى ، ميرزا محسن تأثير ، شفيعاى اثر شيرازى ، مخلصاى كاشى ، نجيباى كاشى ، ميرزا باقر حضورى قمى ، مير عسكرى قمى ، عبد اللّه شفق قمى ، آقا تقى صهباى قمى ، ميرزا مهدى الهى تبريزى ، سليمان صباحى بيدگلى ، آقا محمد عاشق اصفهانى ، هاتف اصفهانى ، لطفعلى بيگ آذر بيگدلى و ميرزا محمد نصير اصفهانى نام برد . « 2 »\r\nحزين به سال 1180 ه . ق در بنارس شبه قارهء هند بدرود حيات گفت و در همان جا به جا خاك سپرده شد . اين دو بيت كه بر سنگ مزار او حك شده ، يادآور آشفته‌حالىهاى اوست :\r\n\r\n\r\n","description":"","footnote":"\r\n( 1 ) . ديوان حزين لاهيجى ، به تصحيح ذبيح اللّه صاحبكار ، چاپ اول ، ( دفتر نشر ميراث مكتوب ، تهران ، سال 1374 ) ، ص 16 و 17 .\r\n( 2 ) . همان ، ص 43 - 45 .\r\n","page_name":" 213 ","page_number":213},
  {"content":"\r\n\r\n زبان دانِ محبت بوده‌ام ، ديگر نمىدانم * همين دانم كه گوش از دوست پيغامى شنيد اينجا\r\n( حزين ) ! از پاى ره پيما بسى سرگشتگى ديدم * سر شوريده بر بالين آسايش رسيد ، اينجا « 1 » \r\nاز نوشتهء مخزن الغرايب برمىآيد كه او قسمتى از عمر خود را در بنارس سپرى كرده و مورد احترام هندويان و مسلمانان بوده است :\r\n« اهل بنارس چه از فرقهء هندو و چه مسلمان ، خاك پايش را به جاى سرمه در چشم مىكشيدند و از دور و نزديك جهت زيارت شيخ مىرفتند و به آن مباهات مىكردند . . . .\r\nحضرت شيخ اكثر بزرگان را دريافته و از نفايس قدسيهء آنها فايده و ميمنت حاصل نموده بود . . . . » « 2 »\r\n\r\nسبك شعرى\r\nحزين به سبك اصفهانى گرايش تام و تمام دارد و از همين روى در سخن او چون ديگر شاعران مطرح در اين سبك مىتوان نمونه‌هاى بسيارى از فراز و نشيب و اوج و فرود را نشان داد . با اين همه شعر حزين ، شعرى است متين و جاذبه‌دار كه با رگه‌هايى از عرفان و شور و حال همراه است .\r\nانگار ، از مقتضيات ذاتى سبك اصفهانى همين فراز و فرودها و عدم يكنواختى در كلام شاعر است و غنى كشميرى توجيه ذوقى و شاعرانه‌اى را از اين امر ارايه مىدهد كه ريشه در واقعيت‌ها دارد :\r\n گر سخن اعجاز باشد ، بىبلند و پست نيست * در يد بيضا همه انگشت‌ها يكدست نيست \r\nشايد بتوان حزين لاهيجى را آخرين حلقهء مطرح در زنجيرهء سبك اصفهانى دانست ، زيرا دوران حيات ادبى او با عصر انقراض صفويه و شكل‌گيرى مرحلهء اول نهضت بازگشت ادبى در زمانهء نادر شاه افشار ( 1148 - 1160 ) و كريم خان زند ( 1167 - 1194 ) رو به رو بود و با اوج گرفتن اين نهضت ادبى كه در مخالفت با سبك اصفهانى و پيروان اين مكتب ادبى شكل گرفته بود و نوعى سلف‌گرايى را در شعر فارسى وجههء همت خود قرار مىداد ، شاهد افول\r\n\r\n\r\n","description":"","footnote":"\r\n( 1 ) . همان ، ص 37 و 38 به نقل از تاريخ تذكره‌نويسى در هند و پاكستان ، ص 362 .\r\n( 2 ) . همان ، ص 32 به نقل از تذكره‌نويسى فارسى در هند و پاكستان ، ص 361 .\r\n","page_name":" 214 ","page_number":214},
  {"content":"\r\n\r\nتدريجى اين سبك شعرى هستيم ، ولى اين نهضت ادبى هم كه پس از طى چند مرحله تصور مىرفت به كمال خود نزديك شده است ، در پايان دورهء قاجاريه و در عصر مشروطه زوال تدريجى خود را رقم زد و شعراى اين دوره با پيروى از ميرزا ابو القاسم قائم مقام فراهانى ( 1193 - 1251 ) كه بانى سبك ساده‌نويسى و ساده‌سرايى در دو رشتهء نثر و نظم بود ، مكتب نوينى را پى نهادند كه تا زمانهء ما استمرار يافته است ، ولى اين بدان معنى نيست كه پس از حزين لاهيجى ديگر هيچ شاعرى به سراغ سبك اصفهانى نرفته باشد ، بلكه حسينعلى بيك ( شرر ) بيگدلى كه پدرش ، آذر ، از بانيان نهضت بازگشت ادبى بود از سبك اصفهانى پيروى مىكرد ! و در زمانهء ما نيز غزلسرايان نامدارى همچون اميرى فيروزكوهى ، خوشدل تهرانى ، غلامرضا قدسى مشهدى ، محمد قهرمان و ذبيح اللّه صاحبكار و ديگران از همين سبك و سياق شعرى پيروى كرده و مىكنند .\r\n\r\nدامنهء تأثير آثار عاشورايى\r\nحزين لاهيجى مانند ديگر شاعران نامدار سبك اصفهانى - كه در اين تذكره به مناسبت از آنان ياد كرده‌ايم - در شعر آيينى داراى آثار منظوم بلندى است و تركيب هفت بند عاشورايى او نيز كه هر بند آن در هشت بيت سامان يافته از نمونه‌هاى موفق شعر عاشورايى در سبك اصفهانى به شمار مىرود .\r\n\r\nبرگزيده آثار عاشورايى\r\nاز حزين لاهيجى جز تركيب‌بند عاشورايى او ، اثر عاشورايى ديگرى در دست نيست ، لذا به نقل آن بسنده مىكنيم :\r\n طوفان خون ز چشم جهان جوش مىزند * بر چرخ ، نخل ماتميان دوش مىزند\r\nيا رب ! شب مصيبت آرام‌سوز كيست * امشب ، كه برق آه رهِ هوش مىزند ؟\r\nروشن نشد كه روز سياه عزاى كيست * صبحى كه دم ز شام سيه‌پوش مىزند ؟\r\nايا غم كه ، تنگ كشيده است در كنار * چاك دلم ، كه خندهء آغوش مىزند ؟\r\nبىهوشداروى دل غمديدگان بود * آبى كه اشك بر رخ مدهوش مىزند \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n ساكن نمىشود نفس ناتوان من * زين دشنه‌ها كه بر لب خاموش مىزند\r\nگويا به ياد تشنه‌لب كربلا ، حسين * توفان شيونى ز لبم جوش مىزند\r\nتنها نه من ، كه بر لب جبريل نوحه‌هاست * گويا عزاى شاه شهيدان كربلاست\r\nشاهى كه نور ديدهء خير الانام بود * ماهى كه بر سپهر معالى ، تمام بود\r\nشد روزگار در نظرش تيره از غبار * باد مخالف از همه سو بس كه عام بود\r\nآب از حسين برَّد و ، خنجر دهد به شمر * انصاف روزگار ندانم كدام بود ؟\r\nآبى كه خار و خس ، همه سيراب از آن شدند * آيا چرا بر آل پيمبر حرام بود ؟ !\r\nخون ، ديده‌ها چگونه نگريد بر آن شهيد * كز خون به پيكرش كفن لعل فام بود\r\nدادى به تير و نيزه ، تن پاره پاره را * ز آن رخنه‌ها چو صيد مرادش به دام بود\r\nآن خضر اهل بيت به صحراى كربلا * نوشيد آب تيغ ، ز بس تشنه‌كام بود\r\nتفتند ز آتش عطش ، آن لعل ناب را * سنگين‌دلان ، مضايقه كردند آب را\r\nاى مرگ ! زندگانى ازين پس وَبال شد * جايى كه خون آل پيمبر حلال شد\r\nمهر جهان‌فروز امامت به كربلا * از بار درد ، بَدر تمامش هلال شد\r\nشاخ گلى ز باغ امامت به خاك ريخت * زين غم زبان بلبل گوينده ، لال شد\r\nافتاده بين به خاك امامت ز تشنگى * سروى كز آب ديدهء زهرا نهال شد\r\nتن زد درين شكنج بلا ، تا فقس شكست * بر اوج عرش ، طاير فرخنده بال شد\r\nشبنم به باغ نيست ، كه از شرم تشنگان * آبى كه خورد گل ، عرق انفعال شد\r\nاز خون اهل بيت كه شادند كوفيان * دلهاى قدسيان ، همه غرق ملال شد\r\nآن ناكسان ز روىِ كه ديگر حيا كنند ؟ * سبط رسول را ، چو سر از تن جدا كنند !\r\nخونين لواى معركهء كارزار كو ؟ * ميدان پر از غبار بود ، شهسوار كو ؟\r\nواحسرتا ! كه از نفس سرد روزگار * افسرده شد رياض امامت ، بهار كو ؟ \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n ز آن موجها كه خون شهيدان به خاك زد * طوفان غم گرفته جهان را ، غبار كو ؟\r\nاشكى كه گرد كُلفَتِ « 1 » خاطر برد ، كجاست ؟ * آهى كه پاك بسُترَد « 2 » از دل ، غبار كو ؟\r\nتا كى خراش ديده و دل ، خار و خس كند * آخر زبانهء غضب كردگار كو ؟\r\nكو مصطفى ؟ كه پرسد ازين امت عنود * كاى جانيان ! وديعت پروردگار كو ؟\r\nكو مرتضى ؟ كه پرسد ازين صرصر ستم * بود آن گلى كه از چمنم يادگار ، كو ؟\r\nاى شور رستخيز قيامت ! درنگ چيست ؟ * آگه مگر نيى كه به عالم عزاى كيست ؟ !\r\nاى دل ! چه شد كه از جگر افغان نمىكشى ؟ * آهى به ياد شاه شهيدان ، نمىكشى\r\nسرها جدا فتاده ، تن سروران جدا * در كربلا ، سرى به بيابان نمىكشى\r\nدر ماتمى كه چشم رسول است خون‌فشان * از اشك ، غازه بر رخ ايمان نمىكشى\r\nكردند بر سنان سر آن سروران و ، تو * لخت جگر به خنجر مژگان نمىكشى\r\nدستت ، رسا به نعمت الوان عشق نيست * تا آستين به ديدهء گريان نمىكشى\r\nهامون ! چرا نمىكنى از موج اشك پر ؟ * اين فوج را به عرصهء ميدان نمىكشى\r\nشرمى چرا نمىكنى از خون اهل بيت ؟ * اى تيغ كين ! سرى به گريبان نمىكشى\r\nداد از تو زمانهء بيدادگر ! كه باز * شرمنده نيستى ز ستم‌هاى جانگداز\r\nنخل ترى به تيشهء عدوان فكنده‌اى * از پا ، ستون كعبهء ايمان فكنده‌اى\r\nاز تشنگى ، سفينهء آل رسول را * در خاك و خون به لجّهء « 3 » توفان فكنده‌اى\r\nاى خيره‌سر ! ببين كه سر انورِ كرا * در كربلا چه‌گوى به ميدان فكنده‌اى\r\nاز خنجر ستيزهء هر زادهء زياد * بس رخنه‌ها به سينهء مردان فكنده‌اى\r\nشرمت ز كرده باد ! كه گيسوى اهل بيت * در ماتم حسين ، پريشان فكنده‌اى \r\n\r\n\r\n","description":"","footnote":"\r\n( 1 ) . رنج و مشقت\r\n( 2 ) . پاك كند\r\n( 3 ) . ميانهء دريا در دل توفان دريا\r\n","page_name":" 217 ","page_number":217},
  {"content":"\r\n\r\n آتش به دودمان رسالت زدّى و ، باز * خصمى « 1 » به خانوادهء ويران فكنده‌اى\r\nدامان خاك تيره ز خون شد شفق نگار * طرح خصومتى به چه سامان فكنده‌اى ؟ !\r\nجانهاى مستمند ، نگردند شادكام * قهر خدا اگر نكشد تيغ انتقام\r\nخون از زبان خامه ( حزين ) ! اين قدر مريز * دستى به دل گذار درين شور رستخيز\r\nخامش نشين دلا ! كه به جايى نمىرسد * با روزگار ، خصمى « 2 » و با آسمان ، ستيز\r\nآسودگى ، محال بود در بسيط خاك * مرّيخ « 3 » دشنه دارد و رامح « 4 » ، سنان تيز\r\nتن‌زن درين شكنج تن و ، صبر پيشه كن * گيرم كه پاى سعى بود ، كو ره گريز ؟\r\nعبرت تو را بس است ز احوال رفتگان * زندانى حيات بود ، يوسف عزيز\r\nيا رب ! به جيب پاك جوانان پارسا * يا رب ! به نور سينهء پاكان صبح‌خيز\r\nيا رب ! به اشك چشم يتيمان خسته‌دل * يا رب ! به خون گرم جگرهاى ريزريز\r\nكز قيد جسم تيره ، چو جان را رها كنى * حشر مرا به زمرهء آل عبا كنى « 5 » \r\n\r\n23 . عاشق اصفهانى ( 1107 - 1181 )\r\n\r\nزندگينامه\r\nآقا محمد عاشق اصفهانى از غزلپردازان معروف عصر افشاريه و زنديه است و از همگامان لطفعلى بيك آذر بيگدلى ، مير سيد على مشتاق ، هاتف اصفهانى ، صهباى قمى ، طبيب اصفهانى و صباحى بيدگلى در نهضت بازگشت ادبى است . او از طريق شغل خياطى امرار معاش مىكرده و با قناعت و گوشه‌نشينى روزگار خود را به پايان برده است . در اصفهان به دنيا آمده و در همان شهر نيز بدرود حيات گفته است .\r\n\r\n\r\n","description":"","footnote":"\r\n( 1 ) . دشمنى\r\n( 2 ) . دشمنى\r\n( 3 ) . سياره مريخ ( بهرام ) ، در ادب پارسى به شومى و نحسى معروف است .\r\n( 4 ) . نيزه‌دار\r\n( 5 ) . همان ، ص 665 تا 667 .\r\n","page_name":" 218 ","page_number":218},
  {"content":"\r\n\r\nديوان اشعار عاشق اصفهانى بارها به چاپ رسيده و حاوى دوازده هزار بيت است . وى در انواع قالب‌هاى شعرى خصوصا غزل توانا بوده و كلام او از شور و حال خاصى برخوردار مىباشد .\r\nاشعار آيينى او با تازگى و خرمى همراه است . « 1 »\r\n\r\nسبك شعرى\r\nعاشق اصفهانى از شيوهء متقدمين پيروى مىكند . در غزل و رباعى و تركيب‌بند از سبك عراقى و در قصيده از آميزه‌اى از سبك خراسانى و سبك عراقى سود جسته است . كلامش ساده ، روان و در عين حال پرشور مىباشد و خالى از پيچيدگى است .\r\n\r\nدامنهء تأثير آثار عاشورايى\r\nتركيب‌بند عاشورايى وى در شمار آثار موفق منظوم عاشورايى در زبان فارسى است و چون عاشق اصفهانى از پيشگامان نهضت بازگشت ادبى مىباشد و در احياى سبك كلامى متقدمين سهم به سزايى داشته ، اين رثاى عاشورايى او از ديرباز نظر اديبان سخن‌سنج را به خود جلب كرده و به خاطر بافت محكم ساختارى و غناى محتوايى نسبتا قابل قبولى كه دارد ، نمىتوان در اثرگذارى آن بر روى شاعران آيينى پس از او ترديد كرد .\r\n\r\nبرگزيدهء آثار عاشورايى\r\nتركيب‌بند عاشورايى عاشق اصفهانى داراى دوازده بند است و هر بند آن با احتساب بيت رابط در 9 بيت سامان يافته است . قرائت او از مكتب عاشورا ، قرائت ماتمى و عاطفى است كه در تركيب‌بند عاشورايى او به تصوير كشيده شده است :\r\n\r\nدوازده بند\r\n امروز ، روز تعزيهء آل مصطفىست * امروز ، روز ماتم سلطان كربلاست\r\nروزى است اين كه نخل فتوت ز پا فتاد * روزى است اين كه شور قيامت به پاى خاست \r\n\r\n\r\n","description":"","footnote":"\r\n( 1 ) . دويست سخنور ، ص 229 و 230 . براى تحقيق بيشتر پيرامون شرح احوال و آثار او مىتوان به اين منابع مراجعه كرد :\r\nآتشكدهء آذر ، نگارستان دارا ، سفينة المحمود ، تذكرهء اختر ، تذكرهء مجمع الفصحاء ج 5 ، مواد التواريخ ، قاموس الاعلام ، تاريخ ادبيات براون ج 4 ، ريحانة الادب ج 3 ، فرهنگ سخنوران و مقدمهء ديوان وى .\r\n","page_name":" 219 ","page_number":219},
  {"content":"\r\n\r\n بر گرد عرش ، مرثيه‌خوان‌ست جبرئيل * در آسمان به حلقهء كرّ و بيان عزاست\r\nخامش نشسته ، بلبل ازين غم به طرف باغ * وز بانگ نوحه ، سر به سر آفاق پرصداست\r\nبر لب حديث‌شان : غم فرزند فاطمه‌ست * حور و پرى ، كه بر تنشان پيرهن قباست\r\nآنان كه عالم‌ست طفيل وجودشان * بنگر به حالشان ز جفا و ستم چهاست ؟\r\nچون خون نور ديدهء زهرا به خاك ريخت * خون گر رود ز ديدهء گريان ما ، رواست\r\nاز غصّه لب ببندم و گريم درين عزا * خود طاقت شنيدن اين ماجرا كراست ؟\r\nجنّ و ملك به نوحه درآمد ، عزاى كيست ؟ * اين شور در زمين و فلك ، از براى كيست ؟\r\nآن روز گشت خون دل ما به ما حلال * كآلود چرخ ، پنجه به خون نبى و آل\r\nصد قرن بگذرد اگر از دور آسمان * از جبههء جهان نرود گرد اين ملال\r\nبيرون نرفت گر ز تنم جان ، غريب نيست * اين ماجرا تمام نگنجيد در خيال\r\nديگر ثبات مىنكند دور آسمان * كاين حد ظلم ، نيست نيامد ازو به فال\r\nگر اين نديده بودمى از دور آسمان * مىگفتمى : ازوست چنين جرأتى محال\r\nبا اين دو چشم تر ، چه قدر خون توان فشاند ؟ * گيرم رود به گريه مرا عمر ، ماه و سال\r\nيك عمر چيست ؟ گر بودم صد چو عمر نوح * كم باشد از براى چنين ماتمى ، وصال\r\nتا يك دو روز هست مجالى درين عزا * اى ديده ! گريه سر كن و ، اى دل ! ز غم بنال\r\nبيش از هزار سال شد اكنون كه ماتم‌ست * از بهر او هنوز چنين ماتمى كم‌ست\r\nنور دو چشم فاطمه و بو تراب كو ؟ * تاريك گشت هردو جهان ، آفتاب كو ؟\r\nمهمان كربلا كه به غير از سنان و تيغ * او را به حلق تشنه نكردند آب - كو ؟\r\nغلمان و حور ، تعزيه دارند و سوكوار ؟ * اى روزگار ! سيد اهل شباب كو ؟\r\nآن سرورى كه بر سر منبر ، نبى مدام * مىخواند مدح او به دو صد آب و تاب كو ؟\r\nرنگ و رخ چو ماه ز جور كه برشكست ؟ * شهد سخن بر آن لب شيرين عتاب كو ؟\r\nآن گل كه كرد پر همه عالم ز رنگ و بو * غير از گلاب اشك ، به عالم گلاب كو ؟ \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n زين العباد را - كه به زنجير مىكشند * جدّ بزرگوار كجا رفت و باب كو ؟\r\nظلمى كه كرد خصم بر اولاد مصطفى * گيرم تمام شرح توان كرد ، تاب كو ؟\r\nكارى كز آن بتر نتوان كرد پس چه كرد ؟ * گو بعد ازين فلك پى كار دگر ، نگرد\r\nرخساره‌اى كه بود به خوبى مه تمام * پوشيده كرد معركه‌اش در ته غمام\r\nمويى كه شانه مىزدش از پنجه ، مصطفى * صد حلقه حلقه‌اش به ته خاك همچو دام\r\nسروى كه رست در چمن مصطفى ، فتاد * در جويبار خون و ، فروماند از خرام\r\nبر خاك ، سوده شمر ز روى جفا ، ببين * رويى كه بود بوسه‌گه مرتضى مدام\r\nاز پا فكند قامت نخلى كه در چمن * پرورده بود فاطمه‌اش با صد احترام\r\nشهباز عرش بين كه به عزم ديار قدس * در خون كشيده بال و پر خويش چون همام\r\nز آن دم كه هشته بود بناى ستم ، فلك * هرگز نكرده بود جفايى چنين تمام\r\nنسبت نمىتوان به قضا داد اين ستم * گويا گسسته بود فلك از قضا زمام !\r\nاين ظلم ديگرست كه گردون نگون نشد * عالم تمام ، غرقهء درياى خون نشد\r\nدر كربلا زدند چو آل نبى ، قدم * صد شعله زد ز سينهء كروبيان علم\r\nآن ظلم شد به پاى ، كه لرزيد آفتاب * از ياد آه سرد درين نيلگون خيم\r\nازاده سرو باغ دو عالم ، ز پا فتاد * تاريك گشت هردو جهان از غبار غم\r\nشد جمع و ، شور نوحه به هفت آسمان فكند * هر فتنه‌اى كه بود جهان را ، ز بيش و كم\r\nاز آل مصطفى ، دم آبى دريغ داشت * اى دل ! مجو ز چرخ تو يك شيوهء كرم\r\nنم در جگر نهشت ز بس تشنگى ، ولى * از خون‌شان رساند در آن دشت نم به نم\r\nچون مهتر جهان تپد از تيغشان به خون * با اين سگان دگر چكند آهوى حرم ؟\r\nبر نيزه‌اش ، به معركهء كربلا ببين * آن سر ، كه خورده بود به آن ، مصطفى قسم !\r\nدر سينه ، تاب صبر ازين ماجرا نداشت * دل خون شد و ز ديده برون رفت ، لاجرم\r\nبا اين قضيه ، خون دل ما چه مىكند ؟ * گريد اگر دو ديدهء دريا ، چه مىكند ؟ ! \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n در خون كشيده پيكر داراى دين ببين * از تن جدا فتاده ، سر نازنين ببين\r\nشهباز عرش را ، به هواى ديار قدس * در خون خويش بال فشان در زمين ببين\r\nزين گرگ سالخورده ، كه در خون كشيده است * نور دو چشم شير خدا را به كين ، ببين\r\nهر سو ، وداع شاهى و شهزاده‌اى نگر * از چشم خون‌فشان ، نگه واپسين ببين\r\nطفلان خردسال حرم را ، نظاره كن * بر چشمشان ز شوق پدر آستين ببين\r\nهمرنگ لاله‌زار ، ز خون عرصه‌اى دگر * وز پا فتاده سرو و گل و ياسمين ببين\r\nدر خيمهء حرم ، ز يتيمان فغان نگر * در آن ميانه نالهء روح الامين ببين\r\nبنگر چها رسيده به اولاد مصطفى * بگذار هرچه كرده سپهر و ، همين ببين\r\nآل نبى ، درين غم و محنت نظاره كن * بگريز از جهان و ، ز گردون كناره كن\r\nتا بنده اختر فلك هشت و چهار ، حيف ! * از نور هردو ديده ، هزاران هزار حيف !\r\nاز روى زين به خاك درافتاد عاقبت * نور دو ديده شه سوار ، حيف !\r\nرويى كه بود روشنى آفتاب ازو * پوشيده كرد معركه‌اش در غبار حيف !\r\nمويى چو شب كه بر رخ چون روز شاه بود * در خون كشيد گردش ليل و نگار ، حيف !\r\nآن تن كه پرورش به كنار بتول يافت * از زخمهاى تيغ و سنان شد ز كار ، حيف !\r\nشد شاه ذو الفقار و ، نماند از جفاى خصم * شهزاده‌اى كه بود ازو يادگار ، حيف !\r\nرفت آن‌كه بود نقد شهنشاه « لافتى » * ديگر كسى نماند پى كارزار ، حيف !\r\nبر باد فتنه رفت به يك جنبش سپهر * هر گل كه بود در چمن روزگار ، حيف !\r\nبرخاست صرصرى كه به گلزار مصطفى * به باد رفت حاصل صد نوبهار ، حيف !\r\nبنگر خزان چكار به باغ و بهار كرد ؟ * هر كار كرد ، چشم بد روزكار كرد !\r\nرفت از ميانه ، پادشه انس و جان دريغ ! * بر باد رفت حاصل كون و مكان ، دريغ !\r\nدر گلشنى كه داشت تماشا عنان خويش * از مطلق العنانى باد خزان ، دريغ !\r\nاز دست روزگار برون شد به رايگان * يك دانه گوهر صدف كن فكان دريغ ! \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n از دست روزگار برون شد به رايگان * يك دانه گوهر صدف كن فكان دريغ !\r\nشد شهسوار قدس ، درين تيره خاكدان * با يك جهان ملال عنان در عنان ، دريغ !\r\nنگذاشتند جانب آل رسول ، حيف ! * نشناختند حرمت آن خاندان ، دريغ !\r\nرفت آن‌كه شاد بود دو عالم براى او * وز رفتنش نماند دلى شادمان ، دريغ !\r\nاز غصه سوخت جان و دل عالم ، اين جفا * وين داغ ماند بر دل و جان جاودان ، دريغ !\r\nدر باغ مصطفى كه ارم بود بنده‌اش * از نو شكفته گلبن سرو جوان ، دريغ !\r\nدر گلشنى كه خورد ز خوبى ، بهشت آب * بر خاك ريختند گل و ارغوان ، دريغ !\r\nبا آن چمن ، سپهر ستمگر ببين چه كرد ؟ * پرورد گل به عزت و ، آخر ببين چه كرد ؟\r\nوقت است ماند از حركت ، چرخ كجمدار * وين دود ، محو گردد و بنشيند اين غبار\r\nخيزد ز نفخ صور ، يكى تندباد صعب * كاين خيمه‌ها نگون شود از وى حباب‌وار\r\nميزان عدل ، نصب كند از پى جزا * هنگام كار آيد و ، هركس ز روزگار\r\nاين ظلم بىحساب ، شود رفع لاجرم * گرد روان به امر جزا ، حكم كردگار\r\nاهل نفاق را ، بگريزد ز سينه دل * پيدا شود چو بيرق شاه شترسوار\r\nزهرا در آن مخاصمه ، گيرد به روى دست * در خون كشيده پيرهن آن بزرگوار\r\nپرسد كه : خاندان نبوت كه برفكند ؟ * شير خدا كه خانهء دين كرد استوار !\r\nخونين كفن به حشر درآيند يك به يك * آل نبى و ، خلق بگريند زارزار\r\nشورى برافكنند كه در جنت آن خروش * آشوب روز حشر يكى باشد از هزار !\r\nآيد حسين و ، با تن بىسر كند فغان * بيند چو آن فغان و ، پيمبر كند فغان\r\nگيرند اگر حساب تو در فتنه و فساد * دوزخ كم است بهر تو ، اى زادهء زياد !\r\nجورى نكرده‌اى تو كه هرگز رود ز دل * كارى نكرده‌اى تو كه هرگز رود ز ياد\r\nبسيار گشت چرخ پى مفسدان ، ولى * همچون تويى نديده به قوم ثمود و عاد \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n برخاست صرصرى ز نفاق تو در جهان * گلهاى بوستان نبى را به باد داد\r\nآن كس كه آب بست همى اهل بيت را * در حلق‌شان به خنجر كين چشمه‌ها گشاد !\r\nاز تندباد جور تو اى مايهء فساد ! * آزاده سرو باغ امامت ز پا فتاد\r\nچشم شفاعتت ز كه باشد به روز حشر ؟ * فرياد مصطفى چو برآيد براى داد\r\nترسم در آتش تو ، بسوزند عالمى * چون گرم انتقام شود داور عباد\r\nآه اين چه آتش‌ست كه جور تو برفروخت ؟ * افروخت آتشى كه جهان را به ناله سوخت\r\nهركس ز پاى تا سر اين داستان گذشت * از جان خويش سير شد و ، از جهان گذشت\r\nاين قصه ، كس تمام شنيدن نمىتوان * آيا به خاندان نبوت چسان گذشت\r\nيك جا به خاك اين همه گل هيچ گه نريخت * چندان كه بر زمانه بهار و خزان گذشت\r\nنم در جگر نماند فلك را ، ز بس گريست * فرياد العطش چو ز هفت آسمان گذشت\r\nدر خون تپيد پيكر فرزند مرتضى * اى جان ! برآ كه كار ز آه و فغان گذشت\r\nتنها مگو به آل نبى رفت اين ستم * از اين عزا ببين كه چه بر انس و جان گذشت\r\nسهل است با عزاى جوانان اهل بيت * از روزگار هرچه به پير و جوان گذشت\r\nديگر ز درد ساكن بيت الحزن مگو * بنگر چها ز جور بر آن خاندان گذشت\r\nكس اين ثبات و صبر ز ايوب كى شنيد ؟ * اين حزن بىزوال به ايوب كى رسيد ؟\r\nاى دل ! جهان ز گريه چو درياى خون نگر * ديدى درون سينهء ما را ، برون نگر\r\nبشكاف سينهء من و بنگر كه حال چيست ؟ * گاهى برون نظر كن و گاهى درون نگر\r\nبا آل مصطفى بنگر كيد آسمان * افسانه‌اى ز ما نشنيدى ، فسون نگر\r\nدر حلقه حلقهء ثقلين ، اين عزا ببين * از جن و انس ، شور ملايك فزون نگر\r\nارواح قدس را كه بند آشناى غم * از جاى رفته پاى ثبات و سكون نگر\r\nوارونه‌كارىِ فلك كج‌مدار بين * افعال زشت او همگى واژگون نگر \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n با آن‌كه كرد اين همهء چشم بد ، سپهر * از اين عزاش جامه به تن نيلگون نگر\r\nآمد محرم و ، غم او شد يكى هزار * از دست چرخ ، گريهء ( عاشق ) كنون نگر\r\nدر اين عزا به حلقهء هر جمع ، گريه كن * بنشين به حلقهء حلقه و چون شمع ، گريه كن « 1 » \r\n\r\n24 . آذر بيگدلى ( 1123 - 1195 )\r\n\r\nزندگينامه\r\nلطفعلى بيك ( آذر ) بيگدلى ( 1123 - 1195 ) فرزند آقا خان و مؤلف تذكرهء معروف آتشكدهء آذر از شعراى نامدار عصر زنديه و از بانيان نهضت بازگشت ادبى است .\r\nوى از زبده‌ترين شاگردان مير سيد على مشتاق است و با صباحى بيدگلى ، عاشق اصفهانى ، هاتف اصفهانى ، صهباى قمى و طبيب اصفهانى معاصر و معاشر بوده است .\r\nبه سال 1123 ه . ق در اصفهان به دنيا آمد و در سال 1195 ه . ق در شهر قم بدرود حيات گفت و در سردابه‌اى متعلق به خاندان بيگدلى در جوار حضرت معصومه به خاك سپرده شد به جز تذكرهء آتشكدهء آذر كه آن را به نام كريمخان زند تأليف كرده و به سال 1179 ه . ق به پايانش رسانيده ، ديوان اشعارى دارد شامل : 28 قصيده ، 207 غزل ، 63 قطعه ، دو تركيب‌بند ، يك ترجيع‌بند ، يك ساقىنامه ، يك مغنىنامه ، 185 رباعى ، 9 مثنوى ، 56 حكايت منظوم و تعدادى ابيات پراكنده است . « 2 »\r\n\r\nسبك شعرى\r\nآذر بيگدلى از مخالفان سرسخت سبك اصفهانى معروف به سبك هندى است و در تذكرهء آتشكده هنگامى كه به شرح احوال چهره‌هاى ممتاز و سرشناس اين سبك مىپردازد ، با\r\n\r\n\r\n","description":"","footnote":"\r\n( 1 ) . عاشورا و شعر فارسى ، ص 59 .\r\n( 2 ) . فغان‌دل ، حسينعلى بيك شرر آذرى بيگدلى قمى ، به تصحيح و مقابلهء محمد على مجاهدى ، ( انتشارات دار العلم ، قم ، 1349 ) . در مقدمهء اين كتاب ، اطلاعات ارزشمندى از شرح حال آذر و خاندان بيگدلى آمده است . و نيز مطالعهء متونى از قبيل : آتشكدهء آذر ، گلشن مراد ، تجربة الاحرار و تسليمة الابرار ، تاريخ تذكره‌هاى فارسى ، مجمع الفصحاء ، كتاب جوانان ، تذكرة القبور ، تذكرهء پيمانه ، منشآت قائم مقام فراهانى ، تحفة العالم ، دويست سخنور و الذريعه راهگشاى آنان تواند بود .\r\n","page_name":" 225 ","page_number":225},
  {"content":"\r\n\r\nبىمهرى و بىانصافى در مورد آنان سخن مىگويد ولى در شرح حال و آثار شعراى معاصر و معاشر با خود كه از همراهان او در نهضت بازگشت ادبى هستند به تفصيل مىگرايد و دهها صفحه از تذكرهء خود را براى هريك از آنان تخصيص مىدهد .\r\nوى در دو سبك خراسانى و سبك عراقى طبع‌آزمايى مىكرده ، در سرودن ساقىنامه و مغنىنامهء خود از شيوهء كلامى حافظ سود جسته و در مثنوى يوسف و زليخا خويش از سبك عبد الرحمن جامى پيروى كرده است . آذر در انواع قالب‌هاى شعرى ، آثار رسا و شيوايى دارد كه از ديرباز مورد عنايت اهل ادب قرار گرفته است .\r\n\r\nدامنهء تأثير آثار عاشورايى\r\nاگرچه آذر در ستايش ممدوحان خود ، به مناسبت از ائمهء اطهار عليهم السلام نام مىبرد و مرتكب قياس مع الفارق مىشود « 1 » ولى در قصايد مناقبى خود در مناقب آل اللّه ، ايمان قلبى خود را به عظمت وجودى اين ذوات مقدس به تصوير مىكشد و بايد آثارى از اين قبيل را كه نمونهء آن ذكر شد به حساب شاعرانگى او گذاشت نه معتقدات قلبى او . از آذر يك رباعى ماتمى در رثاى امام حسن و امام حسين عليهما السلام به يادگار مانده كه از لحاظ مضمون بيمانند است :\r\n آه از حسنين ، كز جهانْ شيون و شين * سر زد ز غم آن دو امام كونين\r\nاى واى از آن زمان كه خورد آب : حسن ! * فرياد از آن دم كه نخورد آب : حسين ! « 2 » \r\nو در ابيات پايانى يكى از منظومه‌هاى مثنوى او ، جلوه‌هاى ماتمى ژرفى را مشاهده مىكنيم :\r\n احمد اندر غار ، از مردان نهان * خاطر بوجهليان ، شاد از جهان !\r\nشير يزدان ، جرعه نوش از زهر تيغ * پور ملجم ، مسرت عشرت ، اى دريغ !\r\nفاطمه را ، سينهء پرداغ محسن * جان جعده ، شاد از قتل حسن !\r\nاهل بيت احمدى ، در اضطراب * آل سفيان ، رفته در بستر به خواب !\r\nتشنگان كربلا ، زار و غمين * كوفيان ، سيراب از ماء معين « 3 » \r\n\r\n\r\n","description":"","footnote":"\r\n( 1 ) . ديوان لطفعلى بيگ آذر بيگدلى ، ص 85 .\r\n( 2 ) . همان ، ص 390 .\r\n( 3 ) . آب روان\r\n","page_name":" 226 ","page_number":226},
  {"content":"\r\n\r\n كام زنديقان ، ميسر از سپهر * روى صديقان ، زريرى « 1 » همچو مهر\r\nآرى ( آذر ) ! يار چون اهل است ، اهل * در رهش اين رنجها سهل است ، سهل\r\nعاشقان را ، در طريق بندگى * جان سپردن خوشترست از زندگى\r\nسر نمىپيچم ز خاطرخواه دوست * مىپسندم هرچه خاطرخواه اوست « 2 » \r\nبا عنايت به اين كه آذر يك حكايت منظوم در قالب مثنوى دربارهء سالار شهيدان بيشتر ندارد و آن هم به خاطر عدم چاپ ديوان اشعارش تا سال 1366 از دسترس شيفتگان شعر عاشورا به دور بوده است ، نمىتوان از دامنهء تأثير اين مثنوى عاشورايى 22 بيتى سخن گفت و طيف دامنه‌دارى را براى آن در نظر گرفت ، ولى چون آذر از چهره‌هاى ممتاز شعر و ادب پارسى است ، نبايد اثر ماتمى او را دست‌كم گرفت .\r\n\r\nبرگزيدهء آثار عاشورايى\r\nهمان گونه كه اشارت رفت ، از آذر بيگدلى مشخصا يك حكايت منظوم عرفانى در رثاى حسين بن على عليه السلام به يادگار مانده كه به عنوان حسن ختام به نقل آن مىپردازيم :\r\n\r\nحكايت\r\n هست مروى در احاديث حسن « 3 » * از حسين بن على ، كآن ممتعن\r\nدر زمين كربلا مىشد شهيد * در ميان خاك و خون خوش مىتپيد\r\nآمد از سلطان معشوقان ندا * كاى به راه دوست كرده جان فدا !\r\nداده در راه وفا فرزند و زن * كشتهء تيغ جفا ، از عشق من\r\nآرزويت چيست ؟ يك يك برشمار * تا گذارم آرزويت در كنار\r\nگفت : مىخواهم ز تو هفتاد جان * تا كنم يك يك نثارت ، در زمان !\r\nبازآمد حضرت روح الامين « 4 » * اين پيام آورد از عرش برين \r\n\r\n\r\n","description":"","footnote":"\r\n( 1 ) . زرد رنگ\r\n( 2 ) . همان ، ص 483 .\r\n( 3 ) . حَسَن ، حديثى است كه راوى آن ممدوح نزد بزرگان شيعه بوده گرچه عدالتش ثابت نشده باشد به شرط اين كه مذمت مقبولى از آن نشده باشد . ( ر . ك : معارف و معاريف ، ج 2 ، ص 702 )\r\n( 4 ) . جبرائيل\r\n","page_name":" 227 ","page_number":227},
  {"content":"\r\n\r\n كاى جهانت در وفادارى خجل ! * كرده اين نامه به نام خود سجل « 1 » !\r\nگر وفا كردى به عهد ، از صادقى است * اين شهادت ، منتهاى عاشقى است\r\nحد معشوقى است بالاتر ازين * راز نتوان گفت پيداتر ازين\r\nچون شنيد اين حرف شاه دين حسين * گفت : اين خون بر رخ من باد زين « 2 »\r\nداشتى چون ميل با اين مشت خاك * دادم او را و ، گرفتم جان پاك\r\nحمد للّه ، ثمَّ حمدَ اللّه « 3 » كه دوست * ديد كش جان دادنم در راه اوست\r\nبس كن ( آذر ) ! اين زبان ديگرست * اين زبان را ، گوش ديگر درخورست\r\nصبح شد اى شمع آتش دم ! مسوز * دم فروكش ، آشكارا گشت روز\r\nتنگ شد دل ، ناله را تأثير ده * نغمه كم كن ، رنگ را تغيير ده\r\nجان هركس ، محرم اين راز نيست * گوش هركس ، لايق اين ساز نيست\r\nبويى از خون شهيدان ، صبح و شام * مىخورد در راه عشقم بر مشام\r\nداغها دارم به دل از ماهها * خيزدم از سينه هر شب آهها\r\nدردها دارم گمان از رشكها * ريزدم از ديده هر شب اشكها\r\nاز فلك دارم به سينه ، سوزها * آه ازين شبها ! فغان زين روزها !\r\nجانم ، از اين محنت و اندوه كاست * روز اميدى ، شب و صلى كجاست ؟ « 4 » \r\n\r\n25 . صباحى بيدگلى كاشانى ( ف 1207 )\r\n\r\nزندگينامه\r\nحاج سليمان صباحى بيدگلى كاشانى از قصيده‌سرايان نامدار عصر زنديه و از بانيان نهضت بازگشت ادبى است و با سيد على مشتاق ، عاشق اصفهانى ، هاتف اصفهانى ، لطفعلى بيگ آذر بيگدلى معاصر و معاشر بوده است وى در انواع قالب‌هاى شعرى خصوصا قصيده دستى تمام داشته و تخلص شعرى خود را از آذر مؤلف آتشكدهء آذر گرفته است . « 5 »\r\n\r\n\r\n","description":"","footnote":"\r\n( 1 ) . كنايه از اين كه نامهء شهادت را به نام خود ثبت كرده‌اى .\r\n( 2 ) . زينت ، مايهء آبرو\r\n( 3 ) . خدا را شكر ، و باز خدا را سپاس\r\n( 4 ) . همان ، ص 596 و 597 .\r\n( 5 ) . دويست سخنور ، ص 185 و 186 .\r\n","page_name":" 228 ","page_number":228},
  {"content":"\r\n\r\nقصايد آيينى صباحى از سختگى و پختگى ساختارى و محتوايى بالايى برخوردار است و تركيب چهارده بند عاشورايى او نيز در ميان تركيب‌بندهاى عاشورايى ممتاز است و از برخى جهات از تركيب‌بند محتشم كاشانى ( متوفاى 996 ه . ق ) پيشى مىگيرد .\r\nآذر بيگدلى در آتشكدهء آذر از تركيب‌بند دوازده‌بند عاشورايى او ياد مىكند و پيداست است كه صباحى بعدها دو بند ديگر بر آن افزوده است « 1 » چرا كه وى دوازده سال پس از درگذشت آذر ( - 1195 ه . ) ادامهء حيات داده و به سال 1207 ه . ق درگذشته است . « 2 »\r\n\r\nسبك شعرى\r\nصباحى كه از پيشتازان نهضت بازگشت ادبى در عصر كريم خان زند است ، در قصيده داراى سبك خراسانى است ولى در غزل از سبك عراقى پيروى مىكند و مهارت خود را در اين دو سبك شعرى به خوبى نشان مىدهد . او در سرودن تركيب‌بند عاشورايى خود از هردو سبك سود جسته است .\r\n\r\nدامنهء تأثير آثار عاشورايى\r\nتركيب‌بند عاشورايى صباحى دويست و اندى سال پس از تركيب دوازده‌بندى محتشم كاشانى سروده شده ، و در ميان شعراى معاصر با او ، بازتاب گسترده‌اى داشته و در نزد خواص و اهل ادب مشهور بوده ولى به خاطر بار ادبى بالاى آن ، با اقبال فراگير در سطح محافل مذهبى رو به رو نشده است .\r\nاغلب پژوهشگران معاصر ، تركيب‌بند عاشورايى او را از جهت ساختارى و استوارى كلام و تصويرهاى بديعى كه دارد بر دوازده‌بند محتشم ترجيح مىدهند ، و انصاف هم همين حكم را مىكند . « 3 »\r\n\r\n\r\n","description":"","footnote":"\r\n( 1 ) . آتشكدهء آذر ( نيمهء دوم ) ، به تصحيح مير هاشم محدث چاپ اول ( انتشارات امير كبير ، ص 1378 ) ، ص 564 تا 572 .\r\n( 2 ) . دويست سخنور ص 186 . براى اطلاع بيشتر از شرح احوال و آثار او بايد به متونى از قبيل : آتشكدهء آذر ، نگارستان دارا ، تذكرهء اختر ، ج 1 ، سفينة المحمود ج 1 ، مجمع الفصحاء ج 5 ، تاريخ ادبيات براون ، ريحانة الادب ج 2 ، قاموس الاعلام ج 4 ، فرهنگ سخنوران و مواد التواريخ مراجعه كرد .\r\n( 3 ) . شايد وجود اصطلاحات رزمى قديم و مانند آن در شعر صباحى ، آن را مانند شعر محتشم مشهور عام و خاص نكرده باشد .\r\n","page_name":" 229 ","page_number":229},
  {"content":"\r\n\r\n\r\nبرگزيدهء آثار عاشورايى\r\nمهم‌ترين اثر صباحى بيدگلى در واقعهء كربلا تركيب چهارده‌بند عاشورايى اوست كه از ممتازترين آثار منظوم عاشورايى در زبان فارسى به شمار مىرود :\r\n افتاد شامگه به كنار افق ، نگون * خور « 1 » چون سر بريده ازين طشت واژگون\r\nافكند چرخ مِغْفَر « 2 » زرين و ، از شفق * در خون كشيد دامن خِفتان « 3 » نيلگون\r\nاجزاى روزگار ز بس ديد انقلاب * گرديد چرخ : بىحركت ، خاك : بىسكون\r\nكَند امّهات اربعه « 4 » ز آباء سَبعه « 5 » دل * گفتى خلل فتاد به تركيب كاف و نون « 6 »\r\nآمادهء قيامت موعود هر كسى * ايزد مگر به وعده وفا مىكند كنون !\r\nگفتم : محرم است نمود از شفق هلال * چون ناخنى كه غمزده آلايدش به خون\r\nيا گوشواره‌اى ، كه سپهرش ز گوش عرش * هر ساله در عزاى شه دين كند برون\r\nيا ساغرى است پيش لب آورده آفتاب * بر ياد شاه تشنه‌لبان ، كرده سرنگون\r\nجان اميرِ بدر و روانِ شه حنين * سالار سرورانِ سر از تن جدا ، حسين\r\nافتاد رايتِ « 7 » صف پيكار كربلا * لب‌تشنه : صيد وادىِ خونخوار كربلا\r\nآن روز ، روز آل نبى تيره شد ، كه تافت * چون مهر از سنان ، « 8 » سر سردار كربلا\r\nپژمرده : غنچهء لب گلگونش از عطش * وز خونش آب خورده : خس و خار كربلا\r\nلخت جگر : نوالهء « 9 » طفلان بىپدر * وز آب ديده : شربت بيمار كربلا \r\n\r\n\r\n","description":"","footnote":"\r\n( 1 ) . خورشيد\r\n( 2 ) . كلاهخود\r\n( 3 ) . جامهء مخصوص رزم\r\n( 4 ) . مراد : آب و باد و خاك و آتش\r\n( 5 ) . منظور : افلاك هفتگانه\r\n( 6 ) . كنايه از كلمهء « كن » و يا عالم هستى و كون\r\n( 7 ) . پرچم ، علم\r\n( 8 ) . سرنيزه\r\n( 9 ) . لقمه‌اى از خوراك\r\n","page_name":" 230 ","page_number":230},
  {"content":"\r\n\r\n ماتم ، فكند رحل اقامت دمى كه خاست * بانگ رحيل « 1 » قافله سالار كربلا\r\nشد كار اين جهان زِ وى آشفته ، تا مگر * در كار آن جهان چه كند كار كربلا ؟\r\nگويم چه سرگذشت شهيدان ؟ كه دست چرخ * از خون نوشته بر در و ديوار كربلا\r\nافسانه‌اى كه كس نتواند شنيدنش * يا رب ! بر اهل بيت چه آمد ز ديدنش ؟\r\nچون شد بساط آل نبى در زمانه طى * آمد بهار گلشن دين را ، زمان دى\r\nيثرب « 2 » به باد رفت به تعمير خاك شام * بطحا « 3 » خراب شد به تمناى ملك وى\r\nسرگشته ، بانوان حرم گرد شاه دين * چون دختران نعش « 4 » به پيرامُن جُدَى « 5 »\r\nنه مانده غير او ، كسى از ياوران قوم * نه زنده غير او ، تنى از همرهان حى « 6 »\r\nآمد به سوى مقتل و ، بر هر كه مىگذشت * مىشست ز آب ديده غبار از عذار « 7 » وى\r\nبنهاد رو به روى برادر كه : يا اخا ! * در بر كشيد تنگْ پسر را كه : يا بُنَى !\r\nغمگين مباش ، آمدمت اينك از قفا * دل ، شاد دار ، مىرسمت اين زمان ز پى\r\nآمد به سوى معركه ، آن گه زبان گشود * گفت اين حديث و ، خون دل از آسمان گشود :\r\nمنسوخ شد مگر به جهان ملت نبى ؟ * يا در جهان نمانده كسى ز امت نبى ؟\r\nما را كشند و ياد كنند از نبى ! مگر * از امت نبى نبود عترت نبى ؟\r\nحق نبى ، چگونه فراموش شد چنين ؟ * نگذشته است اين قدر از رحلت نبى !\r\nاينك ز خون آل نبى رنگ كرده‌اند * دستى كه بود در گرو بيعت نبى ! \r\n\r\n\r\n","description":"","footnote":"\r\n( 1 ) . كوچ\r\n( 2 ) . نام اوليه شهر مدينه\r\n( 3 ) . سرزمين مكّه\r\n( 4 ) . بنات النعش ، هفت ستارهء مشهور\r\n( 5 ) . نام ستاره‌اى واقع در قطب شمال\r\n( 6 ) . قبيله\r\n( 7 ) . رخسار\r\n","page_name":" 231 ","page_number":231},
  {"content":"\r\n\r\n يا رب ! تو آگهى كه رعايت كسى نكرد * در حق اهل بيت نبى ، حرمت نبى\r\nاين ظلم را ، جواب چه گويند روز حشر ؟ * بر كوفيان تمام بود حجت نبى\r\nما را چو نيست دست مكافات ، داد ما * گيرد ز خصم ، حكم حق و غيرت نبى\r\nبس گفت اين حديث و ، جوابش كسى نداد ! * لب‌تشنه غرق خون شد و ، آبش كسى نداد !\r\nچون تشنگى ، عنان ز كف شاه دين گرفت * از پشت زين ، قرار به روى زمين گرفت\r\nپس بىحيايى ، آه كه دستش بريده باد ! * از دست داد دين و ، سر از شاه دين گرفت !\r\nداغ شهادت على ، ايام تازه كرد * از نو جهان ، عزاى رسول امين گرفت\r\nهم پاى پيل ، خاك حرم را به باد داد * هم اهرمن ز دست سليمان ، نگين گرفت !\r\nبر طشت ، مجتبى جگر پاره پاره ريخت * پهلوى حمزه ، چاك ز مضراب كين گرفت\r\nدر خاك ، خون ناحق يحيى گرفت جوش * عيسى ز دار ، راه سپهر برين گرفت\r\nگشتند انبيا همه گريان و ، بو البشر * بر چشم تر ز شرم نبى ، آستين گرفت\r\nكردند پس به نيزه ، سرى را كه آفتاب * از شرم او نهضت رخ زرد در نقاب\r\nشد بر سر سنان ، چو سر شاه تاجدار * افكند آسمان به زمين تاج زرنگار\r\nافلاك را ، ز سيلى غم شد كبود روى * آفاق را ، ز اشك شفق سرخ شد : كنار\r\nاز خيمه‌ها ، ز آتش بيداد خصم رفت * چون از درون پردگيان ، بر فلك شرار\r\nعريان ، تن حسين و به تاراج داده چرخ * پيراهنى كه فاطمه‌اش رشته پود و تار\r\nنگرفته غير بندگران دست او كسى ! * آن ناتوان كز آل عبا مانده يادگار\r\nرخ‌ها به خون خضاب ، عروسان اهل بيت * گشتند بىحجاب به جمّازه‌ها « 1 » ، سوار\r\nآن يك ، شكسته خارِ اسيريش ، در جگر * اين يك ، نشسته گردِ يتيميش بر عذار\r\nكردند رو به كوفه پس آن گه ز خيمه‌گاه * وين خيمهء كبود ، شد از آهشان سياه \r\n\r\n\r\n","description":"","footnote":"\r\n( 1 ) . شتر تندرو\r\n","page_name":" 232 ","page_number":232},
  {"content":"\r\n\r\n چون راهشان به معركهء كربلا فتاد * گردون ، به فكر شورش روز جزا فتاد\r\nاعضاى چرخ منتظم ، از يكدگر گسيخت * اجزاى خاك متصل ، از هم جدا فتاد\r\nتابان ز نيزه ، رفت سر سروران ز پيش * جمّازه‌هاى پردگيان ، از قفا فتاد\r\nاز تندباد حادثه ، ديدند هرطرف * سروى به سر درآمد و ، نخلى ز پا فتاد\r\nمانده به هرطرف نگران : چشم حسرتى * در جستجوى كشتهء خود ، تا كجا فتاد ؟ !\r\nناگه ، نگاه پردگى حجلهء بتول * بر پارهء تن على مرتضى فتاد\r\nبى خود ، كشيد نالهء : هذا اخى ، چنان * كز ناله‌اش به گنبد گردون صدا فتاد\r\nپس كرد رو به يثرب و ، از دل كشيد آه * نالان به گريه گفت : ببين يا محمَّداه !\r\nاين رفته سر به نيزهء اعدا ، حسين توست * وين مانده بر زمين تن تنها ، حسين توست\r\nاين آهوى حرم ، كه تن پاره پاره‌اش * در خون كشيده دامن صحرا ، حسين توست\r\nاين پرگشاده مرغ هُما به سوى خلد * كِش پُر ز تير رُسته بر اعضا ، حسين توست\r\nاين سر بريده از ستم زال روزگار * كز ياد برده ماتم يحيى ، حسين توست\r\nاين مهر مُنكسِف « 1 » ، كه غبار مصيبتش * تاريك كرده چشم مسيحا ، حسين توست\r\nاين ماه مُنخَسِف « 2 » ، كه بر او ز اشك اهل بيت * گويى گسسته عِقد ثريا ، حسين توست\r\nاين لاله‌گون عمامه ، كه در خلد بهر او * معجر كبود ساخته زهرا ، حسين توست\r\nاندك چو كرد دل تهى از شكوه با رسول * گيسو گشود و ، دويد سوى مرقد بتول\r\nكاى بانوى بهشت ! بيا حال ما ببين * ما را به صد هزار بلا ، مبتلا ببين\r\nدر انتظار وعدهء محشر چه مانده‌اى ؟ * بگذر به ما و شور قيامت به پا ببين\r\nبنگر به حال زار جوانان هاشمى * مردان‌شان شهيد و ، زنان در عزا ببين\r\nآن گلبنى كه از دم روح الامين شكفت * خشك از سموم باديهء كربلا ببين \r\n\r\n\r\n","description":"","footnote":"\r\n( 1 ) . خورشيد كه در كسوف باشد\r\n( 2 ) . ماهى كه در حالت خسوف است .\r\n","page_name":" 233 ","page_number":233},
  {"content":"\r\n\r\n آن سينه‌اى كه مخزن علم رسول بود * از شست كين نشانهء تير بلا ببين\r\nآن گردنى كه داشت حمايل ز دست تو * چون بسملش « 1 » بريده به تيغ جفا ببين\r\nبا اين جفا ، نىاند پشيمان ، وفا نگر ! * با اين خطا زنند دم از دين ، حيا ببين !\r\nلختى چو داد شرح غم دل به مادرش * آورد رو به پيكر پاك برادرش\r\nكاى جان پاك ! بىتو مرا جان به تن ؟ دريغ ! * از تيغ ظلم ، كشته : تو و زنده : من ؟ دريغ !\r\nعريان چرا است اين تن بىسر ؟ مگر نبود * بر كشتگان آل پيمبر ، كفن ؟ دريغ !\r\nشير خدا « 2 » به خواب خوش و ، كرده گرگ چرخ * رنگين به خون يوسف او پيرهن ، دريغ !\r\nخشك از سَموم حادثه ، گلزار اهل بيت ! * خرّم ز سبزه : دامن رَبع « 3 » و دَمَن « 4 » دريغ !\r\nآل نبى ، غريب و ، به دست ستم اسير * آل زياد كامروا در وطن ، دريغ !\r\nكرد آفتاب يثرب و بطحا غروب و ، تافت * شَعرى « 5 » ز شام باز و ، سُهيل « 6 » از يمن دريغ !\r\nغلتان ز تيغ ظلم ، سليمان به خاك و خون * وز خون او حنا به كف اهرمن ، دريغ !\r\nگفتم ز صد ، يكى به تو حال دل خراب * تا حشر ماند در دل من ، حسرت جواب\r\nچون بىكسان آل نبى در به در شدند * در شهر كوفه ، ناله‌كنان نوحه‌گر شدند\r\nسرهاى سروران ، همه بر نيزه و سنان * در پيش روى اهل حرم جلوه‌گر شدند\r\nاز ناله‌هاى پردگيان ، ساكنان شهر * جمع از پى نظاره به هر رهگذر شدند\r\nز انديشهء نظارهء بيگانه ، پرده‌پوش * از پاره معجرى به سر يكدگر شدند\r\nبىشرم امتى كه نترسيده از خدا * بر عترت پيمبر خود ، پرده‌در شدند \r\n\r\n\r\n","description":"","footnote":"\r\n( 1 ) . حيوانى كه با گفتن بسم اللّه الرحمن الرحيم سر او را بريده باشند .\r\n( 2 ) . كنايه از وجود نازنين امير مؤمنان على عليه السلام\r\n( 3 ) . مجازا به معناى صحرا و بيابان\r\n( 4 ) . مجازا به معناى دشت و هامون\r\n( 5 ) . نام دو ستاره كه يكى را شعراى شامى و ديگرى را شعراى يمانى گويند .\r\n( 6 ) . نام ستاره‌اى روشن در نزديكى قطب جنوب\r\n","page_name":" 234 ","page_number":234},
  {"content":"\r\n\r\n دست از جفا نداشته ، بر زخم اهل بيت * هر دم نمك فشان به جفاى دگر شدند\r\nخود بانى مخالفت و ، آل مصطفى * در پيش تير طعنهء ايشان سپر شدند\r\nچندى به كوفه داشت ، فلك تلخ‌كامشان * و آن گه ز كوفه برد به خوارى به شام‌شان « 1 »\r\nشد تازه چون مصيبت‌شان از ورود شام * از شهر شام ، خاست عيان رستخيز عام\r\nناكرده فرق ، آل نبى را ز مشركان * افتاد اهل شام به انديشه‌هاى خام\r\nداد آن نشان به پردگيى : كاين مرا كنيز ! * كرد اين طمع به تاجورى : كاين مرا غلام !\r\nگفت اين به طعنه : كاين اسرا را وطن ، چه شهر ؟ * گفت آن به خنده : سيد اين قوم را چه نام ؟\r\nدادند بر يزيد چو عرضه سر سران * پرسيد از آن ميانه : حسين على كدام ؟ !\r\nبردند پيش او ، سرِ سالار دهر را * مىزد به چوب بر لبش و ، مىكشيد جام !\r\nگفتا يكى ز مجلسيان : شرمى اى يزيد ! * مىزد هميشه بوسه برين لب ، شهِ انام « 2 »\r\nكفرى چنين و ، لاف مسلمانى اى يزيد ؟ ! * ننگش ز تو ، يهودى و نصرانى اى يزيد !\r\nترسم دمى كه پرسش اين ماجرا شود * دامان رحمت ، از كف مردم رها شود\r\nترسم كه در شفاعت امت ، به روز حشر * خاموش ازين گناه ، لب انبيا شود\r\nترسم كزين جفا ، نتواند جفاكشى * در معرض شكايت اهل جفا شود\r\nآه از دمى كه سرور لب تشنگان حسين * سرگرم شكوه با سر از تن جدا شود\r\nفرياد از آن زمان كه ز بيداد كوفيان * هنگام دادخواهى خير النسا شود\r\nباشد كرا ز داور محشر ، اميد عفو * چون دادخواه ، شافع روز جزا شود ؟\r\nمشكل كه تر شود لبى از بحر مغفرت * گرنه شفيع ، تشنه‌لب كربلا شود\r\nكى باشد اين كه گرم شود گير و دار حشر ؟ * تا داد اهل بيت دهد ، كردگار حشر \r\n\r\n\r\n","description":"","footnote":"\r\n( 1 ) . اين دو بند در تذكرهء آتشكدهء آذر كه مؤلف آن با صباحى بيدگلى معاصر و معاشر بوده ، نيامده است و علت آن را در زندگينامهء وى عنوان كرديم .\r\n( 2 ) . انام : مردمان\r\n","page_name":" 235 ","page_number":235},
  {"content":"\r\n\r\n يا رب ! بناى عالم ازين پس خراب باد ! * افلاك را : درنگ و ، زمين را : شتاب باد !\r\nتا روز دادخواهى آل نبى شود * از پيش چشم ، مرتفع اين نه حجاب باد !\r\nآلوده شد جهان همه از لوث اين گناه * دامان خاك ، شسته ز طوفان آب باد !\r\nبر كام اهل بيت نگشتند يك زمان * در مهد چرخ ، چشم كواكب به خواب باد !\r\nلب‌تشنه شد شهيد ، جگر گوشه رسول * هر جا كه چشمه‌اى است به عالم ، سراب باد !\r\nاز نوك نيزه ، تافت سر آفتاب دين * در پردهء كسوف نهان ، آفتاب باد !\r\nآن كو دلش به حسرت آل نبى نسوخت * مرغ دلش بر آتش حسرت ، كباب باد !\r\nدر موقف حساب ، ( صباحى ) چو پا نهاد * جايش ، به سايهء علم بو تراب باد !\r\nكاميدوار نيست به نيروى طاعتى * دارد ز اهل بيت ، اميد شفاعتى \r\n\r\n26 . فتحعلى خان صباى كاشانى ( ف 1238 )\r\n\r\nزندگينامه\r\nفتحعلى خان صباى كاشانى قصيده‌سراى ممتاز دورهء قاجاريه از طرفداران جدى نهضت بازگشت ادبى و ملك الشعراى دربار فتحعلى شاه قاجار ( 1212 - 1250 ) است كه در آغاز كار شاعرى به ستايش لطفعلى خان زند مىپردازد ولى بعدها به خاطر در امان ماندن از خشم آقا محمد خان قاجار ، اشعارى را كه در مديحت اين شاهزادهء زندى سروده بود ، از ميان مىبرد .\r\nاگر او را پركارترين شاعر در عصر قاجار معرفى كنيم به جاست ؛ چرا كه نزديك به يكصد هزار بيت شعر دارد ، و اگر وى را تواناترين سخنور اين دوره بشناسيم ، به خطا نرفته‌ايم ، زيرا آثار منظوم وى در قالب‌هاى مختلف شعرى از چنان استحكام ساختارى برخوردار است كه آدمى را به حيرت وامىدارد . دو فرزند او به اسامى : ابو القاسم خان متخلص به « فروغ » و محمد حسين خان متخلص به « عندليب » نيز در شعر و ادب دستى به تمام داشته و از فضلاى زمانهء خود بوده‌اند .\r\nاز فتحعلى خان ( صبا ) غير از ديوان اشعارش ، چندين منظومه در قالب مثنوى به يادگار مانده است كه مهم‌ترين آنها مثنوى : شاهنشاه‌نامه در 40 هزار بيت و به شيوهء شاهنامهء فردوسى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبه نام فتحعلى شاه قاجار ، مثنوى معروف خداوندنامه در ستايش رسول اكرم و جانبازيها و دليريهاى امير مؤمنان على در سى هزار بيت ، و مثنوى عبرت‌نامه و گلشن صبا از ديگر آثار اوست .\r\nنياكان وى از اهالى آذربايجان و خاندان دنبلى بوده‌اند ، ولى چون زادگاه او كاشان است تذكره‌نويسان كاشانىاش معرفى كرده‌اند .\r\nوى مدتى عهده‌دار حكومت كاشان و قم بوده ولى بعدها از اين سمت استعفا مىدهد و ملازمت خاقان قاجار را بر حكومت آن دو ايالت برمىگزيند .\r\nشرح احوال و آثار او را مىتوان در نگارستان دارا ، سفينة المحمود ، ج 1 ، تذكرهء اختر ، ج 1 ، مجمع الفصحاء ج 5 ، قاموس الاعلام ، ج 4 ، رياض العارفين ، صبح گلشن ، ريحانة الادب ج 2 ، تاريخ ادبيات ادوارد براون ج 4 ، تاريخ ادبيات رضازاده شفق و چهل مقاله يافت .\r\n\r\nسبك شعرى\r\nفتحعلى خان صبا از طرفداران جدى نهضت بازگشت ادبى بوده اگرچه در سبك خراسانى به شيوه متقدمين خصوصا انورى ابيوردى ( متوفاى 585 ه . ق ) طبع‌آزمايى مىكرده ، ولى در قصيده‌سرايى سبك ويژه‌اى داشته كه بعدها مورد تقليد قاآنى شيرازى ، اديب الممالك فراهانى و ديگران قرار مىگيرد .\r\nاو در منظومهء شاهنشاه‌نامهء خود از سبك حكيم ابو القاسم فردوسى در شاهنامه پيروى كرده و بحر تقارب را همانند حكيم طوس براى به تصوير كشيدن صحنه‌هاى داستانى و بيان حماسى برگزيده است و به خاطر آن‌كه سه سال براى انجام آن صرف وقت كرد از خاقان قاجار چهل هزار مثقال طلا صله دريافت داشت ، چرا كه بيانگر وقايع زمانهء ممدوح خود و جنگها و فتوحات عباس ميرزا و مفاخر آقا محمد خان قاجار و پدران اوست ! « 1 » ولى فراموش مىكند كه عهدنامه‌هاى ننگين گلستان و تركمان‌چاى در زمان همين سلطان قاجار چه بخش عظيمى از خاك حاصلخيز شمال ايران را به دولت تزارى روس واگذار كرد و از نظر سياسى و تجارى كشور ايران را با چه دشوارىهايى مواجه ساخت !\r\n\r\n\r\n","description":"","footnote":"\r\n( 1 ) . زندگينامهء شاعران ايرانى از رودكى تا امروز ، پروين شكيبا ، تهران ، انتشارات هنرمند ، چاپ اول ، سال 1379 ، ص 200 و 201 .\r\n","page_name":" 237 ","page_number":237},
  {"content":"\r\n\r\nبه هر روى شخصيت ادبى و شاعرانگى هر سخنور باكيان فرهنگى و باورهاى واقعى او چندان همسويى ندارد و در پيشينهء شعر فارسى چهره‌هاى نادرى را مىتوان نشان داد كه سيماى واقعى آنان در آيينهء آثارشان متجلى شده باشد . منظومهء خداوندنامهء او از حماسه‌هاى منظوم و ماندگار در زبان فارسى است و به شعر آيينى منزلتى درخور بخشيده است . مثنوى عبرتنامهء وى كه به تقليد از تحفة العراقين حكيم خاقانى شروانى ( 520 - 595 ) سروده شده ، در زمرهء آثار خواندنى اوست و منظومهء گلشن صباى او نيز كه در نصيحت به فرزندش سروده خالى از لطف نيست .\r\n\r\nدامنهء تأثير آثار عاشورايى\r\nدر اينكه فتحعلى خان صبا با آفرينش منظومهء خداوندنامهء خود در ستايش رسول گرامى اسلام و بيان دلاوريهاى امير مؤمنان على ، منزلت خاصى به شعر آيينى زمانهء خود بخشيده است ، ترديدى نيست و دو منظومه : عبرت‌نامه و گلشن صباى او كه سرشار از نكات اخلاقى و پندى و عبرتى است از نظر موضوعات مطرح در شعر آيينى درخور تأمل است و قصايد آيينى وى را نيز كه از ساختار محكم لفظى و غناى محتوايى برخوردار است و به طول كلى تأثير غير مستقيم اين‌گونه آثار را در روند تكاملى شعر عاشورا كه از زيرمجموعه‌هاى شعر آيينى است نمىتوان ناديده گرفت .\r\nفتحعلى خان صبا در ديوان هفده هزار بيتى خود دو قصيدهء رسا و شيوا ، يكى در نعت حضرت سيد الشهداء و ديگرى در بناى ايوان حرم آن حضرت دارد كه در قسمت پايانى اين مقال به بررسى آن دو خواهيم پرداخت .\r\n\r\nبرگزيدهء آثار عاشورايى\r\nهمان گونه كه اشارت رفت ، در ديوان اين شاعر نامدار كاشانى دو قصيدهء مناقبى دربارهء سالار شهيدان وجود دارد كه خاقان قاجار نيز از آن بىنصيب نمانده است .\r\nقصيدهء اول در سى و دو بيت به مناسبت احداث ايوان طلاى حرم حضرت سيد الشهداء سروده شده كه آخرين مصراع آن متضمن ماده تاريخ سال بناى آن است و سنهء 1217 ه . ق را نشان مىدهد : ( شد طلا ايوان شاه دين ز شاه دين‌پناه ) و قصيدهء دوم او در نعت سالار\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشهيدان است كه در اثناى آن نيز به مديحت خاقان قاجار پرداخته و داراى شصت بيت مىباشد ، به مطلع :\r\n تا زمين شد ملك داراى زمان ، آمد خطاب * ز آسمانش كاى زمين ! ياليتنى كنتُ تراب ! \r\nابياتى از اين چكامه را مرور مىكنيم :\r\n تشنه‌لب ، شهد شهادت بر رضاى حق چشيد * گرچه كوه آهن از بيمش شدى درياى آب\r\nدر حجابش كز شرف جبريل آمد حاجبى * مركب از بيداد و كين راندند ديوان بىحجاب\r\nآفتاب روى او ، تابان ز رُمْح « 1 » مشركان * باد يا رب مُنكسِف تا حشر روى آفتاب !\r\nآخر اى بيدادگر گردون ! به پيش دادگر * مصطفى را چون دهى زين جور بىپايان جواب ؟\r\nآل مروان را به لب از ساقى گلچهره ، مَى * آل طاها را جگر از آتش حسرت ، كباب !\r\nروز محشر تا شفيع شيعيان گردد ، كشيد * شافع يوم الحساب ، اين ظلم‌هاى بيحساب\r\nورنه ، كردى در دمى از بازوى زورآزماى * چون دل اعداى دين ، بنيان عالم را خراب\r\nدر زواياى حريم حرمتش ، روح الامين * از حقارت كرده جا در سايهء پَرّ ذُباب « 2 »\r\nاز جهات سِتّه ، سمت درگهشن : خير السَّمات « 3 » * بر نجوم سبعه ، خاك درگهش : نعمَ المآب « 4 »\r\nبا علو درگهش اى چرخ ! جز با غم مَچَم * با فروغ شمسه‌اش اى شمس ! جز با تب متاب\r\nديد چون ايوان آن ، انديشهء كوته‌نظر * از طريق ناشناسى ، آسمان كردش خطاب\r\nلب‌گزان گفتا خرد كاين غايت نابخردىست * شرم بادت شرم ! ازين گفتار زشت و ناصواب\r\nشمسهء اين : بىكسوف و ، شمس آن را : انكساف * جوهر اين : با ثبات و جرم ، آن را : انقلاب\r\nآسمان را چون درآرى در حساب اين ؟ : كه هست * بارگاه كبرياى شافع يوم الحساب « 5 » \r\nاين قصيده نيز متضمن مادهء تاريخ سال احداث ضريح طلا براى بارگاه ملكوتى سالار شهيدان است و سنهء 1214 ه . ق را نشان مىدهد .\r\n\r\n\r\n","description":"","footnote":"\r\n( 1 ) . نيزه\r\n( 2 ) . مگس ، پشه ، زنبور\r\n( 3 ) . بهترين سمت و سوها\r\n( 4 ) . بهترين جاى بازگشتن\r\n( 5 ) . ديوان ملك الشعراء فتحعلى خان صبا ، به تصحيح محمد على نجاتى ( شركت نسبى حاج محمد حسين اقبال و شركاء تهران ، سال 1341 ) ، ص 37 تا 39 .\r\n","page_name":" 239 ","page_number":239},
  {"content":"\r\n\r\n\r\n27 . خاقان قاجار ( 1185 - 1250 )\r\n\r\nزندگينامه\r\nفتحعلى شاه قاجار متخلص به « خاقان » دومين سلطان سلسلهء قاجاريه است كه از حاميان نهضت بازگشت ادبى و دربار او محل رفت‌وآمد شعراى پرآوازهء آن عصر بوده است . از قبيل :\r\nفتحعلى خان صبا ( 1180 - 1238 ) نشاط اصفهانى ( 1175 - 1244 ) و وصال شيرازى ( متوفاى 1262 ه . ق ) .\r\nديوان اشعار او در سال 1364 به اهتمام آقاى حسن گل محمدى ( فرياد ) به چاپ رسيده و داراى قصايد غزليات و اشعار متفرقه است .\r\n\r\nسبك شعرى\r\nوى در قصيده از شيوهء خراسانى و سبك متقدمين سود جسته و در غزليات و تركيب‌بند عاشورايى خود از سبك عراقى پيروى كرده است .\r\n\r\nدامنهء تأثير آثار عاشورايى\r\nخاقان قاجار به خاطر موقعيت خاصى كه داشته و گرايش او به مقوله‌هاى مذهبى در رويكرد شاعران زمانهء خود خصوصا آنان كه به دربار وى رفت و آمد داشته‌اند به اشعار مناقبى و ماتمى تأثير داشته است ، به طورى كه اغلب آنان در زمينهء مناقب و مراثى آل اللّه داراى آثارى هستند ، هر چند قصايدى كه در مدح وى سروده‌اند بسيار زياد ولى اشعار آيينى آنان شايد تا حدى بتواند كفارهء آثار ضد ارزشىشان تلقى شود .\r\n\r\nبرگزيدهء آثار عاشورايى\r\nمهم‌ترين اثر ماتمى وى تركيب ده‌بندى او در مراثى سالار شهيدان است كه به نقل آن بسنده مىكنيم :\r\n\r\nده بند\r\n در حيرتم كه چرخ چرا غرق خون نشد ؟ * در ماتم حسين ، زمين واژگون نشد ؟\r\nچون آفتاب يثرب و بطحا غروب كرد * رخسار آفتاب چرا قيرگون نشد ؟\r\nچون فخر كاينات نگون شد ز پشت زين * بنياد كاينات چرا سرنگون نشد ؟ \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n جان جهان ز جسم جهان رفت و ، اين عجب * اين جان سخت از تن ياران برون نشد\r\nافتاد آسمان امامت چو بر زمين * ساكت چرا سپهر و ، زمين بىسكون نشد ؟\r\nآن تيره شب دريغ كه در دشت كربلا * بر رهنماى خلق ، كسى رهنمون نشد !\r\n« خاقان » به ماتم شه دين گفت با فغان * معدوم از براى چه اين چرخ دون نشد ؟\r\nدردا كه زندگى به دو عالم حرام شد * كاين چرخ سفله ، دشمن دين را به كام شد\r\nگردون بسوخت ز آتش غم ، جان فاطمه * شرمى نكرد از دل سوزان فاطمه\r\nاز تندباد كينهء مروانيان ، دريغ * پژمرده گشت نوگل بستان فاطمه\r\nغلتان به خاك معركه چون صيدِ بسمل است * آن گوهرى كه بود به دامان فاطمه\r\nاز تيرهاى كارى شست مخالفان * شد چاك چاك پيكر سلطان « 1 » فاطمه\r\nديدى كه عاقبت چه رسيد از سپهر دون * از شست اهرمن به سليمان فاطمه ؟\r\nاز عرش ، رستخيز دگر گردد آشكار * در روز رستخيز ز افغان فاطمه\r\n« خاقان » ! به پاى عرش برين گفت جبرئيل : * واحسرتا ز ديدهء گريان فاطمه !\r\nاز تندباد حادثه چون نخل دين شكست * از آن شكست پشت رسول امين شكست\r\nگرديد بر سنان ، سر سلطان دين دريغ ! * افتاد آسمان شرف بر زمين ، دريغ !\r\nبر پيكر امام زمان ، زادهء زياد * بگشاد صد هزار كمان از كمين ، دريغ !\r\nزينب به نوحه گفت كه : از زادهء زياد * منسوخ گشت دين رسول امين ، دريغ !\r\nدر دست دشمنان و ز بيداد آسمان * آل نبى اسير و غريب و حَزَن دريغ !\r\nدر آسمان به ماتم سلطان دين ، حسين * تا حشر ذكر عيسى گردون نشين : دريغ !\r\nآن آفتاب آل نبى بر زمين فتاد * گردش ز آسمان و سكون از زمين ! دريغ !\r\nتا جان به او سپارد و جان گيرد از عدوش * « خاقان » نبود در صف آن دشت كين ، دريغ !\r\nواحسرتا ! كه خانهء ايمان خراب شد * در ماتم تو ، سينهء عالم كباب شد \r\n\r\n\r\n","description":"","footnote":"\r\n( 1 ) . خاقان قاجار ، دچار تنگى قافيه شده و حضرت سيد الشهداء را سلطان حضرت زهرا خوانده است .\r\n","page_name":" 241 ","page_number":241},
  {"content":"\r\n\r\n پنهان به خاك تيره چو شد ماه مصطفى * رخسار ماه ، تيره شد از آه مصطفى\r\nشد سرنگون ز گردش اين چرخ واژگون * از تندباد حادثه ، خرگاه مصطفى\r\nاز بهر ماتم شه دين ، فخر اوصيا * بودند انبيا همه ، همراه مصطفى\r\nاز زخم خنجرى كه به آن شاه دين رسيد * گويا دريد شمر : جگرگاه مصطفى\r\nشد منخسف ز گردش اين چرخ واژگون * خورشيد مشرقين زمين ، ماه مصطفى\r\nدل ، خون شود ز ديدهء گريان فاطمه * واحسرتا ! نالهء جانكاه مصطفى\r\n« خاقان » ! به روز حشر شفيعت شود حسين * يا رب ! به حرمت على و جاه مصطفى !\r\n« خاقان » ز سيل حادثه ، دين را خراب ديد * ز آن ظلم‌ها كه شافع يوم الحساب ديد\r\nبفشرد پا در ره صبر و رضا ، حسين * با حق نمود وعدهء خود را وفا ، حسين\r\nبادا فداى خاك رهش صد هزار جان ! * چون كرد جان به امت عاصى فدا ، حسين\r\nدر روزگار : زينت آغوش مصطفى * در روز حشر : پيشرو اوصيا : حسين\r\nخاكم به سر كه از ستم روزگار ، گشت * غلتان به خاك معركهء كربلا ، حسين\r\nفرياد از آن دمى كه به صحراى كربلا * شد بر بلاى دشمن دين مبتلا ، حسين\r\nآه از دمى كه شكوه كند پيش دادگر * در روز رستخيز ، سر از تن جدا ، حسين\r\nنزد شفيع روز جزا ، از جفاى شمر * آيد به شكوه همره خير النسا ، حسين\r\n« خاقان » ! درين معامله خاكم به سر شود * چون دادخواه روز جزا ، دادگر شود\r\nاز دود ظلم ، تيره رخ آفتاب شد * بنياد دين ز سيل حوادث خراب شد\r\nاز تندباد حادثه ، در خاك كربلا * از آتش جگر ، دل آن شه كباب شد\r\nاز بيم اين خطا كه سر از چرخ سفله زد * عرش برين ز واهمه در اضطراب شد\r\nاركان كاينات ، تزلزل گرفت آه ! * كون و مكان ز حادثه پرانقلاب شد\r\nآن زادهء زياد نه ، آن زادهء زنا * اندر حجاب آل نبى ، بىحجاب شد \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n در دشت ماتم ، اشك يتيمان چو بحر گشت * در بحر غم سرادق عصمت حباب شد\r\n« خاقان » ! ز آب كوثرش آتش به دل فتاد * تا با خبر ز تشنگيش بو تراب شد\r\nشير خدا كجاست كه در دشت كربلا * از چنگ گرگ ، يوسف خود را كند رها ؟\r\nاى ساكنان عرش ! ز دل ناله بركشيد * اين داورى ز شمر بر دادگر كشيد\r\nآن ناله‌اى كه در غم يحيى كشيده‌ايد * در ماتم حسين على بيشتر كشيد\r\nلب‌تشنه ، چاك كرد جگرگاه شاه دين * ساغر ، ز آب ديده و خون جگر كشيد\r\nآتش به جان ، ز حسرت خير النسا زنيد * از دل فغان ، به يارى خير البشر كشيد\r\nبر سينهء زمانه ، ز ماتم زنيد چاك * در ديدهء سپهر ز غم ميل بركشيد\r\nدر ماتم و عزاى شهيدان كربلا * اى طايران قدس ! به خون بال و پر كشيد\r\nاى ساكنان خاك ! چو « خاقان » درين عزا * افغان ز دل به گنبد افلاك بركشيد\r\nدر ماتم حسين ، به تن جامه‌ها دريد * فرياد الامان به در كبريا بريد\r\nهر سو دلا ! به نيزه ، سر سرورى ببين * غلتان به خاك و خون ز جفا ، پيكرى ببين\r\nگريان به درد و داغ پدر ، كودكى نگر * دل ريش از فراق پسر ، مادرى ببين\r\nدر ماتم برادر و ، از شدت عطش * مويه‌كُنان و موكَنان ، خواهرى ببين\r\nشور و نشور روز قيامت ، شد آشكار * فرياد واحسين ! به هر كشورى ببين\r\nآن حنجرى كه بوسه‌گه مصطفى بُدى * از جور روزگار بر او خنجرى ببين\r\nبر خرمن حيات جوانان هاشمى * از كينهء يزيد لعين ، اخگرى ببين\r\nبر كشتگان آل نبى ، از جفاى شمر * « خاقان » ! به دشت كرب و بلا محشرى ببين\r\nروزى كه بر سنان ، سر آن سروران زدند * آتش به پيكر همهء انس و جان زدند\r\nدردا ! كه نور چشم پيمبر ، شهيد شد * دوران چرخ سفله ، به كام يزيد شد\r\nزينب به شكوه گفت : ببين يا محمدا ! * خورشيد آسمان على ، ناپديد شد \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n از بخت خويش و هستى خود ، وامصيبتا ! * كاميدوار : اين شد و آن : نااميد شد\r\nصبح اميد آل نبى ، تيره شد چو شام * بر اهل شام ، آه كه چون صبح عيد شد !\r\nاز دود آه و گريهء ماتم ، درين عزا * گردون : سياه و ، ديدهء انجم : سفيد شد\r\nحاصل مباد كام تو تا حشر اى فلك ! * حاصل چو از تو كام يزيد پليد شد\r\n« خاقان » ! به ماتمش مژه تر كن ، كه روز حشر * درهاى خلد را ، مژهء تر كليد شد\r\nآل نبى ز جور فلك ، در به در شدند * در هر خرابه ، ناله‌كنان نوحه‌گر شدند\r\nيا رب ! هميشه ديدهء خورشيد تار باد ! * تا روز حشر ، سينهء گردون فگار باد !\r\nداد از زمين و چرخ ، كه بيداد كرده‌اند * اين : بىمراد باشد و ، آن : بر فرار باد !\r\nشهباز ، صيد كركس مردارخوار شد * نسرين « 1 » چرخ چَزع « 2 » بلا را شكار شد\r\nپيوسته ، چشم زال فلك از خدنگ غم * تاريك ، همچو ديدهء اسفنديار باد !\r\nشد تشنه‌كام ، كشته چو سلطان دين حسين * در كام ، آب زندگيم ناگوار باد !\r\nچون از پى شفاعت ما جان نثار كرد * « خاقان » به مرقد شه دين ، جان نثار باد !\r\nمنت خداى را كه فلك هست چاكرم « 3 » * شاهنشه جهانم و ، درويش آن درم \r\n\r\n\r\n","description":"","footnote":"\r\n( 1 ) . كركس\r\n( 2 ) . پرنده‌اى است شكارى از انواع بازها .\r\n( 3 ) . اگر فلك ، چاكرى « خاقان قاجار » را نمىكرد كه شهرهاى حاصل‌خيز ايران به دست او تسليم روسيهء تزارى نمىشد ! !\r\n","page_name":" 244 ","page_number":244},
  {"content":"\r\n\r\n\r\nفصل پنجم چهره‌هاى نام‌آشناى شعر عاشورا ( از نيمه سده سيزدهم تا پايان سده چهاردهم )\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\n1 . شرر بيگدلى آذرى قمى ( 1184 - 1254 ق )\r\n\r\nزندگينامه\r\nحسينعلى بيگ بيگدلى آذرى قمى متخلص به « شرر » از شعراى زمانه فتحعلى شاه قاجار ( ف 1250 ه . ق ) و فرزند حاج لطفعلى بيگ ( آذر ) بيگدلى شاملو مؤلف آتشكده آذر ( ف 1195 ه . ق ) است .\r\nفرزند وى : حاج محمد رشيد خان بيگدلى ، متخلص به « اخگر » از شعراى عهد ناصرى است و از اساتيد بنام خط شكسته در اين دوره به شمار مىرود و سال وفات او را به اختلاف در سنه 1297 و 1290 ه . ق ذكر كرده‌اند و نوشته‌اند فرزندى داشته كه همانند نياى خود از تخلّص ( آذر ) استفاده مىكرده ولى نگارنده حتى به بيتى از آثار او دست نيافته است .\r\nاز تاريخ تولد و وفات شرر بيگدلى اطلاع دقيقى در دست نيست . امّا با قراينى كه در نوشته‌هاى تذكره‌نويسان وجود دارد مىتوان تاريخ تولد او را به سال 1184 ه . ق و سال درگذشت وى را به سال 1254 ه . ق تخمين زد . « 1 »\r\nديوان شرر بيگدلى با عنوان « فغان‌دل » با تصحيح و تعليق و مقابلهء نگارندهء اين سطور ، حاوى 3032 بيت به سال 1349 توسط موسسه مطبوعاتى دار العلم ( قم ) با 86 صفحه مقدمه و\r\n\r\n\r\n","description":"","footnote":"\r\n( 1 ) . ر . ك : تذكره شعراى قم ( كه نسخهء خطى آن در كتابخانه آية اللّه العظمى نجفى مرعشى ( ره ) موجود است ) و الذريعه ، تاريخ وفات او را 1248 ق ثبت كرده است كه مغاير با ماده تاريخى است كه خود شاعر به مناسبت تولد فرزند اسحاق بيگ سروده و تاريخ 1254 ق از آن استخراج مىشود .\r\n","page_name":" 247 ","page_number":247},
  {"content":"\r\n\r\n410 صفحه متن اشعار به انضمام فهرست‌هاى پايانى براى اولين بار منتشر شد و در اختيار علاقمندان ادب پارسى قرار گرفت .\r\nشرر بيگدلى پس از حدود هفتاد سال عمر و اشتغال به امور كشاورزى در شهر قم درگذشت و در ايوان طلاى صحن حضرت فاطمه معصومه - عليها سلام - به خاك سپرده شد .\r\n\r\nسبك شعرى\r\nبا اينكه لطفعلى بيك ( آذر ) بيگدلى از پيشگامان نهضت بازگشت ادبى به شمار مىرفت و با سبك اصفهانى در شعر فارسى هيچ ميانه‌اى نداشت و پيروان اين سبك شعرى را به ابتذال غزل فارسى متهم مىكرد ، ولى فرزند وى شرر بيگدلى بر خلاف پدر ، در غزل از سبك اصفهانى پيروى مىكرد و در ديگر انواع شعر نيز با سبكى نسبتا متمايز كه آميزه‌اى از سبك عراقى و سبك اصفهانى بود - به سرودن شعر مىپرداخت . با اين همه در تركيب نوزده بند عاشورايى خود به استثناى چند مورد معدود از سبك عراقى پيروى كرده است .\r\n\r\nدامنه تاثير مرثيه‌هاى عاشورايى\r\nمسلما تركيب‌بند عاشورايى شرر بيگدلى در زمانه خود او معروف نبوده و تذكره‌نويسان از آن يادى نكرده‌اند ، ولى پس از چاپ ديوان اشعار او - به شرحى كه گذشت - تركيب‌بند عاشورايى وى كه مبتنى بر قرائت ماتمى و عاطفى از فرهنگ عاشورا است نظر پژوهشگران ادب شيعى را به خود معطوف كرد و همان‌گونه كه در كتاب شكوه شعر عاشورا در زبان فارسى ياد كرده‌ايم ، اين اثر عاشورايى نيز در زمره تركيب‌بندهايى قرار گرفته است كه با تاثيرپذيرى از تركيب‌بند ماندگار عاشورايى محتشم كاشانى سروده شده و از آثار نسبتا موفق عاشورايى در زبان فارسى به شمار مىرود . « 1 »\r\nدر مراجعه‌اى كه اخيرا به لغت‌نامهء دهخدا و دايرة المعارف فارسى مرحوم غلامحسين مصاحب داشتم ، نام شرر بيگدلى را حسنعلى نگاشته و او را از غزلسرايان عصر محمد شاه قاجار برشمرده بودند كه اشتباه است .\r\n\r\n\r\n","description":"","footnote":"\r\n( 1 ) . جهت اطلاع بيشتر از زندگينامه و اشعار شرر بيگدلى آذرى ، ر . ك : ديوان اشعار موسوم به ( فغان‌دل ) و تذكره خطى شعراى قم ، مجمع الفصحاء ، نتايج الافكار ، مكارم الاثار ، سفينة المحمود ، انجمن خاقان و الذرّيعه .\r\n","page_name":" 248 ","page_number":248},
  {"content":"\r\n\r\n\r\nبرگزيده آثار عاشورايى\r\nدر حال حاضر جز تركيب نوزده‌بندى ، اثر عاشورايى ديگرى از شرر بيگدلى سراغ نداريم و لذا به نقل آن بسنده مىكنيم :\r\n زال فلك چو مِعجر كُحلى به سر كشيد * آشفته گيسوان سفيد آمدش پديد\r\nبرجيس را ، عمامه مشكين شب فتاد * از فرق و همچو ماتميان زهره مو بريد\r\nبومى سپيد بر لب بامى كهن نشست * زاغى سياه از سر نخلى قوى پريد\r\nاز گوش دهر عقد جواهر فرو گسست * از چشم چرخ اشك كواكب فرو چكيد\r\nاز ديده صبح خون شفق ريخت بر كنار * چندان كافق ز موجه اشكش به خون تپيد\r\nدر اضطراب من كه سراسيمه آفتاب * ديدم ز شرق با رخ افروخته دميد\r\nگفتم : چه روى داده ؟ به خون شست روى و گفت : * رازى كه شرح آن نتوان گفت و نى شنيد\r\nكاينك صباح روز محرم بود كه گشت * در دشت كربلا شه لب‌تشنگان شهيد\r\nعين ضياء و مطلع نور و فروغ عين * تابنده شمعِ دودهء عزّ و علا ، حسين\r\nبا اين عزا به دست شقايق خضاب چيست ؟ * در گوش گل ز ناى عنادل « 1 » رباب چيست ؟\r\nآشفته موى دختر زهرا به حيرتم * زلف بنفشه طرّهء سنبل به تاب چيست ؟\r\nآگاه اگر نه از عطش كودكان وى * اين قطره‌هاى اشك به چشم سحاب چيست ؟\r\nناديده چرخ پيراگرش جامه لاله‌گون * با قامت خميده به نيلى ثياب « 2 » چيست ؟\r\nاى ماه ! ماه رايت « 3 » او گرنه سرنگون * خرگاه آسمان ز تو زرين طناب چيست ؟\r\nاى آسمان ! به پرسش اين ماجرا تو را * در حيرتم كه در صف محشر جواب چيست ؟\r\nاى دهر ! دختران وىاند از تو بىحجاب * اين خصمى « 4 » تو با پسر بو تراب چيست ؟\r\nصف‌ها كشيده شد چو به ميدان كربلا * از جنس ديو شام و سليمان كربلا \r\n\r\n\r\n","description":"","footnote":"\r\n( 1 ) . جمع عندليب به معناى بلبل و هزاردستان .\r\n( 2 ) . جمع ثوب ، به معناى جامه و لباس .\r\n( 3 ) . پرچم .\r\n( 4 ) . دشمنى .\r\n","page_name":" 249 ","page_number":249},
  {"content":"\r\n\r\n پشْت نبىّ و آل نبى در جنان شكست * تا در جهان سپاه شه انس و جان شكست\r\nدر سينه‌شان ز شست و ز دست مخالفان * از هرطرف خدنگ خليد و سنان شكست\r\nپس تا بريد خنجر دشمن ، گلو بريد * پس تا شكست تير عدو ، استخوان شكست\r\nزهر ملال ، در قدح شيخ و شاب ريخت * جام نشاط ، در كف پير و جوان شكست\r\nدر باغ دين ، ز صَرصَر « 1 » بيداد اهل كين * آمد به شاخ سرو و گل و ارغوان شكست\r\nتا برگ لاله از نفس گرم برق سوخت * تا شخ سرو از دم سرد خزان شكست\r\nآمد ز سنگ كين سپهر ستم قرين * بر بال طايران بلند آشيان شكست\r\nتا آن شكست بر پر آن طايران رسيد * بال و پر ملايك هفت آسمان شكست\r\nآمد پىِ وداع حرم پس به خيمه‌گاه * گفت آن پناه دين به تنى چند بيگناه\r\nكاى بىكسان ! چو جناب يثرب گذر كنيد * اول گذر به تربت خير البشر كنيد\r\nگر آب چشمتان بگذارد به جاى من * از خاك پاك او همه كُحل « 2 » بصر كنيد\r\nاين تب كه سوخت جان جگر گوشه مرا * عنّاب اگر نه چاره به لخت جگر كنيد\r\nخارى به هر زمين شكند گر به پاىتان * تدبير آن ز آه دل يكدگر كنيد\r\nنامحرمان ، ز رخ چو گشايند پرده‌تان * بىپرده شكوه از فلك پرده‌در كنيد\r\nخواهند پايمال ستورم چو اين سگان * از پيكِ آه شير خدا را خبر كنيد\r\nدر شام چون مقام به ويرانه‌تان دهند * چون جغد بر شهادت من نوحه سر كنيد\r\nزينب به دستش اصغر لب‌تشنه پيش شاه * شاهش گرفت و گفت به آن قوم روسياه\r\nكاى كوفيان ! به آل پيمبر رعايتى * بر كودكى ز جرعه آبى عنايتى\r\nاى گمرهان ! نظاره به طفلان اشك من * اين طفل را به قطرهء آبى هدايتى\r\nهرگز نبودى از عطشش گرنه آب چشم * مىكرد اگر ز ديده به كامش سرايتى \r\n\r\n\r\n","description":"","footnote":"\r\n( 1 ) . باد شديد و سرد .\r\n( 2 ) . توتيا .\r\n","page_name":" 250 ","page_number":250},
  {"content":"\r\n\r\n ناكرده تر ز قطره آبى گلو كه كرد * پيكان آبدار خدنگش سقايتى !\r\nسيرابيش چو ديد ز پيكان آبدار * بىاختيار بر لبش آمد شكايتى\r\nكاى قوم نابكار ! نه آخر به روزگار * دارد جفا نهايتى و جور غايتى ؟\r\nاين طفل تير خورده ناخورده شير من * جرمش كدام بود و كدامش جنايتى ؟\r\nبر خاك هر خطى كه گلويش به خون نگاشت * باشد به بيگناهى اين كودك آيتى\r\nبا اشك و آه برد تنش پس به قتلگاه * آمد سُها « 1 » به جلوه‌گه آفتاب و ماه\r\nچون نوبت شهادت سالار دين رسيد * هنگام سوگوارى روح الامين رسيد\r\nپس ناوكى ز شست يكى تيره روزگار * بر سجده‌گاه قبله اهل يقين رسيد\r\nزان يك خدنگ ناصيه‌فرساى جانگزا * چندين هزار رخنه به بنيان دين رسيد\r\nآمد ز زين سپهر سعادت زمين گزين * چون نوبت شقاوت شمر لعين رسيد\r\nپس خنجرش - كه آه زبانم بريده باد ! - * بر حنجر شريف امام مبين رسيد\r\nسيلاب خون چشم جهان ز آسمان گذشت * تا خون ناحقش ز گلو بر زمين رسيد\r\nاز چشمه‌ساز خنجرش آمد چو تر گلو * نوبت به آب كوثر و ماء معين « 2 » رسيد\r\nتن از پى زيارت امت به خاك ماند * جان در جوار رحمت جان‌آفرين رسيد\r\nسر بر سر سنانِ سنان « 3 » رفت و تن بماند * هم بىلباس آن تن و هم بىكفن بماند\r\nچون بيگناه كشته شد آن شاه دين‌پناه * آمد ز دود آه اسيران فلك سياه\r\nچندان كه اشكشان به رخ از شاميان جنود ! چندان كه آهشان به لب از كوفيان سپاه ! * هر سو ز تشنگان ، چو بر آن كشتگان نظر\r\nهر سو ز خستگان چو بر آن تشنگان نگاه * چندان كه سيل موسم باران به ديده اشك\r\nچندان كه برق فصل بهاران به سينه آه \r\n\r\n\r\n","description":"","footnote":"\r\n( 1 ) . نام ستاره‌اى است در دُبِّ اصغر .\r\n( 2 ) . آب پاك و روان .\r\n( 3 ) . سنان بن انس از سركردگان سپاه كفر در روز عاشورا .\r\n","page_name":" 251 ","page_number":251},
  {"content":"\r\n\r\n دستى كه بسته بود به سالار خيمه عهد * هر سو گشاده گشت به تاراج خيمه‌گاه !\r\nدر نيزه‌ها به جلوه سر سروران دين * گفتى شهاب مطلع خورشيد گشت و ماه\r\nنه بر لب سكينه به جز : واى جَدَّتى ! * نه بر زبان فاطمه جز : وامحمّداه !\r\nهر دم سكينه گشته ز زينب پناه‌جو * از بىپناه اگرچه نجويد كسى پناه\r\nدستى كه تيغ كين به نژاد خليل زد * بندى گران به پاى امام عليل « 1 » زد\r\nچون راهشان به مقتل شاه ز من « 2 » فتاد * گردون ز بانگ نوحه توانش ز تن فتاد\r\nمرغان بال بسته صياد ديده را * نظاره بر صنوبر و سرو و سمن فتاد\r\nهر جا ز نغمهء بلبل دستانسرا خموش * هر جا ز نطق طوطى شكّرشكن فتاد\r\nكلثوم بر جراحت عباس موفشان * يا در يمن گذار غزال ختن فتاد ؟\r\nبا آه و ناله عترت آل رسول را * بر گرد كشتگان ستم انجمن فتاد\r\nز آن انجم چو مونس يعقوب اهل بيت « 3 » * چشمش به چشم يوسف گلپيرهن فتاد\r\nآهى ز دل كشيد جگرسوز كآتشى * بر خرمن سكون زمين و ز من فتاد\r\nكاى آسمان ! هنوز ز اطلس قبا ؟ مگر * آگه نيى كه كشته من بىكفن فتاد ؟\r\nآورد رو به يثرب و چشمى پرآب كرد * با ناله پس به سيد بطحا خطاب كرد\r\nكاين شهريار كشته به خنجر حسين توست * اين پادشاه بىسر و افسر حسين توست\r\nاين لاله‌گون قبا كه به جنت ز ماتمش * از سر كشيده فاطمه معجر حسين توست\r\nاين عنبرين كلاله كه بهرش بريده حور * در خلد گيسوان مُعَنْبر حسين توست\r\nاين بسملى كه هست به سوگش ز اشك شور * زمزم دليل گريه هاجر حسين توست\r\nاين كشته‌اى كه جبرئيل امين بسته سايبان * بر جسم پاره پاره‌اش از پر حسين توست \r\n\r\n\r\n","description":"","footnote":"\r\n( 1 ) . تعبير بسيار نارسا و ناروايى است .\r\n( 2 ) . مخفّف زمان .\r\n( 3 ) . مراد از ( يعقوب اهل بيت ) وجود نازنين امام زين العابدين و مقصود از مونس يعقوب اهل بيت وجود مقدس حضرت زينب كبرى - سلام اللّه عليهما - است .\r\n","page_name":" 252 ","page_number":252},
  {"content":"\r\n\r\n اين تشنه‌لب كه شست ز آب فرات دست * سيراب شده ز چشمه خنجر حسين توست\r\nاين پاكدين كه بىكفنش مانده در زمين * بر روى خاك جسم مطهر حسين توست\r\nاين ناخداى كشتى دين كز سفينه‌اش * در بحر خون گسيخته لنگر حسين توست\r\nاين تشنه‌اى كه حقّه لعلش ز زخم تير * آمد تهى ز رشته گوهر حسين توست\r\nبا آه پرسوز و تَف « 1 » آن ماهِ بىكلَف « 2 » * پس كرد رو به تربت شاهنشه نجف\r\nكاين دست ما و دامنت اى دست كردگار ! * دستى به دادخواهى ما ز آستين برآر\r\nدر انتقام خون شهيدان تشنه‌كام * چشم اميد ما نبود جز به ذو الفقار\r\nاز موخ خون تشنه‌لبان فوج كوفيان * نعل ستورشان همه شد لعل آبدار\r\nجز موى دختران تو بر نعش كشتگان * بر ريو لاله‌زار كه ديده بنفشه‌زار ؟\r\nبا آب ديده از رخ عابد « 3 » بشوى گرد * درِّ يتيم و آن گهى آلوده در غبار ؟ !\r\nآنان كه بهر محمل‌ِشان زيبد ، ار دهد * تن زير بار ناقه صالح به افتخار\r\nاينك سوار ناقه عريان به حيرتم * كز بختيان « 4 » چرخ چرا نگسلد مهار ؟\r\nدل را تهى ز شكوه چو با بوتراب كرد * با جده‌اش - خديجه كبرى - خطاب كرد\r\nكز پا فتاد سرو خرمان فاطمه * پژمرده گشت غنچه خندان فاطمه\r\nهر قطره خون شد از غم و از ديده‌اش چكيد * شيرى كه خورده بود ز پستان فاطمه\r\nاز تن جدا ز خنجر و بر نيزه جلوه‌گر * آن سر كه بود زينت دامان فاطمه\r\nجمعى ز زادگان تو مقتول و شاهدم « 5 » : * اينك به خلد موى پريشان فاطمه\r\nهر دم به ماتمى زندش چاك تا فتاد * در دست روزگار گريبان فاطمه \r\n\r\n\r\n","description":"","footnote":"\r\n( 1 ) . حرارت .\r\n( 2 ) . لكه‌هايى كه در ماه و خورشيد ديده مىشود .\r\n( 3 ) . مراد وجود نازين امام زين العابدين - عليه السلام - است .\r\n( 4 ) . جمع بُختى / شتر قوى هيكل و دو كوهانه و در اينجا كنايه از سيارگان آسمانى است .\r\n( 5 ) . شاهد من گواه من .\r\n","page_name":" 253 ","page_number":253},
  {"content":"\r\n\r\n ترسم گشاده رو به جهان آيد از جنان ! * در اين عزا تو باش نگهبان فاطمه\r\nاين كشتگان خنجر بيداد را بود * عطر كفن ز غاليه مويان فاطمه\r\nخاموش شد ز صَرصَر بيداد كوفيان * شمع فروغ بخش شبستان فاطمه\r\nاز جدّه ، « 1 » لب ز شكوه قتل برادرش * بست و گشود پس ز شكايت به مادرش\r\nكاى مام مهربان ! غم ما بيكرانه بين * ناكام و نااميد به كام زمانه بين\r\nما را - كه آفتاب بود فرش آستان - * چون آفتاب فرش به هر آستانه بين !\r\nآن ديده‌اى كه خواب ز چشم غزال برد * در خواب ناز تا ابدش بىفسانه بين\r\nآن طرّه‌اى كه تاب به جعد « 2 » بنفشه داد * صد عقده‌اش به دل ز تمنّاى شانه بين\r\nآن سينه‌اى كه مهبط « 3 » الهام غيب بود * چندين هزار تير بلا را نشانه بين\r\nاين بيكسان - كه بلبل باغ رسالت‌اند - * سر زير پر كشيده خموش از ترانه بين\r\nطاق رواقم از خم گردون دون نگر * شمع وثاقم از تف آه شبانه بين\r\nاز جور بسته گردنم از ريسمان نگر * از كين شكسته پيكرم از تازيانه بين\r\nبا مادرش چو طّى سخن در بقيع كرد * پس رو به سوى كشته سمّ نقيع « 4 » كرد\r\nكاى كشته به زهر اعادى « 5 » برادرم ! * در خاك و خون تپيده برادر ، برابرم\r\nسوز دلم ز سوده الماس بس نبود * كاينك فلك شراره به خون زد ز خنجرم ؟\r\nنامحرمان ز روى گشودند بُرقَعم « 6 » * بيگانگان ز فرق ربودند معجرم\r\nطىّ زمان نمىكند از كينه آسمان * داند فتاده وعده وصلش به محشرم « 7 » \r\n\r\n\r\n","description":"","footnote":"\r\n( 1 ) . مراد وجود گرامى حضرت خديجه كبرى - سلام اللّه عليها - است .\r\n( 2 ) . موى پرشكن ، ميو پيچيده و مسلسل .\r\n( 3 ) . محل فرود و هبوط .\r\n( 4 ) . زهرى كه از عصاره مويز به دست مىآيد و نيز به معناى زهرى كه در آب سرد و گوارا حل شده باشد .\r\n( 5 ) . جمع اعداد و جمع الجمع عدو ، دشمن .\r\n( 6 ) . روبند و نقاب زنان .\r\n( 7 ) . يعنى : آسمان از حركت باز ايستاده و مىداند كه مرا وصال برادر در روز محشر دست خواهد بود .\r\n","page_name":" 254 ","page_number":254},
  {"content":"\r\n\r\n سيراب كرده خار بيابان ز خون خود * لب تشنه شد شهيد به خوارى برادرم\r\nبر چهره خال هاشمى آلوده‌اش به خون * ناديده ديده همچو سپندى بر آذرم\r\nفارغ ز شكوه شد چو ز مسموم مبتلا « 1 » * با گريه گفتن با تن مظلوم كربلا :\r\nبىروى تابناك تو خور « 2 » در ظلام « 3 » باد ! * بىلعل تو به غنچه تبسم حرام باد !\r\nدر خاك تيره روى تو ! تا روز رستخيز * رخسار صبح تيره‌تر از زلف شام باد !\r\nافكند طشت آل نبى چون ز بام چرخ * اين طشت زر فتاده‌اش از طرفِ بام باد !\r\nبالش شكسته باد ! نيارد چو بعد ازين * بويى ز گيسوان توام بر شمام باد\r\nمحراب مصطفى چو تهى از تو مقتدا * زين پس قعود چرخ بدل بر قيام باد !\r\nاز پشت ذو الجناح چو شد واژگونه زين * اين خنگ تيزگام كشيده لگام باد !\r\nبادا ز خون همچو تويى شرمسارىام * گويم اگر فلك ز پىِ انتقام باد !\r\nزينب به روى نعش برادر چو شد ز هوش * كلثوم آمدش ز قفا نوبت خروش\r\nكاى خسروى كه رفته به نوك سنان سرت * از تاب آفتاب به سر اينك افسرت !\r\nاى طاير خجسته بام حرم ! كشيد * سنگ كدام سنگدل آيا به خون پرت ؟\r\nدر حيرتم كه شير خدا بى خبر چرا است * كز تير و نيزه آمده چون بيشه پيكرت « 4 » ؟\r\nبودى سرت به خاك - كه خاكم بود به سر ! - * چون كرد چاك ، خنجرِ كين پاك حنجرت ؟\r\nمعذور دار ! شمر شريرم امان نداد * تا زير تيغ بر سر زانو نهم سرت\r\nدر حيرتم چگونه گشايم به روز حشر * زين انفعال ديده به ديدار مادرت ؟\r\nعباس را درين سفر آيا چه داد دست ؟ * كز دست داد يارى غمديده خواهرت « 5 » ! \r\n\r\n\r\n","description":"","footnote":"\r\n( 1 ) . مراد وجود نازنين امام حسن مجتبى - عليه السلام - است .\r\n( 2 ) . مخفف خورشيد .\r\n( 3 ) . تاريك شب و مطلق ظلمت .\r\n( 4 ) . اين‌گونه سخن در مورد امير مومنان على - عليه السلام - هم نشانه نقصان معرفت است و هم دليل ترك ادب .\r\n( 5 ) . يعنى در سفر كربلا براى حضرت عباس چه حادثه‌اى روى داده كه از يارى خواهر تو دست كشيده است ؟\r\n","page_name":" 255 ","page_number":255},
  {"content":"\r\n\r\n دستى پى وداع به گردن نياردم * جان برادر ! آه ز دست برادرت !\r\nكردند آن ستيزه شعاران نابكار * بار دگر به ناقه عريان‌ِشان سوار\r\nگشتند چون گروه سواران شترسوار * از يكدگر گسست قطار فلك مهار\r\nهر سو بنات « 1 » فاطمه گريان ز هودجى * مانند كوكبى شده از برجى آشكار\r\nتنها به خاك مانده تپان آسمان ! شگفت * سرها به نيزه گشته عيان آفتاب‌وار\r\nآه از دمى كه خيل اسيران كربلا * افتادشان به قتلگه سروران گذار\r\nجز طفل اشك پاك در آن رهگذر نكرد * از مرحمت ز روى يتيمان كسى غبار\r\nبرخاست شورشى ز ستمديدگان كه رفت * از خاكيان سكون و ز افلاكيان قرار\r\nهم سيل اشك كرد به هفتم زمين گذر * هم تيره آه برد به نه آسمان گذار\r\nنزديك شد كه خيمه زنگارى سپهر * از تندباد غم شورش پاره پود و تار\r\nزينب كه جسم پاك برادر نظاره كرد * كرد اين خطاب و پيرهن صبر پاره كرد\r\nكاى تشنه‌لب ! به كه بعد از تو رو كنم ؟ * جويم كرا ؟ كه درد دل خود به او كنم\r\nگر پرسد از تو دختر زارت چه گويمش ؟ * روزى كه در مدينهء جدّ تو رو كنم\r\nغسلت نداد كه به نعشت كند نماز * بر من كز آب ديده دمادم وضو كنم « 2 »\r\nچاكى گرفته زخم دل من كه تا ابد * او را به تار جان نتوانم رفو كنم\r\nدردا حديث درد و غمت كم نمىشود * تا روز رستخيز اگر گفتگو كنم\r\nخاكم به سر ! كه مىبرم اين آرزو به خاك * روزى كه خاك پاى تو را آرزو كنم\r\nيعقوب جست گمشده خويش را و من * در حيرتم تو را به كجا جستجو كنم ؟ ! « 3 » \r\n\r\n\r\n","description":"","footnote":"\r\n( 1 ) . جمع بنت ، دختر .\r\n( 2 ) . يعنى : بر من لازم است كه دمادم از اشك چشم خويش وضو كنم در حسرت اينكه دشمن تو را غسل نداد تا بر بدن مطهر تو نماز بخواند در اينجا اين سوال مىتواند از شاعر پرسيده شود كه آيا از دشمنى كه امام را خارجى مىخواند انتظار غسل و نماز انتظار به جايى است ؟ !\r\n( 3 ) . اين بند از تركيب‌بند شرر فاقد بيت رابط است .\r\n","page_name":" 256 ","page_number":256},
  {"content":"\r\n\r\n روزى كه اهل بيت رسالت به شام شد * يكباره صبح شام مبدّل به شام شد\r\nز آن بوم شوم از پى نظّاره مرد و زن * آن يك به برزن آمد و اين يك به بام شد\r\nاز يكدگر به جست و خبر ديده بازشان * تا بر سُلالگان رسول انام شد\r\nكاين آهو از چه دشت اسيرِ سمند گشت ؟ * وين بلبل از چه باغ گرفتار دام شد ؟\r\nبستند بالشان ز چه در شرع مصطفى ؟ * صيد كبوتران حرم گر حرام شد\r\nتا باخبر كه شاه شهيدش - به نيزه سر - * مشهود خاص آمد و منظور عام شد\r\nدر خنده آن‌كه سكه به اسم يزيد گشت ! * در طعنه اين كه خطبه به نام امام شد !\r\nبا هم به مژده كز اسراى سپاه ما * كاخ امير پر ز كنيز و غلام شد !\r\nمانند جغد نوحه‌گرىشان به صبح و شام * در شام تا مقيم به ويرانه‌شان مقام « 1 »\r\nبر اين قتيل نوحه‌سرا جبرئيل باد ! * خونخواهىاش به عهده ربّ جليل باد !\r\nزين كج خرام ناقه چو بطحا در انهدام * گو منهدم حريم حرم هم ز پيل باد !\r\nدر تاب « 2 » آفتاب جگر گوشه رسول * شرمندگى ز سايه باغَش خليل باد !\r\nدر بحر خون عزيز پيمبر چو غوطه‌ور * گو يوسفى فتاده به درياى نيل باد !\r\nهجرت گزين ز كشور هستى چو شاه دين * خضرش هم از زمانه زمان رحيل باد !\r\nبا جان دردناك چو خيزد ( شرر ) ز خاك * بر لب شفاعتش ز امام عليل باد « 3 »\r\nدر عين اضطراب چو خواهند ازو حساب * روز جزا رسول امينش وكيل باد !\r\nخلقى چو تشنه‌كام در آن رستخيز عام * از كوثرش تمتع و از سلسبيل باد !\r\nآرايشى ز حُلّهء جنّت چو بر تنش * طوبى و سدره نيّر بر سر سايه افكنش « 4 » \r\n\r\n\r\n","description":"","footnote":"\r\n( 1 ) . تشبيه نوحه‌گرىهاى اسراء - عليه السلام به آواى شوم جغد نهايت بىذوقى و ترك نزاكت است .\r\n( 2 ) . حرارت و گرمى .\r\n( 3 ) . در جاى ديگر از اين تركيب‌بند نيز از امام سجاد ( ع ) بدين گونه ياد شده كه دور از مقام شامخ امامت است .\r\n( 4 ) . ر . ك : فغان‌دل ، مجموعه اشعار حسينعلى بيك شرر بيگدلى آذرى قمى به كوشش شمس الدين محمد على مجاهدى ( پروانه ) ، قم ، موسسه مطبوعاتى دار العلم ، ارديبهشت ماه 1349 .\r\n","page_name":" 257 ","page_number":257},
  {"content":"\r\n\r\n\r\n2 . وصال شيرازى ( 1197 - 1262 ق )\r\n\r\nزندگينامه\r\nوصال شيرازى نامش ميرزا شفيع و معروف به ميرزا كوچك فرزند محمد اسماعيل شيرازى بزرگ‌ترين و پرآوازه‌ترين شاعر آيينى در سده سيزدهم هجرى است كه در زمانه فتحعلى شاه ( 1212 - 1250 ) و محمد شاه قاجار ( 1250 - 1264 ) مىزيسته است .\r\nاشعار ماتمى وصال شيرازى در مراثى آل اللّه در شمار ممتازترين اشعار آيينى يكصد و پنجاه ساله اخير به شمار مىرود . مرثيه پرشور او در رثاى امام حسن مجتبى - عليه السلام - از ديرباز زبان‌زد شيفتگان شعر آيينى است :\r\n در تاب رفت و طشت طلب كرد و ناله كرد * و آن طشت را ز خون جگر رشگ لاله كرد\r\nخونى كه خورد در همه عمر از گلو بريخت * خود را تهى ز خون دل چند ساله كرد . . . \r\nوصال شيرازى در زمانه خود از خوشنويسان بنام به شمار مىرفته و در رشته موسيقى نيز مورد عنايت دوستداران اين هنر قرار داشته است . وى در اواخر عمر از نعمت بينايى محروم شد و در سن 65 سالگى بدرود حيات گفت و در مقبرهء شاه چراغ در شيراز در آغوش خاك آرميد .\r\nوى داراى شش پسر به اسامى : احمد وقار ، محمود حكيم ، محمد داورى ، ابو القاسم فرهنگ ، اسماعيل توحيد و عبد الوهاب يزدانى بوده كه همگى اهل شعر و ادب و هنر و از چهره‌هاى شاخص روزگار خود به شمار مىرفته‌اند .\r\nوصال شيرازى در عمر پربركت خود توفيق تحرير 67 نسخه از قرآن كريم را پيدا كرده كه در حال حاضر سه نسخه از آنها در مصر موجود است و ساير آثار خطّى او در كتابخانه‌هاى معتبر نگاهدارى مىشود .\r\nوى علاوه بر مثنوىوصال كه حاوى هفت هزار بيت است ، مثنوى ناتمام شيرين و فرهاد وحشى بافقى را به پايان برده و صبح وصال خود را به سبك گلستان سعدى سامان داده و ترجمه اطواق الذهب تأليف زمخشرى و سفينه‌بنيان از ديگر آثار قلمى اوست . « 1 »\r\n\r\n\r\n","description":"","footnote":"\r\n( 1 ) . ديوان داورى شيرازى به اهتمام دكتر نورانى وصال ، سال 1370 ، ص 9 و 10 ؛ دويست سخنور ، ص 470 تا 472 ؛ گنجينه نور ، به اهتمام محمد على مجاهدى چاپ اول ( انتشارات سرور ، قم 1381 ) ص 629 ؛ سيماى شاعران ، ص 442 . براى آگاهى بيشتر از شرح احوال و آثار وى بايد به منابعى از قبيل : آثار عجم طرائق الحقايق ( ج 3 ) ، تاريخ ادبيات براون ( ج 4 ) ، مجمع الفصحاء ( ج 6 ) ، رياض العارفين تذكره اختر تاريخ ادبيات رضازاده شفق ، مواد التواريخ ، سفينه المحمود ( ج 2 ) و از صبا تا نيما ( ج 1 ) مراجعه كرد .\r\n","page_name":" 258 ","page_number":258},
  {"content":"\r\n\r\n\r\nسبك شعرى\r\nوصال شيرازى از طرفداران نهضت بازگشت ادبى بوده و در دو سبك خراسانى و سبك عراقى داراى آثار منظوم ارزشمندى است . وى در قالب‌هاى مختلف شعرى تجربه‌هاى بسيار موفقى دارد و در قالب غزل آثار پرشورى آفريده كه مورد عنايت اهل ادب است .\r\n\r\nدامنه تاثير آثار عاشورايى\r\nوصال شيرازى از چهره‌هاى نادر و ممتاز شعر فارسى است كه داراى تركيب‌بندهاى فاخر و بيشمارى در مراثى سالار شهيدان و شهداى كربلا مىباشد و ديگر آثار منظوم ماتمى وى نيز در وقايع كربلا رسا و شيوا است .\r\nدر اين كه وصال شيرازى از سلسله جنبانان شعر عاشورا در زمانه خود است ترديدى نيست و اثرگذارى او را بر روى شاعران آيينى همعصرش نمىتوان انكار كرد .\r\n\r\nبرگزيده آثار عاشورايى\r\nوصال شيرازى علاوه بر قصايد و غزليات ماتمى خود چندين تركيب‌بند عاشورايى دارد كه جمعا شامل 118 بند مىگردد و عموما از ساختار محكم لفظى و غنايى محتوايى و فضايى عاطفى و تصويرى زيبا برخوردارند .\r\nچون نقل تمامى تركيب‌بندهاى عاشورايى او از حوصله اين مقال بيرون است پس از نقل مطلع تركيب‌بند عاشورايى وى ، چهارده‌بند عاشورايى اين شاعر بنام آل اللّه را مرور خواهيم كرد :\r\n1 . تركيب هفت‌بندى او با مطلع :\r\n نه آن گل باد دادم كز گلستان و چمن جويم * نه آن گوهرِ ز من شد « 1 » كز بدخشان و يمن جويم \r\n2 . تركيب پنج‌بندى او با مطلع :\r\n بازآمدى اى پيك پراندوه كه از غم * آتش فكنى در دل و جان همه عالم \r\n3 . تركيب هشت‌بندى او با مطلع :\r\n گل برشكفت و خرّمى اندر بهار نيست * با باغ و راغ نكهت پيرار و پار نيست \r\n\r\n\r\n","description":"","footnote":"\r\n( 1 ) . گوهرى از دست من بيرون نرفته است كه بتوانم همانند او را در بدخشان و يا يمن پيدا كنم .\r\n","page_name":" 259 ","page_number":259},
  {"content":"\r\n\r\n4 . تركيب پانزده‌بندى او با مطلع :\r\n پيكى خميده قامتم آيد به ديده ماه * چون قاصدى كه با خبر بد رسد ز راه \r\n5 . تركيب نه‌بندى او با مطلع :\r\n در جيب عالمى ز عزا چاك ماتم است * يا رب ! عزاى كيست كه منسوب عالم است ؟ \r\n6 . تركيب ده‌بندى او با مطلع :\r\n هزار و يكصد و هشتاد و پنج رفته ز سال * كه كس نديده خوشى در جهان به هيچ احوال \r\n7 . تركيب هفت‌بند او مطلع :\r\n تا مه برج امامت سرنگون از زين نشد * برتر از مه قدر او با اين همه تمكين نشد \r\n8 . تركيب يازده‌بندى او با مطلع :\r\n ز بند بند چرا همچونى نوا نكنم ؟ * فغان به حال غريبان نينوا نكنم ؟ \r\n9 . تركيب هفت‌بندى او با مطلع :\r\n نوبهارست جهان ، زار و چمن خوار چراست ؟ * عيد شد ، سينه پراندوه و دل افكار چراست ؟ \r\n10 . تركيب هفت‌بندى او با مطلع :\r\n چون سوى كوفه محمل ايشان قضا كشيد * هر دل ز كوفه آرزوى كربلا كشيد \r\n11 . تركيب دوازده‌بندى او در اقتفاى از محتشم كاشانى به مطلع :\r\n تيغى كشيده چرخ مگر زخم ما كم است ؟ * گو جاى زخم نيست كه هنگام مرهم است \r\n12 . تركيب شش‌بندى او به مطلع :\r\n مه عزا شد و آفاق در غبار غم است * سپهر و جامه نيلى هلال و پشتِ خم است \r\n13 . تركيب سه‌بندى او به مطلع :\r\n گيرم حسين سبط رسول خدا نبود * گيرم كه نور ديده خير النساء نبود \r\n14 . تركيب سه‌بندى او به مطلع :\r\n خونى كه شد روان ز تن پرجراحتش * امروز نافه گشته ببوييد تربتش \r\n\r\n","description":"","footnote":"","page_name":" 260 ","page_number":260},
  {"content":"\r\n\r\nامكان دارد دو تركيب‌بند اخير به خاطر وزن يكسانى كه دارند در واقع يك تركيب‌بند باشند ، ولى پس از وصال كسانى كه اشعار او را گردآورى مىكرده‌اند ، آن دو را جدا از هم ثبت نموده‌اند .\r\n\r\nچهارده‌بند\r\n\r\n1\r\n اين جامه سياه فلك در عزاى كيست ؟ * وين جيب چاك گشته صبح از براى كيست ؟\r\nاين جوى خون كه از مژه خلق جارىست * تا در مصيبت كه و در ماجراى كيست ؟\r\nاين آه شعله‌ور كه ز دلها رود به چرخ * ز اندوه دل‌گداز و غم جانگزاى كيست ؟\r\nخونى اگر نه دامن دلها گرفته است * اين لخت دل به دامن ما خونبهاى كيست ؟\r\nگر نيست حشر و در غم خويش است هر كسى * در آفرينش اين همه غوغا براى كيست ؟\r\nشد خلق مختلف ز چه در نوحه متفق ؟ * زين گونه جنّ و انس و ملك در عزاى كيست ؟\r\nهندو و گبر و مومن و ترسا به يك غمند * اين جان از جهان شده تا آشناى كيست ؟\r\nذرّات از طريق صدا نوحه مىكنند * تا اين صدا ز ناله اندوه‌فزاى كيست ؟\r\nصاحب عزاى كسى است كه دلهاست جاى او * دلها جز آنكه مونس دلهاست - جاى كيست ؟\r\nآرى خداست در دل و صاحب عزا خداست * ز آن هر دلى به تعزيه شاه كربلاست \r\n\r\n2\r\n شاهنشهى كه كشور دل تختگاه اوست * محنت : سپاهدار و مصيبت سپاه اوست\r\nآن شاه بىرعيت و سردار بىسپاه * كاسلام در حمايت و دين در پناه اوست\r\nآن سيد حجاز كه در كيش اهل راز * كفر است سجده‌اى كه نه بر خاك راه اوست\r\nآن بيكسى كه با همه آهن دلى سنان * بر زخم دل ز طعن سنان « 1 » عذرخواه اوست\r\nهر زخم او دهانى و پيكان : زبان آن * و آن جمله يكزبان به شهادت گواه اوست\r\nگويى كه سقف چرخ چرا شد سياه رنگ ؟ * از دود آتشى است كه در خيمه‌گاه اوست \r\n\r\n\r\n","description":"","footnote":"\r\n( 1 ) . سنان بن انس از سركردگان سپاه كوفه در كربلا .\r\n","page_name":" 261 ","page_number":261},
  {"content":"\r\n\r\n گفتى : گناه او چه ؟ كه شمرش گلو بريد * انصاف و رحم و جود و مروت گناه اوست\r\nجز اين كه شد زيارت او زندگىفزا * ديگر چه چاره بهر غم عمركاه اوست ؟\r\nبر كربلاى او نرسد فخر كعبه را * كان يوسف عزيز امامت به چاه اوست\r\nسبط نبى فروغ ده جرم نيّرَيَن * رخشنده آفتاب سپهر وفا حسين \r\n\r\n3\r\n اى دل اگر تو را قدرى درد دين بود * قدر حسين و تغزيه‌اش بيش از اين بود\r\nانصاف ده كه جسم تو بر خوابگاه ناز * و آن گه به خاك آن بدن نازنين بود ؟\r\nاين شرط دوستى است كه او تشنه‌لب شهيد * ما را به كام شربت ماء معين بود ؟\r\nما آب سرد را به تكلف خوريم و او * سيراب ز آب خنجر شمشير لعين بود ؟\r\nما اشك ازو مضايقه داريم و چشم ما * بر چشمه‌سار كوثر خلد برين بود ؟\r\nما آب شور بسته بر او كوفيان فرات * اين فرق بين كه با اثر مهر و كين بود ؟\r\nاو بيدريغ سر دهد از بهر ما به تيغ ؟ * ما را دريغ ازو دلى اندهگين بود ؟\r\nما پروريم جسم خود از ناز و اى دريغ * كآن جسم نازپرور او بر زمين بود !\r\nعشرت كنيم و تغزيه‌اش مىكنيم نام * حاشا كه راه و رسم محبت چنين بود !\r\nهر لحظه سرگذشتى ازو گوش مىكنيم * ناگشته زيب گوش ، فراموش مىكنيم ! \r\n\r\n4\r\n اى چرخ از كمال تو تيرى رها نشد * كازاده‌اى نشان خدنگ بلا نشد\r\nدور تو بر خلاف مراد است اى دريغ * بس كام ناروا شد و كامت روا نشد !\r\nاز بو البشر گرفته بگو تا به مصطفى * آن كيست كز تو خسته تيغ جفا نشد ؟\r\nآدم نشد جدا ز تو از گلشن بهشت * يا نوح از تو غرقه بحر فنا نشد\r\nعيسى نگشت بسته دارت ؟ چرا نگشت ! * يحيى نشد قتيل ز تيغت ؟ چرا نشد !\r\nدندان مصطفى نشكست از عناد تو ؟ * يا حمزه از تو خسته زخم عنا نشد ؟\r\nنشكافت از تو تارك حيدر به تيغ كين ؟ * يا درد دل حواله خير النساء نشد ؟ \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n اى طشت واژگون مگر از حيله‌هاى تو * در طشت ، پاره جگر مجتبى نشد ؟\r\nبا اين همه تطاول و با اين همه خلاف * ظلمى به سان واقعه كربلا نشد\r\nكارى نكرده‌اى كه توان باز گفتنش * ور باز گويمت نتوانى شنفتنش ! \r\n\r\n5\r\n شاه عرب چو سوى عراق از حجاز شد * شد بسته راه مهر و در كينه باز شد\r\nايمان : به كفر و سبحه به زُنّار شد بدل * اسلام پايمال و حقيقت مجاز شد\r\nهر جا كه نيزه‌اى ز سرى سربلند گشت ! * هر جا كه ناوكى به دلى دلنواز شد !\r\nرازى نهان نماند ز غمازى سنان * از بس كه رخنه‌ها به دل اهل راز شد\r\nبر جسمهاى پاك و بدنهاى چاك چاك * نعل سمند و خاك زمين پرده‌ساز شد !\r\nبنشست بس كه خاك و روان گشت بس كه خون * هر پيكرى ز غسل و كفن بىنياز شد !\r\nاز چار سو رسيد به او : ناوك سه‌پر * چندان كه شاه عرصه دين شاهباز شد !\r\nگردن چنان فراخت كه بگذشت از سماك « 1 » * رمح سنان چو از سر شه سرفراز شد\r\nو آن گه برهنه پرده‌نشين دختر بتول * ز او رنگ ناز بر شتر بىجحاز شد\r\nآن دم ببست راه فلك از هجوم آه * كافتاد راه قافله غم به قتلگاه \r\n\r\n6\r\n زينب چو ديد پيكرى اندر ميان خون * چون آسمان و ، زخم تن از انجمش فزون\r\nبيحد جراحتى نتوان گفتنش كه چند ؟ ! * پامال پيكرى نتوان ديدنش كه چون ؟ !\r\nخنجر در او نشسته چو شهپر كه در هماى ! * پيكان ازو دميده چو مژگان كه از جفون « 2 »\r\nگفت : اين به خون تپيده نباشد حسين من * اين نيست آن‌كه در بر من بود تا كنون\r\nيكدم فزون نرفت كه رفت از كنار من * اين زخمها به پيكر او چون رسيد ؟ چون ؟\r\nگر اين حسين قامت او از چه بر زمين ؟ * ور اين حسين رايت او از چه سرنگون ؟ \r\n\r\n\r\n","description":"","footnote":"\r\n( 1 ) . نام دو ستاره روشن\r\n( 2 ) . جمع جفن : پلك چشم .\r\n","page_name":" 263 ","page_number":263},
  {"content":"\r\n\r\n گر اين حسين من سر او از چه بر سنان * ور اين حسين من تن او از چه غرق خون ؟\r\nيا خواب بوده‌ام من و گم گشته است راه ! * يا خواب بوده آن‌كه مرا بوده رهنمون !\r\nمىگفت و مىگريست كه جانسوز ناله‌اى * آمد ز حنجر شه لب‌تشنگان برون\r\nكاى عندليب گلشن جان ! آمدى ؟ بيا * ره گم نگشته خوش به نشان آمدى بيا \r\n\r\n7\r\n آمد به گوش دختر زهرا چو اين خطاب * از ناقه خويش را به زمين زد به اضطراب\r\nچون خاك جسم پاك برادر به بر كشيد * بر سينه‌اش نهاد رخ خود چو آفتاب\r\nگفت : اى گلو بريده ! سر انورت كجاست ؟ * وز چيست گشته پيكر پاكت به خون خضاب ؟\r\nاى مير كاروان گه آرام نيست خيز ! * ما را ببر به منزل مقصود و خوش بخواب\r\nمن يكتن ضعيفم و يك كاروان اسير * وين خلق بىحميّت و دهر پرانقلاب\r\nاز آفتاب پوشمشان ؟ يا ز چشم خلق * اندوه دل نشانمشان يا كه التهاب ؟\r\nزين العباد را ز دو آتش كباب بين : * سوز تب از درون و برون تاب آفتاب\r\nگر دل به فرقت تو نهم ، كو شكيب و صبر ؟ * ور بيتو رو به شام كنم كو توان و تاب\r\nدستم ز چاره كوته و راه دراز پيش * نه عمر من تمام شود نه جهان خراب\r\nلختى چو با برادر خود شرح راز كرد * رو در نجف نمود و سر شكوه باز كرد \r\n\r\n8\r\n كاى گوهرى كه چون تو نپرورده نُه صدف * پروردگانت : زار و ، تو آسوده در نجف ؟\r\nدارى خبر كه نور دو چشم تو شد شهيد * افتاد شاهباز تو از شرفهء شرف\r\nتو ساقى بهشتى و كوثر به دست توست * وين كودكان زار تو از تشنگى : تلف !\r\nاين اهل بيت توست بدين گونه دستگير * اى دستگير خلق ! نگاهى به اين طرف\r\nاين نور چشم توست كه ناوك‌زنان شام * دورش كمان گشاده چو مژگان كشيده صف\r\nچندين هزار تن ، قدر اندر ازو از قضا * با آن همه خطا همه را تير بر هدف\r\nهر جا روان ز سروقدى جويى از گلو * هر سو جدا از تا جورى دست از كتف \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n تا كى جفاى نوح ؟ لب نوحه برگشا * يعقوب‌سان بنال كه شد يوسفت ز كف\r\nچو نوح بر گروه و چو يعقوب بر همه * نفرين « لاتذر » كن و افغان وااسف\r\nچندى چو شكوه‌هاى دلش بر زبان گذشت * ز آن تن - ز بيم طعنه شمر و سنان - گذشت \r\n\r\n9\r\n در كوفه كاروان عزا چون گذار كرد * دوران ستيزه‌هاى نهان آشكار كرد\r\nشد كربلا ز درد اسيرى ز يادشان * و اندوهشان زمانه : يكى بر هزار كرد\r\nدر پرده شد حق و چو نديدند كوفيان * بىپرده جلوه حجت پروردگار كرد\r\nبردند خوارشان به بر زاده زياد * تا كس چو ديد خوارىشان افتخار كرد\r\nكاى آل بو تراب چو بر حق نبوده‌ايد * رسوا نمودتان حق و ، بىاعتبار كرد !\r\nطاقت ز دست زينب بيدل عنان ربود * گفت اى لعين عزيز خدا را كه خوار كرد\r\nشكر خدا كه دولت پاينده ز آن ماست * ناحق كسى كه تكيه به ناپايدار كرد\r\nخواريم پيش خلق و به نزد خدا عزيز * ما را خدا ز روز ازل كامگار كرد\r\nفردا كه بهر ما و تو محشر به پا شود * بينى كه كردگار كرا شرمسار كرد\r\nدر خشم رفت و خواست كه زارش به خون كشد * ترسيد از آن‌كه بار مكافات چون كشد ؟ \r\n\r\n10\r\n چون شام جاى عترت شاه شهيد شد * صبحى براى روز قيامت پديد شد\r\nعهد ستم به آل نبى باز تازه گشت * پيمان غصه با دل ايشان جديد شد\r\nآن در سپاس كاندُه عثمان زياد رفت ! * وين شادمان كه دهر به كام يزيد شد !\r\nاسلام را به كفر شد آميزش آن زمان * كان سر فروغ بزم يزيد پليد شد\r\nچون گوى آفتاب - كه شد زيور سپهر - * آذين طشت زر سر شاه شهيد شد !\r\nبا چوب خيزران به سر شه زدى كه : شكر ! * كاين سر بريد و قفل غمم را كليد شد !\r\nانديشه شهادت زين العباد كرد * دوزخ صفت به نعرهء « هل من مزيد » شد \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n زينب چو اين مشاهده بنمود شد ز هوش * يكباره از حيات جهان نااميد شد\r\nزد جيب جامعه چاك و به سر بر فشاند خاك * فرياد بركشيد و به پيش يزيد شد\r\nگفت : اى يزيد ! ظلم به ما بيش ازين مكن * حق را به خود زياده بر اين خشمگين مكن \r\n\r\n11\r\n اين غم رسيده را به من مبتلا ببخش * بر ما نگه مكن به رسول خدا ببخش\r\nبر ما ستمكشان به جز اين محرمى نماند * محروميش ببين و به حرمان ما ببخش\r\nخونى در او نمانده كه ريزى به تيغ كين * ما را بريز خون و به اين مبتلا ببخش\r\nبسيار خون ناحق ازين قوم ريختى * او را به خون ناحق ما خونبها ببخش\r\nما را كشتىّ و دعوى اسلام مىكنى ؟ * يكتن به صدق خويش بر اين مدعا ببخش\r\nبيمار و نوجوان و پدر كشته و اسير * بر حرف او نظر مكن و ماجرا ببخش\r\nخُرد است اگر درشتى ازو رفت درپذير * زار است ، بر ستيزه اين بينوا ببخش\r\nهر چند دل ز سنگ بود سخت‌تر ، تو را * اى سنگدل ! به اين دل مجروح ما ببخش\r\nدانى كه ما نبيره سالار محشريم * ما را ، ز بيم پرسش روز جزا ببخش\r\nچندان نياز كرد كه كه بگذشت از انتقام * اذن مدينه داد به آن بيكسان ز شام « 1 » \r\n\r\n12\r\n چون خيمه زد ز شام به يثرب ، امام ناس * آسوده گشت عترت پيغمبر ، از هراس\r\nيعقوب اهل بيت نبى با بشير گفت * كاين مژده را به مژده يوسف مكن قياس\r\nرو در مدينه ، قصه يوسف بگو به خلق * وز گرگ و پيرهن ، سخنىگوى در لباس\r\nآمد بشير و ، آمدنِ شه به خلق گفت * آشوب حشر كرد عيان از هجوم ناس\r\nهريك اميد بار سفر كرده‌اى به دل * تا بيندش به كام و ، به بخت آورد سپاس\r\nديدند مردمى ز مصيبت سياهپوش * ديدند خيمه‌اى ز عزا : قير گو پلاس \r\n\r\n\r\n","description":"","footnote":"\r\n( 1 ) . اى كاش ، وصال شيرازى اين بند را نسروده بود تا اين‌گونه مقوله‌هاى خلاف و ضد ارزشى در تركيب‌بند فاخر عاشورايى او راه نمىيافت !\r\n","page_name":" 266 ","page_number":266},
  {"content":"\r\n\r\n آن يك : ز روى خويش ، خراشان ترش جگر * وين يك : ز موى ، خويش پريشان ترش هواس\r\nيك كاروان ز زن ، همه مردان‌ِشان : قتيل * يك بوستان دُروده رياحين‌شان : به داس\r\nآن يادگار آل عبا ، شمع انجمن * اهل مدينه ، واقعه‌پرسان به التماس\r\nبرخاست ز آن ميان و ، قيامت به پا نمود * يعنى : بيان واقعهء كربلا نمود \r\n\r\n13\r\n بس كن ( وصال ) ! قصهء محشر چه مىكنى ؟ * كردى قيامت ، اين همه ديگر چه مىكنى ؟\r\nبس كن ( وصال ) ! كاين نفس شعله‌ناك تو * آتش به عالمى زد يكسر ، چه مىكنى ؟\r\nقصد تو بود سوختن خلق ، سوختند * اين حرف سوزناك ، مكرر چه مىكنى ؟\r\nجان تَذَرْوْ و فاخته را ، سوختنى ز غم * شرح شكست سرو و صنوبر چه مىكنى ؟\r\nآه درون به طارم گردون چه مىبرى ؟ * آيينه سپهر ، مكدر چه مىكنى ؟\r\nتشويش جان حيدر و زهرا چه مىدهى ؟ * شرح بلاى آل پيمبر چه مىكنى ؟\r\nصد دفتر از بلاى حسين ار كنى رقم * نبود يك از هزار ميسر ، چه مىكنى ؟\r\nگويى سرش به طشت يزيد : آفتاب و چرخ * تعريف آفتاب به اختر چه مىكنى ؟\r\nگويى شب وداع وى و روز رستخيز : * بيهوده ، شب به روز برابر ، چه مىكنى ؟\r\nچندان كه مىنشينم ازين ماجرا خموش * خونين دلم ز سينه خروشد كه : برخروش ! \r\n\r\n14\r\n يا رب ! به نور ديده زهرا و آل او * يا رب ! به زخم پيكر اختر مثال او\r\nيا رب ! به آن سر ز سنان سربلند او * يا رب ! به آن تنِ زِ هَيون ، « 1 » پايمال او\r\nيا رب ! به آن سمند كه در دشت كربلا * رنگين به خون راكب او گشته ، يال او\r\nيا رب ! به ناله‌اى كه اگر كافرى كشد * مسلم به خود حرام شمارد قتال او\r\nيا رب ! به گريه‌اى كه اگر دشمنى كند * دشمن اگرچه سنگ ، به گريد به حال او\r\nيا رب ! به بيكسى كه اگر الغياث گفت * جستى امان ز تيغ و بدادى مجال او \r\n\r\n\r\n","description":"","footnote":"\r\n( 1 ) . اسب ، مركب .\r\n","page_name":" 267 ","page_number":267},
  {"content":"\r\n\r\n يا رب ! به آن‌كه اين همه را كرد و خصم را * بر وى نسوخت دل ، ز يمين و شمال او\r\nكز لطف ، جرم آن‌كه ملول است بر حسين * بخشى و ، روز حشر نجويى ملال او\r\nز آن سان كه بركشنده او ، وصل او حرام * سازم حرام ، فرقت او بر وصال او\r\nشيرازيان - كه تعزيه اوست كارشان - * بخشاى جمله را ، و ز ذلّت برآرشان \r\n\r\n3 . فناى زُنوزى ( ف 1263 ق )\r\n\r\nزندگينامه\r\nنامش ميرزا عبد الرسول فرزند ميرزا محمد حسن زُنوزى ( فانى ) متخلص به ( فنا ) است و زادگاهش زنوز مىباشد كه يكى از سه بخش شهرستان مرند به شمار مىرود . « 1 »\r\nپدر وى ( فانى ) زنوزى ( متولد 1172 ه . ق ) مؤلف بحر العلوم و رياض الجنه در علوم رياضى دستى به تمام داشته و شايد به همين جهت باشد كه بازماندگان وى در خوى به خاندان رياضى مشهورند . در شعر و ادب نيز از شعراى بنام زمانه خود بوده ولى جز يك غزل از او فعلا در دست نيست . « 2 »\r\n« فنا » ى زنوزى از دوازده سالگى تا 70 سالگى به سياحت سرگرم بوده و در سفر روم با ميرزا سنگلاخ مولف تذكرة الخطاطين مصاحب و معاشر بوده است . « 3 »\r\nوى در سرودن اشعار آيينى و ماده تاريخ‌سرايى بسيار توانا بوده و چند نسخه از ديوان اشعار وى در كتابخانه‌هاى ملى تهران و تبريز موجود مىباشد .\r\n\r\nسبك شعرى\r\nوى به دو زبان فارسى و تركى شعر مىسروده و در شعر فارسى از سبك عراقى پيروى مىكرده است .\r\n\r\n\r\n","description":"","footnote":"\r\n( 1 ) . تذكره شعراى آذربايجان ، محمد ديهيم ، چاپ اول ، ( تهران 1369 ) ، ج 4 ، ص 252 و 273 و 274 .\r\n( 2 ) . بزرگان و سخنسرايان آذربايجان غربى ، محمود راميان ، محمد تمدن ، علاء الدين تكش بىتا ، ص 330 و 331 .\r\n( 3 ) . حديقة الشعراء تاليف سيد احمد ديوان بيگى شيرازى ، ج 2 ، ص 1392 به نقل از محمد على تربيت در ( دانشمندان آذربايجان . )\r\n","page_name":" 268 ","page_number":268},
  {"content":"\r\n\r\n\r\nدامنه تاثير آثار عاشورايى\r\nبنا به نوشته تذكره‌نويسان وى ديوان اشعارى در مراثى و نوحه و مصائب حضرت سيد الشهداء داشته « 1 » و هم اكنون نسخه‌اى از آن در كتابخانه ملى تبريز به شماره 562 به خط خود شاعر در 167 برگ 16 سطرى موجود است . « 2 » ترديدى نيست كه اشعار ماتمى وى در زمانه او مورد استفاده ارادتمندان سالار شهيدان قرار داشته و در ادامه حيات شعر عاشورا در منطقه آذربايجان غربى و بالندگى شعر آيينى در آن سامان موثّر بوده است .\r\n\r\nبرگزيده آثار عاشورايى\r\nبه خاطر عدم دسترسى به يكى از نسخه‌هاى خطى ديوان اشعار فناى زنوزى ناگزيريم به نقل يك غزل عاشورايى از وى بسنده كنيم :\r\n\r\nغزل عاشورايى\r\n باز اين فغان و غلغله اندر زمانه چيست ؟ * اين آتش زبان « فنا » را ، زبانه چيست ؟\r\nمرغان باغ ، كرده چرا سر به زير پر * درمانده جمله از طلب آب و دانه چيست ؟\r\nپژمرده غنچه و گل بر گلستان چرا ؟ * برقى كزوست سوخته بر آشيانه ، چيست ؟\r\nغنچه ، فكنده پرده عصمت چرا ز رخ ؟ * بلبل ز غصه ، بسته زبان از ترانه چيست ؟\r\nسنگ عزا به سينه زند مطرب از چه رو ؟ * برچيده بزم عشرت چنگ و چغانه چيست ؟\r\nگفتم به مرغ دل كه به دهر اين چه شورشى است ؟ * اين داستان تازه چه و اين فسانه چيست ؟\r\nگفت : آن‌كه ديده بسمل در خون تپيده را * داند به خون نشان دهء ما را نشانه چيست ؟\r\nگفتم كه : نيست بىسبب اين شيون عجيب * بر هاىوهوى ناگه مردم ، بهانه چيست ؟\r\nگفتا : چونى ، نوا كن و بر نينوا گذر * بنگر كه سرِّ نالهء نى در ميانه چيست ؟ « 3 » \r\n\r\n4 . قاآنى شيرازى ( 1223 - 1270 ق )\r\n\r\nزندگينامه\r\nنامش : ميرزا حبيب اللّه فرزند محمد على گلشن ، پرآوازه‌ترين قصيده‌سرا در سده سيزدهم\r\n\r\n\r\n","description":"","footnote":"\r\n( 1 ) . همان .\r\n( 2 ) . تذكره شعراى آذربايجان ، محمد ديهيم ، چاپ اول ، ( تهران 1369 ) ، ج 4 ، ص 252 و 273 و 274 .\r\n( 3 ) . بزرگان و سخنرايان آذربايجان غربى ، ص 199 و 200 ؛ تذكرهء شعراى آذربايجان ، ج 4 ، ص 274 و 275 .\r\n","page_name":" 269 ","page_number":269},
  {"content":"\r\n\r\nهجرى است كه طبعى بسيار روان و ذهنى وقّاد داشته و به هنگام لزوم بدون درنگ به انشاء شعر مىپرداخته و آن را در فاصله زمانى كوتاهى تمام مىكرده است . پدر قاآنى نيز شعر مىسروده و تخلص او ( گلشن ) بوده است .\r\nوى از قصيده‌سرايان توانايى است كه طبع خداداده خود را در سرودن مديحه‌ها در ستايش حاكمان خودكامه عصر خويش به كار گرفته و بيشتر قصايد خود را در مديحت محمد شاه قاجار ( متوفاى 1264 ه . ق ) و فرزندش ناصر الدين شاه ( مقتول به سال 1313 ه . ق ) سروده است . تذكره‌نويسان علت آن را از دست دادن پدر در سن يازده سالگى مىدانند كه با تنگدستى ناگزير از تحصيل در زادگاه خود شيراز مىشود و در همان اوان ، شجاع السلطنه فرزند فتحعلى شاه قاجار ( متوفاى 1250 ه . ق ) به او علاقه‌مند شده و او را به فتحعلى شاه معرفى مىكند . وقتى كه محمد شاه به سلطنت مىرسد قاآنى به دربار او راه مىيابد و به لقب حسان العجم مفتخر مىگردد و در زمان سلطنت ناصر الدين شاه به عنوان شاعر رسمى دربار انتخاب مىشود .\r\nقاآنى نه تنها به زبان فارسى بلكه با زبان عربى و تركى نيز آشنايى داشته و نوشته‌اند اولين شاعر فارسى زبان است كه زبان فرانسه را آموخته . وى در سن 47 سالگى در تهران بدرود حيات گفته و در شاه عبد العظيم به خاك سپرده شده است . « 1 »\r\nديوان او براى اولين بار در سال 1274 در تهران به چاپ رسيده و سپس بارها در تبريز و هند و تهران تجديد چاپ شده و حاوى 22 هزار بيت مىباشد .\r\nقاآنى اثر ديگرى به سبك و سياق گلستان سعدى دارد كه نتوانست بر شهرت ادبى او بيفزايد .\r\nپس از درگذشت وى ميرزا محمد على سروش اصفهانى به عنوان شاعر رسمى دربار ناصرى انتخاب مىشود و به شمس الشعراء ملقب مىگردد .\r\nقاآنى با ميرزا عبد الوهاب ( نشاط ) اصفهانى ( متوفاى 1244 ه . ق ) ميرزا ابو القاسم قائم مقام ( ثنائى ) فراهانى ( مقتول به سال 1251 ه . ق ) ، ميرزا محمد شفيع ( وصال ) شيرازى ( متوفاى\r\n\r\n\r\n","description":"","footnote":"\r\n( 1 ) . دويست سخنور ، ص 317 و 318 .\r\n","page_name":" 270 ","page_number":270},
  {"content":"\r\n\r\n1262 ه . ق ) ، ميرزا عباس ( فروغى ) بسطامى ( متوفاى 1274 ه . ق ) ، ميرزا محمد ( عاشق ) اصفهانى ( متوفاى 1281 ه . ق ) و سروش اصفهانى ( متوفاى 1285 ه . ق ) معاصر بوده است . « 1 »\r\n\r\nسبك شعرى\r\nقاآنى از ادامه دهندگان راه بانيان نهضت بازگشت ادبى است و به شيوه متقدّمين طبع‌آزمايى مىكند و توانايى او در به كارگيرى به موقع واژه‌ها و تركيبات و اشرافى كه از خود نشان مىدهد آدمى را به شگفتى وامىدارد .\r\nتشبيب‌هاى او در قصايدش سرشار از تصاوير بديع و زيبا است و مسمّطات وى نيز در ميان آثارش از منزلت خاصى برخوردار مىباشد ، ولى در غزل حرف چندانى براى گفتن ندارد .\r\nشعر قاآنى با همه رسايى و شيوايى و ساختار محكم لفظى ، از ضعف محتوايى رنج مىبرد كه مىتوان ريشه آن را در رويكرد افراطى و به مديحه‌سرايى و سرودن اشعار مناقبى و ضد ارزش دانست .\r\nدر ديوان قاآنى چندين قصيده آيينى وجود دارد كه شمار بهترين اشعار آيينى در زمانه اوست .\r\n\r\nدامنه تاثير آثار عاشورايى\r\nقاآنى را به هيچ روى نمىتوان در زمره شعراى آيينى قرار داد . زيرا اغلب ديوان اشعار او آثار منقبتى توصيفى و هزلى است و آثار منظوم آيينى وى در مقايسه با ديگر آثار او معدود و ناچيز مىباشد .\r\nاز قاآنى يك قصيده عاشورايى به جاى مانده كه از ديرباز نظر مشتاقان ادب شيعى را به خود معطوف داشته است و در پيشينه شعر عاشورا در زبان فارسى بىسابقه است و مانند ندارد ولى بعدها افرادى به اقتفاى او ، مرثيه سروده‌اند ، مانند شيداى گراشى ( 1296 - 1338 ) كه زندگىنامهء او بعد از اين خواهد آمد .\r\n\r\n\r\n","description":"","footnote":"\r\n( 1 ) . شرح احوال و آثار قاآنى شيرازى در منابعى از قبيل : مجمع الفصحاء ج 5 ، آثار العجم ، طرايق الحقايق ج 3 ، تاريخ ادبيات ادوارد براون ج 4 ، ريحانة الادب ج 3 ، هفت آسمان ، سبك‌شناسى ج 3 ، سفينة المحمود ج 1 ، تاريخ ادبيات رضازاده شفق و تاريخ ادبيات هرمان اته آمده است .\r\n","page_name":" 271 ","page_number":271},
  {"content":"\r\n\r\n\r\nبرگزيده آثار عاشورايى\r\nبا عنايت به مطالبى كه گذشت تنها قصيده عاشورايى قاآنى را - كه در سبك و سياق كاملا تازه‌اى ارايه شده است - مرور مىكنيم ؛\r\n بارد ! چه ، خون ؛ كه ! ديده ، چسان ؟ روز و شب ، چرا ؟ * از غم ، كدام غم ؟ غم سلطان اوليا\r\nنامش كه بُد ؟ حسين ، ز نژاد كه ؟ از على * مامش كه بود ؟ فاطمه ، جدش كه ؟ مصطفى\r\nچون شد ؟ شهيد شد ، به كجا ؟ دشت ماريه * كَى ؟ عاشر محرم ، پنهان نه ، برملا\r\nشب كشته شد ؟ نه ، روز ، چه هنگام ؟ وقت ظهر * شد از گلو بريده سرش ؟ نى ! نى ! از قفا\r\nمظلوم شد شهيد ؟ بلى ! جرم داشت ؟ نه * كارش چه بد ؟ هدايت ، يارش كه بد ؟ خدا\r\nاين ظلم را كه كرد ؟ يزيد ، اين يزيد كيست ؟ * ز اولاد هند ، از چه كس ؟ از نطفه زنا\r\nخود كرد اين عمل ؟ نه ، فرستاد نامه‌اى * نزد كه ؟ نزد زاده مرجانه دغا\r\nابن زياد ، زاده مرجانه بد ؟ نعم * از گفته يزيد تخلف نكرد ؟ لا\r\nاين نابكار كشت حسين را به دست خويش ؟ * نه ، او روانه كرد سپه ، سوى كربلا\r\nمير سپه كه بد ؟ عمر سعد او بريد * حلق عزيز فاطمه ؟ نه ، شمر بيحيا\r\nخنجر بريد حنجر او را ؟ نكرد شرم ؟ * كرد . از چه پس بريد ؟ نپذيرفت ازو قضا\r\nبهرچه ؟ بهر آن‌كه شود خلق را شفيع * شرط شفاعتش چه بود ؟ نوحه و بكا\r\nكس كشته شد هم از پسرانش ؟ بلى ، دو تن * ديگر كه ؟ نُه برادر . ديگر كه ؟ اقربا\r\nديگر پسر نداشت ؟ چرا داشت آن‌كه بود ؟ * سجاد ، چون بُد او ؟ به غم و رنج مبتلا\r\nماند او به كربلاى پدر ؟ نى ، به شام رفت * با عزّ و احتشام ؟ نه ، با ذلت و عنا\r\nتنها ؟ نه ! با زنان حرم ، نامشان چه بود ؟ * زينب ، سكينه ، فاطمه ، كلثوم بينوا\r\nبر تن لباس داشت ؟ بلى گرد رهگذار * بر سر عمامه داشت ؟ : بلى ، چوب اشقيا\r\nبيمار بُد ؟ بلى ، چه دوا داشت ؟ اشك چشم * بعد از دوا غذاش چه بُد ؟ خون دل ، غذا\r\nكس بود همرهش ؟ بلى ، اطفال بىپدر * ديگر كه بود ؟ تب ، كه نمىگشت ازو جدا\r\nاز زينت زنان چه به جا مانده بُد ؟ دو چيز * طوق ستم به گردن و ، خلخال غم به پا\r\nگبر اين ستم كند ؟ نه ! يهود و مجوس ؟ نه ! * هندو ؟ نه ! بت‌پرست ؟ نه ! فرياد ازين جفا !\r\n( قاآنى ) است قايل اين شعرها ؟ بلى * خواهد چه ؟ رحمت ، از كه ؟ حق ، كى ؟ صف جزا « 1 » \r\n\r\n\r\n","description":"","footnote":"\r\n( 1 ) . ديوان حكيم قاآنى به انضمام حدايق السّحر ، ( كتابفروشى محمودى ، تهران ) ص 422 .\r\n","page_name":" 272 ","page_number":272},
  {"content":"\r\n\r\n\r\n5 . نصرت اردبيلى ( ف 1272 ق )\r\n\r\nزندگينامه\r\nميرزا نصر اللّه ( نصرت ) اردبيلى از شعراى سده سيزدهم هجرى و با محمد شاه قاجار معاصر بوده است . زادگاهش اردبيل بوده و در اوان جوانى براى تحصيل علوم متعارف زمان خود عازم اصفهان مىشود .\r\nمرحوم سيد احمد ديوان بيگى شيرازى در شرح احوال وى آورده است :\r\n« . . . بعد ميل تصوف نموده و خدمت مرحوم حاجى محمد حسين بن شيخ زين العابدين ملقب به حسينعلى شاه مشرف شده خدمت كرد . . . .\r\nبعد از رسيدن به رتبه شيخى و قابل ارشاد شدن به امر ايشان به آذربايجان رفت كه با مرحوم مبرور عباس ميرزاى وليعهد راه رود و ضمنا خدمت مرحوم محمد شاه رسد و اخبار مژده سلطنت دهد چنان چه در حق مرحوم حاجى زين العابدين شروانى ( مستعلى شاه ) هم اين حرف جارى است . بالجمله پس از تحصيل علوم ظاهر و باطن مشغول امر دنيا شد اما تارك طريقه فقه نبود . همان وقت هم ظاهرا ارشاد و دستگيرى مىنمود و با فقرا و درويشان بر خلاف امرا و بزرگان فروتنى مىكرد . چون جمعى از فقرا مژده سلطنت به مرحوم مبرور محمد شاه داده و ظاهرا هم محمد شاه به قاطبه اين سلسله ارادت مىورزيد و همه را به مناصب عاليه و مقامات بلند مىرسانيد - چنان چه به همين سبب وزارت را به مرحوم حاجى ميرزا آقاسى داد - ايشان هم لقب و منصب « صدر الممالكى » و وزارت صدارت يافتند و بودند . وى پس از درگذشت محمد شاه ، و وقايع بعد از آن ، به كرمانشاه و سپس به عتبات عاليات رفت . مقبرهء وى در نجف اشرف ، در كنار پير طريق و مرشدش ، حاجى محمد حسين است . « 1 »\r\n\r\nسبك شعرى\r\nدر آثار معدودى كه از ( نصرت ) اردبيلى باقى مانده شيوه بيانى و شگرد كلامى سبك عراقى ديده مىشود و پيداست كه داراى طبع وقادى بوده و بر لطيفه‌هاى ادبى و آرايه‌هاى لفظى و معنوى وقوف داشته است .\r\n\r\n\r\n","description":"","footnote":"\r\n( 1 ) . حديقة الشعراء ، سيد احمد ديوان بيگى شيرازى ، به تصحيح و تحشيه دكتر عبد الحسين نوايى ، ج 3 ، ص 1889 و 1890 .\r\n","page_name":" 273 ","page_number":273},
  {"content":"\r\n\r\n\r\nدامنه تاثير آثار عاشورايى\r\nمسلما از آثار منظوم عاشورايى ( نصرت ) اردبيلى به خاطر عدم چاپ و نيز دور از دسترس بودن ديوان اشعارش به جز كسانى كه با او معاشر بوده و به او ارادت داشته‌اند ديگران را از آن بهره‌اى نبرده است و ابيات معدودى كه از مراثى او كه در تذكره‌هاى دوره قاجاريه به ثبت رسيده ، براى داورى در زمينه اثرگذارى آنها كافى نمىباشد ، ولى مراثى معدودى كه از او در اختياريم از پختگى و غناى محتوايى برخوردار و داراى بار عرفانىاند .\r\n\r\nبرگزيده آثار عاشورايى\r\nدر تذكره حديقة الشعراء ابياتى از سه مرثيه منظوم عاشورايى او به ثبت رسيده كه عينا نقل مىكنيم :\r\n اى سربلند صُفّه صدق و صفا حسين * وى پاىبند رشته مهر و وفا حسين\r\nاى سّر « كنت كنزاً » مكنون « من عَرَف » * وى رمز « هل اتى » اثر « لا فتى » حسين\r\nاحرام كعبه حرم كبريا ببند * اى برگزيده حرم كبريا ، حسين « 1 » \r\n* * *\r\n اى خاك كربلا ! تو چه خاك معطرى * خاك هزار باره به از مشك و عنبرى\r\nخاك و ، براى تشنه‌لبان وصال حق * اى خاك كربلا ! تو به از آب كوثرى\r\nبطحا و زمزم و حرم و قرب ، فى المثلى * آنها كواكب‌اند و ، تو خورشيد انورى\r\nبا اين همه شرافت و اين رتبه ، اى عجب * غمگين و غم‌فزا و ملول و مكدرى\r\nديدى مگر دو دست مه هاشمى ز تن * هريك فتاده چون علم ماه پيكرى\r\nاى واى ! ديده‌اى تو حسين و هزار زخم * شمرى به پيش رفته و ، بگرفته خنجرى \r\n* * *\r\n اين خون اگر نبود ، زمين و زمان نبود * اين خون اگر نبود ، ز عالم نشان نبود\r\nاين خون اگر نبود چه عالم ، چه آدمى * اين سجده ملايك و راز نهان ، نبود\r\nاين خون اگر نبود ذبيح اللّه « 2 » از منا * برگشتن و ذبيح نگشتن گمان نبود\r\n« نصرت » ! بلند و فاش بگو تا كه بشنوند * اين خون اگر نبود جحيم و جنان نبود « 3 » \r\n\r\n\r\n","description":"","footnote":"\r\n( 1 ) . همان ، ص 1891 .\r\n( 2 ) . حضرت اسماعيل ( ع ) .\r\n( 3 ) . همان ، ص 1890 - 1891 . كسانى كه مايل‌اند درباره او تحقيق بيشترى كنند مىتوانند به مآخذى از قبيل : -\r\n","page_name":" 274 ","page_number":274},
  {"content":"\r\n\r\n\r\n6 . يغماى جندقى ( 1196 - 1276 )\r\n\r\nزندگينامه\r\nميرزا ابو الحسن ( يغما ) ى جندقى به سال 1196 ه . ق در دهكده خوربيابانك از توابع جندق به دنيا آمد . پدر وى حاجى ابراهيم از محترمين و معروفين جندق بود كه يغما او را در اوان جوانى از دست داد .\r\nيغما در نثر و نظم قوّتى به كمال داشت و خط شكسته را نيز زيبا مىنوشت از همين روى جوانى خود را در سمت منشىگرى فرمانرواى جندق ( امير اسماعيل خان ) و حاكم سمنان و دامغان ( سردار ذو الفقار خان ) سپرى كرد ، ولى طبع حساس او با درشتخويىهاى سردارى ناسازگار بود و به ناگزير پس از مدتى سير و سياحت عازم تهران شد . با معرفى حاجى ميرزا آقاسى - وزير مقتدر محمد شاه قاجار ( 1264 - 1250 ) - به دربار او راه يافت و مورد عنايت بسيار قرار گرفت . « 1 »\r\nاو شاعر آزاده‌اى بود و دولتمردان روزگار خود را مستحق ناسزا مىدانست و در نشان دادن چهره زشت آنان از هيچ كوششى فروگذار نكرد . آقاى دكتر باستانى پاريزى در مقدمه ديوان وى آورده‌اند :\r\n« . . . شعر يغما بوى كوير مىدهد : تابناك و متلألا ، نمكدار و تشنه‌ساز ، پرافق و دورنگر ، يكدست و بىپست و بلند ؛ و به همين دليل است كه مردم اطراف كوير قبل از همه‌جا و در دل تمام مردم پاكدل جاى خود را باز كرده است . راز توفيق يغما در اين قبول عام چه بود ؟ خيلى ساده است : او اگر نخستين كس نباشد بعد از قائم مقام از نخستين كسانى است كه شعر را از ( زير پاى خوكان ) نجات داد و در دست و پاى عامه انداخت . او هرگز از زىّ خود خارج نشد .\r\nحتى وقتى به درگاه محمود ميرزا ( پسر فتحعلى شاه ) وارد شد كه جزء منشيان قرار گيرد ، پوستين ريم قرينى « 2 » كه در بر داشت بدون گذرانيدن دست از آستين آن به حضور رفت كه خان چاووش رسما به او گفت : لباس تو سراسر ترك ادب است . يغما هم نامردى نكرد و به قول خود\r\n\r\n\r\n","description":"","footnote":"\r\n- بستان السياحه ، طرايق الحقايق ، مجمع الفصحا ، منتظم‌ناصرى ، تاريخ قاجاريه سپهر ، روضة الصّفاى ناصرى و دانشمندان آذربايجان مراجعه نمايند .\r\n( 1 ) . دويست سخنور ، ص 491 و 492 .\r\n( 2 ) . پوستين آهوى سفيد .\r\n","page_name":" 275 ","page_number":275},
  {"content":"\r\n\r\nمحمود ميرزا « به زودى از نوكرى استغفار تازه كرده و به بانگ بلند مىگفت كه بنده فرمان خود هستم كه پوستين ايمان بركنم نه مطيع ديگران مىشوم كه آستين پوستين در پوشم » .\r\nبنده از مقاومت‌هاى او در برابر ذو الفقار خان و بىنيازىهاى او در برابر ارباب دولت صحبت زيادى نمىكنم . . . تنها به اين نكته اشاره مىكنم كه بعد از مطنطن‌گويىهاى دوران نادرى و زندى و اوايل قاجار - كه به حق عنوان بازگشت ادبى به خود گرفته است - اين قائم مقام بود كه با جلاير نامه شعر را از دهان مردم گرفت و به مردم باز داد و پس از آن يغما در مقياس بيشترى توى مردم رفت و هرچه آنها گفتند و فهميدند او گفت « هم نوحه » با آنها شد و با آنها « جوش زد » و شوخى كرد . . . و خلاصه آيينه تمام نماى احوال اجتماعى خود شد تا آنكه در اكناف مملكت شعرش را از حفظ خواندند و نوشتند و همراه بردند . . . . « 1 »\r\nيغما سرانجام به سال 1276 ه . ق در سن هشتاد سالگى در خوربيابانك بدرود حيات گفت و جسد او در بقعه گلين امامزاده داود به خاك سپرده شد و بعدها به همت انجمن آثار ملى سنگ قبرى برايش ساختند و تعميرات مختصرى نيز در آن بقعه انجام دادند .\r\nآثار منظوم يغماى جندقى عبارتند از :\r\n1 ) منشآت ، شامل مكتوبات فارسى و نامه‌ها . 2 ) غزليات قديمه . 3 ) غزليات جديده .\r\n4 ) قصابيه . 5 ) سرداريه . 6 ) احمدا . 7 ) خلاصة الافتضاح . 8 ) صكوك الدليل . 9 ) مراثى .\r\n10 ) ترجيعات . 11 ) قطعات . 12 ) رباعيات و انابت‌نامه . « 2 »\r\n\r\nسبك شعرى\r\nيغماى جندقى قصايد بلند و استوارى دارد كه از سختگى سبك خراسانى برخوردار است و غزليات دلنشين او داراى شيوه بيانى سبك عراقى است و چنان كه در « زندگينامه » وى گفتيم يغما از ادامه دهندگان نهضت ساده‌نويسى و ساده‌سرايى ميرزا ابو القاسم قائم مقام فراهانى است و اشعار آيينى خصوصا مراثى عاشورايى او در قالب‌هاى مختلف شعرى از بهترى نمونه‌هاى شعر عاشورا در يكصد و پنجاه سال اخير به شمار مىرود .\r\n\r\n\r\n","description":"","footnote":"\r\n( 1 ) . مجموعه آثار يغما جندقى ، به كوشش سيد على آل داود ، چاپ دوم ( انتشارات توس ، تهران 1367 ) ص 19 و 20 ؛ و نيز تذكره سفينه المحمود ، چاپ خيّامپور ، ص 265 .\r\n( 2 ) . همان ، ص 37 .\r\n","page_name":" 276 ","page_number":276},
  {"content":"\r\n\r\n\r\nدامنه تاثير آثار عاشورايى\r\nبراى اشعار عاشورايى يغماى جندقى در انواع و قالب‌هاى مختلف آن به خاطر ابداعاتى كه دارد مىتوان دامنه تاثير گسترده‌اى را در قلمرو شعر آيينى در نظر گرفت .\r\nيغماى جندقى اولين شاعر آيينى در دوره قاجاريه است كه قالب‌هاى جديدى را در شعر عاشورا و مراثى شهداى كربلا به كار گرفت . او توانست با « تضمين » بعضى از غزليات سعدى و حافظ در مايه‌هاى ماتمى عاشورا و نيز با استفاده از قالب « مستزاد » در نوحه‌هاى عاشورايى آثار ماتمى پرشورى بيافريند كه در پيشينه شعر عاشورا بىسابقه است :\r\n« مراثى يغما كه قسمتى از آنها براى آهنگ‌هاى ضربى ساخته شده و شاعر خود آنها را نوحه « سينه‌زنى » يا « سنگ‌زنى » مىنامد ، در ديوان وى جايگاه خاصى دارند . شاعر در اينجا از شكل نسبتا جديدى كه در ادبيات پارسى و مستزاد ناميده مىشود بهره‌مند شده نوع تازه‌اى از مراثى را به وجود آورده است كه به سرودهاى ملى شباهت دارد . اشعار انقلابى بعد از سال 1324 ه . ق و مقدار ارزيابى شعرهاى فكاهى كه در جرايد عهد مشروطيت مىبينيم به صورتى كه يغما آورده سروده شده است . » « 1 »\r\n« . . . فكر تجدد طلبى البته سابقه طولانى و عوامل و اسباب متعدد داشت . در آنچه به شعر مربوط مىشود تفنّن در شكل و قالب از مراثى مربوط به مجالس سينه‌زنى مثل مراثى يغما و ديگران نشأت گرفت و در اشعار گويندگان اوايل عهد مشروطه نتايج قابل ملاحظه به بار آورد . » « 2 »\r\n\r\nبرگزيدهء آثار عاشورايى\r\nيغماى جندقى آثار پرشورى در مايه‌هاى ماتمى عاشورا دارد كه به نقل چند نمونه از آنها بسنده مىشود :\r\n\r\nغزل عاشورايى\r\n زهى از دست سوگت چاك تا دامن گريبانها * ز آب ديده از سوداى لعلت دجله ، دامانها\r\nچه خُسبى تشنه‌لب ؟ از خاك هان برخيز تا بينى * به هر سو موج زن صد دجله از سيلاب مژگانها \r\n\r\n\r\n","description":"","footnote":"\r\n( 1 ) . از صبا تا نيما ، ج 1 ، ص 117 .\r\n( 2 ) . نقد ادبى ، ج 2 ، ص 639 .\r\n","page_name":" 277 ","page_number":277},
  {"content":"\r\n\r\n تو خود لب‌تشنه يك جرعه آب و بارها از سر * جهان را اشك خون بگذشت خون آلوده توفانها\r\nنزيبد جان پاكى چون تو زير خاك آسوده * برآور سر ز خاك تيره‌اى خاك رهت جانها\r\nز شرح تيربارانت مرا سوفار هر مژگان * به چشم اندر كند تاثير زهرآلوده پيكانها\r\nكس آن روز ار نكردت جان فدا اكنون سرت گردم * برون نِه پا كه جانها بر كف دست‌اند قربانها\r\nفكندى گوى سر تا در خم چوگان جانبازى * ز سيلىها چه سرها گوى سان غلتند به چوگانها\r\nفتاد از جلوه تا رعنا سمندت خاست از هر سو * ز گلگون سرشك خيل ماتم گرد جولانها\r\nدريغ ! آموختم تا نكته‌هاى رزم جانبازى * ز جانبازان كويت باز پس ماندم به ميدانها\r\nبه تاب از رشگ آنانم كه در خمخانه عهدت * ز خون پيمانه‌ها خوردند و نشكستند پيمانها\r\nتو از كجا و با سگانش لاف همچشمى ؟ * ز سگ تا آدمى فرق است فرق ، اى من سگِ آنها « 1 » \r\n\r\nغزل مرثيه\r\n حريم عصمت ، آن گه ناقهء عريان سوارىها ؟ ! * نگون باد از هَيونِ « 2 » چرخ اين زرين عمارىها\r\nيكى چونان كه نيلوفر در آب ، از اشك ناكامى * يكى چون لاله در آذر به داغ سوگوارىها\r\nنه تن از تاب آسوده نه جان از رنج مستخلص * نه دل از آه مستغنى نه چشم از اشكبارىها\r\nزبون بر دست بيگانه روان در چشم نامحرم * نوان در كنج ويرانه به صد بىاعتبارىها\r\nنه از اقبال پيروزى ، نه از ايام بهروزى * نه از اختر مددكارى نه از افلاك يارىها\r\nيكى چون چشم خود در خون ز زخم ناشكيبايى * يكى چون موى خود پيچان ز تاب بيقرارىها\r\nنه اينان را نهفتن روى دست از چشم نامحرم * نه آن بىچشم و رو نامحرمان را شرمسارىها\r\nعنا : مَحرم ، بلا : برقع ، سرا : بىدر ، ستم : دربان * غذا : خون ، فرش : خاكستر ، زهى خدمتگزارىها !\r\nيكى بيمار و مسكين ، خشت و خاكش بالش و بستر * يكى لخت جگر بر كف ، پى بيماردارىها\r\nنه از تيمار و رنج آن را تمناى تن‌آسايى * نه از آسيبِ بند آن را اميد رستگارىها\r\nگدايان دمشقى را نگر سامان سلطانى ! * خداوندان يثرب را شمار زنگبارىها ! « 3 » \r\n\r\n\r\n","description":"","footnote":"\r\n( 1 ) . مجموعه آثار يغماى جندقى ، جلد اول ، ص 273 و 274 .\r\n( 2 ) . شتر تندرو ، و در اينجا مجازا به معناى مركب عنان گسيخته .\r\n( 3 ) . همان ، ص 274 و 275 .\r\n","page_name":" 278 ","page_number":278},
  {"content":"\r\n\r\n\r\nتضمين غزل سعدى\r\n بيش ازين غم هجران تو خون خورد نشايد * اى سفر كرده ! سفر كرده چنين دير نيايد \r\n وقت آن است كه بازآيى و بختم بسرايد : \r\n ( بخت بازآيد از آن در كه يكى چون تو درآيد * روى ميمون تو ديدن درِ دولت بگشايد )\r\nنه تو گفتى كه به من با غم هجران نستيزى * كشتهء خود به زمين برنگذارى نگريزى \r\n اين سفر جز به هلاكم ننشينى و نخيزى \r\n ( گر حلال است كه خون همه عالم تو بريزى * آن‌كه روى از همه عالم به تو آورد نشايد )\r\nاى پدر ! رجعتِ امروز مينداز به فردا * دست شستم ز على اكبر و عباس تو فردا \r\n با وجودت چه نيازست به كلثوم و به كبرى \r\n ( اگرم هيچ نباشد نه به دنيا نه به عقبى * چون تو دارم ، همه دارم دگرم هيچ نبايد )\r\nتا كى اى خامه احباب سرودى نسرايى * تلخكامى ز مذاقم هم به درودى نزدايى \r\n من نه تنها خمش آيم چو به گفتار درآيى \r\n ( نيشكر با همه شيرينى اگر لب بگشايى * پيش لفظ شكرينت چو نى انگشت بخايد )\r\nنه همين دل كه غمت سوخت سَما را و سمك را * من نه تنها ، الَمت كاست بشر را و ملك را \r\n از تو اى باب نَبُرّم چه يقين را و چه شك را \r\n ( صبر بسيار ببايد پدر پير فلك را * تا دگر مادر گيتى چو تو فرزند بزايد )\r\nعمه تا چند سكينه به بر و دوش تو خُسبد ؟ * گه به جان گه به دل دير فراموش تو خُسبد \r\n سزد از ناله بنگذارم اگر گوش تو خسبد \r\n ( قهرم از پيرهن آيد كه در آغوش تو خسبد * زَهرم از غاليه آيد كه كه بر اندام تو سايد ) \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n آبم آتش نشود گر بدهى خاك به بادم * نكنم از تو فرامُش برى ار نام ز يادم \r\n به خلاف تو نخيزم چو به مهر تو فتادم \r\n ( دل به سختى بنهادم پس از آن دل به تو دادم * هر كه از دوست تحمل نكند عهد نپايد « 1 » ) \r\n\r\nغزل مرثيه\r\n درين ماتم خليل از ديده خون باريد ، آزر هم * به داغ اين ذبيح اللّه ، مسلمان سوخت كافر هم\r\nشگفتى نايدت بينى چو در خون دامن گيتى * كزين سوگ آسمان افشاند خون از ديده ، اختر هم\r\nبه سوگ فخر عالم از بنى جان وز بنى آدم * ز افغان شش جهت ماتمسرا شد هفت كشور هم\r\nمكيد آن تاجدار ملك دين تا از عطش خاتم * ز دست و فرق جم انگشترى افتاد و افسر هم\r\nبه خونش تا قبا شد لعل گون دستار گلنارى * به باغ خلد زهرا جامه نيلى كرد ، مِعجر هم\r\nز تاب تشنگى تا شد شبه‌گون لعل سيرابش * على زد جامه اندر اشك ياقوتى پيمبر هم\r\nچو فرق كوكب برج اسد از كين دو پيكر شد * ز سر بشكافت فرق صاحب تيغ و دو پيكر هم\r\nچو نقد ساقى كوثر زبان از تشنگى خاييد * به كام انبيا ، تسنيم خون گرديد كوثر هم\r\nمكافات اين عمل را برنتابد وسعت گيتى * چه جاى وسعت گيتى ؟ كه بس تنگ است محشر هم\r\nفلك ! آل نبى را جا كجا زيبد به ويرانه * نه آخر غير اين ويرانه بودت جاى دگر هم\r\nز ابر ديده ( يغما ) ! برق آه ار باز ننشانى * زنى تا چشم برهم خامه خواهد سوخت دفتر هم « 2 » \r\n\r\nتضمين غزل سعدى\r\n از توام با همه حسرت نه سراغى نه صفايى * بر منت با همه رحمت نه عبورى نه عطايى \r\n ندهى بار به خويشيم نه به سر وقت من آيى \r\n ( من ندانستم از اول كه تو بىمهر و وفايى * عهد نابستن از آن به كه ببندى و نپايى )\r\nتو به از جان و سرى از سر و جان دل به تو دادم * اى مراد سر و جان ! چون نكند دل ز تو يادم \r\n من بر آن سر كه بود جان به تو خوش‌دل به تو شادم \r\n ( مردمان منع كنندم كه چرا دل به تو دادم ؟ * بايد اول به تو گفتن كه چنين خوب چرايى ؟ ) \r\n\r\n\r\n","description":"","footnote":"\r\n( 1 ) . همان ، ص 300 و 301 .\r\n( 2 ) . همان ، ص 321 و 322 .\r\n","page_name":" 280 ","page_number":280},
  {"content":"\r\n\r\n بىتو در كُنج غم اى پشت به خويش اى به تو رويم ! * گاهى از غم بخروشم گهى از درد بمويم \r\n بارها با دل غمگين كه به جان غم همه زويم \r\n ( گفته بودم چو بيايى غم دل با تو بگويم * چه بگويم ؟ كه غم از دل برود چون تو بيايى ! )\r\nدولت وصل تو جوييم همه هجر نصيبان * روز عمر همه بىصبح رخت شام غريبان \r\n سال و مه با طلب كوى توام دست و گريبان \r\n ( حلقه بر در نتوانم زدن از بيم رقيبان * اين توانم كه بياييم به محلت به گدايى )\r\nكس نبيند چو تويى غرقه به خون كردن و كشتن * خشك لب بر طرف باديه خون خوردن و كشتن \r\n ترسمت باز از اين چرخ نگون مردن و كشتن \r\n ( شمع را بايد ازين خانه برون بردن و كشتن * تا كه همسايه نداند كه تو در خانه مايى )\r\nحسرت يثرب و هجر حرم و غصب امامت * محشر قتلگه و آن همه غوغا و غرامت \r\n رنج كوفه غم شام آن دگرا آشوب و قيامت \r\n ( عشق و درويشى و انگشت‌نمايى و ملامت * همه سهل است ، تحمل نكنم بار جدايى )\r\nاز گذرگاه جمالت نظر آن سوى نبيند * حاصلم چيست چو از باغ گلت بوى نبيند \r\n در دو كيهان به جز از چشم خداجوى نبيند \r\n ( پرده بردار كه بيگانه خود آن روى نبيند * تو بزرگى و در آيينه كوچك ننمايى )\r\nجاودان بال و پرم كاش به بند تو بريزد * بو « 1 » به ما مهر دل صيدپسند تو بخيزد \r\n مرغ ( يغما ) چه كه با دام بلند تو ستيزد \r\n ( سعدى آن نيست كه هرگز ز كمند تو گريزد * تا بدانست كه در قيد تو خوشتر ز رهايى « 2 » ) \r\n\r\n\r\n","description":"","footnote":"\r\n( 1 ) . اميد است .\r\n( 2 ) . همان . ص 348 و 349 .\r\n","page_name":" 281 ","page_number":281},
  {"content":"\r\n\r\n\r\nتضمين غزل سعدى\r\n آن‌كه با موكب او قافله‌ها دل برود * در ركابش دل ديوانه و عاقل برود \r\n وز جمالش غم جان خارج و داخل برود \r\n ( گفتمش سير ببينم مگر از دل برود * آن چنان جاى گرفته‌ست كه مشكل برود )\r\nگر برم ز آتش دل بر مه و خورشيد شعاع * مكن از مهر نصيحت مكن از كينه نزاع \r\n روز ميدان وداع است نه ايوان سماع \r\n ( دلى از سنگ ببايد به سر راه وداع * تا تحمل كند آن لحظه كه محمل برود )\r\nنظرآسا چو پىِ قافله پو مىگيرم * تا ز دل‌جو نشود ديده گلو مىگيرم \r\n ور كند چشمه به مژگان سر جو مىگيرم \r\n ( اشك حسرت به سر انگشت فرو مىگيرم * كه اگر راه دهم ، قافله در گل برود )\r\nاز نظر مىرودم چهر دلاراى حبيب * كى بپايد ز پىاش پاى دل از پند اديب \r\n عقل و سر مىبرود در قدمش دست و ركيب \r\n ( عجب است ار نرود قاعده صبر و شكيب * پيش هر ديده كه آن شكل و شمايل برود )\r\nفاصله كورى و ديدم به نظر يك سر موست * نكنم فرق كه اين ديده من يا لب جوست \r\n شايد ار پى نبرم كاين سر من و آن ره اوست \r\n ( ره نديدم ، چو برفت از نظرم صورت دوست * همچو چشمى كه چراغش ز مقابل برود )\r\nصحتش درد ، اگر فاطمه بيمار تو نيست * راحتش رنج ، دل ار خسته و افكار تو نيست \r\n اى تو جان همه ! تنها دل و جان زار تو نيست \r\n ( كس ندانم كه درين شهر گرفتار تو نيست * مگر آن كس كه به شهر آيد و غافل برود ) \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n بارها خون دل از شش جهتم راه ببست * جوش عمان نظر سيل به قلزم پيوست \r\n ليك خود پاره‌اى از تخته نيارست گسست \r\n ( موج اين بار چنان كشتى طاقت بشكست * كه عجب دارم اگر تخته به ساحل برود )\r\nسوى كويم مكش از يار سفر كرده هجر * خانه گور بود منزل دلمرده هجر \r\n راحت وصل بود مرگ به افسرده هجر \r\n ( قيمت وصل نداند مگر آزرده هجر * خسته آسوده بخسبد چو به منزل برود )\r\nز آتش عشق خود اندر تب و تابم مىكشت * يا خيال لبش از ديده در آبم مىكشت \r\n گر به رحمت به مثل يا به عذابم مىكشت \r\n ( لطف بود آن‌كه به شمشير عتابم مىكشت * قتل صاحبنظر آن است كه قاتل برود ! )\r\nدولت وصل تو را طالب غيبيم و شهود * همه را در ره سودات زيان مايه سود \r\n والى ار مهر نورزد چه ورا حاصل بود ؟ \r\n ( سعدى ار عشق نبازد چه كند ملك وجود ؟ * حيف باشد كه همه عمر به باطل برود ) « 1 » \r\n\r\n7 . فدايى مازندرانى ( 1200 - 1280 ق )\r\n\r\nزندگينامه\r\nميرزا محمد ( فدايى ) مازندرانى ، گمنام‌ترين و در عين حال از موفق‌ترين شاعران آيينى در سده سيزدهم هجرى است . زادگاهش روستاى تلاوك از بخش دودانگه شهرستان سارى است . تاريخ تولد و درگذشت او را نمىتوان دقيقا ذكر كرد . جناب آقاى فريدون اكبرى شلدرّه‌اى در مقدمه ديوان فدايى مازندرانى سال ولادت وى را حدود 1200 ه . ق و سال فوت او را حدود سال 1280 ه . ق نگاشته‌اند .\r\n\r\n\r\n","description":"","footnote":"\r\n( 1 ) . همان ، ص 299 و 300 .\r\n","page_name":" 283 ","page_number":283},
  {"content":"\r\n\r\nفدائى مازندرانى پس از تحصيل مقدماتى در زادگاه خود براى آموختن علوم دينى و ديگر علوم متداول زمانه خود عازم سفر مىگردد و چندى در سارى و مدتى در شهر قم اقامت مىكند و برخى از سفر او به نجف و هند نيز خبر داده‌اند .\r\nفدايى مازندرانى در عالم رؤيا از ناحيه مولى الكونين ابى عبد اللّه الحسين - عليه السلام - به لقب « فدايى » مفتخر گرديده و همان را تخلص شعرى خود قرار داده است :\r\n ديدم شبى به خواب كه در دشت كربلا * تنها ستاده بود شه ملك ابتلا\r\nنه قاسمِ شهيد و نه عباسِ صف‌شكن * نه اكبر جوان و نه عثمان باوفا\r\nاز خون سرخ تازه جوانان سبز خط * روييده بود لاله در آن دشت جا به جا . . .\r\nناگه سپاه ظلم به شه حمله‌ور شدند * افتاد نونهال رياض على ز پا\r\nآن دم من و حبيب نهاديم از خلوص * سرها به روى پاش كه يعنى تو را فدا\r\nما را ز تن بريد يكى ز آن سپاه سر * بگذاشتش به سينه ما از سر جفا\r\nبودند آن دو سر به تبسم گشوده لب * چون غنچه‌اى كه بشكفد از جنبش صبا\r\nكردى اشاره شاه كه اينم « فدايى » است * بنمود اين لقب به من آن شاه دين عطا\r\nآمد ز بخت خفته چو بيداريم ز خواب * گفتم به بخت خويش كه احسنت ! مرحبا . . . « 1 » \r\n\r\nسبك شعرى\r\nفدايى مازندرانى ضمن پيروى از سبك محتشم كاشانى در تركيب‌بندهاى عاشورايى خود از شيوه‌هاى بيانى سبك خراسانى نيز در استحكام بيان ساختارى كلام خود در برخى از مراثى عاشورايىاش سود جسته است .\r\nمرثيه‌هاى عاشورايى فدايى مازندرانى پرشور ، متين و مزين به انواع آرايه‌هاى لفظى و معنوى است و جاذبه‌هاى كلامى او حاكى از درون‌مايه‌هاى روحانى و اعتقاد پاك و ريشه‌دار اين شاعر توانا به ساحت حسين بن على - عليه السلام - است .\r\n\r\nدامنه تاثير آثار عاشورايى فدائى مازندرانى\r\nاز فدايى مازندرانى مقتل منظومى به جاى مانده كه در چهار « نظام » سامان يافته است :\r\n\r\n\r\n","description":"","footnote":"\r\n( 1 ) . ديوان فدايى مازندرانى ، به تصحيح و تعليق فريدون اكبرى شلدره‌اى ( سازمان اوقاف و امور خيريه ، تهران 1377 ) ص 178 .\r\n","page_name":" 284 ","page_number":284},
  {"content":"\r\n\r\nنظام اول : داراى يك تركيب 72 بندى با 1740 بيت ،\r\nنظام دوم : داراى يك تركيب 43 بندى با 1301 بيت ،\r\nنظام سوم : داراى يك تركيب 32 بندى با 523 بيت ،\r\nنظام چهارم : داراى يك تركيب 27 بندى با 520 بيت . « 1 »\r\nو مجموعه چهار نظام او داراى 174 بند و 4084 بيت مىباشد .\r\nفدايى مازندرانى درباره ( مقتل منظوم ) خود مىگويد :\r\n اين ( مقتل منظوم ) چو گرديد تمام * بر چار ( نظام ) نظم او يافت نظام\r\nافكند خلل به چار اركان وجود * بىنظم شد آن چار از اين چار ( نظام ) « 2 » \r\nهمو ماده تاريخ پايان كار ( مقتل منظوم ) خود را در « مقتل شاه شهيدان » يافته است و نشان مىدهد كه در ماده تاريخ‌سراى نيز دستى به تمام دارد :\r\n زد قلم چندان پى تحرير اين ( مقتل ) قدم * كز نهادِ نى برآمد ناله : جفَّ القلم\r\nكلك خون ريز ( فدايى ) در دم اتمام آن * « مقتل شاه شهيدان » زد به تاريخش رقم « 3 » \r\nاز اين ماده تاريخ سال 1246 ه . ق استخراج مىشود كه با عنايت به سال تقريبى تولد فدايى مازندرانى ( 1200 ه . ق ) مىتوان دريافت كه وى اين مقتل منظوم را در حدود سن 46 سالگى سروده است . و نتيجه ديگرى كه مىتوان گرفت اين كه مسلما وى در طول 34 سال بقيه عمر خود به آفرينش آثار منظوم ديگرى نيز پرداخته است كه متاسفانه از آنها اثرى در دست نيست و بر پژوهشگران شعر آيينى و نيز خويشان و همشهريان اين شاعر تواناى عاشورايى فرض است كه ديگر آثار منظوم او را نيز شناسايى كرده و غبار فراموشى و غربت را كه بر چهره آثار بلند و شيوا و ناشناخته او سنگينى مىكند بزدايند و خدمتى درخور به ادب شيعى ارايه دهند .\r\nبا عنايت به اينكه از چاپ مقتل ( مقتل منظوم ) اين شاعر بزرگ و توانمند آيينى عصر قاجاريه فقط چهار سال مىگذرد و شرح احوال و آثار شاعر نيز به خاطر گمنامى و دور بودن محل اقامت وى از پايتخت در هيچ يك از تذكره‌هاى تاليف شده در طول دوره قاجاريه نيامده است نمىتوان و نبايد در مورد دامنه تاثير آثار عاشورايى او سخنى به ميان آورد ولى با\r\n\r\n\r\n","description":"","footnote":"\r\n( 1 ) . همان ، مقدمه ، ص بيست و سه .\r\n( 2 ) . همان ، ص 208 .\r\n( 3 ) . همان .\r\n","page_name":" 285 ","page_number":285},
  {"content":"\r\n\r\nچاپ ( مقتل منظوم ) وى مىتوان اميدوار بود كه با آشنايى تدريجى شيفتگان آثار عاشورايى با مرثيه‌هاى پرشور و شيواى او و تاثيرپذيرى از شيوه گيراى بيانى اين شاعر توانمند و مخلص آل اللّه بالندگى نخل برومند شعر عاشورا را در گستره زبان فارسى بيش از پيش شاهد باشيم .\r\nترديد نمىتوان كرد كه اگر اين شاعر توانا و بااخلاص آيينى همانند بسيارى از شعراى دوره قاجاريه قصايدى در ستايش سلاطين قاجار مىسرود شرح احوال و آثار او نيز در تذكره‌هاى اين دوره راه مىيافت ! و شاعر نيز ترجيح داد و طبع خداداده خود را به مناقب سلطانى آلوده نكرد . عاش سعيدا و مات سعيدا .\r\n\r\nآثار برگزيده عاشورايى\r\nهمان گونه كه در بخش پيشين ذكر كرديم ، از فدايى مازندرانى يك ( مقتل منظوم ) در چهار نظام حاوى 174 بند مرثيه و 4084 بيت به چاپ رسيده است كه براى آشنايى شيفتگان شعر عاشورا با آثار اين شاعر گمنام آيينى به نقل قسمت‌هايى از آن بسنده مىكنيم . ضمنا در مقدمه اين مقتل كه به قلم شاعر نگاشته شده است يك مثنوى عاشورايى در 133 بيت و نيز ابيات پراكنده‌اى آمده كه در مقام مقايسه با تركيب‌بندهاى فاخر عاشورايى او منزلت چندانى ندارد .\r\n\r\nبند پايانى نظام اول\r\n شاها فلك ز بار عزايت خميده باد * انجم به سان اشك ز چشمش چكيده باد\r\nماهى كه به رخ تو درآيد ز زير ابر * از ظلمت خسوف به دوران نديده باد\r\nسروى كه بىقدِ تو برويد به جويبار * در خاك غم چو نخل بلندت خميده باد\r\nگر گل به ماتمت نزند چاك پيرهن * پيراهن صبوريش از تن دريده باد\r\nگر بلبل از غم تو ننالد به شاخ گل * چون سوسنش زبان به قفا دركشيده باد\r\nگر سنبل از تپانچه نگردد كبود رنگ * چون لاله عذار تو رنگش پريده باد\r\nگر نرگس از غم تو نشد ديده‌اش سفيد * چون چشم ما ز هجر تو خوابش رميده باد\r\nگر از غم تو غنچه نه خون جگر خورد * چون غنچه دهان تو او پژمريده باد\r\nآن كس كه او به سرو روانت خدنگ زد * همچون كمان ابروى تو قد خميده باد\r\nآن كس كه از نفاق ندادت دمى امان * يا رب ! به هردو كون امانش بريده باد \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n آن اهرمن كه خاتم از انگشت تو كشيد * انگشت او هميشه به دندان گزيده باد\r\nچون جان خود نكرد ( فدائى ) فداى تو * مرغ حياتش از قفس تن پريده باد\r\nيا رب ! مرا از آتش دوزخ عتيق « 1 » ساز * اين بنده را ز لطف به فطرس رفيق ساز « 2 » \r\n\r\nبند دهم از نظام دوم\r\n تنها چو ماند زاده پيغمبر آه آه ! * آهى كشيد از دل غمپرور آه آه !\r\nاز هرطرف بديد و علمدار خود نديد * او را شكست بازوى زورآور آه آه\r\nنورش ز ديده برد غم نور ديده‌اش * يعنى شبيه ختم رسل : اكبر آه آه !\r\nدر خون تپيده ديد تن قاسم اى ديغ * وز پا فتاده يافت قد جعفر آه آه !\r\nنه لشكر و سپاه نه يار و نه دادخواه * نه مونس و نه غمخور و نى ياور آه آه !\r\nاز پشت سر خروش جگر تشنگان به گوش * وز پيش روش طعنه زنان لشكر آه آه !\r\nگاهى به ناله گفت كه اى خواهر ! الوداع * گاهى به گريه ديد رخ دختر آه آه ! . . .\r\nآمد به رزمگاه چو آن شاه بىسپاه * تنها به كام خشك و دو چشم تر آه آه !\r\nآن دم ز خيمه‌گاه خروش و فغان شنيد * آهى كشيد از دل چون اخگر آه آه !\r\nبرگشت از مصاف و به نزديك خيمه رفت * گفتا زِ روى درد كه اى خواهر آه آه !\r\nبرگو چه روى داده شما را درين زمانه ؟ * زينب به ناله گفت كه اى سرور آه آه !\r\nاز بهر شير اصغر شيرين لقاى تو * بنموده تلخ زندگى مادر آه آه !\r\nاى شيرزاده شير به پستان مادرش * گرديده خشك و مانده به چشم تر آه آه !\r\nآبى بيار و آبروى مادرش بخواه * دادش برس به داورى داور آه آه !\r\nآن طفل را گرفت ز زينب شه شهيد * بردش به پيش روى صف لشكر آه آه !\r\nگفتا كه اى سپاه اگر باشدم گناه * او را گناه چيست كه درين برّ ؟ آه آه !\r\nاز تشنگى كشيده چو سوسن زبان به كام * شد غنچه‌اش كبود چو نيلوفر آه آه !\r\nيك جرعه‌اى ز آب به اين بىزبان دهيد * يادآوريد از عطش محشر آه آه ! \r\n\r\n\r\n","description":"","footnote":"\r\n( 1 ) . آزاد .\r\n( 2 ) . همان ، ص 104 و 105 .\r\n","page_name":" 287 ","page_number":287},
  {"content":"\r\n\r\n ناگه ز شست ظلم خدنگى كه ناوكش * بوده‌ست تيز بر صف نشتر آه آه !\r\nبر حلق خشك تشنه آن نازنين رسيد * جاگير گشت بر گلويش تا پر آه آه !\r\nاز حلق او گذشت و به بازوى شه نشست * يك تير را نشانه دو آمد بر ! آه آه !\r\nخم شد ز بار درد قد شاه چون كمان * كان تير را كشيد از آن حنجر آه آه !\r\nاز كف فشاند خون گلويش به سوى چرخ * يك قطره برنگشت از آن ديگر ، آه آه ! . . .\r\nزنگ شفق به دامن گردون نيلگون * ز آن خون نشانه‌دان و نما باور آه آه !\r\nآن دم كشيد اصغر لب تشنه از جگر * آهى كه سوخت از تف آن ، اختر آه آه !\r\nلختى نظر گشود به آن باب مهربان * رفت از كنار او به لب كوثر آه آه !\r\nطفل حسين ز ناقه صالح به نزد حق * نبوَد ز روى مرتبه خود كمتر آه آه !\r\nاز بهر كشتن شترى ، كرد حق غضب * بر قتل شيرخواره شير نر ، آه آه !\r\nخواهد غضب نمود به خوانخواهىاش كه هست * خوانخواه شير صف شكن صفدر آه آه !\r\nآخر گر انتقام كشد اول است آن * سرِّ حديث « يُمهِل و لا يمهل » « 1 » است آن « 2 » \r\n\r\nبند نهم از نظام سوم\r\n تا نيّر سپهر خلافت ز زين فتاد * گفتى كه آفتاب به روى زمين فتاد\r\nگفتى طناب لنگر فُلك فَلك گسيخت * گفتى ستون خيمه چرخ برين فتاد\r\nگفتى : ز چرخ آمده روح الامين به خاك * گفتى : ز دار عيسى گردون نشين فتاد\r\nتا مهر چرخ جود به خاك بلا نشست * تا ماه آسمان سخا بر زمين فتاد\r\nبرجيس مشتريش شد از منظر ششم * كيوان به خاك از فلك هفتمين فتاد . . .\r\nآيين كفر يافت ز اهريمنان رواج * وز دست حق‌پرست سليمان نگين فتاد\r\nيأجوج فتنه ، گشت عجب‌كاران به دهد * ز آن رخنه‌اى كه در سدِ دين مبين فتاد\r\nاز نو شكست گوهر دندان مصطفى * وز سر شكاف بر سر يعسوب دين فتاد \r\n\r\n\r\n","description":"","footnote":"\r\n( 1 ) . صورت كامل اين حديث در روضة الشهدا هم آمده است : در ان اللّه يمهل و لا يهمل . ر . ك : به پاورقى ، ص 120 ديوان فدايى مازندرانى .\r\n( 2 ) . همان ، ص 117 تا 120 .\r\n","page_name":" 288 ","page_number":288},
  {"content":"\r\n\r\n هم پهلوى بتول ز آن صدمه درشكست * هم بر حسن شراره الماس كين فتاد\r\nبر تخت زر يزيد پليد لعين نشست * بر روى خاك پيكر سلطان دين فتاد . . .\r\nهرگز به روى خاك نه شاهى چنان نشست * هرگز ز بام چرخ نه ماهى چنين فتاد . . .\r\nچون مرغ پرشكسته و چون صيد زخمدار * بر روى خاك آن بدن نازنين فتاد . . .\r\nبىنور گشت چشمه خور تا كه چشم * بر چشم نور چشم رسول امين فتاد\r\nبر سينه‌اش نشست كه آن قرعه ازل * بر نام آن ستمگر شوم لعين فتاد\r\nخنجر كشيد بر گلوى شاه تشنه‌لب * شرم و حيا نكرد از آن خسرو عرب \r\n\r\nبند هفدهم از نظام سوم\r\n در حيرتم كه لاله دلش داغدارِ كيست ؟ * سنبل گشوده گيسوى و آشفتهء تارِ كيست ؟ . . .\r\nگل از براى چيست كه بنموده جامه چاك ؟ * باد صبا به طرْف چمن بيقرارِ كيست ؟\r\nبگذر به دشت ماريه ، اى باد صبحدم * آنجا سؤال كن كه در آنجا مزارِ كيست ؟\r\nافغان‌كنان به ديده خونين نظر نما * كآن جا ز خون گل بدنان لاله‌زار كيست ؟\r\nاز آهوان وحشى آن سرزمين بپرس * ( كاين صيد دست‌وپا زده در خون ) « 1 » شكار كيست ؟ . . .\r\nو آن مرقدى كه تربت او راست بوى سيب * در حيرتم كه نفخه مشك تتار كيست ؟\r\nخاكش مگر گل است ؟ نه ! گل سينه چاك اوست * گُل پاى در گِلى است به جايى كه خاك اوست « 2 » \r\n\r\nبند سى و سوم از نظام دوم\r\n در ماتمش كليم و مسيحا گريستند * افزون از آن چه آدم و حوا گريستند\r\nتنها بر او نه جن و ملك نوحه‌گر شدند * مرغ هوا و ماهى دريا گريستند\r\nاز اوج چرخ تا به حضيض زمين هفت * وز سطح خاك تا به ثريا گريستند\r\nزين غم به دير و صومعه قسيّس و برهمن * با رشته صليب و چليپا گريستند \r\n\r\n\r\n","description":"","footnote":"\r\n( 1 ) . وامى از محتشم كاشانى .\r\n( 2 ) . همان ، ص 170 و 171 .\r\n","page_name":" 289 ","page_number":289},
  {"content":"\r\n\r\n از محنتش چه عامى و عارف چه نيك و بد * در ماتمش چه پير و چه برنا گريستند . . .\r\nگرگ اجل چو اكبر يوسف‌لقا دريد * آن دم عزيز مصر و زليخا گريستند\r\nچون شد روانه شاه شهيدان سوى مصاف * اندر قفاش عترت طاها گريستند . . .\r\nهم سوز ناله‌هاش دل چرخ پير سوخت * هم چشم زخم‌هاش بر اعضا گريستند\r\nچون ماند زيب دامن زهرا به روى خاك * آن دم رسول و حيدر و زهرا گريستند . . .\r\nهم مهر منكسف شد و هم ماه منخسف * هم فرقدين و زهره و جوزا گريستند . . .\r\nدر قتلگه ز ديدن تنهاى كشتگان * سرها به روى نيزه اعدا گريستند\r\nاز استماع نوحه زينب گريست نوح * نوعى كه هود و صالح و يحيى گريستند\r\nدر گريه خيل ماتم و در خنده كوفيان * اينها همى به خنده و آنها گريستند\r\nگر فاش مىگريست بر او چشم روزگار * توفان تازه‌اى به جهان گشتى آشكار « 1 » \r\n\r\nبند بيست و دوم از نظام سوم\r\n بىچاكِ سينه جامه دريدن چه فايده ؟ * بىآب ديده آه كشيدن چه فايده ؟\r\nبىسوزسينه ، سينه زدن را چه حاصلى است * بىدرددل به خاك تپيدن چه فايده ؟ . . .\r\nچون تير از نشانه خطا كرد و درگذشت * اندر پى غزال دويدن چه فايده ؟ . . .\r\nگفتن كه : شد بريده حسين را سر از ستم * و آن گه طمع ز سر نبريدن چه فايده ؟\r\nگفتن كه : راست گشته بر او از كمال خدنگ * اما كمان صفت نخميدن چه فايده ؟\r\nبىياد چشم پرنَم او ، خواب را چه سود ؟ * بىذكرش آب سرد چشيدن چه فايده ؟ . . .\r\nاى لاله داغدار برون كن سر از زمين * بىداغ او ز خاك دميدن چه فايده ؟\r\nهر لحظه‌اى هزار ! ز شاخ گلى به سرو * بىعشق او به هرزه پريدن چه فايده ؟\r\nبر گل ، گر اى هزار ! تو را ناله آرزوست * بر آن گلى بنال كه گل سينه چاك اوست « 2 » \r\n\r\n\r\n","description":"","footnote":"\r\n( 1 ) . همان ، ص 146 .\r\n( 2 ) . همان ، ص 174 .\r\n","page_name":" 290 ","page_number":290},
  {"content":"\r\n\r\n\r\nبند سى و ششم از نظام سوم\r\n زين درد خون گريست سپهر و ستاره هم * خون گشت قلب لعل و دل سنگ خاره هم\r\nبر سر زدند از الم زاده بتول * تنها همين نه مريم و هاجر كه ساره هم\r\nبستند راه مهلت او از چهار سو * تنها نه راه مهلت او راه چاره هم\r\nكردند قتل عام به نوعى كه شد قتيل * از كودكان آل نبى شيرخواره هم\r\nبر قتل شيرخواره نكردند اكتفا * تاراج برده‌اند ز كين گاهواره هم\r\nاز كينه ، استخوان بر و سينه‌اش شكست * تنها نه سنگ ظلم ، كه از سُمِّ باره هم\r\nبر خور نشست از اثر نعل ميخ‌كوب * تنها نه نقش ماه كه نقش ستاره هم\r\nبگذاشتند پيكر مجروح او به خاك * نگذاشته‌اند ز آن بدن پاره پاره هم\r\nآن پيكر شريف چو بر روى خاك ماند * بر روى او پياده گذشت و سواره هم\r\nشد پاره ، گوشِ پردگىِ گوشواره عرش * تاراج گشت زيور و خلخال و ياره هم\r\nزين نظم شد گشوده به رويم درِ الم « 1 » * بر قلب من نشست ز مَرْهَم هزار هم « 2 » \r\n\r\nبند سيزدهم از نظام چهارم\r\n اين بزم ماتم است و يا محشرست اين ؟ * يا مجلس عزاى شه بىسرست اين ؟\r\nاين قطره خون دلى است كه لوح سينه است * يا اين كه عود سوخته در مجمرست اين ؟\r\nاى دل ! به سان شمع بسوز و به غم بساز * بزم عزاى خسرو دين‌پرورست اين\r\nگر باور تو نيست درين داورى مرا * شاهد دو عادل‌اند : دو چشم ترست اين\r\nدانى چه گفت آن شه لب‌تشنه زير تيغ * بشنو حديث راست كه در خاطرست اين . . .\r\nدادم ز صدق گر به سرِ وعده تو سر * در خجلتم كه آه همين يك سرست اين ! . . .\r\nآمد نداى غيب كه سر دادنت قبول * از لطف ما به فرق سران افسرست اين\r\nچون شد گذار قافله غم به مقتلش * شد شورشى كه گفت فلك محشرست اين ! \r\n\r\n\r\n","description":"","footnote":"\r\n( 1 ) . همان ، ص 176 .\r\n( 2 ) . همّ به معناى غم كه بنا به ضرورت شعرى بايد بدون تشديد تلفظ شود .\r\n","page_name":" 291 ","page_number":291},
  {"content":"\r\n\r\n زينب در آن ميانه ، به نعش برادرش * گفتا كه اى اسير ستم ! خواهرست اين\r\nزخم تنت چراست فزون از ستاره‌ها * جانا ! مگر سپهر پر از اخترست اين ؟\r\nاين پيكرست يا مهِ بنهفته در شفق * يا مهر تابناك به خون اندرست اين ؟ . . .\r\nسر نيست بر سنان ستم ، گوييا كنون * طالع به چرخ نيزه خور خاورست اين ! . . .\r\nو آن گه به ناله گفت كه : يا ايها الرسول ! * غلتان به خاك نور دل حيدرست اين\r\nبىتن به روى نيزه اعدا ، سرست آن * بىسر به روى خاك بلا ، پيكرست اين\r\nآن قاسم بريده سر و پاى در حناست * وين اكبر شكسته بر و اصغرست ، اين !\r\nآن سرو سرنگون شده عباس باوفاست * وين عون خون تپيده تن و جعفرست اين ! . . .\r\nگرديده پاره پاره ز چنگال روبهان * فرزند شير صف شكن صفدرست اين . . .\r\nشد تشنه‌لب شهيد حسين غريب تو * اندر لب فرات ، كرا باورست اين ؟ ! . . .\r\nپس دخت دختر نبى و ، زاده ولى * رو كرد جانب نجف و گفت يا على « 1 » ! \r\n\r\nبند بيست و ششم از نظام چهارم\r\n احوال گل ز خار بپرس و ز من مپرس * ناليدن از هَزار بپرس و ز من مپرس\r\nپرسى براى چيست كه پيچيده‌اى به خويش * ز آن زلف تابدار بپرس و ز من مپرس\r\nگويى خمار كيست كه كردت خراب و مست * ز آن چشم پرخمار بپرس و ز من مپرس . . .\r\nسوز درون تشنه‌لبان فرات را * از قلب داغدار بپرس و ز من مپرس\r\nاز زخم آن تنى كه چو گلى گشت چاك چاك * از تيغ و تير و خار بپرس و ز من مپرس . . .\r\nخواهى اگر حكايتى از زخم كارىاش * از دشت كارزار بپرس و ز من مپرس . . .\r\nحال سرى كه شد به سر نيزه سربلند * رو ! رو ! ز نيزه‌دار بپرس و ز من مپرس . . .\r\nگفتم به گل كه : ناله بلبل براى چيست ؟ * گفتا كه از هزار بپرس و ز من مپرس . . .\r\nيا رب ! سزاى فعل بدم را به روز حشر * از حُبّ هشت و چار بپرس و ز من مپرس\r\nاز لطف حق گناه ( فدايى ) شود ثواب * آرى شراب سركه به آيد به انقلاب « 2 » \r\n\r\n\r\n","description":"","footnote":"\r\n( 1 ) . همان ، ص 193 و 194 .\r\n( 2 ) . همان ، ص 206 و 207 .\r\n","page_name":" 292 ","page_number":292},
  {"content":"\r\n\r\n\r\n8 . مجرم افشار ( ف : حدود 1280 ق )\r\n\r\nزندگينامه\r\nنامش ميرزا محمد على زادگاهش قريه چنار ساكن اسد آباد همدان تخلص شعرىاش « مجرم » و اصلش از طايفه افشار بوده و در سده سيزدهم مىزيسته است .\r\nسيد احمد ديوان بيگى شيرازى در شرح حال وى مىنگارد :\r\n« . . . در اول عمر صوتى داشته به درس و مشق هم مىپرداخته و در ايام عاشورا در مجالس شبيه نسخه اطفال مىخوانده . . . اما در شاعرى تربيت از ميرزا حاجى محمد ( بيدل ) ديده و ترقى كامل كرده و آن چه محقق است قريب بيست هزار بيت از همه قسم شعر داشته كه همه را اهل فن به خوبى تصديق داشته‌اند بلكه مسمّطات او را كم از منوچهرى نمىدانسته‌اند و بعد از فوتش ، از قرار تقرير مردم و ميرزا على پسرش - كه جوان آرام معقول مؤدبى است - ميرزا قادر بروجردى - كه حالش به جاى خود تحرير شده - با ميرزا على طرح الفت كلى ريخته عاقبت ديوان را از ميان برد و مفقود الاثر كرد . در مدت توقف كرمانشاهان هرقدر خواستم شعرى از او به دست آورم نشد ، مكرّر هم به پسرش گفتم قسم‌ها خورد كه آن چه بود در همان ديوان بود و من هم چيزى محفوظ ندارم . بالاخره دو غزل و يك رباعى آورد كه در پشت كتابى ديدم . در آن حال خان سلطانى جزوى از اشعار او كه به بحر مثنوى مصدر به بعضى تحقيقات در مصائب جناب سبط سعيد شهيد - سلام اللّه عليه - گفته و در حيات خودش چاپ شده بود بياورد . شامل بود بر دو مثنوى . يكى مختصر و در بحر تقارب و يكى مفصّل به اين بحر نوشته شده و چون شعر ديگر از او در ميان نبود و الحقّ مثنوى او هم مطبوع بود ، محض بقاى نام او و ماجور بودن خود تمام آن مثنوى را با همان دو غزل و يك رباعى در اين جا نگاشت . رحلتش در سال هزار و دويست و هشتاد و اند است در كرمانشاهان . » « 1 »\r\n\r\nسبك شعرى\r\nدر آثار معدودى كه از « مجرم » افشار بر جاى مانده شيوه بيانى آنها بر سبك عراقى استوار است كه گه‌گاه با رگه‌هايى از سبك خراسانى همراه است . چون وى داراى مشرب عرفانى بوده اشعارش را هاله‌اى از اشراق و معرفت فراگرفته است .\r\n\r\n\r\n","description":"","footnote":"\r\n( 1 ) . حديقة الشعراء ، سيد احمد ديوان بيگى شيرازى ، با تصحيح و تحشيه دكتر عبد الحسين نوائى ( انتشارات زرين ، تهران ، سال 1366 ) ، ج 3 ، ص 1518 و 1519 .\r\n","page_name":" 293 ","page_number":293},
  {"content":"\r\n\r\n\r\nدامنه تاثير آثار عاشورايى\r\nبه جز يك مثنوى بلند عاشورايى از « مجرم » افشار در اختيار نداريم و سخن گفتن از دامنه تاثير اين اثر چندان منطقى به نظر نمىرسد ولى با عنايت به مطلبى كه در شرح حال وى آمده است كه ديوانى داشته قريب به بيست هزار بيت در انواع قالب‌هاى شعرى و مسمطات او را كم از منوچهرى نمىدانسته‌اند . پيدا است كه آثار وى در زمانه او مورد قبول اهل ادب قرار داشته است كه متاسفانه با از بين رفتن ديوان اشعارش داورى در مورد ديگر آثار منظوم وى امكان‌پذير نيست . مثنوى عرفانى او در مورد قيام حضرت سيد الشهداء حاوى مطالب آموزنده‌اى است .\r\n\r\nبرگزيده آثار عاشورايى\r\n« مجرم » افشار در مثنوى عرفانى خود چهار مقوله ( حسن ، عشق ، جبر و اختيار ) را در رابطه با حادثه خون نگار عاشورا مورد تجزيه و تحليل قرار داده و ضمن نفى جبر و اثبات اختيار مراتب چهارگانه مذكور را تبيين كرده است .\r\n\r\nدر خطاب به طبع كه مُلهم اسرار غيبى است و مخزون اسرار لا ريبى در مرآت حسن و عشق و جبر و اختيار و اشارتى به مصيبت جگرگوشه احمد مختار عليه سلام اللّه :\r\n طبع من ! اى مرغ لاهوت آشيان * در مكانى ليك باشى لامكان\r\nسير را از اين مكان پر باز كن * بر فضاى لا مكان پر باز كن\r\nبرشكن اين بيضه ناسوت را * سير بنما گلشن لاهوت را\r\nز آن گلستانى وز آن خرم فضا * چون بدين ويران سرا گردى رضا ؟\r\nجمع كن اين صورت تفريق را * ز آن سپس بگشا لب تحقيق را\r\nشمه‌اى از حسن و عشق آغاز كن * بر رخم درهاى معنى باز كن\r\nتا بدانم حالت عشاق را * بنگرم تكليف‌هاى شاق را\r\nحسن چِبْوَد ؟ عشق چه ؟ معشوق كيست ؟ * در رهش جانبازى عاشق ز چيست ؟\r\nاين چه تكليف است كز جان درگذر ؟ * از جفا و از ستم منما حذر !\r\nسر بده از خويش و فرزند و تبار * اهل خود را كن اسير هر ديار \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n اكبرت را طعمه شمشير كن * خون ، غذاى اصغر بىشير كن\r\nتشنه‌لب در زير خنجر جان سپار * اين مثل جبرست يا خود اختيار ؟\r\nگر بود جبر اين چه جبارى بود * اين چه ظلم و زحمت و خوارى بود ؟\r\nور همىگويى كه باشد جبر خاص * جبر خاص اوست مختص خواص\r\nمن ندانم جبر خاص و جبر عام * پخته گو مطلب نماند هيچ خام\r\nبر خواص خويشتن جبر از چه راه ؟ * و آن گهى تكليف بر صبر از چه راه ؟ \r\n\r\nدر جواب طبع سرشار در بيان حسن و عشق و پاره‌اى اسرار در نفى جبر و اثبات اختيار و مراتب اين چهار :\r\n طبع گفت : اى بى خبر از راز عشق * لب ببند ايرا « 1 » نيى دمساز عشق\r\nبا دليل عقل دارى قيل و قال * عقل را اينجا بود پا در عقال\r\nچون ز شاه عشق آيت شد جهان * از سپاه عقل رايت شد نهان\r\nخود ظهور حسن و عشق از حق بود * هر دوان از يك محل مشتق بود\r\nچون ظهور عقل كو از مصدرست * ليك اندر عقل مصدر مضمر است\r\nحسن و عشق ، اكنون چو نور و ناردان * كاين دو از آتش همى گردد عيان\r\nنور را ، زيب رخ ليلى كند * نار او در قلب مجنون جا كند\r\nنام آن در رخ همى حسن آمده * نام اين عشق و به دل آتش زده\r\nچون كه درهاى مراتب باز شد * حسن و عشق از يكديگر ممتاز شد\r\nخود مقام جمع و تفريق‌ست اين * گوش بگشا جاى تحقيق‌ست اين\r\nعين يكديگر بود شير و پنير * در مراتب اين پنير و اوست شير\r\nگاه نور گونه ليلى شود * تا كه مجنون بيند و شيدا شود\r\nهستى عاشق بسوزد ز آن شرار * بلكه هم تفويض و جبر و اختيار\r\nاز مگس گردد عسل پيدا مثل * گر مگس وقتى كند ميل عسل\r\nچون عسل فانى بود اندر مگس * اين مثل را مىنگويد جبر كس \r\n\r\n\r\n","description":"","footnote":"\r\n( 1 ) . زيرا .\r\n","page_name":" 295 ","page_number":295},
  {"content":"\r\n\r\n اختيار زرع با زارع بود « 1 » * اين حديث نغز از شارع بود\r\nهرچه بر عاشق كند معشوق او * جبر بنمايد تو را بر او نكو\r\nآرى آرى عاشقان مست او * هستى خود را بداند هست او\r\nاين بود معنى براى جبر خاص * مىنباشد بهر هركس جز خواص . . . « 2 » \r\n\r\n9 . داورى شيرازى ( 1238 - 1283 )\r\n\r\nزندگينامه\r\nمحمد داورى سومين فرزند وصال شيرازى ( 1197 - 1262 ) است كه همانند برادران خود در شعر و ادب و هنر دستى به تمام داشته و از چهره‌هاى معروف ادبى در نيمه دوم سده سيزدهم هجرى به شمار مىرود .\r\nوى از علوم و فنون متداول زمانه خود بهره وافرى داشته و در محضر پدر بزرگوار خود به تحصيل صرف نحو و منطق و حكمت پرداخته و از تعليمات برادر بزرگتر خود - احمد وقار شيرازى - نيز سود جسته است .\r\nهمو در ادبيات عرب و سرودن شعر به زبان عربى توانا بوده و در زبان آذرى نيز طبع‌آزمايى مىكرده است .\r\nداورى شيرازى در خط نستعليق و شكسته از خوشنويسان بنام عصر خود بوده و ديوان حكيم خاقانى را با شرح و تعليقات با خطى خوش نگاشته و ديوان حافظ شيرازى را در دو نسخه ، يكى با خط نستعليق و ديگرى با خط شكسته نوشته و شاهنامه فردوسى را در مدت پنج سال با هنر خط خويش آراسته كه از شاهكارهاى هنر خطاطى به شمار مىرود و از تذهيب و نقاشى آن پيدا است كه داور در اين دو رشته هنرى نيز بسيار توانا بوده است . پس از پايان كار شاهنامه فردوسى طالبان بسيارى براى خريدارى آن به او مراجعه مىكنند و سرانجام بنا به نوشته مولف تذكره حديقة الشعراء ، شخصى به نام محمد قلى خان قشقائى با نياز هفتصد تومان پول نقد دو طاقه شال كشميرى ممتاز و دو اسب راهوار اين نسخه خطى ممتاز\r\n\r\n\r\n","description":"","footnote":"\r\n( 1 ) . به حديث : الزّرع للزارع و لو كان غاصبا اشاره دارد .\r\n( 2 ) . همان ، ص 1519 تا 1522 .\r\n","page_name":" 296 ","page_number":296},
  {"content":"\r\n\r\nرا به دست مىآورد كه بعدها جلد و محفظه آن به دست كتاب‌شناسان خارجى مىافتد ، ولى هم‌اكنون اصل كتاب زينت‌بخش موزه رضا عباسى است . « 1 »\r\nاز داورى شيرازى به جز كليات اشعارش كتب و رساله‌هايى باقى مانده كه رساله در معانى و بيان و بديع به زبان عربى ، رساله در علم عروض و آيين سخنورى و فرهنگ بزرگ تركى به فارسى از مهم‌ترين آنها است و متاسفانه هيچ كدام به چاپ نرسيده است .\r\nوى سرانجام در سن ميانسالى و به سال 1283 ه . ق در اثر بيمارى « دق » بدرود حيات گفت و در جوار مزار پدرش در حرم شاهچراغ شيراز آرميد .\r\nديوان وى در چهار دفتر به ترتيب تقدم و تاخر زمانى شامل : قصايد ، غزليات ، قطعات ، مسمطات ، تركيب‌بندها و مثنوىها به اهتمام دكتر نورانى وصال تدوين و منتشر شده است . « 2 »\r\n\r\nسبك شعرى\r\nداورى شيرازى ادامه دهنده متقدمين و از پيروان نهضت بازگشت ادبى است . در قصيده از سبك خراسانى در غزل از سبك عراقى و در مثنوى غالبا از شيوه عبد الرحمان جامى سود جسته است .\r\n\r\nدامنه تاثير آثار عاشورايى\r\nداورى شيرازى داراى آثار مناقبى و ماتمى بسيارى است و مراثى او در سوگ سالار شهيدان و شهداى كربلا از حال و هواى خاصى برخوردار است .\r\nمسلما بالندگى شعر عاشورايى امروز تا حد زيادى مرهون تلاش شعراى آيينى در سده‌هاى پيشين است و اگر اهتمام آنان به سرودن مراثى پيرامون واقعه كربلا نبود مسلما امروز با حلقه‌هاى گسيخته‌اى در شعر عاشورا رو به رو بوديم كه كار را براى اهل تحقيق دشوار مىساخت و داورى شيرازى از اين اصل كلى مستثنى نيست .\r\n\r\nبرگزيده آثار عاشورايى\r\nدر ديوان چاپى داورى شيرازى به قالب‌هاى متنوع شعرى برمىخوريم كه در مراثى شهداى كربلا سروده شده ولى ما به نقل يك غزل مرثيه و تركيب‌بند عاشورايى او بسنده مىكنيم :\r\n\r\n\r\n","description":"","footnote":"\r\n( 1 ) . ديوان داورى شيرازى ، به اهتمام دكتر نورانى وصال ، چاپ اول ، سال 1370 ، ص 5 تا 30 .\r\n( 2 ) . همان .\r\n","page_name":" 297 ","page_number":297},
  {"content":"\r\n\r\n\r\nغزل مرثيه\r\n از حديث شهدا مختصرى مىشنوى * از غم روز قيامت خبرى مىشنوى\r\nتو چه دانى كه چه آمد به سر شاه شهيد ؟ * بر سر نيزه بيداد سرى مىشنوى\r\nچاك پيشانيش از دامن ابرو بگذشت * تو همين معجز شق القمرى مىشنوى\r\nاز جگر سوختگان لب آبت چه خبر * اين قدر هست كه بوى جگرى مىشنوى\r\nغافلى وقت جدايى چه قيامت برخاست * تو وداع پسرى با پدرى مىشنوى\r\nخبرت نيست ز حال دل بيمار حسين * در ره شام همين در به درى مىشنوى\r\nتاب خورشيد و تن خسته و پا در زنجير * حال رنجور چه دانى ؟ سفرى مىشنوى\r\nگريه سيلى شد و بنياد صبورى بر كند * تو همين زينبى و چشم ترى مىشنوى\r\n( داورى ) راست دم غصه فزايى ورنه * اين همان قصه بود كز دگرى مىشنوى « 1 » \r\n\r\nپانزده بند عاشورايى\r\n\r\n[ 1 
  ]\r\n پيغمبر خداى كه بُد رهنماى خلق * بس رنجها كه برد ز خلق از براى خلق\r\nبا آن‌كه او ز خلق به غير از بدى نديد * جز نيكويى نخواست به خلق از خداى خلق\r\nاى بس كه برد رنج و تعب در ره خداى * تا شد ميان خلق خدا رهنماى خلق\r\nيك تن نبُد ز خلق كه با او وفا كند * زين رنجها كه برد به مهر وفاى خلق\r\nدندان او كه گوهر بحر وجود بود * ديدى كه چون شكست ز سنگ جفاى خلق ؟\r\nخاكستر از جفا به سرش ريختند و او * روى از حيا نتافت كه اف بر حياى خلق\r\nجز خون دل غذاش ندادند و اى دريغ * آن را كه هيچ بهره نبرد از غذاى خلق\r\nاى بس زبان طعن كه بر وى گشاده شد * با اين همه زبان نكشيد از دعاى خلق\r\nاو از پى هدايت و خلق از براى ظلم ! * خلق از قفاى او شد و او از قفاى خلق\r\nغير از بدى نديد ز خلق خدا جزاى * تا خود خدا به حشر چه بدهد جزاى خلق ؟\r\nباز ار نه خود شفاعت خلق خدا كند * روز جزا و واقعه حشر ، واى خلق\r\nظلمى كه بر رسول خدا رفت و عترتش * هم خود مگر خداى ببخشد به امتش \r\n\r\n\r\n","description":"","footnote":"\r\n( 1 ) . ديوان داورى شيرازى ، به اهتمام دكتر نورانى وصال ، چاپ اول ، سال 1370 ، ص 771 .\r\n","page_name":" 298 ","page_number":298},
  {"content":"\r\n\r\n\r\n2\r\n داماد مصطفى كه ازو دين قوام يافت * بنگر چها ز امت بىاحترام يافت\r\nآن مهتر ستوده كه از احترام اوست * اين حرمتى كه ساحت بيت الحرام يافت\r\nمعراجش از رسول خدا برترست از آنك * او بر فراز دوش پيمبر مقام يافت\r\nديدى چها ز بعدِ رسول از لئام ناس * آن سيد امام و بزرگ كرام يافت ؟\r\nدستى كه در ز قلعه خيبر گرفته بود * رنج رسن ز دست يهودان عام يافت\r\nلعنت بر آن خسان كه گرفتند ازو به ظلم * حقى كه از رسول - عليه السلام - يافت\r\nيك شام را به خواب نياسود تا به صبح * تا صبح عمر او ز اجل ره به شام يافت\r\nيك عمر در صيام به سر برد و اى دريغ * ز آن ضربتى كه در شب ماه صيام يافت\r\nدردا و حسرتا كه مرادى « 1 » ، مراد جست * تا تيغش از سر شه مردان مرام يافت\r\nتنها همين نه تارك شير خدا شكست * دين خداى نيز شكستى تمام يافت\r\nاز عترت رسول به جز دخترى نبود * كاندر سپهر مجد چو او اخترى نبود \r\n\r\n3\r\n چون دوره تعب به حسين و حسن رسيد * بس غم كه در زمانه به اهل ز من رسيد\r\nتنها همين نه پيكر اين شد نشان تير * آن را به دل نشست گر اين را به تن رسيد\r\nآه از شبى كه تشنه برآورد سر ز خواب * آسيمه سر به كوزه آبش دهن رسيد\r\nآن آب آتشين چو فرو ريخت در گلو * از آب زودتر اثرش بر بدن رسيد\r\nزهرى جگر شكافت كه چندان نفوذ كرد * در آن تن لطيف كه بر پيرهن رسيد\r\nچون پاره جگر ز گلويش به طشت ريخت * ز آن طشت طعنه‌ها كه به دشت يمن رسيد\r\nرو كرد بر برادر و گفت اى عزيز جان * ايام محنت تو و آرام من رسيد\r\nاين گفت و شد خموش و به بام فلك خروش * از اهل بيت خسته دل و ممتحن رسيد \r\n\r\n\r\n","description":"","footnote":"\r\n( 1 ) . ابن ملجم مرادى .\r\n","page_name":" 299 ","page_number":299},
  {"content":"\r\n\r\n بردند تا به خاك سپارند ياورانش * كآن پيره‌زن به كينه او تيرزن رسيد\r\nاز جور امتان بر پيغمبر اى دريغ * او نيز پاره پيكر و خونين جگر رسيد\r\nچون دور غم به خامس آل عبا فتاد * دور سپهر كينه‌اى از نو بنا نهاد \r\n\r\n4\r\n چون دور روزگار ستم را سر گرفت * ره و رسم جفا به طريقى دگر گرفت\r\nدر دودمان احمد مرسل شراره‌اى * از آتش يزيد درافتاد و درگرفت\r\nبر شاه دين زمانه چنان تنگ شد كه او * هم مهر از برادر و هم از پسر گرفت\r\nرو در حرم نهاد و ز دشمن امان نيافت * ناچار راه مشهد پاك پدر گرفت\r\nدردا كه راه باديه گم كرد خسروى * كش عقل رهنماى به ره راهبر گرفت\r\nبس نامه‌ها ز كوفه نوشتند و هر كسى * روز و شبان ز مقدم پاكش خبر گرفت\r\nخواندند سوى خويش و به ياريش كس نرفت * جز تير چارپر كه شتابيد و پر گرفت\r\nچون ديد خلق را سر نامهربانى است * بر مرگ دل نهاد و دل از خلق برگرفت\r\nآمد به دشت ماريه گفت : اين زمين كجاست ؟ * آسوده گشت چون كه بگفتند نينواست \r\n\r\n5\r\n چو ديد بر خلاف مراد است كارها * فرمود كز شتر بفكندند بارها\r\nافراشتند خيمه و بر دفع كين خصم * بر گرد خيمه نشاندند خارها\r\nچون اهل كوفه ز آمدن شه خبر شدند * دشمن دو اسبه سوى شه آمد هزارها ؟\r\nگرد ملك دو رويه گرفتند فوج فوج * از پابرهنگان عرب وز سوارها\r\nبگذشت لشكر و عمر سعد شوم بخت * سردار لشكر و سر خنجر گذارها\r\nبر گرد شير بيشه حق بيشه ساختند * از نيزه‌هاى شير فكن نيزه‌دارها\r\nشه در ميان باديه محصور دشمنان * وز تيغهاى تيز به گردش حصارها\r\nبر روى شاه آب ببستند و اى دريغ * از هر كنار موج‌زنان جويبارها \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n افراشتند آتش كين وز سنان و تيغ * بر روزن سپهر برآمد شرارها\r\nبر گرد شه چو لشكر دشمن هجوم كرد * يكباره ز او كناره گرفتند يارها\r\nروز نهم ز ماه محرم چو شد تمام * خورشيد بخت آل على كرد رو به شام \r\n\r\n6\r\n روز دگر كه خيمه به مشرف زد آفتاب * آمد ز خيمه شاه برون پاى در ركاب\r\nياران گرفته گرد ملك چون ستارگان * خود در ميان ستاده بمانند آفتاب\r\nعباس از يمين سپاه و علم به دوش * چتر علم فراشته بر فرق ، هتاب\r\nيك سو على اكبر و در دست تيغ تيز * چون خشمگين پلنگ و به زير اندرش عقاب « 1 »\r\nبر پشت ذو الجناح شهنشاه تشنه‌لب * از كام واگرفته به شمشير داده آب\r\nرو كرد سوى خصم كه اى قوم شوم‌بخت * چندين به جان خود نخريد از خدا عذاب\r\nخوانديدم از حجاز و كنون مىزنيد تيغ * شهدى فروختند مزوّر به زهر ناب\r\nبگذشتم از شما ز من خسته بگذريد * چندين گنه چرا ؟ چو گذشتيد از ثواب\r\nبس گفت و غير تير جوابى نيامدش * تا خود چه مىدهند به روز جزا حساب ؟\r\nچون پند سودمند نيفتاد خيل شاه * افروختند آتش هيجا به رزمگاه \r\n\r\n7\r\n ياران شه كه با دل صافى قدم زدند * آتش به بيخ هستى اهل ستم زدند\r\nيكباره رخ ز كشور هستى بتافتند * خود را جريده « 2 » بر ره ملك عدم زدند\r\nآتش زدند يكسره بر تار و پود ظلم * بنياد كارگاه مخالف به هم زدند\r\nاز بس ز نوك تيغ افشاندند خون به خاك * گفتى به خاك معركه آب بَقَم « 3 » زدند \r\n\r\n\r\n","description":"","footnote":"\r\n( 1 ) . نام اسب حضرت على اكبر ( عليه السلام ) .\r\n( 2 ) . تنها و سبكبار .\r\n( 3 ) . نام درختى بلند و تنومند با گلهاى ريز و ميوه‌اى گرد و سرخ رنگ و با چوبى به رنگ سرخ كه در رنگرزى براى رنگ كردن پشم و ابريشم به كار مىرود . در عربى با تشديد حرف قاف و در فارسى با تخفيف اين حرف با حركت فتحه حرف اول و دوم تلفظ مىشود بكم هم گفته شده . ( ر . ك : فرهنگ عميد قطع جيبى ، ص 273 )\r\n","page_name":" 301 ","page_number":301},
  {"content":"\r\n\r\n شمشير از نيام برآورده خيل شاه * چابكسر از نهنگ به پهناى يم زدند\r\nقربان آن گروه كه در پاى شاه دين * دادند جان و از سر مردى قدم زدند\r\nقومى كه دم زدند ز مهر امام خويش * از روى صدق سينه به تيغ دو دم زدند\r\nآن بندگان خاص كه دادند تشنه جان * در راه شاه آب به روى كرم زدند\r\nيكباره خيمه شرف از دشت كربلا * بر بارگاه قدس و رياض ارم زدند\r\nجانهاى شيعيان همه قربان خاكشان * وز حق همى درود به ارواح پاكشان \r\n\r\n8\r\n ياران شه تمام چو رفتند از برش * آمد به بر برادر با جان برابرش\r\nبا مشك خشك و كامى از آن مشك خشك‌تر * بر روى كرده روان ديدهء ترش\r\nاذن جهاد حست و ببوسيد پاى شاه * برجست و زد به دشمن و دل با برادرش\r\nبگرفت تيغ و روى به هركس كه مىنهاد * نه تن به زين گذاشت به جا نه به تن سرش\r\nشد در فرات و مشك پر از آب كرد و تافت * بس كرد جهد و ليك نَبُد بخت ياورش\r\nگردش گرفت دشمن از هر كرانه‌اى * بر تن رسيد نيزه و شمشير و خنجرش\r\nجست از كمين لعينى و تيغى زدش به دوش * كآن دست تيغ گير جدا شد ز پيكرش\r\nتيرى به مشك آمد و بر چشم تر ز اشك * تيرى دگر فكند سپهر ستمگرش\r\nافتاد بر زمين و بناليد و شاه دين * آمد به سر نهاد به زانوى خود سرش\r\nبنهاد رو به رويش و زار آن چنان گريست * كز گريه‌اش ملايك هفت آسمان گريست \r\n\r\n9\r\n آمد على اكبر و افكند سر به پيش * گرييد گه به حال پدر گه به حال خويش\r\nاز پشت خيمه نالهء طفلان و كودكان * در پيش ديده كشته يار و تبار خويش\r\nهم با دلى ز درد چو بنياد دين خراب * با خاطر به رنج چو گيسوى خود پريش\r\nنه طاقت خموشى و نه قدرت مقال * در جان هزار غصه و بر دل هزار ريش\r\nدانست شه كه عازم ملك شهادت است * گفتى نشست بر جگرش صد هزار نيش \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n گفت اى پسر به حالتِ زار پدر ببخش * مپسند درد از اين همه بر جان خسته بيش\r\nشهزاده‌اش قسم به پدر داد و جد و مام « 1 » * با صد هزار غم ز عقب او روان ز پيش\r\nرو بر سپاه خصم و چو شيران گرسنه * از پيش او دوان همه چون شير ديده ميش\r\nشمشير آهنينش و از گرمى جدال * دل سخت‌تر به كينه ز شمشير آهنيش\r\nاز گير و دار معركه وز خاگ و گرد راه * گشت از جدال خسته عنان تافت سوى شاه \r\n\r\n10\r\n پيش شه ايستاد و دو چشمش پر آب شد * گفتا ز تشنگى دل زارم كباب شد\r\nخاتم نهاد شه به دهان وى و عقيق * چون ديد لعل خشك وى از شرم آب شد\r\nبار درگر وداع پدر كرد و با شتاب * رو كرد سوى مقصد و پا در ركاب شد\r\nيكباره گرد او بگرفتند و اى دريغ * ز آن شيربچه‌اى كه شكار كلاب شد\r\nاز بس سنان و تير از هر سو به دو رسيد * مه بود و در ميان سپه آفتاب شد\r\nبر تاركش رسيد يكى تيغ آبدار * او هم نشان به همسرى بو تراب شد\r\nپاشيد خون به گيسوى مشكينش اى دريغ * از غم درست خون بدل مشك ناب شد\r\nبيتاب گشت و دست به يال عقاب برد * وز تشنگى و درد جراحت ز تاب شد\r\nافتاد بر زمين و شه آمد به سوى او * او را كباب ديد و ز اندُه كباب شد\r\nچندان گريست شاه كه از هوش رفت و باز * اين يك به هوش آمد و آن يك به خواب شد\r\nاز جان گذشت شاه چو او از جهان گذشت * آرى ز جان به مرگ پسر مىتوان گذشت \r\n\r\n11\r\n چون نوبت قتال به سلطان دين فتاد * تب لرزه بر قوائم عرش برين فتاد\r\nگرد ملال بر رخ كروبيان نشست * زنگ هراس بر دل روح الامين فتاد \r\n\r\n\r\n","description":"","footnote":"\r\n( 1 ) . ارباب مقاتل عموما نوشته‌اند كه حضرت سيد الشهداء به محض درخواست حضرت على اكبر بر خلاف رفتارى كه با ديگر ياران خود داشت بىدرنگ به او اجازه نبرد داد . يكى از آفات قرائت ماتمى از فرهنگ عاشورا در همين نكته است كه براى افزودن بار ماتمى اين‌گونه صحنه‌ها ناگزير از ارايه مطالبى مىشود كه پشتوانه درستى ندارد .\r\n","page_name":" 303 ","page_number":303},
  {"content":"\r\n\r\n از بيم رفت خنجر مريخ در نيام * وز دست مهر تيغ به روى زمين فتاد\r\nچون شير بچه كشته بياورد رو به خصم * وز بيم لرزه بر دل شير عرين فتاد\r\nبر هر سرى كه تيغ شه آورد سر فرود * دو پاره پيكرش ز يسار و يمين فتاد\r\nگفتى كه تيغ شاه شهابى بود كز او * هر سو به خاك معركه ديوى لعين فتاد\r\nدشت نبرد چون فلك پرستاره شد * از بس كه قبه از سپهر آهنين فتاد\r\nبس مغز پر ز باد كه از باد تيغ شاه * از زين بلند ناشده از پشت زين فتاد\r\nبس دست زورمند كه با تيغ آهنين * از آستين برون شد و بىآستين فتاد\r\nيكباره بسته شد ره آمد شد سوار * از بس به خاك پيكر مردان كين فتاد\r\nآمد ندا ز حق كه به هيجا چه مىكنى * بردى ز ياد وعده ما را چه مىكنى ؟ \r\n\r\n12\r\n شه اين شنيد و تيغ فرو برد در غلاف * دشمن گرفت گرد وى از قاف تا به قاف\r\nتيرى نشد ز شست كه از وى كند كران * تيغى نشد بلند كه او را كند معاف\r\nهر سو كه تير پيكر چاك و يش هدف * هر جا كه تيغ تارك پاك و يش غلاف\r\nتيرش به جبهه خورد و فرو رفت تا به پر * تيغش به سينه خورد و بدريد تا به ناف\r\nچون مصطفى فتاد به دندان او شكست * چون مرتضى رسيد به ابروى او شكاف\r\nشه كعبه حقيقى و شمشيرهاى تيز * چون مُحرمان نموده بر اطراف او طواف\r\nاز زخمهاى كارى و از ازدحام خصم * نه تاب استقامت و نه راه انحراف\r\nگاهى به آسمان نگران گه به كشتگان * گاهى به سوى خيمه و گاهى به آب صاف\r\nبا اين همه جراحت منكر كه ديده بود * از پردلى نتافت عنان را به هرطرف\r\nتيغى به فرقش آمد و شه را دگر نماند * نه طاقت سوارى و نه قوت مصاف\r\nافتاد بر زمين تن فرزند بو تراب * گفت آسمان ز درد كه يا ليتنى تراب « 1 » ! \r\n\r\n\r\n","description":"","footnote":"\r\n( 1 ) . اى كاش من خاك بودم !\r\n","page_name":" 304 ","page_number":304},
  {"content":"\r\n\r\n\r\n13\r\n از زين فتاد و سر به سر خاك برنهاد * خاكم به سر چو او به سر خاك سر نهاد\r\nهر جا كه سر نهاد بر آن ريگهاى گرم * از تاب رفت و باز به جاى دگر نهاد\r\nمرگ برادرش كمرش را شكسته بود * برچيد جامه را و به زير كمر نهاد\r\nبند از سپر گرفت و بيفكند بر زمين * تيغ از ميان گشاد و به روى سپر نهاد\r\nاشكش ز ديده جارى و از تاب تشنگى * لبهاى خشك را به ره چشم تر نهاد\r\nهر جا كه درد داشت بر او مىگذاشت دست * اى درد بر دلم كه به دل بيشتر نهاد\r\nاز بس رسيده بود به او تير چارپر * چون مرغ پرشكسته سرى زير پر نهاد\r\nتا جاى داشت داد به تن جاى زخم تير * جز دل كه جاى زخم فراق پسر نهاد\r\nجانش هواى بارگه كبريا نمود * تن را براى دشمن بيدادگر نهاد\r\nآه از دمى كه شمر لعين رو به شاه كرد * روز جهان و نامه خود را سياه كرد \r\n\r\n14\r\n شد سوى شاه خنجر الماس‌گون به دست * بر روى سينه خلف مرتضى نشست\r\nپايى زدش به سينه كه پايش بريده باد * صندوق سر علم خدا را به هم شكست\r\nشد خسته سينه شه و در بارگاه قدس * پشت رسول و خاطر شير خدا بخست\r\nدردا كه نازپرور دامان فاطمه * پامال ناكسان شد و از خواب ناز جست\r\nپرسيد نام او شه دين ، گفت شمر شوم * گفتا بيا كه وعده چنين بود از الست\r\nآهسته زير لب سخنى گفت شه به دو * گفتا بگو هر آن چه به دل آرزوت هست\r\nگفتا چو پا به خون من خسته مىنهى * آبى به دست آر كه تابم بشد ز دست\r\nگفتا نبينى آب به جز آب تيغ تيز * آب ار به چرخ موج برآرد ز خاك بست\r\nشه دست از آب شست و شد از آب * از دست ساقيان شراب طهور مست\r\nبرتافت روى از وى و سوى خدا نمود * از آب دل بريد و به يزدان پاك بست\r\nز آن پس چه گويم آه ! كه شمر لعين چه كرد ؟ * ناگفتنى بود كه به سلطان دين چه كرد ؟ \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\n15\r\n چون نيزه از سر شه دين سرفراز شد * دست ستم به آل پيمبر دراز شد\r\nبر خيمه‌گاه شاه ز هر سو بتاخت خصم * تا بارگاه شاه عرب تركتاز شد\r\nيك چاشتگاه آل على شده نيازمند * وز نانشان سپاه عدو بىنياز شد\r\nبس چشم شوم و دست جفا بر حريم شاه * هر سوى شد گشاده و هر گوشه باز شد\r\nاى بس كه تازيانه بيداد و طعن نى * بر دختران فاطمه پهلو نواز شد\r\nدر بند پور فاطمه از جور كوفيان * پود زياد بر سر اورنگِ ناز شد\r\nبستان سراى احمد مختار اى دريغ * از دستبرد حادثه بىبرگ و ساز شد\r\nدر خيمه‌گاه آل عبا آتش او فتاد * چندان كشيد شعله كه دشمن‌گداز شد\r\nاز ناكسان كوفى و شامى بسى ستم * بر سروران يثرب و اهل حجاز شد\r\nاز جور اهل شام ز يك چاشت تا به شام * برچيده گشت خانه آل على تمام « 1 » \r\n\r\n10 . سروش اصفهانى ( 1228 - 1285 )\r\n\r\nزندگينامه\r\nميرزا محمد على ( سروش ) اصفهانى ملقب به شمس الشعراء به سال 1228 ه . ق در سده از حوالى اصفهان - به دنيا آمد و در اصفهان به تحصيل علوم متداول زمانه خود پرداخت و از محضر حاج سيد محمد باقر بيد آبادى استفاده‌ها برد و با تشويق و حمايت او بود كه در فاصله زمانى كوتاهى به شهرت رسيد و بعد پس از مرگ قاآنى سالها به عنوان بزرگ‌ترين قصيده سراى عصر ناصرى شناخته مىشد .\r\nاز آثار مشهور سروش اصفهانى : مثنوى روضة الاسرار در وقايع كربلا كه يك سال پس از درگذشتش در شهر تبريز به چاپ رسيد ؛ مثنوى ارديبهشت‌نامه در شرح جنگهاى حضرت على ( ع ) حاوى 9200 بيت كه اخيرا چاپ شده ؛ ساقىنامه ، الهىنامه ، شمس المناقب در مديحت\r\n\r\n\r\n","description":"","footnote":"\r\n( 1 ) . همان ، ص 772 تا 778 .\r\n","page_name":" 306 ","page_number":306},
  {"content":"\r\n\r\nآل اللّه و در قالب چندين قصيده حاوى 2000 بيت ؛ شصت‌بند عاشورايى و ديوان او كه به سال 1340 در دو جلد منتشر شده است .\r\nوى سرانجام به سال 1285 ه . ق در سن 57 سالگى در تهران بدرود حيات گفت و در قم به خاك سپرده شد . « 1 »\r\n\r\nسبك شعرى\r\nسروش اصفهانى از ادامه‌دهندگان نهضت بازگشت ادبى در عصر ناصرى است و قصايد او از بهترين آثار منظوم در دوره قاجاريه به شمار مىرود كه به شيوه فرخى ( متوفاى 429 ه . ق ) امير معزى ( متوفاى 542 ه . ق ) در سبك خراسانى ساخته و پرداخته شده است .\r\nسروش اصفهانى تركيب شصت‌بند عاشورايى خود را بيشتر در سبك عراقى سامان داده و گاه به گاه از شگردهاى سبك خراسانى نيز در سرودن آن سود جسته است .\r\n\r\nدامنه تاثير آثار عاشورايى\r\nاشعار آيينى سروش اصفهانى خصوصا شصت‌بند عاشورايى و مثنوى روضة الاسرار او در وقايع كربلا بازتاب گسترده‌اى در محافل ادبى عصر ناصرى داشته و بر روى شاعران هم‌عصرش تأثير گذار بوده و چون سراينده آنها از ممتازترين چهره‌هاى شعر آيينى در دوره قاجاريه است اهل ادب به اين‌گونه آثار او از ديرباز عنايت داشته و دارند .\r\n\r\nبرگزيده آثار عاشورايى\r\nاز ويژگى تركيب‌بند عاشورايى سروش اصفهانى جامعيت موضوعى اين اثر ماتمى است : از دعوت اهل كوفه گرفته تا وداع حضرت سيد الشهداء با تربت پاك رسول خدا ، فاطمه زهرا و امام حسن مجتبى - عليهم السلام - منع محمد حنفيه عزيمت به مكه و از آنجا به كربلا اظهار ياورى فرشتگان ، ماجراى شهادت حر بن يزيد رياحى ، احتجاج امام با لشكريان دشمن ، روايت شهادت : مسلم بن عوسجه ، عابس ، وهب ، غلام سياه ، حميد ، هاشم ، غلام حضرت\r\n\r\n\r\n","description":"","footnote":"\r\n( 1 ) . الذريعه ، ج 11 ، ص 288 ؛ دويست سخنور ، ص 141 و 142 . در مجمع الفصحا ، ج 4 ، گنج شايگان ، تاريخ ادبيات براون ، ج 4 ، تاريخ ادبيات ، دكتر رضازاده شفق ، ريحانة الادب ، ج 2 و ديگر تذكره‌هاى عصر قاجار شرح احوال و آثار او آمده است .\r\n","page_name":" 307 ","page_number":307},
  {"content":"\r\n\r\nسجاد ، حضرت عباس ، حضرت قاسم ، فرزندان حضرت زينب ، حضرت على اكبر و حضرت على اصغر ، يارى زعفر ، شهادت امام حسين ، غارت خيمه‌ها ، وداع اهل بيت با شهداى كربلا ، ماجراى اسارت اهل بيت ، ورود آنان به كوفه و شام ، ماجراى مجلس يزيد ، شهادت حضرت رقيه ، بازگشت اهل بيت به كربلا از شام ، عزيمت اهل بيت به مدينه از كربلا ، ماجراى بشير ، عزادارى اهل مدينه ، شكايت حضرت زينب به رسول خدا و حضرت زهرا آمده است . در آخرين بند سروش اصفهانى خداوند را به ائمه اطهار - عليه السلام - سوگند مىدهد كه از گناه وى و پدر و مادرش درگذرد . و براى نابودى دشمنان ملك و دين به شمشير ناصرى اثر ذو الفقار ببخشد و او را پناه خلق و خود را پناه وى قرار دهد .\r\nچون نقل اين تركيب شصت‌بندى از حوصله اين مقال افزون است فقط برخى از بندهاى آن را به عنوان نمونه مرور مىكنيم :\r\n آمد محمد حنفيه به اضطراب * گفت : اى برادر از سفر كوفه رخ بتات\r\nمركب خداى را به سوى كوفه زين مكن * خلق مدينه را ز فراقت حزين مكن\r\nبر عهد كوفيان نتوان داشت اعتماد * دورى ز بارگاه رسول امين مكن\r\nدر شهر دين به جز تو كنون شهريار نيست * بىشهريار بهر خدا شهر دين مكن\r\nباللّه كه اهل كوفه به خون تو تشنه‌اند * آهنگ زينهار بدان سرزمين مكن\r\nدر بر مخواه فاطمه را كسوت عزا * ماتمسراى خويش بهشت برين مكن\r\nناچار اگر روى به سوى اهل كين سفر * با زينب و سكينه سوى اهل كين مكن\r\nفرمود سوى مرگ همى خواندم قضا * رو پنجه با قضاى جهان آفرين مكن\r\nاهل مرا اسير و مرا كشته خواسته است * ما را به ما گذار و جزع بيش ازين مكن\r\nرفت از پى وداع سوى خانه خداى * برخاست از مدينه خروشى ز هر سراى \r\n* * *\r\n آمد بر امام مبين حُرّ خوش‌سرشت * بگشاده حور بهروى آغوش در بهشت\r\nاز كرده توبه كرد و درآمد به حربگاه * با اهل كوفه گفت كه : اى قوم بدكنشت\r\nآخر به سوى شاه نوشتيد نامه‌ها * بىآن‌كه شاه نامه به سوى شما نوشت \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n او را گذاشتيد و شديد از پى يزيد * كرديد پشت بر حرم روى در كنشت\r\nشنعت ، بر آن گروه بسى كرد و بركشيد * شمشير از نيام و زمين را به خون سرشت\r\nآهنگ شاه كرد پس از قتل بيشمار * يك ذره از خلوص و ارادت فرو نهشت\r\nكامد ندا به دو كه برو كشته شو بيا * سوى جهان خرم و خوش زين جهان زشت\r\nاز دور كرد با شه دين آخرين وداع * راه نبرد گاه دگر باره در نوشت\r\nبرگشت سوى دشمن و كوشيد و كشته شد * كس تخم دوستى و ارادت چو او نكشت\r\nشه در رسيد و گفت رسيدى به كام خويش * آزاد باش در دو جهان همچو نام خويش \r\n* * *\r\n آمد به سوى شاه حميد خميده‌پشت * گفت اى كليد دوزخ و جنت تو را به مشت\r\nپيرانه سر به معركه جولانم آرزوست * دشت مصاف و عرصه ميدانم آرزوست\r\nسر باختن چو گوى به ميدان عشق شاه * با قامتى چو خم شده چوگانم آرزوست\r\nيك دشت پر ز ديو و سليمان ستاده فرد * جان باختن به راه سليمانم آرزوست\r\nباز سپيدم آمده از آشيان قدس * مَنعم مكن كه ساعد سلطانم آرزوست\r\nشد سير از مصاحبتِ جسم ، جان من * ديدار حور و صحبت رضوانم آرزوست\r\nپشتم خميده گشت ز پيرى بنفشه‌وار * از دست حور ، دسته ريحانم آرزوست\r\nدادش اجازه شاه سوى خصم رفت و گفت * در راه شاه ، باختنِ جانم آرزوست\r\nموى سپيد كرده به خون سرخ ، كاين چنين * رفتن سوى پيمبر و يزدانم آرزوست\r\nشاه آمد و نهاد سرش در كنار خويش * فرمود : باد مُزد تو با كردگار خويش \r\n* * *\r\n عباس نامدار چو از پشت زين فتاد * گفتى قيامت است كه مه بر زمين فتاد\r\nآه از دمى كه بهر سكينه به دوش مشك * لابد به راه از پى ماء معين فتاد\r\nاندر فرات راند و پر از آب كرد كف * بر ياد حلق تشنه سلطان دين فتاد\r\nاز كف بريخت آب و پر از آب كرد مشك * ز آن پس ميان دايره اهل كين فتاد\r\nافتاد بر يسار و يمين لرزه عرش را * چون هردو دست او ز يسار و يمين فتاد \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n فرياد از آن عمود كه دشمن زدش به سر * و آن گاه مغفرش ز سر نازنين فتاد\r\nچشمش ز حلقه چون به در افتاد از عمود * بر ابروان حيدر كرار چين فتاد\r\nآمد امير تشنه‌لبانش به سر دوان * او را چو كار با نفس واپسين فتاد\r\nبر روى شاه خنده‌زنان جان سپرد و گفت * خرم كسى كه عاقبتش اين چنين فتاد\r\nقاسم از شاه خواست اجازت پى نبرد * بگذشته سيزده ز سرش چرخ لاجورد \r\n* * *\r\n فرمود شاه دين كه : بنه از سر اين خيال * لشكر : گران و كار بزرگ و تو خردسال\r\nماه نُوِى بوَد گه تابيدنت ، بتاب ! * سرو نوى بود گه باليدنت ، ببال !\r\nاز صد تبر درخت كهن را گزند نيست * وز يك تبر ز پاى درآرند صد نهال\r\nچندان كه لابه كرد نپذيرفت شاه دين * آمد به گوشه‌اى دل نازك پر از ملال\r\nتعويذ و گفته پدر آمد به خاطرش * برخواند و گشت خاطرش آسوده از كلال « 1 »\r\nديد اندر او نوشته به هر جا كه بنگرى * بگرفته گِرد عَمّ تو را لشكر ظلال\r\nبايد كه جان خويش ندارى ازو دريغ * گر منع مىكند به برش ناله كن بنال\r\nآمد به نزد شاه و نوشته به دو نمود * كاين حكم را چه چاره كنم غير امتثال\r\nبگريست شاه دين كه مرا هم وصيتىست * در حق تو از آن شه خوش‌خوىِ خوش‌خصال\r\nبربست عقد فاطمه را از براى تو * عباس و عون شاهد عقد و گواه حال\r\nمَهر عروس ، در ره امت فدا شدن * آرى چنين رجال خرامند در حجال « 2 »\r\nدر خيمه با عروس برآسود ساعتى * كآمد ز دشت معركه آواز القتال\r\nاز جاى جست و گريه‌كنان با عروس گفت * ما و تو را به روز قيامت بود وصال\r\nگردون چه گفت ؟ گفت : دريغا ازين خرام ! * اختر چه گفت ؟ گفت : فسوسا برين جمال !\r\nدر بر گرفت بهر وداعش امام ناس * پوشاند بر مثال كفن در برش لباس \r\n* * *\r\n\r\n\r\n","description":"","footnote":"\r\n( 1 ) . درماندگى و خستگى .\r\n( 2 ) . حجله‌ها .\r\n","page_name":" 310 ","page_number":310},
  {"content":"\r\n\r\n زينب گرفت دست دو فرزند نازنين * مىسود روى خويش به پاى امام دين\r\nگفت اى فداى اكبر تو جان صد چو آن * گفت اى فداى اصغر تو جان صد چو اين\r\nعون و محمد آمده از بهر عون تو * فرماى تا روند به ميدان اهل كين\r\nفرمود : كودكند و ندارند حرب را * طاقت على الخصوص كه بالشكرى چنين\r\nطفلان ز بيم جان نسپردن به راه شاه * گه سر به آسمان و گهى چشم بر زمين\r\nگشت التماس مادرشان عاقبت قبول * پوشيدشان سلاح و نشانيدشان به زين\r\nاين يك پى قتال دوانيد از يسار * آن يك پى جدال برانگيخت از يمين\r\nبر اين يكى ز حيدر كرار مرحبا * بر آن دگر ز جعفر طيار آفرين !\r\nگشتند كشته هردو برادر به زير تيغ * شه را نماند جز على اكبر كسى معين\r\nنوبت رسيد چون به على اكبر جوان * گوش فلك دريد ز فرياد بانوان \r\n* * *\r\n از خيمه شاهزاده چو آهنگ راه كرد * شاه از قفاى او به تحير نگاه كرد\r\nاندر ميان خويش و گروه مخالفان * سلطان دين خداى جهان را گواه كرد\r\nگفتا بدين گروه فرستادم اين غلام « 1 » * كِش هر كه ديد ياد رسول إله كرد\r\nشهزاده تاخت با رخ تابان به پيش صف * دشت مصاف مطلع خورشيد و ماه كرد\r\nشمشير بركشيد و ميان سپاه شد * مانند شير حق متفرق سپاه كرد\r\nبيتاب شد زِ تشنگى و تفِ « 2 » آفتاب * برتافت رخ ز لشكر و آهنگ شاه كرد\r\nشاهش به بركشيد و زبان در دهان نهاد * تفسيده « 3 » نيز كام پدر ديد و آه كرد\r\nبا حلق تشنه باز به فرمان شاه دين * بهر وداع روى سوى خيمه‌گاه كرد\r\nبرگشت سوى لشكر و روز سپيد را * بار دگر به چشم لعينان سياه كرد \r\n\r\n\r\n","description":"","footnote":"\r\n( 1 ) . پسر جوان .\r\n( 2 ) . حرارت و گرما .\r\n( 3 ) . خشك و پرالتهاب از اثر تشنگى .\r\n","page_name":" 311 ","page_number":311},
  {"content":"\r\n\r\n كآمد سپاه در حركت از چهار سوى * كوشيد و جان فداى شه بىپناه كرد\r\nجوشان ز حلقه‌هاى زره چشمه‌هاى خون * سرو قدش ز خانه زين گشت سرنگون \r\n* * *\r\n بودش به گاهواره يكى دُرّ شاهوار * درّى به چشم خرد و به قيمت بزرگوار\r\nچون شمع صبح ديده‌اش از گريه بىفروغ * جسمش چو ماه يكشبه از تشنگى نزار\r\nبىشير مانده مادر و كودك لبش كبود * پژمرده گشته شاخ گل و خشك چشمه‌سار\r\nشد سوى خيمه طفل گرانمايه برگرفت * و آمد به دشت و گفت بدان قوم نابكار\r\nرحمى به تشنه‌كامى من ، گر نمىكنيد * بارى كنيد رحم بر اين طفل شيرخوار\r\nگفتند بهر آل على نيست بهره‌اى * گردد اگر زمين همه پر آب خوشگوار\r\nتيرى زدند بر گلوى اصغر اى دريغ * نوشيد آب از دم پيكان آبدار\r\nبگذشت تير از گلوى نازكش چنانك * سوزن ز پرنيان و ز گلبرگ تازه خار\r\nز آن پس فرو نشست به بازوى شاه دين * مجروح كرد بازوى آن شاه تاجدار\r\nخون مىسترد از گلوى طفل نازنين * مىكرد عاشقانه سوى آسمان نثار\r\nيك قطره خون به سوى زمين باز پس نگشت * شهزاده در كنار پدر جان سپرد زار\r\nبردن به خيمه‌اش نتوانست از آن‌كه بود * از روى شهربانوى بيچاره شرمسار\r\nشد سوى خيمه‌گه ، قدمى چند و بازگشت * بركند خاك باديه با نوك ذو الفقار\r\nكردش دفين و باز برآمد به پشت زين * ز آن پس ميان به كشته شدن بيست استوار\r\nآمد به سوى معركه تيغ پدر به مشت * يك بهره ز آن گروه به يك تاختن بكشت \r\n* * *\r\n روزى چنان به ياد زمين و زمان نداشت * جورى ستاره كرد كه خود در گمان نداشت\r\nدانى دراز بود چرا روز قتل شاه ؟ * زيرا كه قوّت حركت ، آسمان نداشت\r\nگشتند ياوران همه مقتول و ياورى * كش آورد سمند و بگيرد عنان نداشت\r\nفرياد از آن زمان كه گرفتند گرد وى * راه برون شتافتن از آن ميان نداشت \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n جسمش هزار پاره و بر جسم خويشتن * دلسوز جز جراحت تير و سنان نداشت\r\nافتاد بر زمين و ز بس زخم بر تنش * چندان كه بر زمين بنشيند توان نداشت\r\nمىرفت خون ز حلقش و با حق جز اين سخن * كز جرم شيعيان بگذر ، بر زبان نداشت\r\nگفتم كه از جسارت قاتل كنم حديث * ليكن ( سروش ) ناطقه ياراى آن نداشت\r\nبگرفت آفتاب و بلرزيد كوه و دشت * باريد خون تازه ازين باژگونه طشت \r\n\r\n11 . خاكى شيرازى ( ف 1286 ه . ق )\r\n\r\nزندگينامه\r\nنامش محمد ابراهيم و به روايتى ابراهيم با تخلص شعرى « خاكى » از شعراى سده سيزدهم هجرى است . شيخ مفيد ( داور ) در تذكره مرآت الفصاحه درباره او مىنويسد :\r\nخاكى شيرازى : اسمش ملا محمد ابراهيم قارى ، مردى باصلاح و تقوى و مطلع از علم قرائت و جفر و غيرهما بوده و صاحب مرآة الفصاحه مكرر او را ديده ، مراثى بسيار گفته است . . . . « 1 »\r\nمرحوم سيد احمد ديوان بيگى شيرازى در شرح احوال وى مىنگارد :\r\n« عمرى كامل يافت و در هزار و دويست و هشتاد و شش رحلت كرد . جنازه‌اش را حمل به نجف اشرف كرده و در وادى السلام مدفون نمودند . . . . شعر ملا ابراهيم طبع و قدر منظوم كردن داشته و به واسطه قدس و زهد ، سواىِ مراثى همت به گفتن قسم ديگر نمىگماشته . . . . » « 2 »\r\nشاعر ديگرى با همين عنوان ( خاكى شيرازى ) در شيراز مىزيسته كه نامش ميرزا محمد امين بوده و به سال 1250 ه . ق در تهران درگذشته است . « 3 »\r\n\r\nسبك شعرى\r\nاشعار پراكنده‌اى كه از خاكى شيرازى در دو تذكره حديقة الشعراء و مرآة الفصاحه آمده در سبك\r\n\r\n\r\n","description":"","footnote":"\r\n( 1 ) . تذكره مرآت الفصاحة ، شيخ مفيد ( داور ) با تصحيح و تكميل دكتر محمود طاووسى ( انتشارات نويد ، شيراز 1371 ) ، ص 178 .\r\n( 2 ) . حديقة الشعراء ، ج 1 ، ص 522 و 523 .\r\n( 3 ) . تذكره مرآت الفصاحة ، ص 180 .\r\n","page_name":" 313 ","page_number":313},
  {"content":"\r\n\r\nعراقى است و وى از شيوه بيانى اين سبك براى به تصوير كشيدن مطالبى كه در نظر داشته استفاده كرده است .\r\n\r\nدامنه تاثير آثار عاشورايى\r\nمسلما وى به خاطر آن‌كه مورد احترام مردم بوده است آثار منظوم ماتمى او درباره سالار شهيدان در ارادتمندان وى و شيفتگان ادب عاشورا بىتأثير نبوده است ، ولى اين تأثيرگذارى به خاطر در دسترس نبودن اشعارش پس از درگذشت وى ادامه پيدا نكرده است .\r\n\r\nبرگزيده آثار عاشورايى\r\n شنيده‌ايد حسينى به ظلم گشت شهيد * نديده‌ايد كه چشم سپهر خون باريد\r\nشنيده‌ايد كه كردند تيربارانش * نديده‌ايد به ياران و عترتش چه رسيد\r\nشنيده‌ايد كه از خون سر نمود وضو * نديده‌ايد كه چون در سجود سر بخشيد ! « 1 » \r\nخاكى شيرازى دوازده‌بندى در مراثى سالار شهيدان داشته ولى مؤلف تذكره مرآة الفصاحه به نقل بند سوم آن بسنده كرده است .\r\n چون شهسوار عرصه ميدان كربلا * شد غوطه‌ور به لجّه عمان كربلا\r\nباريد آسمان به زمين بس كه سيل خون * شد مهر و ماه غرقه طوفان كربلا\r\nشيرخدا به راحت « 2 » و آلوده گرگ چرخ * دندان به خون يوسف كنعان كربلا\r\nمسجد به دير و سَبحه به زنّار شد بدل * چون شد فسرده شمع شبستان كربلا\r\nاز تندباد حادثه دوران به باد داد * بشكفت هر گلى ز گلستان كربلا\r\nدر جوى خون لاله‌عذاران سرو قد * گرديده لاله‌زار بيابان كربلا \r\n\r\n\r\n","description":"","footnote":"\r\n( 1 ) . همان ، ص 178 .\r\n( 2 ) . خاكى شيرازى از كجا دريافته است كه امير مومنان على عليه السلام در جريان مصائب و شهادت حضرت سيد الشهداء در امن و راحت و آسايش بوده است ؟ ! اين شيوه سخن گفتن دور از ادب و خلاف واقع است . او مىتوانست بگويد :\r\n شير خدا نبود كه آلود گرگ چرخ * دندان به خون يوسف كنعان كربلا \r\nشاعران آيينى ما بايد « بايدها » و « نبايدها » ى شعر آيينى را دقيقا مراعات كنند و از اين‌گونه سخن گفتن بپرهيزند .\r\n[ البته شايد منظور شاعر از « راحت » ، همان غنودن به خواب مرگ و شهادت باشد . 
  ]\r\n","page_name":" 314 ","page_number":314},
  {"content":"\r\n\r\n غير از سرشك حسرت و آب دل كباب * آبى كه زد بر آتش مهمان كربلا\r\nآل زنا غنوده بر اورنگ زرنگار * و اندر خرابه پرده‌نشينان كربلا\r\nاى زادهء زياد ، كجا مىرود زِ ياد * ظلمى كه از تو رفت به سلطان كربلا\r\nتا روز حشر لعنت حق بر يزيد باد * « هل من مَزيد » نار بر او مزيد باد ! « 1 » \r\nنمونه‌هايى از اشعار ماتمى او در تذكره‌هاى حديقة الشعراء و مرآة الفصاحه آمده است كه آنها را عينا نقل مىكنيم :\r\n« . . . گويند : خود گفته شبى در خواب خدمت سيد الشهداء مشرف شده فرمودند مرثيه بخوان . اين مرثيه را خواندم . و اللّه اعلم :\r\n مظلوم كربلا ! سر و جانم فداى تو * نبود به جان تو به سرم جز هواى تو\r\nهر صبح و شام و روز و شب و سال و ماه عمر * چون نىنوا كنم ز غم نينواى تو « 2 » \r\n\r\nرباعى\r\n محبوب قلوب عالمين است حسين * زينت ده بزم شور و شين است حسين\r\nامروز اگر نجات فردا طلبى * مىدان به يقين همه حسين است حسين « 3 » \r\n* * *\r\n به كربلا ز نجف يا على ! تعال تعال « 4 » * ببين به حال حسين و بر او بنال بنال\r\nمه محرمش از تشنگى چو ماه صيام * بر او قتال حلال و حرام آب زلال !\r\nهزار و نهصد و پنجاه زخم بر بدنش * نه سر عمامه نه تن سر ز ظلم اهل ضلال . . .\r\nبه پيشگاه خسان صف‌زنان نگر ز جفا * سر برهنه و روى گشاده عترت و آل « 5 » \r\n\r\n\r\n","description":"","footnote":"\r\n( 1 ) . تذكره مرآة الفصاحه ، ص 179 .\r\n( 2 ) . حديقة الشعراء ، ج 1 ، ص 523 .\r\n( 3 ) . همان .\r\n( 4 ) . در متن آمده : ز كربلا به نجف . . . .\r\n( 5 ) . در حاشيه نسخه ، مولف با خط ريز و رنگ پريده نوشته : « باقى اين مرثيه را حاجى ملا اسماعيل بلبل دارد ، بايد ان شاء اللّه گرفته شود . » ( ر . ك : حديقة الشعراء ، ج 1 ، ص 523 . )\r\n","page_name":" 315 ","page_number":315},
  {"content":"\r\n\r\n\r\n12 . هشيار شيرازى ( 1224 - 1289 )\r\n\r\nزندگينامه\r\nميرزا على ناظر ( هشيار ) فرزند ميرزا حسن خان هزار جريبى مازندرانى - ناظر حسينعلى ميرزا ، فرمانفرماى فارس - در زمانه محمد شاه قاجار مىزيسته است .\r\nمؤلف تذكره حديقة الشعراء در شرح احوال وى مىنگارد :\r\n« . . . آقا ميرزا على آدم معقول محجوب درست رفتارى بود . . . در اوايل عمر از تحصيل كوتاهى نكرده و در شاعرى و تحصيل علوم عروض و قوافى از فيض خدمت مرحوم مبرور ميرزاى وصال ( وصال شيرازى ) فايده ديده و در جوانى « سامى » تخلص مىكرده و ديوانى مرتب داشته كه در غوغاى اهل شيراز . . . آن ديوان از بين رفت . بعد از آن گاهگاهى كه به طبع آزمايى شعر مىگفته « هشيار » تخلص مىكرده و آن ديوان ثانى از قصايد و غزليات و قطعات و مراثى زياده از چهار هزار بيت بود . . . . » « 1 » .\r\n\r\nسبك شعرى\r\n( هشيار ) شيرازى در قصيده بيشتر به شيوه متقدمين طبع‌آزمايى كرده و سبك خراسانى را مورد عنايت قرار داده ، ولى در قالب غزل و نيز دو مرثيه‌اى از او در دست است از شيوه بيانى سبك عراقى متاثر بوده است .\r\n\r\nدامنه تاثير آثار عاشورايى\r\nبا اين كه دو مرثيه عاشورايى كه از وى به يادگار مانده داراى ساختار محكم لفظى و شيوه بيانى جالبى است ولى متاسفانه به خاطر از ميان رفتن اولين ديوان اشعار او و نيز عدم دسترسى به ديوان دوم وى ، داورى در مورد ميزان تاثيرگذارى آثار ماتمىاش امكان‌پذير نيست .\r\n\r\nبرگزيده آثار عاشورايى\r\nمؤلف تذكره حديقة الشعراء يك بند از تركيب‌بند عاشورايى ( هشيار ) شيرازى و نيز ابياتى از يك غزل ماتمى او را در رثاى سالار شهيدان آورده است كه به نقل آن مىپردازيم :\r\n\r\n\r\n","description":"","footnote":"\r\n( 1 ) . حديقة الشعراء ، ص 2072 و 2073 . جهت اطلاعات بيشتر ، ر . ك : فارس‌نامه ناصرى ، ج 2 ، ص 131 و مرآة الفصاحة و نيز مكارم الآثار .\r\n","page_name":" 316 ","page_number":316},
  {"content":"\r\n\r\n گردون به ماتمِ كه چنين درهم است باز ؟ * پشتش ز غصهء كه بدين سان خم است باز ؟\r\nجن و ملك براى كه در ويله و خروش ؟ * چرخ و زمين ز بهرچه در ماتم است باز ؟\r\nآيا ز بهر بيكسى و ابتلاى كيست ؟ * هر ديدهء نديده نمى ، چون يم است باز\r\nگويا عزا عزاى حسين است كآسمان * خون جاى اشك بارد و الحق كم است باز\r\nگويند : در زمانه غمى نيست بىنشاط * غير از غم حسين كه نشاطش غم است باز !\r\nسال از هزار بيش كه او شد شهيد ليك * كم باشد ار به دل غم او هر دم است باز\r\nوقفِ ولاست گر به جهان هر كجا بلاست * پس هر بلاست خاص سلطان كربلاست \r\n* * *\r\n اى به خون غرقه كه سركردهء ارباب وفايى * به مكافات وفا كشتهء شمشير جفايى\r\nوقت طوفان بلا جودى تمكين و ثباتى * گام ابرام قضا عالم تسليم و رضايى\r\nساقى كوثر و ممنوع لئيمان ز فراتى * سبط پيغمبر و مذبوح لعينان ز قفايى\r\nنينوا از تو نواخيز و نوان خلقى ازين غم * كه تو لب‌تشنه در او خفته و عريان ز نوايى\r\nفدك ار نيست ، فِداك ! اى ملك الملك شفاعت * بهر ما گفته بلى و هدف تير بلايى\r\nما سزاوار بلاييم و تو از روز نخستين * دولت از توست كه تو مالك اقليم بقايى « 1 » \r\n\r\n13 . سيد يعقوب ماهيدشتى ( ف 1292 )\r\n\r\nزندگينامه\r\nسيد يعقوب ماهيدشتى فرزند سيد ويس از سادات قمشه ماهيدشت كرمانشاه ، « سيدى عزيز و نجيب و زاهد و متقى بوده . بسيارى از مردم كمال عقيدت به او داشته و دارند و از جملهء اخيارش مىانگارند . . . . مشار اليه شعر بسيار مىگفته ، ليكن همه به زبان كردى ، و فارسى بسيار كم مىگفته مگر گاهى به گفتن رباعى اقدام مىكرد . . . رحلتش در كرمانشاهان در سال 1292 ه . ق بوده - رحمة اللّه عليه . . . »\r\n\r\n\r\n","description":"","footnote":"\r\n( 1 ) . همان ، ص 2077 و 2078 .\r\n","page_name":" 317 ","page_number":317},
  {"content":"\r\n\r\n« . . . مذهب شيعه اثنى عشرى داشته و به عقيده نگارنده انتساب ايشان به سلسله « اهل حق » موردى ندارد ، زيرا توجه به محل جغرافيايى زادگاه « سيد » اهالى آنجا همه شيعه هستند و غور در اشعارش به ما اين شناخت را مىدهد .\r\n. . . ديوان سيد يعقوب ماهيدشتى شامل نمونه‌هايى از غزليات ، قصايد ، مسمّطات ، معما ، رباعيات و مثنويات توسط محمد على سلطانى به خط خوشنويس ارجمند خانم فريبا مقصودى در سال 1363 به چاپ رسيده است . » « 1 »\r\n\r\nسبك شعرى\r\nوى در سرودن شعر به زبان فارسى از سبك عراقى سود مىجسته و با دقيقه‌هاى كلامى و فنون ادبى آشنايى كاملى داشته و در بديهه‌سرايى نيز مشهور بوده است .\r\n\r\nدامنه تاثير آثار عاشورايى\r\nمتاسفانه به دليل دسترسى نداشتن به ديوان اشعار وى ، سخن گفتن در اين زمينه دشوار است ، ولى با عنايت به منزلت شاعر در بين مردم طبعا آثار ماتمى او در آنان تاثيرگذار بوده و از مرثيه عاشورايى او كه در باغ هزار گل آمده مىتوان دريافت كه آثار ماتمى او از ساختار محكم و غناى محتوايى برخوردار بوده است .\r\n\r\nبرگزيده آثار عاشورايى\r\nدر باغ هزار گل يك رباعى و يك بند از تركيب‌بند عاشورايى او آمده است كه عينا نقل مىكنيم :\r\n« . . . گويا در مجلسى كه به مناسبت عزاى سرور شهيدان حسين بن على - عليه السلام - برگزار شده ، از سيد مىخواهند كه شعرى در خصوص آن مجلس بگويد . او نيز بداهه سرود :\r\n\r\nرباعى\r\n اين طرفه سماور كه به خود تاب دهد * مىجوشد و از دو ديده سيلاب دهد\r\nدر ماتم بيدستى عباس على * سقّاى حسينيه شده آب دهد ! « 2 » » \r\n\r\n\r\n","description":"","footnote":"\r\n( 1 ) . باغ هزار گل ( تذكره سخنوران كرمانشاهان ) به كوشش فرشيد يوسفى ( فرهنگ خانه اسفار ، بىتا ) ، ص 740 و 741 .\r\n( 2 ) . همان ، ص 742 و 743 .\r\n","page_name":" 318 ","page_number":318},
  {"content":"\r\n\r\n\r\nمرثيه عاشورايى\r\n باز اين چه شورش است كه عالم پرآذرست ؟ * جن چون بشر چو مَلَك خاك بر سرست\r\nباز اين چه شيون است ؟ كه در خيل قدسيان * شور و نوا و غلغله در عرش اكبرست\r\nزين رستخيز عام كه گرديده آشكار * گويى قيام عرصه ديوان محشرست\r\nصاحب عزا : خدا و عزادار : ممكنات * ماتمزده امام و به ماتم پيمبرست\r\nاز اهل آسمان و زمين شرق تا به غرب * بر هر كسى كه مىنگرم ديده‌اش ترست\r\nماه محرم است وز قتل حسين يقين * كو بر جهانيان و جهان جمله سرورست « 1 »\r\nسبط نبى و زينت آغوش فاطمه * سرو روان گلشن ساقى كوثرست\r\nسلطان كشتگان بيابان ماريه * سردار سروران دو صد پاره پيكرست\r\nبهر شفاعت اين همه خوارى به جان خريد * بر طاق عرش نام بلندش مصورست\r\nخون خدا و بدر دُجى مهر مشرقين * گلبرگ ناز گلبن خير النسا ، حسين « 2 » \r\n\r\n14 . حُزنى بروجردى ( ف 1296 ه . ق )\r\n\r\nزندگينامه\r\nنامش ملا ابراهيم تخلص شعرىاش ( حزنى ) فرزند ملا محمد على از شعراى دوره ناصرى است . مؤلف تذكره حسين حزين در شرح حال او نوشته است :\r\n« حزنى ، ملا ابراهيم فرزند ملا محمد على مردى دانشمند و اديب بود . چندى در ديار نهاوند زيستن گرفت سپس به شهر خود برگشت . او در حدود سال هزار و دويست و نود و شش در روزگار ناصر الدين شاه چشم از جهان پوشيده . . . » « 3 »\r\n\r\nسبك شعرى\r\nاز تنها مثنوى ماتمى او در رثاى سالار شهيدان كه در تذكره حسين حزين آمده مىتوان\r\n\r\n\r\n","description":"","footnote":"\r\n( 1 ) . اين دو مصراع با هم ارتباطى ندارد و ظاهرا بايد در استنساخ آن اشتباهى رخ داده باشد .\r\n( 2 ) . همان ، ص 743 .\r\n( 3 ) . ص 238 .\r\n","page_name":" 319 ","page_number":319},
  {"content":"\r\n\r\nدريافت كه وى شاعرى فاضل ، نكته‌سنج و اهل عرفان بوده و در سبك عراقى طبع‌آزمايى مىكرده و با روش بيانى عمان سامانى آشنا بوده است .\r\n\r\nدامنه تاثير آثار عاشورايى\r\nحزنى بروجردى را بايد از شعراى پيشگامى دانست كه با « قرائت عرفانى » از « فرهنگ عاشورا » آفاق جديدى را در قلمرو گسترده شعر عاشورا در زبان فارسى نشان داده‌اند . صفى اصفهانى در زبدة الاسرار خود و عمان سامانى در گنجينة الاسرارش همين خط فكرى را ترسيم كرده و به تبين عرفانى حادثه كربلا همت گماشته‌اند . اينان بر اين باورند كه بايد ريشه حادثه خون‌نگار عاشورا و آن چه را كه در عالم ناسوت به منصه ظهور و بروز درمىآيد در « عالم ذر » جستجو كرد و دست تواناى خداوندى و مشيت الهى را در صحنه صحنهء كربلا به تماشا نشست .\r\nاين حركت را بايد به عنوان يك حركت معرفتى در شعر عاشورا تلقى كنيم و پيشگامان اين حركت را بستاييم كه به قرائت تاريخى و اساطيرى و ماتمى از فرهنگ عاشورا بسنده نكرده و با ديد عرفانى برخاسته از جهان‌بينى توحيدى نيز به اين واقعه بىنظير نگريسته‌اند و انگيزه‌هاى معرفتى والايى را در تبيين عرفانى آن دنبال كرده‌اند .\r\n\r\nبرگزيده آثار عاشورايى\r\nاز حزنى بروجردى يك مثنوى عاشورايى بر جاى مانده و در آن جريان به ميدان رفتن حضرت سيد الشهداء را عارفانه و با لحنى حماسى به تصوير كشيده است :\r\n ساز كرد اندر بدن آلات جنگ * بهر جانبازى كمر را بست تنگ\r\nشعله‌آسا بر ميانش ذو الفقار * آفتابى بود در نصف النهار\r\nبود شمشيرش عيان بر شكل « لا » * آيتى بود آن به نفى ماسوا\r\nجوشنش از حلقه گيسوى حور * ظاهر از هر حلقه‌اش صوت زبور\r\nبر كفش از شاخه طوبى سنان * جسم سوز و چشم دوز و جان ستان\r\nبود ظاهر در بر و دوشش كمان * همچو قوس اللّه اندر آسمان\r\nذو الجناح عشق را بنهاد زين * تنگ بربستش ز زلف حور عين\r\nموسىيى بر طور سينا شد عيان * يا چو نور كردگار لم يزل \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n يا كه نور كردگار لم يزل * در تجلى گشت باز اندر جبل\r\nفاش گويم : شد عيان بىپرده يار * سرِّ « كنتُ كنز » گرديد آشكار\r\nزمرهء سبّوحيان از خود خجل * جمله از « نحن نُسبِّح » منفعل\r\nگشت سرّ « انّى اعلم » آشكار * كشف « ما لا تعلمون » از كردگار\r\nجمله اندر قول « لا علم لنا » * « ربّنا الّا بما علّمتنا »\r\nعرشيان را سر به زير پر همه * فرشيان را لرزه بر پيكر همه\r\nانبيا سرگرم از سوداى او * اوليا لا گشته از الّاى او\r\nرفته از سر هوش و از دل‌شان قرار * كاين چه شورست و چه عشق است و چه كار ؟\r\nجذبه شوق ملاقات إله * مىكشيدش تا ميان قتلگاه « 1 » \r\n\r\n15 . سپهر كاشانى ( 1217 - 1297 )\r\n\r\nزندگينامه\r\nنامش ميرزا محمد تقى خان تخلص شعرىاش ( سپهر ) ملقب به لسان الملك و زادگاهش كاشان است . از نويسندگان ، اديبان و شاعران نامدار دوره فتحعلى شاه قاجار ، محمد شاه قاجار و ناصر الدين شاه به شمار مىرود . به سال 1217 ه . ق در كاشان به دنيا آمد و در سال 1297 ه . ق در سن هشتاد سالگى بدرود حيات گفت و جنازه‌اش در نجف اشرف به خاك سپرده شد . نسب خاندان وى از جانب پدر به ميرزا مهدى خان استرآبادى و از ناحيه مادر به سلاطين صفوى مىرسد . وى داراى دو پسر بوده به نام‌هاى : ميرزا هدايت و عباس قلى خان كه پس از درگذشت وى لقب لسان الملكى او به ميرزا هدايت و تخلص شعرىاش به عباس قلى خان رسيده است . « 2 »\r\nسپهر كاشانى داراى تأليف بسيارى بوده كه مهم‌ترين آنها : مجلدات ناسخ التواريخ ( تا پايان شرح حال حسين بن على عليه السلام ) ، تاريخ قاجاريه ( 4 جلد ) ، براهين العجم ، آيينه جهان\r\n\r\n\r\n","description":"","footnote":"\r\n( 1 ) . همان ، ص 238 و 239 .\r\n( 2 ) . حديقة الشعراء ، سيد احمد ديوان بيگى شيرازى ، با تصحيح و تكميل و تحشيه دكتر عبد الحسين نوائى ، ج اول ، ص 745 و 746 .\r\n","page_name":" 321 ","page_number":321},
  {"content":"\r\n\r\n( در سرگذشت بزرگان سلاطين و امرا و حكما و قاضيان و خوشنويسان و شاعران ) ، اسرار الانوار فى مناقب ائمة الاطهار و امثله عرب است .\r\nعباس قلى خان كه پس از درگذشت پدرش به تكميل مجلدات ناسخ التواريخ پرداخت ، توفيق تاليفات آثار ارزنده ديگرى نيز داشته است از جمله : خلاصه تاج المآثر مظفرى ( كه تلخيصى است از تاج المآثر تأليف صدر الدين حسن نظامى ) ، سلوك المظفرى ( در گفتار پادشاهان و حكيمان و دانشمندان ) شامل التواريخ مظفرى ( در تاريخ چنگيز و فرزندانش كه به سال 1316 ه . ق پايان پذيرفته ) ، طراز المذهب مظفرى ( در شرح احوال زينب كبرى - سلام اللّه عليه - معروف به زينبيه - از مجلدات ناسخ التواريخ - ) كتاب امام موسى بن جعفر در سه مجلد بزرگ ، محمود التواريخ ( پيرامون شرح حال سلطان محمود غزنوى ) و تحفه مظفرى ( حاوى اشعار گوناگون ) . « 1 »\r\nرضا قلى خان هدايت درباره سپهر نگاشته است :\r\n« . . . بر سپهر سخن تير است و بر سپاه دانش مير . كلكش ابرى دُرَرْبارست و طبعش بحرى گهرزاى . در نظم و نثر يگانه و در خلق و خلق وحيد زمانه . سالهاست كه با من صاحبى شفيق و مخدومى رفيق است . ديوانش حاضر است و مخزن مضامين خاصه و نوازد . در قصيده سرايى نظير عنصرى و مسعود است و در مسمطات و مثنويات قرين منوچهرى و سنايى . . . . « 2 »\r\n\r\nسبك شعرى\r\nسپهر كاشانى به شيوه سخنوران نامى سده‌هاى چهارم و پنجم همانند منوچهرى و عنصرى شعر مىسروده و به مدد طبع سرشار و تواناى خود با بهره‌گيرى از معلومات دامنه‌دار تاريخى و ادبى كه داشته آثار فخيم و سخته‌اى را به دوستداران ادب پارسى عرضه كرده است . قصايد و مسمطات او نمونه‌هاى بارزى از طبع‌آزمايىهاى موفق وى در اين شيوه كلامى است . وى در قالب مثنوى نيز با استفاده از شيوهء حماسى و سبك حكيم ابو القاسم فردوسى داراى آثار ارزنده‌اى است كه براى نمونه مىتوان از مثنوى موسوم به اسرار الانوار او نام برد كه در مناقب ائمه اطهار - سلام اللّه عليهم اجمعين - سامان يافته كه با اشاراتى به مراثى آنان همراه است .\r\n\r\n\r\n","description":"","footnote":"\r\n( 1 ) . همان ، ص 747 .\r\n( 2 ) . مجمع الفصحاء ، به كوشش مظاهر مصفا ، ج 4 ، ص 351 .\r\n","page_name":" 322 ","page_number":322},
  {"content":"\r\n\r\n\r\nدامنه تاثير آثار عاشورايى\r\nچون از سپهر كاشانى منظومه ماتمى مستقلى به نظر نرسيد و دسترسى به كليات اشعار او نيز امكان‌پذير نبود ، از اين‌روى درباره آثار منظوم ماتمى وى و دامنه تاثيرى كه داشته است سخنى نمىتوان گفت ، ولى آثار مناقبى او بىبهره از جنبه‌هاى رثايى نيست و در هر كجا كه مقام سخن ايجاب كرده از اين مهم غافل نمانده است و شعر او كه به خاطر سختگى و پختگى مورد عنايت اهل ادب قرار دارد در روند تكاملى شعر آيينى تاثيرگذار بوده است .\r\n\r\nبرگزيده آثار عاشورايى سپهر كاشانى\r\nبراى آشنايى دوستداران شعر عاشورا با آثار منظوم مناقبى و ماتمى سپهر كاشانى و شيوه كلامى اين سخنور پرآوازه سده سيزدهم ، به نقل يك قصيده و دو نمونه از مثنوىهاى آيينى او « در مديحت و مرثيه حضرت سيد الشهداء » بسنده مىكنيم :\r\n مرد كو تا تن دراندازد به ميدان بلا * هر زمان مردانه گردد در بلايى مبتلا\r\nرنج را داند چو راحت مرگ را گويد پزشك * زهر را خايد چو شكر درد را خواند دوا\r\nتو به من آن سان نبينى كو به روى اهرمن * تو به گنج آن سان نپايى كو به كام اژدها\r\nدردمندِ دوست با راحت نگيرد دوستى * آشناى عشق با شادى نگردد آشنا\r\nماه را ماند كه در فانى شدن يابد فروغ * شمع را ماند كه در گردن زدن يابد بقا\r\nطاعت يزدان كند نفكنده چشم اندر بهشت * خدمت سلطان كند نابسته طَمْع « 1 » اندر عطا\r\nبا كمند عشق بربندد همى بازوى عقل * با سمند فقر بسپارد همى ميدان لا\r\nجان دهد بىآن‌كه بشناسد همى جان را ز جسم * سر دهد بىآن‌كه وابيند همى سر را ز پا\r\nآب شمشيرش به كام اندرهمى بخشد حيات * برق پيكانش به چشم اندرهمى باشد ضيا\r\nدر مصاف عشق خونخواره به فتواى خرد * شاد و خندان اندر آيد چون حسين كربلا\r\nقرّة العين بتول و دُرّة التاج رسول * چشم جان مجتبى و نور چشم مرتضى\r\nعلت هفت و چهار و مصدر هردو گهر * سيّم هشت و چهار و پنجم آل عبا\r\nآن‌كه مهد او در ايوان بود پرّ جبريل * آن‌كه رخش او به ميدان بود دوش مصطفى \r\n\r\n\r\n","description":"","footnote":"\r\n( 1 ) . به خاطر رعايت وزن شعر بايد حرف ( ميم ) اين كلمه را ساكن خواند .\r\n","page_name":" 323 ","page_number":323},
  {"content":"\r\n\r\n ذره ذره اين جهان عضو تو و جسم تو است * نيست جز عضو تو جسم تو هرچ « 1 » آن جز خدا\r\nيا رب از عضو تو چون عضو تو را آمد گزند ؟ ! * يا رب از جسم تو چون جسم تو را آمد جفا ؟\r\nخاك خون شد چرخ خون باريد چون خون تو ريخت * تن همانا در بلا افتد چو دل شد مبتلا\r\nهم رضا و هم قضا گل‌هاى بستان تواند * چند ايماء و كنايت ؟ هم رضاى هم قضا\r\nصد هزاران جلوه‌گه دارى تو هر دم ز آن يكى * آن تن مردانه باشد كاندرآمد در غزا . . . « 2 »\r\nگفتهء تيرت شهاب است و بدانديش تو ديو * گفته تيغت شرار است و هم آوردت گيا\r\nيك هزار و نهصد و پنجاه و شش زخم از عدو * بهره بردى و نديدى جز عنايت از خدا « 3 » \r\n\r\nدر مناقب و مراثى حسنين ( عليهما السلام ) از مثنوى اسرار الانوار\r\n هرچه زاد از حسن ، حسن باشد * پسر ابو الحسن حسن باشد\r\nآينه‌ى روى آفتاب مه است * بچه شير و شاه شير و شه است\r\nتابش روى شاهد ازلى * جگر مصطفى و جان على\r\nمركب از دوش مصطفى كرده * ره به ميدان « لافتى » برده\r\nمهد جنبان به كاخ جبريلش * باد بيزن « 4 » ، پرِ سرافيلش « 5 »\r\nعلم او نقش عقل كل بندد * حلم او بر محيط « 6 » پل بندد\r\nثقل اكبر خلاصه عِلمش * عرش اعظم سلاله حلمش\r\nعرش را گوش و گوشواره ازوست * چرخ را نيز يار و ياره « 7 » ازوست\r\nخردش خرده بر فلك گيرد * مگسِ مُلك او ملك گيرد\r\nبهر امت به جاى فوز و فلاح * صبر و صلح است در سداد و صلاح \r\n\r\n\r\n","description":"","footnote":"\r\n( 1 ) . مخفف هرچه .\r\n( 2 ) . جنگ .\r\n( 3 ) . مجمع الفصحاء ، رضا قلى خان هدايت ، به كوشش مظاهر مصفا ، ج 4 ، ص 352 و 353 .\r\n( 4 ) . بادبزن .\r\n( 5 ) . مخفف اسرافيل .\r\n( 6 ) . دريا .\r\n( 7 ) . دست بند زيورى كه زنان به مچ و دست مىبندند .\r\n","page_name":" 324 ","page_number":324},
  {"content":"\r\n\r\n صلح را چشم و چهره بر در اوست * جنگ را شير نر برادر اوست\r\nجنگ را چون حسين شير نبود * هيچ شيرى چنو دلير نبود\r\nشير كز پشت شير حق راند * بر همه شيرها سبق راند\r\nدل و جان جز به سوى شاه نكرد * جان پى شاه داد و آه نكرد . . .\r\nدوست را جمله در ترازو اوست * شمر را نيز زور بازو اوست\r\nتن او در غزا چو خسته شدى * آفرينش همه شكسته شدى\r\nآفرينش همه تن او بود * زين ز هر شى « 1 » رگى ز هم بگشود\r\nخون چو از حلق او به خاك چكيد * خون گرست « 2 » آن يزيد و شمر پليد\r\nگرچه در خون ز دشمن آغشته است * هم نگهدار دشمن او گشته است\r\nهيچ ازين سان كريم نامد « 3 » مرد * كه دوا مىنهد به كيفر درد « 4 » \r\n\r\nدر عظمت وجودى حضرت سجاد ( عليه السلام )\r\n ثقل اصغر ستوده ثقلين * آن حسين را على ، على را عين\r\nشيمتش بود همچو جد و پدر * چه شود شبل شير ؟ شرزه نر\r\nبود او بعد باب و جد جليل * جبر را شكسته جبرائيل « 5 »\r\nمَلك از مُلك او خطر جستى * فَلك از فُلك « 6 » او گذر جستى . . .\r\nحكمتش حكم بر جهان مىكرد * هرچه مىخواست جمله آن مىكرد\r\nورنه چون سگ بُدند شمر و يزيد * پسر سعد با عبيد « 7 » عنيد\r\nشاه بود و ز بنده غم مىداشت * شير بود و ز سگ ستم مىداشت \r\n\r\n\r\n","description":"","footnote":"\r\n( 1 ) . مخفف شيئى .\r\n( 2 ) . مخفف گريست .\r\n( 3 ) . مخفف نيامد .\r\n( 4 ) . همان ، ص 394 .\r\n( 5 ) . جبر ؛ اينجا به معناى استخوان شكسته را بستن آمده و شاعر بر اين باور است كه آن حضرت فرشته وحى را مورد عنايت قرار مىداده است .\r\n( 6 ) . كشتى .\r\n( 7 ) . عبيد اللّه والى كوفه .\r\n","page_name":" 325 ","page_number":325},
  {"content":"\r\n\r\n آب چشمش به ناودان گشتى * ناو « 1 » بر آب چشم بگذشتى\r\nهم به گردن حديد غل مىكرد * هم به گردون مجرّه « 2 » پل مىكرد « 3 » \r\n\r\n16 . وقار شيرازى ( 1232 - 1298 )\r\n\r\nزندگينامه\r\nميرزا احمد ( وقار ) شيرازى ، فرزند ارشد وصال شيرازى ( 1197 - 1262 ) از شعراى نام آشناى سده سيزدهم هجرى است كه در محضر پدر خود فنون شعر و ادب و نيز هنر خوشنويسى را به كمال آموخت و از ديگر رشته‌هاى علوم نيز بهره‌مند بود .\r\nوى سه سال پس از فوت پدرش به همراه برادر كوچك‌تر خود محمود حكيم راهى هند مىگردد و درهمانجا مثنوى مولوى را به خط خوش نوشت و در بمبئى به چاپ رساند و مثنوى بهرام و نوروز را نيز به هنگام اقامتش در آن ديار سرود و پس از بازگشت به شيراز و مسافرت‌هايى به تهران و كربلا سرانجام در سن 66 سالگى بدرود حيات گفت و در حرم مطهر احمد بن موسى معروف به شاه چراغ در كنار پدرش به خاك سپرده شد .\r\nوى همانند پدر خود ارادتى تام و تمام به ميرزاى سكوت داشته و در رسالهء ناتمامى شرح احوال و سخنان او را گرد آورده است .\r\nاز وقار شيرازى آثار قلمى بسيارى به يادگار مانده كه معروف‌ترين آنها عبارتند از :\r\nانجمن دانش در سبك و سياق گلستان سعدى ؛ رموز الاماره كه شرح و ترجمه فرمان تاريخى امام على به مالك اشتر نخعى است ، مثنوى خضر و موسى ، مثنوى قانون الصداره ، مرغزار به سبك كليله و دمنه و انوار سهيلى ، مجالس السنه و محافل الازمنه به طرز كشكول شيخ بهائى ، عشره كامله در تاريخ واقعه كربلا ، تاريخ چهارده‌معصوم و ديوان اشعارش كه بخش اول آن به اهتمام استاد ماهيار نوايى به كوشش دانشكده ادبيات تبريز در سال 1348 چاپ و منتشر شده است . « 4 »\r\n\r\n\r\n","description":"","footnote":"\r\n( 1 ) . كشتى .\r\n( 2 ) . كهكشان ، و مراد آن‌كه امام براى عبور از آسمانها پلى از كهكشان فراهم مىآورد .\r\n( 3 ) . همان ، ص 395 .\r\n( 4 ) . همان ، ص 701 . شرح احوال و آثار او را مىتوان در آثار العجم تاريخ ادبيات ايران تاليف براون ، ج 5 ، حديقة الشعراء ، ج 3 ، خاندان وصال شيرازى ، ريحانة الادب ، ج 6 ، صبح گلشن ، طرائق الحقايق ، ج 3 ، فارسنامه ناصرى ، ج 2 ، گلشن وصال ، المآثرو الآثار و مجمع الفصحاء پى گرفت .\r\n","page_name":" 326 ","page_number":326},
  {"content":"\r\n\r\n\r\nسبك شعرى\r\nوقار شيرازى نيز ادامه دهنده سبك شعرى پيروان نهضت بازگشت بوده و قصايد خود را به سبك متقدمين مثنويات را به شيوه نظامى و جامى و غزليات مراثى خود را در سبك عراقى سروده است .\r\n\r\nدامنه تاثير آثار عاشورايى\r\nوقار شيرازى سهم به سزايى در ادامه روند تكاملى شعر عاشورا در زبان فارسى داشته و آثار ماتمى او الهام‌بخش شاعران آيينى بوده و هست .\r\n\r\nبرگزيده آثار عاشورايى\r\nوقار شيرازى از چهره‌هاى آشناى شعر آيينى در سده سيزدهم هجرى است و داراى دو تركيب دوازده بند عاشورايى در رثاى سالار شهيدان و شهداى كربلا است كه يكى را به اقتضاى دوازده بند محتشم كاشانى سروده كه به نقل آن خواهيم پرداخت . و ديگرى را در همان وزن ولى با كلمات رديف و قافيه‌اى متفاوت به رشته نظم كشيده است كه ما براى احتراز از دامنه‌دار شدن سخن به مرور مطلع هر بند آن اكتفا مىكنيم :\r\nمطلع بند اول\r\n يا رب ! چه روى داده كه شهرى پر از عزاست ؟ * يا خود كه شد ز دست ؟ كه اين تعزيت به پاست \r\nمطلع بند دوم\r\n شاهى كه داستان عزايش جهان گرفت * صد شعله در غمش به زمين و زمان گرفت \r\nمطلع بند سوم\r\n چون از حجاز گشت حسين عازم عراق * از كعبه بر سپهر شد افغان الفراق \r\nمطلع بند چهارم\r\n چون در جدال نوبت ياران به سر رسيد * وقت برادر آمد و روز پسر رسيد \r\nمطلع بند پنجم\r\n چون كشته شد سپاه سراسر به پيش شاه * تنها بماند شاه و بگرييد بر سپاه \r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمطلع بند ششم\r\n شاه از پى جهاد چو پا در ركاب كرد * گر دل سنگ بود ز سختى كباب كرد \r\nمطلع بند هفتم\r\n آن شاه بىسپاه چو بنمود عزم جنگ * از چار سو مجال به دشمن نمود تنگ \r\nمطلع بند هشتم\r\n از جور اهل شام چو شد كار شه تمام * صبح سپيد آل على تيره شد چو شام \r\nمطلع بند نهم\r\n زينب به خاك ديد چو آن جسم چاك چاك * زد جامه چاك و از شتر آمد به روى خاك \r\nمطلع بند دهم\r\n گردون چو پاى آل على در بلا كشيد * تا شهر كوفه‌شان ز صف كربلا كشيد \r\nمطلع بند يازدهم\r\n آل نبى ز كوفه چو آهنگ شام كرد * گردون بناى جور و ستم را تمام كرد \r\nمطلع بند دوازدهم\r\n از كوفه‌شان حديث كنم يا ز شام‌شان ؟ * بسيار بود غم شمرم از كدام‌شان ؟ \r\n\r\nدوازده بند\r\n اى دل بنال زار كه هنگام ماتم است * وز ديده اشك بار كه ماه محرم است\r\nهر جا كه بنگرى همه اوضاع اندُه است * هر سو كه بگذرى همه اسباب ماتم است\r\nاز سينه بر سپهر : خروش پياپى است * وز ديده بر كنار : سرشك دمادم است\r\nاين خود چه ماجرا است كه از گفتگوى آن * يك شهر در مصيبت و يك ملك در غم است ؟\r\nاين خود چه اندُه است كه اجر جزيل او * در كيش گبر و مُسلم و ترسا مسلّم است\r\nگويند جاى غم نبوَد خُلد و زين عزا * يك دل گمان مدار كه در خلد خرم است\r\nدر اين عزا ز اشك پياپى مكن دريغ * كز ديده جاى اشك اگر خون رَوَد كم است\r\nآدم در اندُه است در اين ماه و ناگزير * در اندُه است هر كه ز اولاد آدم است\r\nعالم اگر بود به تزلزل بعيد نيست * كاين خود عزاى مايه ايجاد عالم است \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n شد كشته آن‌كه حجت حق بد به روزگار * كاوضاع روزگار پريشان و درهم است\r\nسالار نشأتين و ضيابخش نيرين * سبط رسول و مظهر اسرار حق حسين\r\nآن خضر رهنماى بيابان كربلا * و آن نوح غرقه گشته طوفان كربلا\r\nمالك رقاب امت و سالار اهل بيت * فرمانرواى يثرب و سلطان كربلا\r\nشاهى كه غير لخت دل و پاره جگر * نامد نصيب او به سر خوان كربلا\r\nحقا كه كس به دشمن ناحق نكرده است * ظلمى كه رفت بر سر مهمان كربلا\r\nدردا كه ديو شد به سر خوان زرنگار * عريان به خاك جسم سليمان كربلا\r\nاز زخمهاى پيكر زارش ز تير و تيغ * بس گل كه شد شكفته به بستان كربلا\r\nآن جسم نازپرور دامان فاطمه * افتاد خوار و زار به دامان كربلا\r\nموج فرات سر زده تا اوج آسمان * لب‌تشنه كاروان بيابان كربلا\r\nاين ظلم در زمين شد و طالع شود هنوز * خورشيد شرمناك بر ايوان كربلا\r\nآن دم خزان به باغ نبى دستبرد يافت * كز پا فتاد سرو خرامان كربلا\r\nبر خاك چون تپان تن او چون سپند شد * دود فغان ز مجمر دلها بلند شد\r\nآنان كه گام در ره مهر و ولا زدند * اول قدم به عرصه رنج و بلا زدند\r\nدادند چون نداى الست اهل خاك را * بر ميهمانسراى محبت صلا زدند\r\nگفتند قرب حق به بلا ممكن است و بس * ز آن سو صلا زدند و ازين سو بلى زدند\r\nمردانه نى به فكر سرونى به ياد جان * لبيك اين ندا همگى برملا زدند\r\nكردند ترك جان و سرو ملك خان و مان * و آن گه قدم به معركه ابتلا زدند\r\nيزدان به قدر مهر و ولاشان بلا فزود * تا سنجد آن چه لاف ز بهر ولا زدند\r\nكردند امتحان و پس آن گاه تاج قرب * بر فرق هر كه داشت دلى مبتلا زدند\r\nزين خاكدان چو رشته الفت گسيخت * بر فرق چرخ خرگه مجد و علا زدند\r\nگفتند در بلاد بلا خسروى سزاست * اين سكه را به نام شه كربلا زدند\r\nشاهى كه بود چرخ شرف را چو آفتاب * وز شرمش آفتاب فلك رفت در حجاب \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n اى چرخ سالهاست كه بيداد كرده‌اى * امروز اين طريقه نه بنياد كرده‌اى\r\nنشنيده‌ام دلى كه ز اندُه نخسته‌اى * يا خاطرى كه يك نفسش شاد كرده‌اى\r\nليك از هزار دل كه ببستى به بند غم * يك بار هم دلى ز غم آزاد كرده‌اى\r\nسالى شكسته بالى اگر برده‌اى ز ياد * بارى همش ز مهر و وفا ياد كرده‌اى\r\nاما به دشت ماريه با عترت رسول * ظلمى كه شرح آن نتوان داد كرده‌اى\r\nويران نموده خانه ايمان و هر كجا * كز كفر بوده خانه‌اى آباد كرده‌اى\r\nسيراب ، كام خشك حسين را به كربلا * گر كرده‌اى ، ز چشمه فولاد كرده‌اى\r\nور غازه كرده‌اى به رخ نوعروس او * از خون حلق قاسم داماد كرده‌اى\r\nدر عيش او سرود بشارت زدى وز آن * آفاق پر ز شيون و فرياد كرده‌اى\r\nبرداشتى ز خاك سر نازپرورش * اما به نوك نيزه بيداد كرده‌اى\r\nآل رسول رخ چو به محشر درآورند * بس داورى كه از تو به داور برآورند\r\nآه از دمى كه آل نبى لب به هم زنند * گريان و دادخواه به محشر قدم زنند\r\nآه از دمى كه فوج شهيدان كربلا * با جسم چاك چاك به محشر علم زنند\r\nآه از دمى كه خيل اسيران راه شام * در پيش عرش داد ز اهل ستم زنند\r\nآه از دمى كه كرده امت كنند شرح * وين فعل‌هاى زشت ملايك رقم زنند\r\nامت نگر كه چون ز پس رحلت نبى * با هم شوند و دين نبى را به هم زنند\r\nامت نگر كه نام شياطين انس را * آرند و گه به خطبه و گه بر درم زنند\r\nنفرين بر آن گروه كه در يارى لئام * كوشند و تيغ بر رخ اهل كرم زنند\r\nاسلام بين كه طوف حرم مىكنند و تيغ * بر صاحب مقام و به ركن و حرم زنند\r\nهم خود مگر شفاعت امت كنند باز * كاين قوم روسيه نتوانند دم زنند\r\nهم خود مگر كه دست خدايند و كلك صنع * بر كرده‌هاى امت ناكس قلم زنند\r\nترسم كه چون عتاب كند سيد جليل * بر كاينات خشم كند بهر اين قتيل\r\nكاش آن زمان كه جسم وى از زين نگون شدى * مهر فلك ز اوج فلك واژگون شدى\r\nكاش آن زمان كه تشنه لب آن خسته داد جان * چون قبطيان بر اهل زمين آب خون شدى \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n كاش آن زمان كه خيمه او بىستون فتاد * نه خيمه سپهر برين بيستون شدى\r\nكاش آن زمان كه شد به فلك آه اهل بيت * روى جهان ز خشم خدا قيرگون شدى\r\nكاش آن زمان كه از حركت ماند رخش او * اين توسن كبود فلك بىسكون شدى\r\nكاش آن زمان كه دشمن او شد عنان گسل * از كف عنان هستى مردم برون شدى\r\nدر حيرتم كه كيفر اين فعل شوم را * گر حلم حق درنگ نمىكرد چون شدى\r\nگر رحمت خدا نه به خشمش سبق گرفت * عالم تلف ز شومى آن قوم دون شدى\r\nگر حجت خداى نبودى ميان خلق * روزى هزار بار جهان سرنگون شدى\r\nاعداش را چو در صف محشر درآورند * ترسم خروش از صف محشر برآورند\r\nچون پشت او ز پشته زين بر زمين رسيد * از مرتبت زمين به سپهر برين رسيد\r\nآه و فغان خلق زمين ز آسمان گذشت * تا پشت آسمان شرف بر زمين رسيد\r\nچون هيچ‌كس نداشت به بالين او حضور * از بارگاه قدس رسول امين رسيد\r\nروز جهان سياه شد آن دم كه بر سرش * آمد سنان به طعنه و شمر لعين رسيد\r\nتيرش به دلنوازى و تيغش به سركشى * آن از يسار آمد و اين از يمين رسيد\r\nهم دين تباه گشت و هم اسلام بىپناه * ز آن ضربتى كه بر گلوى شاه دين رسيد\r\nمهر و مه و زمين و زمان گشت خون‌فشان * آن دم كه خون ناحق او بر زمين رسيد\r\nكرّ و بيان تمام فتادند در گمان * كآثار حشر و واقعه واپسين رسيد\r\nاجرام منكسف شد و اجسام مضطرب * بر حجت خداى چو ظلمى چنين رسيد\r\nلرزيد عرش و كرسى و آثار انقلاب * تا قرب بارگاه جهان آفرين رسيد\r\nجز ذات ذو الجلال كه ايمن شد از زوال * عالم تمام مضطرب آمد ازين ملال\r\nچون رفت بر سنان سر آن شاه نامدار * وجه خدا ز نوك سنان گشت آشكار\r\nگفتى كه بود رُمْح سنان از درخت طور * كز وى مدام بود عيان نور كردگار\r\nمسلم گمان نمود كه احمد رود به عرش * ترسا خيال كرد كه عيسى بود به دار\r\nاز هم بريخت مايه تركيب آب و خاك * از كار ماند واسطه عقد هفت و چار « 1 » \r\n\r\n\r\n","description":"","footnote":"\r\n( 1 ) . كنايه از هفت آسمان و عناصر چهارگانه آب و باد و خاك و آتش است .\r\n","page_name":" 331 ","page_number":331},
  {"content":"\r\n\r\n هم كاخ بىثبات زمين گشت بىسكون * هم چرخ كجمدار فلك ماند از مدار\r\nهم تازه خوناب بجوشيد از زمين * هم تيره آفتاب برآمد ز كوهسار\r\nآن خيمه‌اى كه صاحب او بود جبرئيل * شد مشتعل ز كيد شياطين نابكار\r\nچون چرخ پرستاره عيان گشت در نظر * آن خرگه رفيع ز آمد شد شرار\r\nاطفال نازپرور و نسوان محترم * گشتند بىجهاز به جمّازه‌ها سوار\r\nگفتى كه عرصه عرفات است كربلا * احراميان برهنه قطار از پى قطار\r\nآن محرمان نموده به بر جامه سياه * تا جانب منا شده يعنى به قتلگاه\r\nچون راه بيكسان به سركشتگان فتاد * از نو خروش و غلغله در كن فكان فتاد\r\nز آن جسمهاى چاك اسيران زار را * ناگه نظر به باغ گل و ارغوان فتاد\r\nيك فوج عندليب خوش‌آهنگ را گذر * نالان و نكته‌سنج در آن گلستان فتاد\r\nيكباره ريختند ز مركب به روى خاك * چون برگ كز درخت ز باد خزان فتاد\r\nهر سو فتاد از شترى سوخته‌دلى * همچون شهاب سوخته كز آسمان فتاد\r\nهر خسته‌اى گرفت تن كشته‌اى به بر * چندان بخواند قصه خود كز زبان فتاد\r\nآن يك به پيكر پسر نوجوان گريست * وين يك به كشته پدر مهربان فتاد\r\nزينب چو تشنه‌اى كه نمايد سراغ آب * در جستجوى پيكر شاه زمان فتاد\r\nچون پاره پاره ديد به خون پيكر حسين * از عقل و هوش رفت و ز تاب و توان فتاد\r\nاو را كشيد در بر و زد آه و شد ز هوش * آمد به هوش و باز به آه و فغان فتاد\r\nلختى به او سرود چو حال دل ملول * با جد خويش شكوه‌كنان گفت كاى رسول\r\nاين كشته نهان شده در خون حسين توست * وين جسمِ چاكِ ناشده مدفون حسين توست\r\nاين تشنهء فرات كه شد تشنه‌لب شهيد * وز ديده راند دجله و جيحون حسين توست\r\nاين مردمان ديده كه مانند طفل اشك * آغشته گشته يك سره در خون حسين توست\r\nاين خسته‌اى كه بر تنش از تير بال و پر * همچون فرشته آمده بيرون حسين توست\r\nاين آسمان مجد كه از سوز تشنگى * دود دلش گذشته ز گردون حسين توست \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n اين رهنماى با دل و دانش كه عقل پير * اندر مصيبتش شده مجنون حسين توست\r\nاين بيكس غريب كه تنها جهاد كرد * با جيش اندك و غم افزون حسين توست\r\nاين شاه بىسپاه كه با لشكر دغا * هر شب به چرخ برد شبيخون حسين توست\r\nزين سان ز پا فتاده درين آفتاب گرم * اين سرو نازپرور موزون حسين توست\r\nبىقيمت او فتاده چو اين خاك تيره رنگ * اين تابناك گوهر مكنون حسين توست\r\nچندى چو با رسول سؤال و جواب كرد * رو در بقيع كرد و به مادر خطاب كرد\r\nكاى مادر اضطرابِ دل زار ما ببين * اولاد خود اسير گروه دغا ببين\r\nچون چشم خويش سينه پرخون ما نگر * چون موى خويش حال دل زار ما ببين\r\nهر سو دلى ز فرقت يارى زبون نگر * هر جا سرى ز پيكر پاكى جدا ببين\r\nبگشا چشم و تازه نهالان خويش را * بر خاك رهگذار سموم « 1 » بلا ببين\r\nآن گوهرى كه چون صدفش پروريده‌اى * بىآب مانده از ستم اشقيا ، ببين\r\nاين خستگان بيكس و بىخانمان نگر * و آن كشتگان بىسر و بىخونبها ببين\r\nاز خنجر و تپانچه « 2 » بَنين « 3 » و بنات « 4 » را * نيلى عذار بنگر و گلگون قبا ببين\r\nاطفال نازپرور دامان خويش را * لب‌تشنه و شكسته دل و بينوا ببين\r\nزين العباد بيكس و زارِ عليل « 5 » را * زنجير ظلم و كينه به دست و به پا ببين\r\nبرخيز اى شفيعه محشر ! نگشته حشر * اوضاع حشر را به صف كربلا ببين\r\nاز ظلم و كينهء فلكِ كجْ نهاد ، داد ! * از حق هزار لعن به پور زياد باد\r\nخاموش كن ( وقار ) كه دلها كباب شد * سيل سرشك سرزد و عالم خراب شد\r\nخاموش كن ( وقار ) كزين قوم هولناك * زهرا به تاب رفت و پيمبر ز تاب شد \r\n\r\n\r\n","description":"","footnote":"\r\n( 1 ) . باد گرم و زهرآگين .\r\n( 2 ) . سيلى .\r\n( 3 ) . پسران .\r\n( 4 ) . دختران .\r\n( 5 ) . از امام معصوم ( ع ) بدين گونه ياد كردن هم خلاف ادب است و هم با شئون امامت آن بزرگوار منافات دارد .\r\n","page_name":" 333 ","page_number":333},
  {"content":"\r\n\r\n وصف سرش به رمح و سنان بيش ازين مگوى * كز شرم آفتاب فلك در حجاب شد\r\nاز انقلاب ولوله كربلا مگوى * كآفاق پر ز ولوله و انقلاب شد\r\nاحوال اين قيامت كبرى مگو كز او * بر پا غريو محشر و هول حساب شد\r\nتا دل شنيد قصّه بىيارى حسين * از اضطراب خون شد و از غصّه ، آب شد\r\nاز حال تشنگان چه شمارى ؟ كزين سخن * ماء معين « 1 » به كام جهان زهر آب شد\r\nمشمُر ز بىحجابى اولاد فاطمه * ماه از زمين حجاب رخ آفتاب شد\r\nهر نوجوان قصه اكبر چو گوش داد * افسرد و نااميد ز عهد شباب شد\r\nخاموش كن ( وقار ) كه در ماتم حسين * قائل « 2 » شكسته دل شد و سامع « 3 » كباب شد\r\nيا رب ( وقار ) فكر دم واپسين نكرد * كارى كه دستگير شود غير ازين نكرد « 4 » \r\n\r\n17 . جوهرى سنندجى ( سده سيزدهم هجرى )\r\n\r\nزندگينامه\r\nنامش خسرو بيگ فرزند محمد بيگ و تخلص شعرىاش « جوهرى » است . مؤلف گلزار شاعران كردستان درباره او مىنويسد :\r\n« . . . مردى نيكونهاد خوب سيرت و شخص درست اعتقاد پاكيزه فطرت كه نسلا بعد نسل در خدمت ولات كردستان صاحب مناصب بلند بوده‌اند . خود نيز در خدمت والى ناكام - خسرو خان - به شغل كتابدارى مفتخر بوده در فن شاعرى از ذوقى سليم برخوردار و در فصاحت سخن و متانت طبع پايدار . . . » « 5 »\r\nو چون در همين تذكره ، در زندگينامه خسرو سنندجى آمده است كه وى بين سالهاى 1218 تا 1250 زندگى مىكرده ، و ظاهرا مراد از والى ناكام كردستان همين خسرو سنندجى باشد ،\r\n\r\n\r\n","description":"","footnote":"\r\n( 1 ) . آب پاك و روان .\r\n( 2 ) . گوينده .\r\n( 3 ) . شنونده .\r\n( 4 ) . منظور سرودن همين تركيب‌بند عاشورايى است .\r\n( 5 ) . گلزار شاعران كردستان ، سيد عبد الحميد حيرت سجادى ، چاپ اول ( سنندج ، 1364 ) ص 64 .\r\n","page_name":" 334 ","page_number":334},
  {"content":"\r\n\r\nبايد جوهرى سنندجى را - كه معاصر و معاشر با او بوده - از شعراى سده سيزدهم هجرى به شمار آورد . « 1 »\r\n\r\nسبك شعرى\r\nاز تنها مرثيه منظومى كه از او در دست داريم پيدا است كه در سبك عراقى طبع‌آزمايى مىكرده و از طبع روانى برخوردار بوده است .\r\n\r\nدامنه تاثير آثار عاشورايى\r\nمسلما جوهرى سنندجى داراى آثار آيينى بسيار بوده و اين مطلب را مىتوان از پختگى كلام او در مرثيه عاشورايىاش دريافت ، ولى متأسفانه به خاطر عدم دسترسى به آنها نمىتوان از ميزان تاثيرگذارىشان سخنى به ميان آورد هر چند شاعرانى همانند او در زادگاه خود مشهور بوده و مراثى آنان با اقبال اهالى رو به رو بوده است .\r\n\r\nبرگزيده آثار عاشورايى\r\nهمان‌گونه كه اشارت رفت فقط يك مثمّن تركيب عاشورايى در چهاربند از او در دست است كه آن را عينا نقل مىكنيم :\r\n\r\nمثمّن تركيب عاشورايى\r\n باز اين چه شيون است و چه زارى است در جهان ؟ * كز ديده سپهر بود جوى خون روان\r\nباز اين چه ماتم است كه اندر ظهور او * در گريه چشم پير و به ناله دل جوان\r\nباز اين چه شورش است و چه ماتم ؟ كه صبح و شام * از مهر و ماه اشك فرو ريزد آسمان\r\nباز اين چه نوحه و چه فغان و چه ماتم است ؟ * كز آب چشم چرخ روان رود كهكشان\r\nبهر عزاى آل رسول خدا حسين * شاه عرب امام عجم نور مشرقين\r\nروزى كه شد به دهر چنين ظلم آشكار * در حيرتم كه چرخ چرا ماند پايدار ؟\r\nدر ماتم حبيب خدا زاده بتول * اى سينه آه سر كن و اى ديده خون ببار \r\n\r\n\r\n","description":"","footnote":"\r\n( 1 ) . همان ، ص 114 .\r\n","page_name":" 335 ","page_number":335},
  {"content":"\r\n\r\n ريزد فلك ز ديده انجم سرشك خون * هر صبحدم ز كينه آن قوم نابكار\r\nمهرى كه بود رونق افلاك دين ازو * شد منكسف به خاك ز بيداد روزگار\r\nاى چرخ پرستيزه ز جور تو داد ! داد ! * صحبت چو شام زينب و زين العباد باد !\r\nچون نخل قامت شه دين بر زمين افتاد * افغان و گريه در فلك هفتمين فتاد\r\nاز توسن سپهر مه و مهر شد نگون * آن ساعتى كه شاه شهيدان ز زين فتاد\r\nاز وحش و طير و انس صداى فغان و آه * برخاست از زمين و به عرش برين فتاد\r\nايام بىسكون شد و افلاك بيقرار * چون چشم اهل بيت به سلطان دين فتاد\r\nمهر و مه و ستاره همه گشت غرق خون * از ذو الجناح گشت چون آن شاه سرنگون\r\nاندر عزاى آل نبى آسمان گريست * افلاك اشك ريخت زمين و زمان گريست\r\nاز شورش و فغان عزادار اهل بيت * وحش و طيور و ارض و سما انس و جان گريست\r\nديد آن شهيد را چو فتاده به خاك و خون * جبريل با معاشر كرّوبيان گريست\r\nبر اهل بيت اين ستم از چرخ چون رسيد ؟ * مهر و مه و سپهر و مكين و مكان گريست\r\nنبود دلى ز غم كه نسوزد درين ملال * چشم سپهر كور و زبان هلال لال « 1 » \r\n\r\n18 . آشوب آشتيانى ( سده سيزدهم هجرى )\r\n\r\nزندگينامه\r\nآشوب آشتيانى ، نامش عليخان فرزند ميرزا اسماعيل عماد لشكر آشتيانى از شعراى عصر ناصرى است . در فنون ادبى دستى به تمام داشته و در علوم متداول زمانهء خود از قبيل حكمت ، منطق ، هيأت و رياضيات سرآمد همگنان خود بوده است .\r\nدر نثر و نظم به دو زبان عربى و فارسى آشنايى كامل داشته و در زمان ولايت عهدى مظفر الدين ميرزا ، به خطاب « خانى » مخاطب بوده و در دار الانشاء تبريز به نگارش اشتغال\r\n\r\n\r\n","description":"","footnote":"\r\n( 1 ) . همان ، ص 64 و 65 .\r\n","page_name":" 336 ","page_number":336},
  {"content":"\r\n\r\nداشته است . از تاريخ تولد و درگذشت او اطلاعى در دست نيست . در تذكرهء مدينة الادب تأليف محمد على مصاحبى نائينى ( عبرت ) ج 1 ، ص 204 تا 207 مختصرى از شرح احوال و آثار او آمده و آقاى محمود هدايت در گلزار جاويدان ج 1 ، ص 18 چند سطرى به شرح احوال و نمونه‌اى از آثار او اختصاص داده است .\r\n\r\nسبك شعرى\r\nآشوب آشتيانى در قصيده از سبك خراسانى بهره گرفته و در تركيب چهارده بند عاشورايى خود از آميزهء سبك عراقى و سبك خراسانى سود جسته است .\r\n\r\nدامنهء تأثير آثار عاشورايى\r\nاز آشوب آشتيانى يك تركيب چهارده‌بندى در رثاى خامس آل عبا در دست است كه در زمرهء آثارى موفق عاشورايى در دورهء قاجاريه به شمار مىرود و همان‌گونه كه در اين تذكره بارها خاطرنشان ساخته‌ايم ، اهتمام شعراى آيينى به آفرينش آثار ماتمى خصوصا تركيب‌بندهاى عاشورايى ، به تكامل تدريجى شعر عاشورا در زمانهء ما انجاميده است و آشوب آشتيانى يكى از همين چهره‌هاى ناشناخته و گمنام است كه آثار آيينى او در نزد خواص داراى منزلتى درخور بوده است .\r\n\r\nبرگزيدهء آثار عاشورايى\r\nتنها يك تركيب‌بند عاشورايى از آشوب آشتيانى در رثاى سالار شهيدان در اختيار داريم . از اين تركيب چهارده‌بندى مىتوان به توانايى او در آفرينش آثارى منسجم و فاخر پى برد .\r\n\r\nچهارده‌بند\r\n\r\n[ 1 
  ]\r\n دى چون هلال ماه محرّم شد آشكار * پژمرده چون فلك‌زدگان ، لاغر و نزار\r\nگيتى برون نمود ز تن ، كسوت حرير * پوشيد جامهء سيه و ، گشت سوگوار\r\nگردون فشاند خاك سيه بر سر و ، رُبود * از فرق خويش و زد به زمين تاج زرنگار\r\nبگريست در عزاى حسين آسمان و ، ريخت * از ديده ، ز اشك انجم بس درّ شاهوار\r\nبا ناخن هلال خراشيد رخ ، فلك * خون شفق ز چهره فرو ريخت در كنار\r\nاز كهكشان به گردن خود چرخ در فكند * شال عزا و ، گشت ز اندوه بيقرار\r\nتب لرزه اوفتاد در اركان نه سپهر * پر شد ز انقلاب ، همه روى روزگار \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n از بس كه شور و غلغله در كُن فكان فتاد * گفتا فلك : قيامت عظمى شد آشكار\r\nپرسيدم از خرد كه : مگر نفخ صور شد * محشر به پا نمايد اين لحظه كردگار ؟\r\nگفتا : محرم است و ، بود ماتم شهى * كاو شد شهيد و ماند عزايش به يادگار\r\nلب‌تشنه شد شهيد ميان دو نهر آب * تنها نه او ، كه هر كه بد او را معين و يار\r\nگفتم كه : چيست نام وى و از نژاد كيست ؟ * گفت اين و ، برد از دل بيتاب من قرار\r\nمقتول اشك و كشتهء افغان ، شهيد شين * نور و سرور چشم و دل فاطمه ، حسين \r\n\r\n2\r\n از خانمان فتادهء بيداد كربلا * كِش رفته خانمان همه بر بادِ كربلا\r\nحقا كه داد كرب و بلا ، داد ظلم را * در حقّ او ، كه حق بدهد داد كربلا\r\nاى روزگار ! از چه نشد خانه‌ات خراب * چون كشته گشت در ستم آباد كربلا\r\nدر خلد ، ناله سر كند و پيرهن درد * زهرا ، هر آن زمان كه كند ياد كربلا\r\nپشت فلك خميد كه يا رب مباد راست ! * چون خورد بر زمين قد شمشاد كربلا\r\nچندان رسيد ظلم به آل نبى كه نيست * كس در ميان آل نبى ، شاد كربلا\r\nدر ماتم حسين على ، مىرسد مدام * بر گوش چرخ ناله و فرياد كربلا\r\nداد از دمى كه بيكس و بىدادرس بماند * شاه شهيد ، كشتهء بيداد كربلا\r\nبر خاك ، رخ نهاد و به دل داغ آب داشت * پرشعله ، آتش دلش از باد كربلا\r\nاز شرم اين كه سبط نبى كشته شد در او * تا عرش مىرسد همه دم داد كربلا\r\nگويى به خشت غصه و اندوه بنا نهاد * دست قضا ، نهاد چو بنياد كربلا\r\nشست آسمان حناى شفق آن زمان كه شد * از خون خضاب ، گيسوى داماد كربلا\r\nآن دم كشيد دست قضا رخت نيلگون * بر روى اين فراشته نُه حجلهء نگون \r\n\r\n3\r\n روز الست ، چون كه به ميخانهء قضا * پر كرد دست قدرت حق ، جامى از بلا\r\nفرمود تا منادى عشقش يكان يكان * ذرّات را به خوردن آن مىزند صلا \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n اول ، صلا به سلسلهء انبيا چو داد * هريك به قدر حوصله خوردند انبيا\r\nنوشيد پور آزر « 1 » از آن آب آتشين * تا اوفتد در آتش نمرود ، برملا\r\nز آن باده ، نوش كرد به قدرى كه در درخت * از فرق تا قدم ، زكريا شود دو تا\r\nنوشيد از آن شراب ، ذبيح اللّه « 2 » آن قدر * كو ، ناشده ذبيح به تيغ ، آيدش فدا\r\nالقصه ، ز انبيا و رسل هر يكى چشيد * روز الست ، جرعه‌اى از ساغر بلا\r\nنوبت رسيد چون كه به آل نبى ، فتاد * لرزش به هفت ارض و ، تزلزل به نُه سما\r\nچون نوبت نبى و على و حسن گذشت * آمد گه چشيدن سلطان كربلا\r\nبستد ز دوست جام بلا را و ، نوش كرد * بر جان خريد درد و غم و رنج و ابتلا\r\nجام بلا تهى شد و ، آن شاه منتظر * تا ساغر دگر دهدش دوست از وفا\r\nناليد عرش و گفت ز دهشت كه : اى إله ! * گرييد فرش و گفت ز حيرت كه : اى خدا !\r\nگر آن چه وعده كرد حسينت وفا كند * ما را و جمله عالميان را ، فنا كند \r\n\r\n4\r\n دوران ، بساط آل نبى چون كه در نوشت * ديدند آن چه‌شان ز ازل بود سرنوشت\r\nبگذشت بر ذَرارى زهرا زمانه ، ليك * گشت زمانه نيز ندانست چون گذشت ؟\r\nآن سرزمين كه آل نبى را ، مقام شد * بوديش گويى از غم و اندوه ، خاك و خشت\r\nدرمانده در مصائب‌شان عقل دوربين * گويى كه حق به آب بلا خاك‌شان سرشت\r\nاهل حرم ز بخت سيه ، موىشان سپيد * گفتى كه دهر ، پنبه نمود آن چه چرخ رشت\r\nآن ، سر به پاى شاه سر از تن جدا گذاشت * اين ، لب به دست زادهء دست خدا بِهِشت\r\nكاى باغبان ! ز آب چه غافل نشسته‌اى ؟ * كز تشنگى و آتش بيداد سوخت كِشت\r\nگشت از چه رو حرام ، غزالان كعبه را * آبى كه شد حلال به كفّار در كنشت ؟\r\nانصاف نيست تشنه حريم كسى كه حق * كوثر به دست او بسپرده‌ست در بهشت\r\nاين قوم را ، ز شرم و مروت مگر خداى * يك ذرّه در ازل ننهاده‌ست در سرشت ؟ \r\n\r\n\r\n","description":"","footnote":"\r\n( 1 ) . حضرت ابراهيم خليل ( ع ) .\r\n( 2 ) . حضرت اسماعيل ( ع ) .\r\n","page_name":" 339 ","page_number":339},
  {"content":"\r\n\r\n چون تازه گلبنان حرم را بدان صفت * شه ديد ، خار غصّه به باغ ضمير كِشت\r\nتنها ، مقابل سپه آمد ز خيمه‌گاه * بنمود روى خوب بر آن كافرانِ زشت\r\nپس اين حديث از پى حجت بيان نمود * ز آن سان كه خون ز غصه دل آسمان نمود \r\n\r\n5\r\n كآخر من اى گروه ! نه سبط پيمبرم ؟ * آخر نه پارهء تن زهراى اطهرم ؟\r\nآخر نه مرتضى را ، من نور ديده‌ام ؟ * آخر نه مجتبى را ، يكتا برادرم ؟\r\nآخر نه از پيمبر و نَز « 1 » مجتبى بَود * دُرّاعهء « 2 » تن من و ، عمامهء سرم ؟\r\nروح الامين به مهد مرا ذكر خواب گفت * پژمرده ، خفته ليك به گهواره اصغرم !\r\nحق ، كاينات را به طفيل وجود من * خلقت نمود و ز آن همه ، كس نيست ياورم !\r\nآخر ترحمى بكنيد اى ستمگران ! * بر اين لبان خشك و دو چشم ز خون ترم\r\nبشكسته ، بال طايرم ارچه به چنگتان * ليكن ز نسر طاير « 3 » در رتبه برترم\r\nنور مه و فروغ خور ، از پرتو من‌ست * گرچه ز دور چرخ ، سيه گشت اخترم\r\nكافر ، روا نداشته بر كافر اين ستم * چون شد به من روا ؟ كه ز نسل پيمبرم\r\nچون مىكشيد پيكر پاكم به خاك و خون ؟ * آخر نه دست‌پرور زهراست پيكرم ؟ !\r\nچون حنجرم ز خنجر بيداد مىبريد ؟ * آخر نه بوسه‌گاه نبى بود حنجرم ؟\r\nانصاف نيست تشنه عيال من و ، بوَد * نهره فرات ، در گروِ مهر مادرم\r\nچون گفت و ز آن گروه جوابش كسى نداد * ناليد كاى فلك ! از جفايت فغان و داد \r\n\r\n6\r\n ز اصحاب دين نماند چو كس گرد شاه دين * دادند سر به پاى وى و ، جان به راه دين\r\nدرماند ، بىپناه به چنگ سپاه كفر * شاهى كه آستانهء او بُد پناه دين \r\n\r\n\r\n","description":"","footnote":"\r\n( 1 ) . مخفف نه از .\r\n( 2 ) . جبهء و جامهء بلند .\r\n( 3 ) . دو ستاره در آسمان قرار دارد كه يكى را « نسر طائر » و ديگرى را « نسر واقع » خوانند .\r\n","page_name":" 340 ","page_number":340},
  {"content":"\r\n\r\n از دست رفت عزت و جاه شهى كه بود * اندر پناه شوكت وى ، عزّ و جاه دين\r\nتاريك شد به چشم امامى جهان ، كه تافت * از بام او ستارهء ايمان و ، ماه دين\r\nسر داد زير تيغ و ، دم تير تن نهاد * تا شد تمام بر سپه كين ، گواه دين\r\nبا دشمنان دين چه كند شاه دين ، كه تافت * روى از جهاد و گشت هزيمت سپاه دين\r\nجز چند تن كه حرمت دين را به جان نگاه * مىداشتند و ، بود بر آنان نگاه دين\r\nكشتند اهل دين و ، كسى ز آن ميان نگفت * ما را به دين چه كين و ؟ چه باشد گناه دين ؟\r\nشه را كسى نكرد چو ز آن قوم همرهى * در دين بسى گريست به حال تباه دين\r\nتر شد زمين تمام ز سيل سرشك شاه * تاريك شد هوا همه از دود آه دين\r\nز آن قوم ، روسفيدى در دين كسى نخواست * آوخ ز بخت خفته و بخت سياه دين !\r\nگفتا چو حق دين همه ضايع گذاشتند * گيرد جزاى دين همه ز ايشان إله دين\r\nو آن گه پى تسلى دل ، با فغان و آه * از خيمه‌گاه كرد گذارى به قتلگاه \r\n\r\n7\r\n بر قتلگه چو شاه شهيدان نظر گشود * سيلاب خون به جاى سرشك از بصر گشود\r\nبالين هر شهيد كه آمد ، همى نظر * بر زخم تيغ و نيزه و تير و تبر گشود\r\nگاهى ز غم ، به پاى برادر نهاد سر * گاهى به گريه ، ديده به نعش پسر\r\nچون ديده ، باز كرد به خم سر پسر * زخم دلش ز ديدن آن زخم ، سر گشود\r\nبا ناله ، گه به پيكر قاسم نگاه كرد * با غصه ، گاه بر تن جعفر نظر گشود\r\nچون ديد كس نمانده ز ياران جز او به جاى * مرغ دلش ز عالم تن ، بال و پر گشود\r\nلب : خشك و ديده : تر ، ز دل آهى چنان كشيد * كز سوز ، خون ز ديدهء هر خشك و تر گشود\r\nبهر گشايش دل غمديده ، ديد اگر * پيچ و خمى به گيسويش از يكدگر گشود\r\nبر كشتهء حبيب چو بگذشت ، از دو چشم * بهر نثار اشك چو عقد گهر گشود\r\nبر هر شهيد ، كآن شه لب تشنه برگذشت * پيشش ز جور خصم لب شكوه برگشود\r\nكآخر گشاى چشم و ببين كز ستيزه خصم * ره بست بر من و به رخم فتنه درگشود \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n از هر كه داشتم به جهان چشم ياورى * بستم كمر به كين « 1 » وز مهرم كمر گشود\r\nبگريست آن قدر كه جانش توان نماند * ناچار سوى لشكر اعدا كُمَيت « 2 » راند \r\n\r\n8\r\n چون در برش چو چشم زره ، سينه تنگ شد * بگشا دوست و ، تيغ كشيد و ، به جنگ شد\r\nز آن سان گرفت سخت بر اهل نفاق ، كار * كآن عرصهء فراخ بر آن قوم ، تنگ شد\r\nآن سرزمين كه هيچ به جز خار بُن نداشت * چون گلستان ز خون عدو لاله‌رنگ شد\r\nبگريخت هر كرا كه برى ز آن گروه ، نام * گفتى كه جنگ بر همه آن روز ، ننگ شد\r\nدست ستيز و ، پاى گريز سپاه كفر * درگير و دار معركه ، كوتاه و لنگ شد\r\nاز هرطرف ، محيط اجل چون گرفت‌شان * شمشير او روان چو به دريا ، نهنگ شد\r\nهر سر كه تيغ شه به سوى آن شتاب كرد * غلتان ز تن به روى زمين بيدرنگ شد\r\nگرديد آب ، ز آتش برَّنده تيغ او * جسم عدو ، ز سختى اگر همچو سنگ شد\r\nصيقل چشيده ، تيغ وى افكند سر ز تن * آن را كه دل ز كينهء دين پر ز رنگ شد\r\nآخر تنش كه بوسه‌گه مصطفى بُدى * از چار سو ، نشانهء تير خدنگ شد\r\nناگاه ، ز آن ميانه جبين مُبين او * چون قرص مه ، شكافته از زخم سنگ شد\r\nچون تير بو الحنوق ز نافش گذر نمود * غلتان به روى خاك ز بالاى خنگ « 3 » شد\r\nبنهاد روى صدق به خاك هواى دوست * يعنى : گذاشت سر ز ارادت به پاى دوست \r\n\r\n9\r\n سلطان دين به روى زمين چون ز زين فتاد * گفتى كه نه سپهر به روى زمين فتاد\r\nآن كس كه بود پايهء دين استوار ازو * از زين فتاد و ، لرزه به اركان دين فتاد \r\n\r\n\r\n","description":"","footnote":"\r\n( 1 ) . به كينهء من كمر بست .\r\n( 2 ) . اسب .\r\n( 3 ) . به كسر حرف اول ، به معناى اسب سفيد است و در اينجا مراد ، مطلق اسب مىباشد . ضمنا براى ضرورت شعرى بايد در اينجا حرف اول را به فتحه خواند .\r\n","page_name":" 342 ","page_number":342},
  {"content":"\r\n\r\n دين مبين ز حادثه گفتى به باد رفت * بر خاك ، چون كه جسم امام مبين فتاد\r\nيكباره گشت روى زمين بىسكون چنان * كآشوب در نهاد جبال متين فتاد\r\nاز پشت ذو الجناح چو افتاد شه به خاك * در عرش ، لرزه بر تن روح الامين فتاد\r\nلرزش چنان گرفت فرا ، كاينات را * كز سطوتش ، تپش به سپهر برين فتاد\r\nگردون چنان به لرزه درآمد ، كه بر زمين * يكباره خاست عيسى گردون نشين ، فتاد\r\nشد تيره ، چشم مهر و رخ ماه و زين الم * بر ابروان قوس قزح ، سخت چين فتاد\r\nبگسست ناف آهو و ، ناب نهنگ ريخت * چنگ پلنگ و ، پنجهء شير عرين فتاد\r\nهفتم زمين به لرزه درآمد ، چنان چه زد * تب لرز و رعشه بر فلك هفتمين فتاد\r\nاهريمنان به گردش چون حلقهء نگين * گشتند ، چون ز زين چو عقيق از نگين فتاد\r\nآه از دمى كه غارت و سوزاندن خيام * آتش صفت به خاطر اصحاب كين فتاد\r\nكردند ناگهان همه آن سنگدل سپاه * از راه بيحيايى ، رو سوى خيمه‌گاه \r\n\r\n10\r\n آتش چو بر خيام امام زمان زدند * آتش ز سوز ، بر دل هفت آسمان زدند\r\nآن خيمه‌اى كه بال ملك سايبان بُدش * از دود آن به فرق ملك سايبان زدند\r\nآن خيمه‌اى كه رشتهء جانها بُدش طناب * آتش زدند و شعله به جان جهان زدند\r\nدار الامان دين نبى بود و ، آن گروه * آتش ز راه كفر به دار الامان زدند\r\nكندند از زمين چون ستون خيام را * يكباره آن ستون به سر فرقدان « 1 » زدند\r\nچون سوختند خيمهء آل نبى ز كين * اندر جنان ، نبى را آتش به جان زدند\r\nآتش زدند چون ز ستم آن خيام را * بر جان مرتضى ، شرر اندر جنان زدند\r\nاز ياد اهل بيت ، برون شد خيال آب * از بس ز بيم آتش سوزان ، فغان زدند\r\nآن قوم ، اهل بيت نبى را به كتف و سر * گاهى به تازيانه و ، گه با سنان زدند\r\nچون سوختند خيمهء بيمار كربلا * آتش به جان زندگى جاودان زدند \r\n\r\n\r\n","description":"","footnote":"\r\n( 1 ) . نام دو ستارهء نزديك به قطب شمالى ، در فارسى به دو برادران و دو برارو موسوم است .\r\n","page_name":" 343 ","page_number":343},
  {"content":"\r\n\r\n اطفال تشنه را عوض آب ، بر دو رخ * خاكم به سر ، كه سيلى آتش‌فشان زدند !\r\nو آن گاه ، چند محمل بىستر و بىحجاب * از بهر آل طاها ، بر اشتران زدند\r\nكردند رو به كوفه پس آن گه ز كربلا * منزل : بلا و ، توشه : بلا و سفر : بلا ! \r\n\r\n11\r\n بر قتلگه چو آل نبى را فتاد راه * از دود آه ، شد چو شب تيره قتلگاه\r\nافتاد نخل ماريه ، آن دم به سر ز پاى * درماند نهر جاريه ، آن دم به جاز راه\r\nبىپرده اهل بيت نبى چون عيان شدند * خور ، سر برهنه زد سر و ، بىپرده گشت ماه\r\nطوفان گرفت سطح زمين را ، ز سيل اشك * بنهفت ابر ، روى هوا را ز دود آه\r\nاز خون ، زمين معركه گلرنگ گشته بود * چونان كه لاله فرق نكردى كس از گياه\r\nآوخ كه در ميان شهيدان نمانده بود * پيراهنى به پيكرى و ، بر سرى كلاه\r\nجز جسم پاره پاره نيامد به چشمشان * كردند هرچه اهل حرم هرطرف نگاه\r\nتنهاى پاك ، از دم شمشير : چاك چاك * غلتان به خاك و خون همه ، بىجرم و بيگناه\r\nاز بيم تازيانهء خصم ، اهل بيت را * يك تن نبود غير تن كشتگان ، پناه\r\nبالاى هر شهيد ، يكى ز آن زنان گشود * گه گيسوى سفيد و ، گهى معجر سياه\r\nزينب ، به جستجوى برادر به هرطرف * گشتى ميانهء شهدا گرد قتلگاه\r\nناگه فكند ديده به جسم امام دين * از سوز بركشيد ز دل بانگ وااخاه !\r\nپس ديده در عزاى برادر پرآب كرد * رو در مدينه ، سوى پيمبر خطاب كرد \r\n\r\n12\r\n كاين سر نهاده در ره جانان ، حسين توست * بگذشته در هواى وى از جان ، حسين توست\r\nاين شاه تشنه‌كام ، كه از خون حلق او * سيراب گشته خاك بيابان ، حسين توست\r\nاين لاله‌گون بدن ، كه گشاده در آفتاب * زخمش دهان چو غنچهء خندان ، حسين توست\r\nاين ركن دين ، كه از غم بنيان‌كنش سزد * گردد خراب ، پايهء ايمان حسين توست\r\nاين نور چشم بانوى جنت ، كه مرگ او * بنهاده داغ بر دل رضوان ، حسين توست \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n اين مشترىِ جنس سعادت ، كه در غمش * باريده خون ز ديدهء كيوان ، حسين توست\r\nاين ماه آسمان ولايت ، كه زخم او * گرديده چون ستاره فراوان ، حسين توست\r\nاين آهوى حرم ، كه تن او ز چار سو * گشت از جفا نشانهء پيكان ، حسين توست\r\nاين گوشوار عرش الهى ، كه آسمان * در مرگ او دريده گريبان ، حسين توست\r\nاين ميوهء دل تو ، كه مىريزى از غمش * خوناب دل ز ديده به دامان ، حسين توست\r\nاين كشتهء مِناى شهادت ، كه چون ذبيح * گشته شهيد در ره يزدان ، حسين توست\r\nاين آفتاب دين تو ، كانيك چو آفتاب * مانده تنش برهنه و عريان ، حسين توست\r\nچون درد دل ، حديث دمى با رسول كرد * پس روى در بقيع به سوى بتول كرد \r\n\r\n13\r\n كاى مادر يگانه ! دمى به سوى ما نگر * پروردگان خويش ، به غم مبتلا نگر\r\nما را ، كه دست مادريت پرورانده بود * بگشاى چشم و ، بستهء دست بلا نگر\r\nما را كه با جفا همه بيگانگى بُدى * اكنون به صد هزار جفا ، آشنا نگر\r\nما را كه آفتاب بتابيدمان به رو * چون آفتاب در همه‌جا برملا نگر\r\nظلمى كه خود به هيچ مسلمان روا نبود * بر ما ز كين فرقهء كافر ، روا نگر\r\nتنها ، فكنده در شط خون بر زمين ببين * سرها بريده بر سر نى در هوا نگر\r\nسيل بلا ، به هر طرفى خانه‌كن ببين * كشتىّ ما ، شكستهء بحر فنا نگر\r\nبر دودمان خويش ، جفاى عدو ببين * از خانمان ، ذرارى خود را جدا نگر\r\nاحفاد خويش را ، همگى در به در ببين * اولاد خويش را ، همگى بينوا نگر\r\nقومى كه بود روح الامين پرده‌دارشان * بىپرده از تطاول قوم دغانگر\r\nآغشته بين به خون ، تن فرزند خويش را * بر اهل بيت او ، ستم اشقيا نگر\r\nچون نى ، نواى اهل حريم رسول را * بر نُه سپهر برشده در نينوا نگر\r\nيا بضعة الرسول ! ز ابن زياد داد ! ز كينه ، خاك هستى ما را به باد داد \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\n14\r\n ( آشوب ) ! دم ز ماه محرم چه مىزنى ؟ ! * از ماتم حسين على ، دم چه مىزنى ؟ !\r\nشرح از درون خسته پياپى چه مىدهى ؟ * دم از دل شكسته دمادم ، چه مىزنى ؟ !\r\nبنياد صبر عالم ، از جا چه مىكنى ؟ * بنيان حال مردم ، بر هم چه مىزنى ؟ !\r\nدر گوش جان ، نواى مصيبت چه مىدمى ؟ ! * در بام دل ، صلاى محرم چه مىزنى ؟ !\r\nخوناب محنت از خم اندُه چه مىچشى ؟ * درد الم ز ميكدهء غم چه مىزنى ؟ !\r\nزنجير صبر ماتميان را چه مىدرى ؟ * هر جا نشسته ، حلقهء ماتم چه مىزنى ؟ !\r\nبار فسوس ، بر دل مشعر چه مىنهى ؟ * آتش ، به جان چشمهء زمزم چه مىزنى ؟ !\r\nتشويش جان موسى عمران چه مىشوى ؟ * ناوك ، به جسم عيسى مريم چه مىزنى ؟ !\r\nپيوند عيش ، از همه عالم چه مىبرى ؟ * خرگاه غم به طارم اعظم چه مىزنى ؟ !\r\nسخت آه و ناله از دل محزون چه مىكشى ؟ * بر سينه ، دست واقعه محكم چه مىزنى ؟ !\r\nزين بيش ، شور در همه گيتى چه افكنى ؟ * عالم به هم ز سوز به يكدم چه مىزنى ؟ !\r\nتاب و توان حيدر و زهرا چه مىبرى ؟ * آتش به جان سيد خاتم چه مىزنى ؟ !\r\nبس كن ! كه زين مقال ، دل قدسيان تپيد * خوناب دل ز ديدهء كرّوبيان چكيد « 1 » \r\n\r\n19 . ميرزا على نقى خان ( حكيم ) ( سدهء سيزدهم )\r\n\r\nزندگينامه\r\nميرزا على نقى خان با تخلص « حكيم » و ملقب به حكيم الممالك ، فرزند حاج آقا اسماعيل و از پزشكان فرهيختهء دورهء ناصرى است . وى از افراد فرنگ رفته و آشنا به علوم روز و نيز زبان‌هاى خارجه بود كه پس از داشتن مقامات و منصب‌هاى گوناگون سرانجام در دربار ناصرى با سمت پيشخدمت باشى مشغول به كار شد . از تاريخ تولد و درگذشت وى اطلاعى در دست نيست . « 2 »\r\n\r\n\r\n","description":"","footnote":"\r\n( 1 ) . تذكرهء مدينة الادب ، محمد على مصاحبى نائينى ( عبرت ) ، تهران ، كتابخانه و موزه و مركز اسناد مجلس شوراى اسلامى ، چاپ اول ، سال 1376 ، ج اول ، ص 204 تا 207 .\r\n( 2 ) . تذكرهء انجمن ناصرى به همراه تذكرهء مجديه ، ميرزا ابراهيم خان مدايح نگار تفرشى ، با مقدمهء ايرج افشار ، چاپ اول ، انتشارات بابك ، تهران ، 1363 ، ص 261 تا 273 .\r\n","page_name":" 346 ","page_number":346},
  {"content":"\r\n\r\n\r\nسبك شعرى\r\nسبك شعرى « حكيم » در غزل و قصيده سبك عراقى است و به سبك متقدمين طبع‌آزمايى مىكرده و با آرايه‌هاى لفظى و معنوى كاملا آشنا بوده است .\r\n\r\nدامنهء تأثير آثار عاشورايى\r\nبا عنايت به مشاغل دولتى متعدد وى و نيز تنها اثرى كه از او در دست است ، نمىتوان از تأثير قصيدهء عاشورايى او سخنى به ميان آورد جز اين كه حلقه‌اى از زنجيرهء طولانى شعر عاشورا در زبان فارسى به شمار مىرود .\r\n\r\nبرگزيدهء آثار عاشورايى\r\nتنها قصيدهء عاشورايى كه از « حكيم » در دست است ، با تشبيهى زيبا آغاز مىشود و به مناقب و مراثى و فلسفهء شهادت سالار شهيدان خاتمه پيدا مىكند . ابيات منتخبى از اين اثر را مرور مىكنيم :\r\n\r\nدر مصائب حضرت خامس آل عبا ( ع )\r\n نالهء مرغ سحر مىدهد از صبح خبر * اختر صبح همانا ز افق برزد سر\r\nعطر ريزست به گل طرف چمن ژالهء صبح * مشك بيزست هوا از نفس باد سحر\r\nروى گل بشكفد از نالهء بلبل به چمن * ناله را وقت سحر سخت عجيب است اثر . . .\r\nلاله بگشوده دهان از پى حمدِ بارى * خيز تا بشنوى آواز هو الحق ز شجر . . .\r\nوقت صبح است و صبوحى دهد آن يار شفيق * خنك آنان كه كشيدند ازين جام به سر\r\nقطره‌اى داد به من ساقى و ، دل مىطلبد * ز آن مىِ خاص دو جامى و سه جام ديگر\r\nجرعه‌اى ز آن مى صافيم بنوشان ساقى ! * كه كند مست و ز خود بيخبرم تا محشر . . .\r\nعشق ، بارى است كه جز مست نيارد بيرون * اشتر مست ببايد كشد اين بار نه خر\r\nدر ره عشق بسى خار كه در پاى خليد * ره نبرديم دريغا به سوى آن دلبر\r\nسهل پنداشتى اين عشق و ، ندانى هيهات * عاشقى كار كسى نيست كه تن خواهد و سر . . .\r\nعشقبازى حقيقى ز حسين بن على * بايد آموخت ، بياموز تو اى مرغ سحر !\r\nپور فرخندهء پيغمبر ما ، ختم رسل * آن جگر گوشهء زهرا و سليل حيدر\r\nپسر فاطمه و سبط رسول ثقلين * آن امام بن امام ، آن وصى پيغمبر . . .\r\nآن‌كه در مهد به جبريل همى گفت سخن * آن شبيرى كه قرين بود هميشه به شبر \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n منشأ علم ازل ، عالم سر اللهى * كه ز آينده و هم رفته مراوار است جمر . . .\r\nگفت پيغمبر مرسل كه : حسين است ز من * سنى و شيعه ازين قول بود مستحضر . . .\r\nآن‌كه گر او نشدى كشته به راه اسلام * كس نمىداد ز اسلام و از اين شرع خبر . . .\r\nآن‌كه در كرب و بلا ، شاكر و صابر به بلا * از سر شوق فدا كرد عزيزان و پسر . . .\r\nخشك‌لب گردد و ، از آب نجويد قطره * گرچه در قدرت او كرد خدا ابر و مطر\r\nدر فرات آيد و ، لعلى نكند تر از وى * آب نوشد ز سر نيزه و نوك خنجر\r\nآن خليل بن خليلى كه به روز ميعاد * جاى يك فديه ، فدا كرد ذبيحان يك سر\r\nخوش فدا كرد به صد شوق و رضا و رغبت * پسرى ، شير ژيانى چو علىّ اكبر . . .\r\nابلهى گفت كه : در دهر نكرده عاقل * يك تنه جنگ به يك دشت سپاه و لشكر\r\nگويش : اى بى خبر از سر شهادت به يقين * اى گرفتار شقاوت ، همه افعال تو شر\r\nهر كه جز كشته شدن قصد ندارد به جهان * قاتل اريك بود ار صد ، نكند هيچ حذر\r\nآن‌كه تن عرضهء شمشير كند از سر شوق * زخم شمشير جفا هرچه فزون‌تر ، خوشتر\r\nاين بدن جامهء جان است و ، خود اين جامهء تنگ * نتوان كرد برون تا نشود چاك به بر\r\nاين يكى نكته ز اسرار شهادت بشنو * كه دو صد نكته درين كار بُد از عالم زر\r\nفديه‌اى خواست خداوند جهان ز ابراهيم * برد در كوى منا فديه چو پور آذر\r\nگشت تقدير كه اين امر به تعويق افتد * باز بيند رخ زيباى پسر را ، هاجر\r\nليك امرى كه شود صادر از آن مصدر كل * لاعلاج است كه مجرى شود آن امر و قدَر\r\nماند اين فديه يكى وام به اولاد خليل * اين پسر بود و ادا كرد به جان دين پدر\r\nسر اين حادثه خواهى ز حكيمان مىجوى * كه خود اين مسأله گويند تو را روشن‌تر\r\nجهل يك سو نه ، و از راه غرض بيرون شو * ديده بگشاى و ، به صحراى قيامت بنگر\r\nتا ببينى تو در آن وادى پرخوف و محن * بر سر مسند اجلال ، شفيع محشر\r\nهر شهيدى به صف حشر : شهى صاحب گاه * بر سر از تاج شفاعت ، ز جلالت افسر\r\nيك طرف : صف رسولان ، طرفى : صف فلك * از پى خدمت او بسته همه تنگ كمر\r\nانبيا ، مات ازين عزت و اجلال به حشر * شاد كه اين وعده پسر برد به سر\r\nخود نگويى كه : حسين از پى اين جاه و جلال * به تن خويش خريد اين همه اضرار و خطر\r\nبلبل باغ ابد بود و به زندان قفس * شادمان گشت چو بشكست قفس را بر و در . . . \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n هله‌اى معنى غيرت ! پسر شير خدا ! * شايد از لطف نوازى تو عبيد و چاكر\r\nبندهء خويشتنم دان كه كنم فخر به دهر * در بر خويشتنم خوان چو كنم رخت به در\r\nسخت درمانده گرفتار جهان است ( حكيم ) * اى خداوند حكيمان ! تو به سويش بنگر\r\nمن كه باشم كه كنم مدح تو اى شاه شهيد ؟ ! * مات در وصف صفاتت همه افهام و فِكَر\r\nتا خداوند خدايى كند اندر دو جهان * تا به فضلش همه محتاج ، صغير و اكبر\r\nدشمنانت همه در نار ، مخلَّد به عذاب * دوستانت همه در جنت و جنب كوثر\r\nمادح و ذاكرت اى شاه ! مُخَلَّع ز رسول * قاتل و حاسد و بدخواه ، مخلّد به سقر « 1 » \r\n\r\n20 . هاشم شيرازى ( سدهء سيزدهم هجرى )\r\n\r\nزندگينامه\r\nنامش محمد هاشم ، تخلص شعرىاش « هاشم » و از شعراى سدهء سيزدهم هجرى است . از تاريخ تولد و درگذشت او اطلاعى نداريم .\r\nشيخ مفيد ( داور ) در شرح حال او نگاشته است :\r\n« هاشم شيرازى : الحاج شيخ محمد هاشم ، برادر كهتر امام جمعه و جماعت : شيخ ابو تراب كه معروف هر ديار بوده ، و خود شيخ مذكور نيز امامت جماعت مىنمود و در وقتى كه برادر مهتر او به تهران رفت ، چندى به جاى برادر نماز جمعه مىكرد ، و از اهل علم مىبود و اشعار در مراثى و غيرها دارد ، و چون متصلب در امر به معروف و نهى از منكر بود ، بعضى از اجلاف اشعارى چند از زبان او ساخته و در جهان منتشر كردند . . . . » « 2 »\r\n\r\nسبك شعرى\r\nهاشم شيرازى به دو زبان فارسى و عربى شعر مىسروده و در زمرهء شاعران ذو اللسانين است .\r\nدر تذكرهء مرآة الفصاحه نمونه‌هايى از شعر عربى و فارسى او آمده است ، « 3 » و از شيوهء بيانى اشعار فارسى او پيدا است كه در سبك عراقى طبع‌آزمايى مىكرده .\r\n\r\n\r\n","description":"","footnote":"\r\n( 1 ) . همان ، ص 274 تا 279 .\r\n( 2 ) . تذكرهء مرآة الفصاحه ، ص 704 .\r\n( 3 ) . همان ، ص 704 و 705 .\r\n","page_name":" 349 ","page_number":349},
  {"content":"\r\n\r\n\r\nدامنهء تأثير آثار عاشورايى\r\nابيات منتخبى كه از مراثى منظوم او در تذكرهء مرآة الفصاحه آمده ، گويا برگزيده‌اى از تركيب‌بند عاشورايى او باشد . اين ابيات برگزيده ، در عين روانى از ساختار لفظى قابل قبولى برخوردارند . متأسفانه به خاطر عدم دستيابى به اشعار عاشورايى او نمىتوان پيرامون ميزان تأثيرگذارى آنها سخنى گفت ، ولى چون وى از روحانيان بنام زمان خود بوده و از ائمهء معروف جماعات شيراز به شمار مىآمده ، طبعا آثار منظوم ماتمى او در ميان علاقه‌مندان به وى و مردم متدين شيراز معروف بوده و بازتاب درخورى در زادگاه او داشته است .\r\n\r\nبرگزيدهء آثار عاشورايى\r\n اى پرتو جلال و جمال و بهاى حق * وى مظهر كمال و صفا و ضياى حق\r\nاى تربت مقدس تو فتح كارها * وى مرقد منير تو ، كوى صفاى حق \r\n* * *\r\n زينب چو ديد جسم برادر به خون تپان * گفتا : فدات جان من ، اى جان مصطفى !\r\nچون شد كه باد حادثه افكند بر زمين * اين نخل سربلند ز بستان مصطفى ؟ \r\n* * *\r\n آن دم كه جسم پاك على اكبرش تپيد * در خاك و خون ، به دامن صحراى كربلا\r\nشد نااميد و گفت به حسرت به نعش او * بر اين سراى يا ولدى ! بعدك العفا \r\n* * *\r\n فرياد العطش به سما مىرود هنوز * از دشت كربلا ، به هزاران فغان و آه\r\nسرهاى سروران ، به سر نيزهء جفا * وز سيلى خسان ، گل رخسار ما سياه\r\nآه از دمى كه عترت و اولاد مصطفى * كردند رو به مقتل سلطان كم سپاه\r\nديدند پيكر شهدا گشته چاك چاك * بىدست و پا و بىسر و بىافسر و كلاه « 1 » \r\n\r\n\r\n","description":"","footnote":"\r\n( 1 ) . همان ، ص 704 و 705 .\r\n","page_name":" 350 ","page_number":350},
  {"content":"\r\n\r\n\r\n21 . گلشن شيرازى ( سدهء سيزدهم )\r\n\r\nزندگينامه\r\nنامش ميرزا محمد على ، تخلص شعرىاش « گلشن » از طايفهء زنگنه و زادگاهش شيراز است .\r\nاز شعراى دورهء قاجاريه است و در زمان فتحعلى شاه مىزيسته است .\r\nحاج على اكبر نواب شيرازى متخلص به « بسمل » كه تذكرهء دلگشاى خود را از سال 1237 تا 1240 ه . ق جمع‌آورى و تدوين كرده در بوستان دوم آن از گلشن شيرازى ياد كرده و دربارهء او مىنويسد :\r\n« . . . شاعرى است سخندان و ديوانش گلستانى مالامال از گلهاى الوان ، و از علوم رسمى با بهره و در فن عروض شهره ، قواعد شعرى را نيكو دانستى و در رياضيات بذل جهدش چندان كه توانستى اكثر با اصحاب معرفت نشستى . . . در مديح ائمهء طاهرين قصايد رنگين گفته و در مصائب سيد شهدا درهاى گرانبها سفته دو دوازده‌بند : يكى بر نظم قوافى و رديف محتشم كاشى و ديگرى بر قوافى ديگر از گلشن طبعش شكفته . . . اكثر با فقير جليس و در حجره يار و انيس بود . در سنهء هزار و دويست و ( اندى ) به نداى كل نفس ذائقة الموت ، عالم فانى را بدرود نموده ، صاحب ديوان است . . . . » « 1 »\r\n\r\nسبك شعرى\r\nآثار معدودى كه از وى باقى مانده است ، بر سبك عراقى استوار مىباشد و در انواع قالب‌هاى شعرى از همين شيوهء بيانى استفاده كرده است .\r\n\r\nدامنهء تأثير آثار عاشورايى\r\nبا اينكه گلشن شيرازى داراى دو دوازده‌بند ماتمى در رثاى سالار شهيدان بوده است ، ولى به خاطر آن‌كه در دسترس قرار نداشته ، مورد عنايت اهل فن قرار نگرفته است و در تذكرهء دلگشا نيز ابيات منتخبى از اين دو تركيب‌بند آمده و از چند و چون اين دو اثر اطلاع چندانى به دست نداده است .\r\n\r\n\r\n","description":"","footnote":"\r\n( 1 ) . تذكرهء دلگشا ، حاج على اكبر نواب شيرازى ( بسمل ) ، با تصحيح و تحشيهء دكتر منصور رستگارى فسائى ، چاپ اول ( انتشارات نويد ، تهران ، 1371 ) ، ص 593 و 594 . در نسخه بدل تذكرهء دلگشا سال درگذشت وى به سال 1200 آمده كه اشتباه است زيرا سال تولد مؤلف اين تذكره 1187 ه . ق بوده و در سال 1200 ه . ق بيش از 13 سال نداشته و در اين شرايط سنى نمىتوانسته با گلشن شيرازى جليس و انيس باشد .\r\n","page_name":" 351 ","page_number":351},
  {"content":"\r\n\r\n\r\nبرگزيدهء آثار عاشورايى\r\nفرازهايى از چهاربند اثر ماتمى او را كه به اقتفاى محتشم كاشانى در رثاى سالار شهيدان سروده شده ، عينا از تذكرهء دلگشا نقل مىكنيم :\r\n در عالم اين مصيبت عظمى چه ماتم است ؟ * كز فرش خاك ، غلغله تا عرش اعظم است\r\nچرخ بلند پايه به اين رفعت و شكوه * رويش چراست نيلى و پشتش چرا خم است ؟\r\nافتاد در زمانه عجب شورشى ، مگر * آغاز روز محشر و انجام عالم است ؟ !\r\nيا از براى ماتم شاه جهانيان * در هر دلى ز خلق جهان ، صد جهان غم است \r\n* * *\r\n محشر به پاى خاست چو سبط نبى فتاد * از پشت ذو الجناح به ميدان كربلا\r\nداد از دمى كه رفت ز بيداد ديو و دد * بر باد فتنه ، تخت سليمان كربلا \r\n* * *\r\n كاش آن زمان كه گشت نگون شه ز ذو الجناح * از توسن فلك ، شه خاور نگون شدى\r\nكاش آن زمان كه خانهء گردون اساس دين * ويران ز صَرصَر ستم خصم دون شدى\r\nيا چون زمين ، اساس فلك آمدى به زير * يا چون فلك ، اساس زمين واژگون شدى \r\n* * *\r\n اين بال‌زن هماى همايون ، حسين توست * اين شاهباز پرزده در خون ، حسين توست\r\nاين شاه بىقرين كه ز تيغ سپاه كين * رنگين ز خون او شده هامون ، حسين توست\r\nاين شاخ گل كه از بدن چاك چاك او * پيكان چو غنچه آمده بيرون ، حسين توست « 1 » \r\n\r\n22 . اخوى تهرانى ( سدهء سيزدهم )\r\n\r\nزندگينامه\r\nنامش حاجى ميرزا سيد على از فاميل سادات اخوى است . وى داراى طبع وقّاد و روانى بوده و معاصر و معاشر با مؤلف طرائق الحقايق است .\r\n\r\n\r\n","description":"","footnote":"\r\n( 1 ) . همان ، ص 597 و 598 .\r\n","page_name":" 352 ","page_number":352},
  {"content":"\r\n\r\nدر شرح احوال حاجى ميرزا سيد على اخوى تهرانى آمده است :\r\n« . . . و امروزه جناب . . . آقاى حاجى ميرزا سيد على سلّمه اللّه تعالى . . . ميلاد ائمهء عليهم السلام را در تكيهء مخصوص سادات هميشه جشن شايان گرفته و در نيمهء شعبان در باغ معلوم و موسوم به حجتيه يك روز و يك شب براى ميلاد صاحب نور هنگامه‌اى است . با راقم ، نهايت لطف دارد و بعضى از قصايد و غزليات آن جناب ذكر مىشود . . . » « 1 »\r\n\r\nسبك شعرى\r\nآثار معدودى از وى كه در طرائق الحقائق آمده در سبك عراقى سروده شده و از ساختار محكم لفظى و غناى محتوايى آنها پيداست كه سراينده با وقوف كامل به آثار متقدمين و اطلاع از دقيقه‌هاى كلامى ، طبع‌آزمايى مىكرده است .\r\n\r\nدامنهء تأثير آثار عاشورايى\r\nوى از چهره‌هاى نامدار مذهبى در زمانهء خود بوده و در تكيهء مخصوص به خاندان خود ميلاد ائمهء اطهار را جشن مىگرفته است ؛ بنابراين مسلما آثار منظوم او توسط مديحه‌سرايان مورد استفاده قرار مىگرفته و طبعا آثار ماتمى وى نيز با اقبال مواجه بوده است ، ولى متأسفانه به خاطر عدم دسترسى به آثار منظوم عاشورايى او ، نمىتوان بيش از اين در اين زمينه سخن گفت .\r\n\r\nبرگزيدهء آثار عاشورايى اخوى تهرانى\r\nدر طرائق الحقايق ابياتى از يك بند از تركيب‌بند عاشورايى او آمده است كه عينا آن را نقل مىكنيم :\r\n طاها به ناله آمد و ياسين به خود تپيد * ز اورنگ ناز تا كه امام مبين فتاد\r\nبا زين واژگون ، گذر « 2 » ذو الجناح چون * بر خيمه‌گاه زينب محنت قرين فتاد\r\nآغشته ديد كاكلش از خون شاه دين * زد نعره‌اى كه لرزه به عرش برين فتاد\r\nخورشيدوار از افق خيمه ، بىحجاب * آمد برون و از پى آن مه جبين فتاد\r\nهمراه ماه گفتى پروين صفت به راه * جمعى ستارگان ز بنات و بنين فتاد\r\nآمد پى برادر و ، چشمش در آن ميان * بر خون تپيده پيكر آن نازنين فتاد \r\n\r\n\r\n","description":"","footnote":"\r\n( 1 ) . طرائق الحقايق ، محمد معصوم شيرازى « معصومعلى شاه » با تصحيح محمد جعفر محجوب ، كتابخانهء سنايى ، تهران بىتا ، ج 3 ، ص 473 و 474 .\r\n( 2 ) . در متن آمده : گذرد .\r\n","page_name":" 353 ","page_number":353},
  {"content":"\r\n\r\n گفتا كه : اى مبارك توسن ! برادرم * آمد چه بر سرش ؟ به كجا بر زمين فتاد ؟\r\nتا بر سرش چه آمد آن دم كه چشم او * بر خنجر برهنهء شمر لعين فتاد\r\nگفتا : دريغ ! كز ستم آخر ، حسين من * از جان گذشت و در نفس واپسين فتاد\r\nچون شد درين زمين ؟ كه ز خون برادرم * انديشه كس ندارد ، اى خاك بر سرم ! « 1 » \r\n\r\n23 . عندليب كاشانى ( سدهء سيزدهم )\r\n\r\nزندگينامه\r\nنامش مير تقى ، فرزند حسين حسنى ، زادگاهش كاشان ، تخلص شعرىاش « عندليب » و « بلبل » ، از شعراى دورهء ناصرى است . از تاريخ تولد و درگذشت او بىاطلاعيم .\r\nدر مقدمهء ديوان او آمده است .\r\n« . . . مير تقى بن حسين الحسنى از اجلهء سادات و از شعراى عهد قاجار بود . در آغاز جوانى در زمان سلطنت ناصر الدين شاه از زادگاه خويش عازم تهران گرديد . . . در عهد جوانى ، شوقى در دل و شورى در سر داشت و عمر گرانمايه به خواندن و بررسى و تحقيق در اشعار و شعر مىگذراند و از مجالست و مصاحبت اهل ادب بهره‌مند بود و از محاورت و معاشرت ايشان لذت مىبرد . نشست با سخن‌سرايان پرده از روى طبع شيواى او برگرفت و طوطى طبعش ترانه‌ساز و نغمه‌پرداز آمد تا آنجا كه در قصيده و غزل سرآمد شد . . . وى پس از دو سال اقامت در تهران به زادگاه خويش كاشان برگشت و پس از آن سفرى به شروان آغاز كرد و عازم آن سامان شد و پنج سال با الفت ظريفان و صحبت‌موزونان آن ديار سپرى كرد و با سخن‌سرايان آن شهر سر و رازى و سوز و سازى داشت . . . پس از پنج سال اقامت در شروان سفر داغستان در پيش گرفت و نزديك به سى سال از عمر را در آن ديار گذراند و از آن پس رهسپار گرجستان و ديگر بلاد قفقاز گرديد . » « 2 »\r\n\r\nسبك شعرى\r\nديوان اشعار عندليب كاشانى حاوى غزليات ، ماده تاريخ‌ها ، ساقىنامه ، مثنويات ، مخمس‌ها و رباعيات و مراثى در سال 1343 به اهتمام آقاى تيرداد انديشه توسط انتشارات كاوه در قطع وزيرى\r\n\r\n\r\n","description":"","footnote":"\r\n( 1 ) . همان ، ج 3 ، ص 475 .\r\n( 2 ) . ديوان عندليب كاشانى ، به اهتمام تيرداد انديشه ، تهران ، انتشارات كاوه ، سال 1343 ، ص 3 و 4 .\r\n","page_name":" 354 ","page_number":354},
  {"content":"\r\n\r\nو در 177 چاپ و منتشر شده است . اين اشعار علىرغم قالب‌هاى متنوعى كه دارند غالبا در سبك عراقى سروده شده‌اند و مثنوىهاى ماتمى او لحنى حماسى دارند . عندليب كاشانى را بايد مبتكر نوعى سبك مرثيه‌سرايى دانست . او در شيوهء : غزل - مثنوى ماتمى آثار بديعى دارد و نيز با استفاده از چند غزل كه داراى اوزان مختلف عروضىاند بىآنكه از قالب تركيب‌بند استفاده كند ، زنجيرهء كلامى خود را همانند حلقه‌هاى زنجير مىآرايد و اين تنوع‌طلبى در مرثيه‌سرايى بىسابقه است .\r\n\r\nدامنهء تأثير آثار عاشورايى\r\nمتأسفانه در تذكره‌هايى كه در دورهء قاجاريه تأليف شده نامى از او به ميان نيامده و شايد علت امر اقامت ديرپاى او در بلاد قفقاز و عدم حضور او در پايتخت بوده است . با اين كه اشعار ماتمى عندليب كشانى از نظر كمى و كيفى درخور عنايت و توجه است ولى به خاطر گمنامى وى و دور از دسترس بودن آثار منظومش ، بازتابى در زمانهء او نداشته است ، ولى به طور حتم به روند تكاملى شعر عاشورا در قلمرو زبان فارسى شتاب بخشيده است .\r\n\r\nبرگزيدهء آثار عاشورايى\r\nدر ديوان چاپ عندليب كاشانى مراثى فراوانى در قالب‌هاى مختلف شعرى ديده مىشود از قبيل :\r\nمثنوىهاى عاشورايى ، غزل‌هاى عاشورايى و مخمسات عاشورايى - كه تضمين دو غزل سعدى است و هريك از آنها داراى فضاهاى عاطفى و احساسى به خصوصى مىباشد . براى پرهيز از دامنه‌دار شدن سخن ، به نقل چند اثر برگزيدهء عاشورايى او به اختصار مىپردازيم :\r\n\r\nتضمين غزل سعدى زبان حال حرّ بن يزيد رياحى\r\n حر از قبول بدايت چو يافت راه هدايت * غلط نكرد پى و ، شد به سوى شاه ولايت \r\n به گريه گفت كه : جانم هزار باد فدايت ! \r\n « بيا كه موسم صلح است و دوستى و عنايت » * « به شرط آن‌كه نگوييم از گذشته حكايت »\r\nاگرچه پيش يزيدم بود بلندمقامى * به پيشگاه تو ، اقرار مىكنم به غلامى \r\n چو نيست زندگى دهر را ثبات و دوامى \r\n « مرا به دست تو خوشتر هلاك جان گرامى » * « هزار بار كه رفتن به ديگرى به حمايت » \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n خوشا كسى كه سر و جان كند به راه تو ايثار * به اين مراتب عالى رسيدن است چه دشوار \r\n مگر كه لطف تو گردد درين معامله‌ام يار \r\n « ز حرص من چه گشايد ، تو ده به خويشتنم بار » * « كه چشم سعى ، ضعيف است بىچراغ هدايت »\r\nمگر قبول تو زين ورطه‌ام به لطف رهاند * و گرنه خون دل از ديده‌ام عمل بچكاند \r\n گريز از توبه عالم سعيد مىنتواند \r\n « ملامت من مسكين كسى كند كه نداند » * « كه عشق تا به چه حد است و ، حسن تا به چه غايت ؟ »\r\nچو خدمتى نتوان درخور سزاى تو كردن * خوش است جان گرامى همى فداى تو كردن \r\n عمل ، خداى نگفته به جز رضا تو كردن \r\n « به هيچ روى نشايد خلاف راى تو كردن » * « كجا برم گله از دست پادشاه ولايت ؟ »\r\nنه در حضور جنابت منم به صدق ثناخوان * كه مدح و وصف تو كرده‌ست كردگار به قرآن \r\n ز هرچه گفتم و گويم ، تو برترى همه از آن \r\n « مرا سخن به نهايت رسيد و ، عمر به پايان » * « هنوز وصف كمالت نمىرسد به نهايت »\r\nز جرم خاك سيه تا فضاى عالم بالا * پس از حضيض ثرى تا ز بعد اوج ثريا \r\n ز چشم عقل نمودم به هرچه بود ، تماشا \r\n « به هيچ صورتى اندر ، نباشد اين همه معنا » * « به هيچ سيرتى اندر ، نباشد اين همه آيت »\r\nز بس گرانى اين غم ، قدم شده است چو لامى * به اين غمند مقيد ز جنّ و انس ، تمامى \r\n تو هم نسوزى اگر ، آدمى نيى كه رخامى « 1 » \r\n « به هيچ گوش نيامد ز عندليب ، كلامى » * « كه دردى از سخنانش در او نكرد سرايت » « 2 » \r\n\r\n\r\n","description":"","footnote":"\r\n( 1 ) . سنگ مرمر ، و در اينجا مجازا به معناى مطلق سنگ آمده است .\r\n( 2 ) . همان ، ص 172 و 173 .\r\n","page_name":" 356 ","page_number":356},
  {"content":"\r\n\r\nعندليب كاشانى در مراثى حضرت على اكبر منظومه‌هاى ماتمى زيبايى دارد كه به ارايه سه نمونه از آنها بسنده مىكنيم :\r\n\r\nغزل عاشورايى\r\n كه اين جوان نه محمد ، ز نسل اطهرش‌ست اين * بود سپهر امامت : حسين و ، محورش‌ست اين\r\nز بس كه كار بر او تنگ آمده‌ست ، به ناچار * ز جان گذشته و ، اينك على اكبرش‌ست اين\r\nگذشتن از سر جان ، سهل‌تر ز داغ جوانى * كسى كه مرگ جوان ديده است ، باورش است اين\r\nدگر نمانده علمدار و لشكرى به شه دين * دو بال قطع ز پيكر شده برادرش‌ست اين\r\nنه فضل ماند و نه جعفر ، نه قاسمى و نه عونى * تمام كشته به ميدان فتاده ، محضرش‌ست اين\r\nكند نظاره به دنبال اكبر از سر حسرت * گواه صدق مقالم : دو ديدهء ترش‌ست اين\r\nنه نامه‌هاى شما مىنمايد اين كه به دستش * كند حساب شهيدان خويش و ، دفترش‌ست اين\r\nمقام كوشش جنگ است ، نى زمان تغافل * يزيد ، جايزه داده است و كيسهء زرش‌ست اين « 1 » \r\n\r\nغزل مرثيه\r\n على اكبر ! الا اى طرّه‌ات هر تار ، زنجيرى * به اين مجنون سرگشته از آن زنجير ، تدبيرى\r\nتمناى مناى كربلا دارى به قربانى * نمىآيد فدا مادر ! مكن تعجيل ، تأخيرى . . .\r\nبه بالينت نخوابيدم چه شبها با دو صد زحمت * به اميدى كه در پيرى به عالم دست من گيرى\r\nز دستم مىروى اكنون ، نماند بر من دلخون * به جز يك جان پرحسرت ، به غير آه شبگيرى . . .\r\nكمند زلف تو در خواب ديدم دوش ، دانستم * ندارد جز سيه‌بختى ، پريشان خواب تعبيرى\r\nسخن با من نمىگويى ، دل زارم نمىجويى * ز مادر اى پسر ! گويا به تقصيرى تو دلگيرى !\r\nنبستم حجلهء شادى ، نچيدم بزم دامادى * براى چون تو شمشادى ، جز اينم نيست تقصيرى . . .\r\nسخن سر كن دمى با من و گرنه بركشم شيون * به آن آهى كه در آهن كند چون نار تأثيرى . . .\r\nز دستم شد على اكبر ، منم بيچاره و مضطر * ندارم ياورى ديگر ، الا اى چرخ ! تدبيرى\r\nخزان از گلشن دين ( عندليبا ) ! شد ، مشو نوميد * كه باشد خرابى را ، ز پى البته تعميرى « 2 » \r\n\r\n\r\n","description":"","footnote":"\r\n( 1 ) . همان ، ص 167 و 168 .\r\n( 2 ) . همان ، ص 163 .\r\n","page_name":" 357 ","page_number":357},
  {"content":"\r\n\r\n\r\nمثنوى عاشورايى\r\n چو آمد به جولانگه كارزار * على اكبر ، آن پردل نامدار . . .\r\nعنان را كشيد از ره و ، ايستاد * به آيين گردان زبان برگشاد\r\nكه : اى فرقهء ناكس و ناقبول ! * نداريد شرم از خدا و رسول ؟\r\nبه چشم شما نيست يك جو حيا * كه بستيد صف‌ها به روى خدا . . .\r\nايا ناكسان ز حق بى خبر ! * كه خصميد با كيش خير البشر . . .\r\nمنم آن دليرى كه روز نبرد * دو صد پور دستان نگيرم به مرد . . .\r\nيد اللّه ، جدّ كبار من است * شجاعت ازو يادگار من است\r\nچو بازو گشايم به پيكار و جنگ * كه آرد نمودن به پيشم درنگ ؟\r\nچو شير آيد از بيشه در مرغزار * به ناچار روبه نمايد فرار\r\nسنان چون تكانم به هنگام جنگ * به بهرام گردون نماند درنگ . . .\r\nچو بازو به گُرد افكنى خم كنم * ز گيتى ، تهى نام رستم كنم\r\nبخندد چو تيغم به هنگام كين * بگريد ز بيم ، آسمان بر زمين . . .\r\nبه دستم چو تيغ است آتش‌فشان * چه باكم ز خاشاك مشتى خسان ؟ . . .\r\nبه نيروى خود هر كه دارد گمان * گو آيد به ميدان كين اين زمان\r\nكه گردد عيان مرد و نامرد كيست ؟ * به گاه هنر ، مردآور كيست ؟\r\nبكوشيم مردانه در كارزار * كه ماند به گيتى ز ما يادگار « 1 » \r\n\r\n24 . محرم يزدى ( سدهء سيزدهم )\r\n\r\nزندگينامه\r\nنامش ميرزا عبد الوهاب ، تخلص شعرىاش « محرم » ، فرزند ميرزا محمد و زادگاهش شهر يزد بوده است . رضا قلى خان هدايت در شرح حال او مىنگارد :\r\n« . . . هم در صغر سن والدش ( محرم ) درگذشته . وى پس از تكميل علوم به اقتضاى طبع موزون تخلص پدر را به تجديد و تأييد وارث شده ، مسافر سفر عتبات عرش درجات گرديده در\r\n\r\n\r\n","description":"","footnote":"\r\n( 1 ) . همان ، ص 166 و 167 .\r\n","page_name":" 358 ","page_number":358},
  {"content":"\r\n\r\nكرمانشاهان توقف گزيد و بر كمالات افزود . پس به دار الخلافهء تهران روى نمود و به مداحى خاقان مغفور محمد شاه زبان گشاد و مورد الطاف شاهنشاهى شد به ملك الشعرايى عراقين ملقب گشته . . . وقتى به تحصيل لغت و ترقيم خط فرانسه رغبت كرده و نيكو بياموخت چنان كه اكنون در مدرسهء دار الفنون نوآموزان را آموزگار و خليفهء اين خط و لغت دشوار است . چون روزگار به هوى و هوس بگذاشت از مشتهيات دنيوى دل برداشت به فكر خاتمت كار و فايدت طبع غوايت شعار افتاد و بهترين كارى كه كفارهء مدايح ناواجب گذشته تواند بود ، مدح و منقبت حضرت رسول ( ص ) و مرثيهء امام والامقام سيد الشهدا و شهداى راه خدا دانسته و مسمطات در مراثى گفته ، چند بند از مسمطش بعد از اين قصايد نگاشته خواهد شد . الحق طرزى تازه و بديع و اشعارش بلند و بيانش فصيح است . . . « 1 » از تاريخ تولد و درگذشت او اطلاعى نداريم .\r\n\r\nسبك شعرى\r\nهر چند طبع محرم يزدى به سبك متقدمين مايل بوده و از اشعارى كه از او بر جاى مانده مىتوان به قدرت طبع و احاطهء او به فنون شعرى و ارايه‌هاى لفظى و معنوى پى برد ولى در مراثى سالار شهيدان بيشتر از سبك عراقى سود جسته و اين شيوهء بيانى را براى به تصوير كشيدن واقعهء عاشورا برگزيده است .\r\n\r\nدامنهء تأثير آثار عاشورايى\r\nمسمط عاشورايى محرم يزدى از آثار نسبتا موفق عاشورايى به خاطر رويكردى كه به شهداى كربلا دارد ، به شمار مىرود ولى به جهت دور از دسترس بودن اين اثر نمىتوان از دامنهء تأثير آن سخنى به ميان آورد .\r\n\r\nبرگزيدهء آثار عاشورايى\r\nاز محرم يزدى فقط يك مسمط عاشورايى بر جاى مانده كه به نقل آن مىپردازيم :\r\n\r\nمسمط عاشورايى\r\n چون شاه ز يثرب هوس كرب و بلا كرد * در كرب و بلا ، خيمهء اجلال به پا كرد\r\nبنمود به حق وعده و ، بر وعده وفا كرد * سلطان به حق بود و ، حق خويش ادا كرد \r\n\r\n\r\n","description":"","footnote":"\r\n( 1 ) . مجمع الفصحاء ، رضا قلى خان هدايت ، به كوشش مظاهر مصفا ، ج 5 ، ص 955 .\r\n","page_name":" 359 ","page_number":359},
  {"content":"\r\n\r\n در كشته شدن ، حكم همايون به قضا كرد * هم كار شفاعت ز پى قرب خدا كرد \r\n قربى كه تو عاجز شوى از ترجمهء آن \r\n چون ترجمهء اين عظمت قسمت ما شد * و اقبال مترجم بچه بر عرش علا شد\r\nدر تكيهء دولت ز دم اهل صفا شد * هر كار شد ، از همت مردان خدا شد\r\nوز شيخ زجاجى ، نظرى راهنما شد * كز نام غلامى به در شاه رضا شد \r\n خوش آن‌كه به ميدان رضا داد سروجان \r\n اندر شب عاشور ، فرمود شهنشه * كاى زمرهء اصحاب كه ما را شده همره\r\nباشيد ز فرمان خدا يك سره آگه * كاندر ره پيمانِ خداوند منزّه\r\nفردا همه آغشته به خونيم ، على اللّه * تا باز رود آن‌كه بود واقف درگه \r\n كاين درگه عشق است و حقش حاجب و دربان \r\n تا هست شب و بر سر دست است سياهى * از بيعت ما دست كشد يار و سپاهى\r\nفردا ، هنرى بايد با عهد الهى * در معركهء عشق هنرمند پناهى\r\nدرد و الم شيعه شود نامتناهى * شمر از سرِ من دور كند افسر شاهى \r\n هركس سر خود گيرد ، ز آزادى پيمان \r\n هركس كه مرا يار ، پى سيم و زر آمد * صد حيف كه بس همت او مختصر آمد\r\nتا باز رود ، كابلَه و كوته‌نظر آمد * چون عيسىام از صحبت احمق حذر آمد\r\nاين رتبه كجا درخور هر بىهنر آمد ؟ * كآيين ره شاه‌پرستى دگر آمد \r\n هر بلهوسى را نسزد دم زدن از آن \r\n افسوس بر آن قوم كه پيمان بشكستند * پيمان بشكستند و ، دل خستند\r\nز اخيار بريدند و به اشرار ببستند * گم كرده ره حق و ، ره باطل جستند \r\n وز پادشه خويش چنان عهد گسستند \r\n اى واى بر آن كو شكند بيعت سلطان \r\n آن حجت يزدان ز پى حجت مردم * چون بود ز حق معدن احسان و ترحم\r\nنى از روش عجز و نه از روى تظلم * بر زد به زمين نيزه و آمد به تكلم\r\nكاى قوم دغا ! حق پيمبر نشود گم * اى معنى اهريمن و اى صورت مردم ! \r\n مردود حق و ، راندهء درگاه سليمان ! \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n آيا ز شما ديوان صاحبنظرى هست ؟ * بنياد شناسندهء يزدان گهرى هست ؟\r\nآيا كه درين ظلمت ، تابان قمرى هست ؟ * وز زمرهء نااهلان ، اهل هنرى هست ؟\r\nبر خشكى لعل لب ما ، جزع‌ترى هست ؟ * فرمودهء يزدان را ، آيا اثرى هست \r\n در جان شما اهرمن بىدل و بىجان ؟ ! \r\n پس گفت ابا خويش كه : اى عبد جفاكار ! * با زادهء پيغمبر ما چيست تو را كار ؟\r\nكامروز حسين است به حق حجت دادار * مولا و شفيع است درين دار و در آن دار\r\nاز وسوسهء اهرمن و ، ديو غلطكار * حالى ز در توبه و آيين سِتِغفار « 1 » \r\n خاكى به دهن افكن و بر ديدهء شيطان « 2 » \r\n زد تيغ عدو و سوز به هر حمله چو خورشيد * و آن قوم سيه‌روى ز جان آمده نوميد\r\nبس ضربت كارى كه ز نامردكسان ديد * در خون خود ، آزاده و مردانه بغلتيد\r\nوز هاتف غيبى علم اللّه چو بشنيد * اشتافت ازين بقعه به سرمنزل جاويد \r\n خوش آن‌كه شتابد به سوى رحمت يزدان \r\n افتاد چو از ضربت آن فرقهء ناپاك * بر خاك ، بهين پيكر آن شير غضبناك\r\nجا كرد چو بر روى زمين آن بدن پاك * افزود سببى بر شرف و مرتبهء خاك\r\nآمد به سر كشتهء او سيد لولاك * مىساخت به صد رأفت خون از رخ او پاك \r\n خونى كه روان است هنوز از رگ شريان \r\n رو كرد ظهير اسدى ، زادهء حسان * زى آن گلهء رو به چون ضيغم غژمان\r\nمىگفت كه : امروز من و عرصهء ميدان * من : فارس ميدانم ، نى جالس ايوان\r\nحالىكه ز سلطان به جهاد آمده فرمان * فرمودهء يزدان شمرم گفتهء سلطان \r\n وز گفتهء سلطان ، نگرم گفتهء سلطان \r\n ناگاه بُحير ، آن پسر اوس جفاكار * بنمود ز كين حمله بر آن يك تنه سردار\r\nوز هرطرف آمد به تنش ضربت بسيار * كآمد تن آن گُردِ سرافراز نگونسار \r\n\r\n\r\n","description":"","footnote":"\r\n( 1 ) . مخفف استغفار .\r\n( 2 ) . ظاهرا اين بند از مسمط مربوط به حر بن يزيد رياحى است .\r\n","page_name":" 361 ","page_number":361},
  {"content":"\r\n\r\n بس فخر همى كرد بُحير از درِ اين كار * گفتا خردش : وَيلَك ازين كرده و كردار ! \r\n و آن بىخرد از كرده همى گشت پشيمان \r\n از بهر نمازش سوى حق روى نيازست * زى كند چهره و خود كعبهء رازست\r\nقربانِ نيازى كه از آن مايهء نازست * سلطان عراق است و شهنشاه حجاز است\r\nتا اوست در رحمت حق بر همه بازست * [ وين در به روى خلق جهان باز و فراز است 
  ] « 1 » \r\n بل ذات رحيم است و بود معنى رحمان \r\n ز اخبار رسيده است بدين‌گونه روايت * چون گريه كند شيعه ز آغاز حكايت\r\nمروى است كه آن فرقهء بىفهم و درايت * كافراشته در ظلم و ستم يك‌سره رايت\r\nمهلت نه بدادند به سلطان ولايت * كز بهر نماز آن گهر بحر هدايت \r\n همراز شود با گهر هادىِ ديّان \r\n بشنو سخن از مرتبه و حشمت هاشم « 2 » * درياست همى قطره‌اى از همت هاشم\r\nغرق‌اند بزرگان همه در نعمت هاشم * در شاه‌پرستى زهى از خدمت هاشم\r\nما را ، هله فيضى رسد از رحمت هاشم * داند كه به جز بار خدا قيمت هاشم ؟ \r\n كز اهرمن آمد گهرى جفت سليمان \r\n تعظيم كن از حشمت اين هاشم مرقال * آن هاشم مرقال نكو فرّ نكوفال\r\nكاندر ره آل است و راه چهره به خون آل * زين گُرد تهمتن به پسر طعنه زند زال\r\nپويان به ركابش چو ملك نصرت و اقبال * بسراى كه : طوبى لك ازين حشمت و اجلال \r\n برگوى : بناميزد ازين مرتبه و شان \r\n فضل بن على در نظر فضل خداوند * بر لشكر دشمن چو پدر بود ظفرمند\r\nبربود سر از كيفر با فرّ خداوند * آن فرّ سليمان ز تن اهرمنى چند\r\nبرسوخت تهمتن ز پى چشم بد ، اسپند * خون گريه كن از ماتم آن نخل برومند \r\n گر پاى درآورد وِرا تيشه دوران \r\n\r\n\r\n","description":"","footnote":"\r\n( 1 ) . در تذكرهء مجمع الفصحاء ، جاى اين مصراع ، خالى بود و مصراع مذكور از نگارندهء اين سطور است .\r\n( 2 ) . مراد ، هاشم مرقال است كه در ركاب امير مؤمنان على ( ع ) به فيض شهادت نايل آمده ، و برخى از ارباب مقاتل اشتباها او را از شهداى كربلا برشمرده‌اند .\r\n","page_name":" 362 ","page_number":362},
  {"content":"\r\n\r\n پس عابس فرخنده يلِ شاكرى از جاى * برجست و ، رخش گشت پى شكر زمين‌ساى\r\nبا شوذب آزاده همى گفت : تو را راى * تا چيست پى خدمت شاهنشه يكتاى ؟\r\nناليد كه : اى مير من ، اى گرد صف‌آراى ! * در پاى ملك سر دهد اين بىسر و بىپاى \r\n كاو خسرو دين است و ، بود بىسر و سامان \r\n گفتا كه : مرا نيز گمان بر تو همين بود * بشتاب هلا خدمت شاهنشه ما زود\r\nكز فرّ شهادت بر شه قدر تو افزود * ديباى سعادت را ، هم تارى و هم پود\r\nوز توست خداوند و نبى راضى و خشنود * عقل تو درين كار ، ره باديه پيمود \r\n با عشق رخ كعبه خوشا خار مغيلان \r\n چون كار چنين ديد خروشيد و بزد دست * خوش خوش زره و خود به هم برزد و بشكست\r\nبسرود كه : من عاشق جانبازم و سرمست * عاشق نيم امروز اگر پيرهنى هست\r\nبا تيغ يلى كرد بسى را به زمين پست * تا كشتهء جانان شد و از قيد جهان رست \r\n در عين حيات است ولى كشتهء جانان \r\n شير اوژن و نام‌آور و ضرغام و دلاور * دارندهء فرخ علم لشكر داور\r\nشيران همه در جوشن اين شبل غضنفر * كاو حمزهء اول بود و ، ثانى حيدر\r\nچون شير خدا در صف كين ، حيدر صفدر * در دودهء هاشم لقبش : ماه منور \r\n گرديد منوّر ز رخش عرصهء ميدان \r\n آن ماه بنى هاشم و ، خورشيد علمدار * در شاه‌پرستى علم لشكر دادار\r\nدر خدمت شه ، راضى ازو ، احمد مختار * با حكم جهانداور و ، با اذن جهاندار\r\nغژمان شده شبل اسد اللّه ، علىوار * برزد به صف لشكر چون حيدر كرار \r\n هين قوت بازو نگر و ، قدرت يزدان \r\n عشق آمد و زد خيمه بر از طارم اخضر * كز خيمه چو خورشيد برآمد على اكبر\r\nمعشوق و گرامى پسر عاشق داور * شبل اسد اللّه بود و ، شبه پيمبر\r\nبر دور پدر گشت پس از رخصت مادر * ناليد كه : اى خسرو بىناصر و ياور ! \r\n ما ناصر حقيم و به حق ناصر ايمان \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n چون اهل حرم نالهء شهزاده شنيدند * از خيمه برون آمده ، زى شاه دويدند\r\nچون سرو و مه ، آن قامت و رخساره بديدند * يك‌باره سرانگشت تحير بگزيدند\r\nگفتند سخن با وى و ، پاسخ بشنيدند * وز فرقت شهزاده به تن جامه دريدند \r\n سخت است بلى فرقت جان دورى جانان \r\n افشاند يكى بر گل رخساره ، گلابش * وز شانه ، يك سنبل پرحلقه و تابش\r\nآورد يك از پردگيان اسب عقابش * رخ سود به خاك قدم حضرت بابش\r\nپرسيد بسى نكته و ، شه داد جوابش * كز كار شفاعت چه رسد روز حسابش \r\n در خدمت پيغمبر و ، در حضرت رحمان \r\n اى سلسلهء شيعه ! بياييد بياييد * وز گيسوى او سلسله‌ها بازگشاييد\r\nوز اشك روان گردِ ركابش بزداييد * گر ز آن‌كه شما مردم خورشيد ستاييد\r\nخورشيد خدا را به خدايى بستاييد * وز مهر ، نظر بر مه رويش بنماييد \r\n معشوق امام است و ، بود عاشق يزدان \r\n ديوانه شدم ، حلقه و زنجير بياريد * سرپيچم ازين حلقه ، اگر دير بياريد\r\nسررشته از آن زلف گره‌گير بياريد * يك رطل گران از كرم پير بياريد\r\nصد حلقه كباب از جگر شير بياريد * چون قافيه صوتى به بم و زير بياريد \r\n كى قافيه سنجد دل ديوانهء حيران ؟ \r\n ديوانه‌ام از فكرت آن طرّهء پرخم * زنجير من ، آه زلف سياه است مسلم\r\nزخم دل عاشق نشود طالب مرهم * زيرا دل عاشق طلبد زخم ، دمادم\r\nبىحلقهء آن زلف ، درين حلقهء ماتم * ديوانه بود ( محرم ) در ماه محرّم \r\n سنگى چه دريغ است ز ديوانهء عريان ؟ ! \r\n من عاشق و ديوانه‌ام ، اى خلق ! بدانيد * زنهار مرا عاقل و فرزانه مخوانيد\r\nبا دل ، سخن از گيسوى شهزاده مرانيد * دل را به پريشانى خود باز بمانيد\r\nوز ما بر عشاق سلامى برسانيد * كز گفتهء ما خون دل از ديده فشانيد \r\n هنگام وداع است و ، بود نوبت هجران \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n شهزادهء اكبر ، به خدا دست پيمبر * بوسيد و ، علىوار بزد بر صف لشكر\r\nهر حملهء او ، آيتى از حملهء حيدر * گفتى به صف رزم بود حيدر صفدر\r\nاين شير دلاور كه بود شبل غضنفر * غژمان شد و برزد به صف لشكر كافر \r\n تا با صف گرگان چه كند ضيغم غژمان ! \r\n خورشيد ولايت به مه عارض فرزند * از مهر نظر كرد به آن نخل برومند\r\nفرمود : درين كار ، گواه است خداوند * كاين شبه پيمبر ، كه مرا ناصر و فرزند\r\nانصار و مهاجر ز جمالش همه خرسند * چون شير رود جانب گرگ ستمى چند \r\n تنها بود اين شير و سپه گرگ فراوان \r\n هر گاه كسى شايق ديدار پيمبر * گشتى ، نگرستى به رخ حضرت اكبر\r\nخير و بركت دور ازين زمرهء كافر * هر سوى پراكنده شود قوم ستمگر\r\nراضى نشود ز ايشان از كهتر و مهتر * خواندند كه : ماييم تو را ناصر و ، ايدر \r\n شمشير كشيدند پى كينه و عدوان ! \r\n شه ، بانگ همى بر پسر سعد لعين زد * كاى زادهء اهريمن و خواهر پسر دد\r\nاز ما چه همى خواهى اى كافر مرتد ! * بادا به زمين نسل تو مقطوع ، مؤبّد\r\nاى قاتل خوبان ! نبرى صرفه به جز بد * كار دو جهان بر تو مبارك نشود خَود \r\n مردودِ خداوندى و از دودهء شيطان . . . \r\n فرمود : على بن حسين بن على را * بينيد همه طنطنهء شيردلى را\r\nخوانيد ، چو بينيد مه روى على را * از چهر و لبش ، ذكر خفى ، ورد جلى را\r\nفرّ ابدى ، آيت لطف ازلى را * اكرامِ خداوند نبى را و ، ولى را \r\n اول ز همه خلق به پيغمبر يزدان . . . \r\n از كوفى و شامى همه حيران جمالش * مندَك شده از شعشعهء نور جلالش\r\nاين گفت : به گيتى نبود شبه و مثالش * مانند پيمبر ، قد و رخسار و مقالش\r\nچون شير خدا يك سره شيرى است خصالش * خون من اگر ريزد ، چون شير حلالش \r\n شيرست و ، برون تاخته از بيشهء شيران . . . \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n تا كيست درين محنت و اندوه مرا يار * كز گريه كنم يارى پيغمبر مختار\r\nزين درد كه سوزد جگر حيدر كرار * خود تا به كجا باز رسد خاتمتِ كار\r\nاين اول زارى است به آهنگ دل زار * هين اسب عقاب آمده بىآن شه صفدار \r\n رخ داده مگر حادثه‌اى در صف ميدان ؟ ! \r\n كاى اسب عقاب ! آن خلف شير خدا كو ؟ * معناى حق و صورت پيغمبر ما كو ؟\r\nآن ماه بنى هاشم خورشيدلقا ، كو ؟ * در محفل سربازان ، آن شمع هدى كو ؟\r\nآن قبلهء حق ، كعبهء ارباب صفا كو ؟ * آن ، صدق ذبح عظيم از شهدا ، كو ؟ \r\n كز فرّ « فَدَيناه » بود قابل قربان . . . « 1 » \r\n\r\n25 . جيحون يزدى ( 1250 - 1302 )\r\n\r\nزندگينامه\r\nمحمد ( جيحون ) يزدى ملقب به تاج الشعراء به سال 1250 ه . ق در يزد به دنيا آمد و در سال 1302 ه . ق در كرمان بدرود حيات گفت .\r\nوى تحصيلات متداولهء زمانهء خود در زادگاهش يزد فراگرفت و به سبب آزردگىهايى كه از همشهريانش داشت ترك وطن كرد و چندى در شهرهاى استان آذربايجان ، تهران ، قم و اصفهان گذراند و سرانجام در كرمان اقامت گزيد و در 52 سالگى در همين شهر درگذشت . « 2 »\r\nجيحون از شاعران نام‌آشناى دورهء ناصرى است و منظومه‌هاى شيوايى كه از او به جاى مانده از قدرت طبع او حكايت دارد .\r\nوى در اغلب قالب‌هاى شعرى طبع‌آزمايى كرده ولى در سرودن مسمط و قصيده قدرت هنرى و خلاقيت‌هاى ذوقى و كلامى خود را بيشتر آشكار ساخته است .\r\nديوان كامل اين شاعر پرآوازهء آيينى بارها به چاپ رسيده است . در آغاز ديوانش ، « نمكدان » او به شيوهء گلستان سعدى خودنمايى مىكند و خالى از لطف نيست .\r\n\r\n\r\n","description":"","footnote":"\r\n( 1 ) . همان ، ص 957 تا 963 .\r\n( 2 ) . سخنوران نامى معاصر ايران ، ج 2 ، ص 1029 .\r\n","page_name":" 366 ","page_number":366},
  {"content":"\r\n\r\n\r\nسبك شعرى\r\nجيحون اگرچه در غزل از سبك عراقى پيروى مىكند ، ولى وجههء غالب شعرى او از لحاظ سبك‌شناسى ، در سبك خراسانى شكل مىگيرد ، خصوصا قصايد و مسمطات او كه نشان مىدهد سرايندهء آنها از ادامه دهندگان راه بانيان نهضت بازگشت ادبى است .\r\n\r\nدامنه تأثير آثار عاشورايى\r\nجيحون يزدى از شعراى پرآوازهء آيينى در عصر ناصرى است و مسمط وى در منقبت امير مؤمنان على ( ع ) كه با تشبيبى بسيار زيبا آغاز مىشود ، از بهترين آثار منظوم آيينى اوست .\r\nجيحون چند مربع تركيب و مثنوى و مخمس عاشورايى دارد كه از زمانهء او تاكنون مورد استفاده شيفتگان ادب عاشورا و ستايشگران آل اللّه قرار داشته و نام او را زنده نگاه داشته است .\r\nاشعار عاشورايى جيحون در شمار آثار فخيم و ممتاز آيينى دورهء قاجاريه نيست ، ولى فرازهايى از اشعار ماتمى او در رثاى سالار شهيدان و شهداى كربلا بسيار معروف و زبان‌زد عام و خاص بوده و هست .\r\n\r\nبرگزيدهء آثار عاشورايى\r\nدر اين قسمت به نقل چند نمونهء منتخب از آثار جيحون بسنده مىكنيم و علاقمندان اين‌گونه آثار را به مطالعه مراثى منظوم او و مراجعهء به ديوانش فرامىخوانيم .\r\n\r\nدر شهادت حضرت على اصغر ( ع )\r\n اى حرم و كعبه‌ات ز حلقه به گوشان ! * وى دل داناى تو ، زبان خموشان !\r\nبا تو كه گفت از حسين ، چشم بپوشان ؟ * خاصه در آن دم كه اهل بيت ، خروشان \r\n نزدش با اصغر آمدند ، معجَّل \r\n گفتند : اين طفل گو چو بحر نجوشد * نيست چو ما كز عطش به صبر بكوشد\r\nاشك بپاشد چنان ، كه خاك بپوشد * رخ بخراشد چنان ، كه جان بخروشد \r\n جز به كفى آب ، عقده‌اش نشود حل \r\n گاهى ، ناخن زند به سينهء مادر * گاهى ، پيچان شود به دامن خواهر\r\nبارى ، از ما گذشته چارهء اصغر * يا بنشانش شرار آه چو آذر \r\n يا ببرش همرهت به جانب مقتل \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n شه ز حرمخانه‌اش ربود و روان شد * پير خرد ، همعنان بخت جوان شد\r\nزين پدر و آن پسر به لرزه جهان شد * آمد و آورد و ، هرطرف نگران شد \r\n تا به كه سازد حقوق خويش مدلَّل ؟ \r\n گفت كه : اى قوم ! روح پيكرم اين است * ثانى حيدر ، على اصغرم ، اين است\r\nآن همه اصغر بُدند ، اكبرم اين است * حجت كبراى روز محشرم ، اين است \r\n رحمى ! كش حال بر فناست محوَّل \r\n او كه بدين كودكى گناه ندارد * يا كه سر رزم اين سپاه ندارد\r\nز آن‌كه بس افسرده است ، آه ندارد * جاى دهيد آنكه را پناه ندارد \r\n پيش كز ايزد بريد كيفر اكمل \r\n ناگه آن قوم از سعادت محروم * حرمله‌اش ، تير كينه راند به حلقوم\r\nحلق وِرا خست و جست بر شه مظلوم * وز شه مظلوم ، آن سه شعبهء مسموم \r\n رد شد و ، سر زد ز قلب احمد مرسل « 1 » \r\n* * * \r\nدر رثاى اهل بيت مطهر\r\n اى فلك ! تو با نيكان دايم از چه‌اى بدخواه ؟ * عترت نبى ، و آن‌گه مجلس عبيد اللّه ؟ !\r\nمجلسى كه اطرافش بسته ره ز نامحرم * اهل بيت پيغمبر چون در او گشايد راه ؟\r\nكودكان بىياور ، مادران بىفرزند * بسته كس بغل ؟ اى داد ! خسته كس به نى ؟ اى آه !\r\nزخم قوم پرنيرنگ ، بر لب حسين از سنگ * غرق خون شوى اى مهر ! سرنگون شوى اى ماه !\r\nاز تو حضرت سجاد آن قدر به رنج افتاد * كز نشست او مىداشت زادهء زياد اكراه !\r\nبلكه چون سخن فرمود ، لب به كشتنش بگشود ! * وز زنان بيكس خاست الخدر ! و واغوثاه !\r\nزينبى كه در يك روز داغ شش برادر ديد * مىبرى اسيرش باز نزد دشمنى جانكاه ؟ !\r\nاز اسيرىاش بگذر ، بر غريبىاش منگر * حكم قتل او از چيست ؟ لا إله الا اللّه !\r\nاز مراثىات ( جيحون ) ! شد دل ملايك خون * طبع تو بلند ، اما زين فسانه كن كوتاه « 2 » \r\n\r\n\r\n","description":"","footnote":"\r\n( 1 ) . ديوان كامل افصح المتكلمين ميرزا جيحون ، تهران ، كتابفروشى و چاپخانهء برادران علمى ، سال 1336 ، ص 381 و 382 .\r\n( 2 ) . همان ، ص 373 و 374 .\r\n","page_name":" 368 ","page_number":368},
  {"content":"\r\n\r\n\r\nدر شهادت حضرت حرّ\r\n چون طليعه‌ى صبح عاشورا دميد * از حق و باطل ، كتايب صف كشيد\r\nديد حر كز وضع جيش انگيختن * در دو سو ، كار است بر خون ريختن\r\nپس به خود گفتا كه : اى سرگشته حر ! * از پى باطل ز حق برگشته حر !\r\nقند مىپختى ، شرنگ آمد پديد * صلح مىجستىّ و ، جنگ آمد پديد\r\nبه كه حال از كفر ، زى ايمان شوى * اهرمن بنهى ، سوى يزدان شوى\r\nز انقلابش ، جيش گفتندى كه خير ! * تو جز از حق ، مىنترسيدى ز غير\r\nدشت كين ، جنگ دليران ديده‌اى * كام اژدر ، جنگ شيران ديده‌اى\r\nچون شد اكنون كز غريبى كم‌سپاه * كوه اندامت ندارد وزن كاه ؟\r\nگفت : سير خلد و دوزخ مىكنم * عارفانه ، طىّ برزخ مىكنم\r\nيك طرف : پيغمبر و ، يك سو : يزيد * « ادخلوها » جفت با « هل من مزيد » !\r\nپس دو دست خود ز غم بر سر گرفت * فطرتش هم ، تيغ و قرآن برگرفت\r\nگفت : اى دادار غفار الذنوب ! * كاشف الاسرار و ستّار العيوب\r\nگر دل خاصان تو بشكسته‌ام * باز ، دل بر عفو عامت بسته‌ام\r\nو آن گه آمد تا به نزديك خيام * گفت : از حر ، مر شهِ دين اسلام\r\nكى گمان كردم كه كوفى بيوفاست ؟ * همچو نمرودش ، سر جنگ خداست ؟\r\nتوبه كردم ، ليك توّابم تويى * عفو خواهم ، ليك وهابم تويى\r\nمهر تو ، فرعون را موسى كند * جذبه‌ات ، دجال را عيسى كند\r\nگر به قرآن بخشىام ، شرمنده‌ام * ور به تيغم سر ببرى ، بنده‌ام\r\nگر بخوانى ، خيمه بر گردون زنم * ور برانى ، غوطه اندر خون زنم\r\nچاكرم ، از لطف اگر بنوازىام * شاكرم ، از قهر اگر بگدازىام \r\n* * *\r\n حر چو الطاف شه اندر خويش ديد * عشق واپس مانده را ، در پيش ديد\r\nپس زه شه جست اذن ، گفتا خير باد ! * شد به رزم و ، جيش را آواز داد\r\nكاى گروه دونِ دور از عافيت * بىنصيب از مبدا و از عاقبت \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n رفته‌ام گريان و ، خندان آمدم * رفته‌ام مور و ، سليمان آمدم\r\nتن نهادم ، پاى تا سر جان شدم * جان چه باشد ؟ جملگى جانان شدم\r\nخالى از خود گشتم و ، پر از خدا * از همه بيگانه ، با حق آشنا\r\nگرچه من رستم ز جان ، ليك اى سپاه * شرم داريد از رسول و از إله\r\nاين بگفت و تيغ خصم افكن كشيد * برق‌مانا ، رخت زى خرمن كشيد\r\nخورد و زد تيغ سبك ، گرز گران * رفت و آمد ، گه كنار و گه ميان\r\nناگهانش اسب پى كردند و ، وى * خود پياده رزم را افشرد پى\r\nچون فتاد از پشت زين آن باشكوه * گفتى از پشت نسيم ، افتاد كوه !\r\nشد همى تيغى به جسمش جاىگير * همچو برق اندر دل ابر مَطير « 1 »\r\nبود او را نيمه جانى ، كز امام * ديد بر بالين خود جانى تمام\r\nزيرلب ، خندان سوى جنّات رفت * از صفت بگسست و ، سوى ذات رفت\r\nطبع ( جيحون ) تا كه حر را بنده شد * از مقالش ، صفحه مشك آكنده شد « 2 » \r\n\r\n26 . سلطانى كلهر كرمانشاهى ( 1247 - 1303 )\r\n\r\nزندگينامه\r\nنامش حسين قلى خان فرزند مصطفى قلى خان ديوان بيگى از ايل كلهر ، زادگاهش كرمانشاه و متخلص به « سلطانى » و از شعرا و نويسندگان بنام سدهء سيزدهم هجرى است .\r\nسيد احمد ديوان بيگى شيرازى در شرح احوال او مىنگارد :\r\n« . . . الحال كه سال هزار و دويست و نود و شش است ، چهل و هفت سال از عمرش گذشته و يكى از اعاجيب روزگار و علامات قدرت پروردگار است . زمانه‌سازى نمىدانم و عبارت‌پردازى نمىتوانم ، اما آن‌قدر مىبينم كه از هر علمى سخن رود ، آگاه است و به هر طريق كه مىپويى همراه . عرفا او را از خود مىانگارند و علما عالمش مىپندارند و اهل ادب بر تقدمش اذعان دارند و شعرا از اساتيدش مىشمارند . . . مردى است افتاده و آرام و رفيق و\r\n\r\n\r\n","description":"","footnote":"\r\n( 1 ) . ابر باران‌زا ، ابر پرباران .\r\n( 2 ) . همان ، ص 354 تا 357 .\r\n","page_name":" 370 ","page_number":370},
  {"content":"\r\n\r\nانيس و شفيق و كليهء اهل ادب را خير جليس . . . اما خاتمهء حال خيريت مآل او اين كه در جمادى الاولى سنهء يك هزار و سيصد و سه از كرمانشاه نوشته بودند كه خان سلطانى در ماه قبل به رحمت الهى و اصل شد - رحمة اللّه عليه - و اين فقير در ماده تاريخش گفته‌ام : « سلطان شهيد ، يار با سلطانىست » و « سلطان شهيدان شفيع سلطانى باد ! » . . . در ماده تاريخ اول ، مراد از سلطان شهيد ، ناصر الدين شاه قاجار مىباشد .\r\nدر باغ هزار گل ( تذكرهء سخنوران كرمانشاهان ) آمده است :\r\n« . . . او داراى حافظه‌اى بسيار قوى بود به طورى كه اگر مطلبى را يك بار مىخواند يا مىشنيد آن را به خاطر مىسپرد و بيش از چهل هزار بيت شعر عربى و فارسى را از بر داشت .\r\nدر حسن خط نيز شهره بود و به طورى كه نوشته‌اند اشعارش در حدود هفتاد هزار بيت مىباشد . آثار منظوم و منثور سلطانى عبارتند از :\r\n1 . ضياء الفرقدين : مثنوى در بحر رمل در حدود 5 هزار بيت در مصيبت سيد الشهداء حسين بن على ( ع ) .\r\n2 . حديقة الاعجاز : مثنوى در بحر خفيف مشتمل بر مناقب حضرت مولا على ( ع ) .\r\n3 . هفت اورنگ : مثنوى در بحر خفيف در حدود 5 هزار بيت شامل هفت مجلس بهرام‌گور .\r\n4 . قصهء عجيب و غريب : در داستان هزار و يكشب در حدود 9 هزار بيت در بحر تقارب .\r\n5 . غزليات ، مثنويات و مراثى .\r\n6 . مثنوى مينوسر : در ذكر مصيبت امام حسين در بحر تقارب .\r\n7 . ليلى و مجنون : به طرز نظامى و امير خسرو .\r\n8 . ديوان قصايد : در حدود بيست و پنج هزار بيت .\r\n9 . گلستان مراد : در مدايح دولتمردان .\r\n10 . بحر البكاء : در سوگ سرور آزادگان جهان حسين بن على ( ع ) .\r\n11 . بدايع الوقايع : در تاريخ وقايع جهان .\r\n12 . طراز البيان : ترجمهء تاريخ ابن خلّكان .\r\n13 . درّة السلطانيه : در تاريخ آل عثمان .\r\n14 . تصحيح ديوان امير معزى .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n15 . مناقب حساميه : در تاريخ حكومت كرمانشاه و كردستان .\r\n16 . قصايد سلطانيه : كه به سال 1337 ه . ق به چاپ رسيده .\r\nسلطانى بنا به گفتهء صاحب حديقه در 1303 وفات يافته . . . و حال آن‌كه مرحوم باقر شاكرى در تذكرهء مختصر شعراى كرمانشاه 1250 را سال ولادت و 1307 را سال وفات سلطانى دانسته‌اند . . . » « 1 »\r\n« بنا به نوشتهء مؤلف مجمع الفصحاء ( ج 4 ، ص 342 تا 350 ) سلطانى داراى تأليفات ديگرى نيز بوده است : نجات الثقلين فى مقتل الحسين ، مثنوى تمثال البديع به وزن مخزن الاسرار ، شكرستان به وزن حديقه ، مثنوى نور اليقين بر وزن رمل ، رسالهء باغستان به شيوهء گلستان ، كتابى در شرح لغات و اشعار فارسى موسوم به گنج‌بادآور ، كتابى در قواعد قافيه و عروض . تذكرهء موسوم به مطلع شعرى در ذكر اشعار معاصرين . « 2 »\r\n\r\nسبك شعرى\r\nسلطانى علاوه بر اشرافى كه بر دواوين شعرا ، فنون ادبى و دقايقى كلامى داشته ، از طبع بسيار توانايى نيز برخوردار بوده و به شيوهء متقدمين طبع‌آزمايى مىكرده و طبعش بيشتر به سبك خراسانى متمايل بوده است .\r\n\r\nدامنهء تأثير آثار عاشورايى\r\nمتأسفانه مثنوى ماتمى ضياء الفرقدين ، مثنوى عاشورايى مينوسر و ديوان قصايد و اشعار او را در اختيار نداريم تا در مورد آنها اظهار نظر كنيم . از مطالبى كه در شرح احوال وى آمده است پيدا است كه محضر او براى شعراى همعصرش مغتنم و وجودش انجمن‌افروز اهل ادب بوده است و مسلما منظومه‌هاى شيواى عاشورايى او با تأثيرات دامنه‌دارى در شعرايى كه با او معاشر بوده‌اند ، همراه بوده است و كسانى كه توفيق مرور اين‌گونه آثار او را داشته‌اند از اين تأثيرپذيريها به دور نمانده‌اند .\r\n\r\nبرگزيدهء آثار عاشورايى\r\nدو بند از تركيب‌بند حسينى او در تذكرهء حديقة الشعراء آمده است كه عينا نقل مىكنيم :\r\n\r\n\r\n","description":"","footnote":"\r\n( 1 ) . باغ هزار گل ، فرشيد يوسفى ، ص 325 .\r\n( 2 ) . حديقة الشعراء ، ج اول ، ص 800 .\r\n","page_name":" 372 ","page_number":372},
  {"content":"\r\n\r\n\r\n1\r\n اين منم بنهاده سر در سجده‌گاه راستين * سوده پيشانى به خاك آستان شاه دين\r\nاين منم چون آسمان خم كرده پشت بندگى * در حريمى كآسمان از حرمتش بوسد زمين\r\nاين منم با زائران ، گرد ضريحى در طواف * كش بود برتر شكوه از كرسى و عرش برين\r\nاين منم بهر زيارت در مقام قرب دوست * با گروه قدسيان عالم بالا ، قرين\r\nاين منم كز فخر بر نه گنبد چرخم عروج * در رواق عرش طاق سبط خير المرسلين\r\nاين منم در منزلت انباز با روح القدس * اين منم در مرتبت همراز با روح الامين\r\nاين منم كز روزگارم بهره ، اقبالى چنان * اين منم كز كردگارم يار ، توفيقى چنين\r\nمورم ، اما دست بر ملك سليمان يافتم * ره چو بر درگاه شاهنشاه ايمان يافتم « 1 » \r\n\r\n2\r\n كيست كش روى ضراعت « 2 » سوى اين درگاه نيست ؟ * و آن كدامين كس كه در كوى تو او را راه نيست ؟\r\nنيست بر روى فقيران بسته هرگز باب تو * باز اگر باب كريمان گاه هست و ، گاه نيست\r\nشرط بذل نعمت ، استحقاق مسكينان بود * ورنه تأخير و قصورى در عطاى شاه نيست\r\nهم ازين معنى ز ( حافظ ) عرضه دارم يك دو بيت * آن‌كه در نظمش ، كس از امثال و از اشباه نيست :\r\n« هرچه هست از قامت ناساز بىاندام ماست * ورنه تشريف تو بر بالاى كس كوتاه نيست\r\nهر كه خواهد گو بيا و ، هر كه خواهد گو برو * كبر و نازِ حاجب و دربان درين درگاه نيست »\r\nطرفه نبود گر به ( سلطانى ) درين نظم متين * قدسيان عالم بالا سرايند : آفرين « 3 » \r\n\r\n27 . وفائى شوشترى ( متوفاى 1303 ه . ق )\r\n\r\nزندگينامه\r\nنامش ملا فتح اللّه تخلص شعرىاش « وفايى » فرزند ملاحسن ، از علما و عرفاى باتقواى سدهء سيزدهم هجرى است . پدرش از علماى بنام زمانهء خود بوده و با مرحوم حاج شيخ جعفر شوشترى\r\n\r\n\r\n","description":"","footnote":"\r\n( 1 ) . همان ، ج اول ، ص 798 .\r\n( 2 ) . ضراعت : تضرع كردن و فروتنى نمودن . ( فرهنگ معين )\r\n( 3 ) . همان ، ص 798 و 799 .\r\n","page_name":" 373 ","page_number":373},
  {"content":"\r\n\r\nمعاصر و معاشر بوده است . نياى بزرگوارش ملا رحيم شوشترى نيز از علماى مورد احترام عصر خود به شمار مىرفته .\r\nدر مقدمهء ديوان چاپى او آمده است :\r\n« . . . وفائى شوشترى به زيارت بيت اللّه الحرام و مدينهء منوره و ائمهء بقيع عليهم السلام نايل و خدمت بسيارى از بزرگان عرفا و فقرا رسيده و از محضر مبارك‌شان كسب فيض نموده و سرانجام خود شاگردانى شايسته و دانشمند تربيت كرده است . وفائى شوشترى با اين كه از اجلهء عرفا و علماى زمان خود بوده و به دقايق و ظرايف فقر و عرفان آگاهى كامل داشته است ، اما به مصداق « العلم حجاب الاكبر » هرگز به معلومات ظاهرى توجه نداشته و تنها به دوستى و محبت مولى الموحدين امير المؤمنين و اولاد معصومين آن حضرت سلام اللّه عليهم اجمعين مباهات مىنموده است . تأليفات او : 1 . ديوان اشعار وفايى شوشترى . 2 . سراج المحتاج در سير و سلوك . 3 . الجبر و الاختيار 4 . اطباق الذهب . 5 . شهاب ثاقب در رد صوفيه به امر آيت اللّه حاج شيخ جعفر مجتهد شوشترى تأليف كرده است . سرانجام اين شاعر و مداح بااخلاص در ماه رجب المرجب 1303 ه . ق دعوت حق را لبيك گفت و در جوار بارگاه ملكوتى اربابش امير المؤمنين ( ع ) به خاك سپرده شد . . . . لازم به تذكر است چون در حاشيهء بعضى از نسخه‌هاى ديوان وفائى شوشترى اشعارى با تخلص ( مداح ) شوشترى به چاپ رسيده است ، اين امر بعضى از بزرگان و صاحبان تذكره را به اشتباه انداخته و آن دو را يكى پنداشته‌اند و حال اين كه مداح شوشترى نامش ميرزا عبد الرسول فرزند ملا عبد اللّه مىباشد . . . . » « 1 »\r\n\r\nسبك شعرى\r\nوفائى شوشترى طبع بسيار توانا و وقادى داشته و در انواع اوزان عروضى خصوصا اوزان مطنطن و دامنه‌دار آثار بسيار پرشور و بديعى را به گنجينهء شعر آيينى در زبان فارسى افزوده كه جلوه‌هاى معرفتى در آنها موج مىزند . وى در سبك عراقى و به سبك بزرگان سخن پارسى طبع‌آزمايى كرده و اين شيوهء بيانى را براى به تصوير كشيدن مفاهيمى كه در ذهن خود داشته برگزيده است .\r\n\r\n\r\n","description":"","footnote":"\r\n( 1 ) . ديوان حاج ملا فتح اللّه شوشترى متخلص به ( وفائى ) به انضمام اشعار ميرزا عبد الرسول مداح شوشترى ، به اهتمام مهدى آصفى ( انتشارات جمهورى ، تهران 1378 ) ، مقدمه .\r\n","page_name":" 374 ","page_number":374},
  {"content":"\r\n\r\n\r\nدامنهء تأثير آثار عاشورايى\r\nوفائى شوشترى از چهره‌هاى ممتاز و شاخص شعر آيينى در سدهء سيزدهم هجرى است ، ولى متأسفانه به جز خواص از اهل ادب ، با آثار او آشنايى چندانى ندارند و نام اين شاعر بااخلاص و تواناى آيينى و آثار منظوم پرشور او را هاله‌اى از گمنامى فرا گرفته است و آن چه از آثار او مورد استفادهء ستايشگران آل اللّه بوده و هست فرازهايى از قصايد پرشور او در مناقب امير مؤمنان ( ع ) مىباشد و مراثى رسا و شيواى او به دست فراموشى سپرده شده است .\r\n\r\nبرگزيدهء آثار عاشورايى\r\nمرحوم وفائى شوشترى داراى آثار ماتمى پرشورى در انواع قالب‌هاى شعرى است و تركيب 23 بندى او نيز در ميان مراثى منظوم وى داراى منزلت خاصى مىباشد . وى در اشعار خود ، از صنعت مبالغه ، فراوان بهره برده است . مثنوى عاشورايى وى ، نمونهء بارز مبالغه و حتى غلوّ است كه نشان از علاقهء فراوان وى به شهيد كربلا دارد . براى تيمّن و تبرّك ، برگزيده‌اى از آثار منظوم عاشورايى او را براى ثبت در اين تذكره انتخاب كرده‌ايم :\r\n\r\nدر حماسهء شهادت حضرت عباس ( ع )\r\n عباس اگر كه دست به شمشير برزند * يك‌باره شعله بر همهء خشك و تر زند\r\nاز تيغ آبدارش اگر يك شراره‌اى * گردد عيان ، به خرمن هستى شرر زند\r\nاز قتل خود خبر نشود تا به روز حشر * بر فرق هر كه تيغ بلا بى خبر زند\r\nاز بس كه هست چابك و چالاك و تند و تيز * شمشير نارسيده به مغفر ، به سر زند !\r\nسازد دو نيم پيكر او ، بىزياد و كم * از خشم هر كرا كه به سر يا كمر زند . . .\r\nگر يك شرر ز شعلهء تيغش رسد به خصم * تا روز حشر نعرهء : هذا السَقَر زند . . .\r\nما را زبان به وصف تو قاصر بود ، ولى * گنجشك قدر همت خود بال و پر زند\r\nتا شد به مدحت تو ( وفائى ) سخن‌سراى * نطقش هزار طعنه به قند و شكر زند\r\nسقا نديدم و نشنيدم به روزگار * از سوز تشنگى ، شررش بر جگر زند « 1 » \r\n\r\n\r\n","description":"","footnote":"\r\n( 1 ) . همان ، ص 77 و 78 .\r\n","page_name":" 375 ","page_number":375},
  {"content":"\r\n\r\n\r\nدر حماسهء جانبازى حضرت على اكبر ( ع )\r\n خواهد اگر به جلوه آن روى منور آورد * آينهء جمال خورشيد ، مكدّر آورد\r\nجز رخ و زلف و قامت معتدلش درين جهان * كس نشنيده سرو را سنبل و گل ، برآورد\r\nبرگذرد به هر زمين با قد و قامتى چنين * تا به قيامت از زمين ، سرو و صنوبر آورد\r\nگيسوى چون كمندش افكنده ز دوش تا كمر * تا به كمند و بند خورشيد به چنبر آورد\r\nوه چه على اكبرى ! آن‌كه چو مهر خاورى * برگذرد ز چرخ ، اگر هى به تكاور آورد\r\nبرگذرد ز چرخ و از سمّ سمند تيزتك * شكل هلال و اختر و ماه مصور آورد\r\nدرگه رزم ، رمحش از رامح چرخ بگذرد * نيزهء او شكست بر گنبد اخضر آورد\r\nالحذر ! الحذر ! به گردون رسد از نبرد او * بانگ امان و الامان ، گوش جهان كر آورد\r\nالعجل ! العجل ! ز تيغش به قتال دشمنان * قابض روح را در آن مرحله مضطر آورد . . .\r\nدر صف كارزار با شوكت و سطوت نبى * بر همه ظاهر و عيان صولت حيدر آورد\r\nشور شهادتش به سر بود و گرنه كى توان * تيغ به تاركش فرو منقذ كافر آورد ؟\r\nبهر طراز نيزه مىخواست كه بر سر سنان * كاكل غرقه خون و ، آن جعد معنبر آورد\r\nخواهد اگر رقم كند قصهء تشنه كامىاش * كلك ( وفائى ) از غمش شعلهء آذر آورد « 1 » \r\n\r\nتركيب‌بند عاشورايى\r\n\r\n1\r\n در كربلا چو محشر كبرى شد آشكار * گشتند دوزخى و بهشتى به هم دچار\r\nبودند خيل دوزخى آن روز شادكام * اما بهشتيان ، همه لب‌تشنه و فكار\r\nاهل بهشت را جگر از قحط آب ، آب * در كام اهل دوزخ و نار ، آب خوشگوار\r\nآن ساقيان كوثر و آن شافعان حشر * گشتند تشنه ، طعمهء شمشير آبدار\r\nآتش به خيمه‌گاه زدند ، اين روا نبود * كز دوزخى به كاخ بهشتى فتد شرار . . .\r\nزينب چو ديد پيكر صد پارهء حسين * غلتان به خاك ماريه با قلب داغدار . . .\r\nاز سوز دل به آن تن بىسر خطاب كرد * نوعى ، كه زد به خرمن هفت آسمان شرار \r\n\r\n\r\n","description":"","footnote":"\r\n( 1 ) . همان ، ص 78 و 79 .\r\n","page_name":" 376 ","page_number":376},
  {"content":"\r\n\r\n گفتا : تويى برادر زينب ، تويى حسين ؟ ! * آيا تويى كه از تو مرا بود اعتبار ؟ . . .\r\nپس روى خويش سوى نجف كرد و ، باز گفت * كاى باب تاجدار من ! اى شير كردگار !\r\nآخر مگر نه ما همه ، ذريهء توايم * در چنگ خصم همچو اسيران زنگبار ؟\r\nآخر مگر نه اين تن بىسر حسين توست ؟ * كافتاده پاره پاره درين دشت فتنه‌بار\r\nيك دم بزن به قايمهء ذو الفقار دست * بركش پى تلافى ، ازين قوم دون دمار\r\nدر نظم و نثر مرثيه‌ات گر مدد كنند * مزدت همين بس است ( وفائى ) ! به روزگار « 1 » \r\n\r\n2\r\n ميزان حسن و عشق چو با هم قرين فتاد * سهم بلاى او به امام مبين فتاد\r\nعشقش عنان كشيد ز يثرب به كربلا * كوشيد تا كه كار به عين اليقين فتاد\r\nدر دشت عشق تاخت سمند آن قدر كه كار * از عشق درگذشت و ، به عشق‌آفرين فتاد\r\nاز تاب تشنه‌كامى اطفال شد چنان * كز تاب ، پيچ و تاب به حبل المتين فتاد\r\nاو را چو سنگ كين ز جفا بر جبين زدند * از بهر سجده ، شكركنان بر زمين فتاد\r\nساكن شد آسمان و ، زمين گشت بىسكون * از زين چو بر زمين شه دنيا و دين فتاد . . .\r\nاز كينه گشت سر به سر نيزه‌اش بلند * عريان به خاك آن بدن نازنين فتاد\r\nخاتم برفت از كفش آن سان كه جبرييل * برزد فغان : ز دست سليمان ، نگين فتاد . . .\r\nيك سر ، حريم او چو اسيران زنگبار * هريك چو آفتاب به جمّازه‌اى سوار « 2 » \r\n\r\n5\r\n بر زخمهاى پيكرت ار اشك مرهم است * پس گريه تا به حشر بر آن زخمها ، كم است\r\nز آن ناوكى كه بر دلت آمد ز شست كين * خون دل از دو ديده روانم دمادم است\r\nز آن تيغ كين به فرق تو ، تا حشر خاك غم * بر فرق ما همين نه ، كه بر فرق عالم است\r\nاز پيچ و تاب تشنگىات بر لب فرات * چشم جهانيان همه چون دجله و يم است \r\n\r\n\r\n","description":"","footnote":"\r\n( 1 ) . اين بند ، فاقد بيت رابط است . ر ك : همان ، ص 129 و 130 .\r\n( 2 ) . همان ، ص 130 .\r\n","page_name":" 377 ","page_number":377},
  {"content":"\r\n\r\n تنها همين فرات نشد از خجالت ، آب * از روى تو فرو به زمين رفته ، زمزم است\r\nاى تشنه‌اى كه از اثر اشك ماتمت * تا روز حشر ، گلشن دين سبز و خرم است\r\nپيش مصيبت تو ، مصيبات روزگار * بر ممكنات ، جمله چو دريا و شبنم است\r\nاز بس مصيبت تو عظيم اوفتاده است * نام تو و شكسته دلى هردو با هم است . . .\r\nشادى به ما همين نه محرم حرام كرد * هر مه به ياد روى تو ما را محرم است\r\nگويند : در بهشت برين ، جاى گريه نيست * گر نيست گريه بر تو ، مرا جاى ماتم است\r\nهر جا كه ماتمت بود ، آنجا بهشت ماست * جايى كه نيست ماتمت ، آنجا جهنم است\r\nعهدى كه با تو بسته ( وفايى ) به عهد خويش * صد شكر كز وفاى تو آن عهد ، محكم است\r\nبر عهدهء وفاى تو باشد اميدوار * كآيى ز لطف بر سر او ، گاه احتضار \r\n\r\n8\r\n چون شهسوار عشق به دشت بلا رسيد * بر وى ز دوست تهنيت و مرحبا رسيد\r\nكرد از نشاط ، هر وله با يك جهان صفا * از مروهء وفا چو به كوى صفا رسيد\r\nتذكار عهد پيش و ، بلاى الست شد * آمد بشارتش كه : زمان وفا ، رسيد\r\nچون در ازل به جان تو خريدار ما شدى * اكنون بيا كه وقت اداى بها رسيد\r\nما خود به عهد ، ثابت و بر وعده ، صادقيم * با جان شتاب كن كه زمان لقا رسيد\r\nسبقت گرفت عشق تو چون بر « بدا » ى ما * جان ده به كام دل ، كه نخواهد « بدا » رسيد . . .\r\nبشكفت غنچهء دلش از شوق همچو گل * از گلشن وفا چو به وى اين ندا رسيد\r\nخون از زمين به جوش و ، به گردون شدى خروش * بر روى خاك تيره چو خون خدا رسيد . . .\r\nدلهاى اهل بيت در آن سرزمين شكست * چون كشتى نجات به درياى خون نشست « 1 » \r\n\r\n11\r\n اى خاك كربلا ! تو بهشت برين شدى * ز آن رو كه جاى خسرو دنيا و دين شدى\r\nنازى اگر به كعبه و ، بالى اگر به عرش * زيبد ، چو جاى آن بدن نازنين شدى \r\n\r\n\r\n","description":"","footnote":"\r\n( 1 ) . همان ، ص 135 و 136 .\r\n","page_name":" 378 ","page_number":378},
  {"content":"\r\n\r\n هستى زمين و ، قدر تو از آسمان گذشت * يا حبّذا ! زمين كه به از هر زمين شدى\r\nخوابيده بس كه سبزخطان در تو گلعذار * يك باغ پر ز نسترن و ياسمين شدى\r\nاز نافه‌هاى خون ز غزالان هاشمى * باللّه خطاست گويمت ار مشك چين شدى\r\nجان جهان چو در تو نهان شد به روزگار * ز آن جان پاك ، منظر جان‌آفرين شدى\r\nبگزيده جاى در تو چو آن شاهباز عرش * تا روز حشر ، مهبد روح الامين شدى\r\nپنهان چو شد پناه خلايق به كوى تو * ز آن شد كه كعبهء دل اهل يقين شدى\r\nخورشيد اگر كند ز تو پيوسته كسب نور * ز آن رو بود كه مطلع انوار دين شدى\r\nبوى بهشت از تو رسد بر مشام جان * اى خاك تا به نكهت سيبش قرين شدى\r\nاز عرش چون فتاده به فرش تو گوشوار * زيبد اگر به چرخ زنى چتر افتخار « 1 » \r\n\r\n18\r\n آن كشته‌اى كه نيست جزايى براى او * غير از خداى او كه بود خونبهاى او ؟\r\nآن كشته‌اى كه حيدر و زهرا و مصطفى * دارند صبح و شام به جنت عزاى او\r\nآن كشته‌اى كه شمه‌اى از شرح ماتمش * خواند از براى موسى عمران ، خداى او\r\nآن كشته‌اى كه ساخت خداوند كردگار * سر تا به سر جهان همه ماتمسراى او\r\nآن كشتهء جفا كه جز او هيچ كشته‌اى * هرگز نشد جدا سر او از قفاى او . . .\r\nاز سر چو شد عمامه و ، از دوش او ردا * گرديد كبرياى خدا ، رداى او\r\nكاش آن زمان كه در ره جانان شد او فدا * جان جهانيان همه مىشد فداى او . . .\r\nمعراج اولش : سر دوش پيمبر است « 2 » * معراج آخرش : زِ هر انديشه برتر است \r\n\r\n\r\n","description":"","footnote":"\r\n( 1 ) . همان ، ص 138 .\r\n( 2 ) . بندهاى : ششم ، دهم ، دوازدهم و سيزدهم اين تركيب‌بند عاشورايى داراى اوزان عروضى ديگرند و به نظر مىرسد كه اصل اين تركيب ، در نوزده بند بوده و بعدا به هنگام چاپ ديوان اشعار وفائى شوشترى اين چهار بند را اشتباها جزئى از آن تركيب‌بند به حساب آورده‌اند .\r\n","page_name":" 379 ","page_number":379},
  {"content":"\r\n\r\n\r\n28 . روشن اردستانى اصفهانى ( ف 1305 ه . ق )\r\n\r\nزندگينامه\r\nملا محمد صادق ( روشن ) اردستانى فرزند محمد طاهر از شعراى بلندپايهء دورهء ناصرى است . رضا قلى خان هدايت در شرح احوال او مىنگارد :\r\n« روشن اصفهانى ، اسمش ملا محمد صادق و از معارف شعراى معاصرين است . به قدر كفاف تحصيل اخلاق و اوصاف پسنديده كرده ، مردى عاشق‌پيشه ، صافىانديشه ، باذوق و صفاست و خاطرش مايل به صحبت فضلا و عرفاست . از فنون حرفت به مكسب وراقى ميل كرده و در صحافى با قدرتى وافى است » ، وفات روشن را به سال 1305 ق نوشته‌اند . « 1 »\r\n\r\nسبك شعرى روشن اردستانى\r\nروشن اردستانى ، شيوهء بيانى خود را وامدار سبك عراقى است و غزليات پرشور و شيواى او را نه تنها بايد در شمار بهترين غزليات دورهء قاجاريه به حساب آورد بلكه برخى از غزليات او در زمرهء بهترين غزليات زبان فارسى است . براى نمونه به اين غزل او توجه كنيد :\r\n به در كعبه ، سحرگه من و دل دست زديم * به اميدى كه درين خانه كسى هست ، زديم\r\nلاجرم دست ارادت به در پير مغان * خادم كعبه چو در بر رخ ما بست زديم\r\nتا نگيرند پى خون كسى دامن‌مان * خويش را ، بر صف پرهيزكنان مست زديم\r\nسنگ بر شيشهء تقوا و ، قدح از كف دوست * لب ساقى به لب جام چو پيوست ، زديم\r\nزير و بالا همه چون جلوه‌گه طلعت اوست * گه سراپرده به بالا و گهى پست زديم\r\nفال بىدولتى و ، قرعهء بدبختى خويش * رشتهء الفت ما دوست چو بگسست ، زديم\r\nآسمان كرد سيه روز و پريشان ما را * كه چرا در خم گيسوى بتان دست زديم ؟\r\nبندهء سرو چو از راه تو برخاست شديم * گردن شمع چو در پيش تو بنشست زديم\r\nمن و ( روشن ) اگر از خويش نرسيتم ، ولى * دست در دامن آن كس كه ز خود رست زديم « 2 » \r\n\r\n\r\n","description":"","footnote":"\r\n( 1 ) . مجمع الفصحاء ، ج 4 ، ص 322 ؛ حديقة الشعراء ، ج 1 ، ص 691 - 692 ؛ ديوان روشن اردستانى ، به كوشش احمد كرمى ( تهران ، نشريات ما ، بىتا ) ص 3 و 4 .\r\n( 2 ) . همان ، ص 6 .\r\n","page_name":" 380 ","page_number":380},
  {"content":"\r\n\r\n\r\nدامنهء تأثير آثار عاشورايى\r\nمتأسفانه روشن اردستانى همانند تنى چند از شعراى نامدار دورهء قاجاريه كه به خاطر آزادگى و مناعت طبع حاضر به مداحى سلاطين قاجار نشده‌اند ، در هاله‌اى گمنامى قرار گرفته و اغلب تذكره‌نويسان اين دوره از پرداختن به شرح احوال و آثار او خوددارى كرده‌اند ، ولى جاذبه‌هاى شعرى روشن اردستانى به حدى است كه خواص اهل ادب با چشم احترام به وى مىنگرند و شيفتگان ادب عاشورا نيز از ديرباز با اشعار پرشور و بلند عاشورايى او ارتباطى تنگاتنگ دارند .\r\n\r\nبرگزيدهء آثار عاشورايى\r\nروشن اردستانى علاوه بر اشعار بلند آيينى كه در مناقب حضرات معصومين عليهم السلام دارد ، آثار او در قلمرو شعر عاشورا از بهترين و پرشورترين آثار ماتمى در زبان فارسى به شمار مىرود .\r\nتركيب 27 بندى او در مراثى سالار شهيدان و شهداى كربلا كه هر بند آن داراى يازده بيت است در شمار شيواترين و موفق‌ترين تركيب‌بندهاى عاشورايى است ، علاوه بر آن تركيب‌بند ماتمى ديگرى دارد در 13 بند به استقبال از محتشم كاشانى و چند قصيده و مثنوى عاشورايى ديگر كه هر كدام از منزلت ادبى خاصى برخوردارند و ما به نقل نمونه‌هايى از آثار عاشورايى اين شاعر بزرگ آيينى در سدهء سيزدهم بسنده مىكنيم :\r\n شاهى كه برگزيده ز كونين داورش * بر صدر قدر كرده به عزت مصدّرش\r\nدر عهد مهد ، خدمت او كرده جبرئيل * پرورده در كنار به حرمت پيمبرش\r\nبيرون ز درك و وهم و گمان است طينتش * خارج ز بحر كون و مكان است گوهرش\r\nفردوس ، قلعه‌اى است ز شاداب گلشنش * كونين ، بقعه‌اى است ز آباد كشورش\r\nبحرى است جاه او ، كه بود عرش ساحلش * فلكى است قدر او ، كه بود چرخ لنگرش\r\nفرسوده قبه‌اى بود از خرگه جلال * اين گوى تابناك منير مدوّرش . . .\r\nدر به دو آفرينش عالم كه امر كن * مىبست نقش گنبد نه توى اخضرش\r\nدست قضا به خامهء قدرت نوشته بود * توقيع « سيد الشهدايى » به محضرش . . .\r\nپيوسته مىكشيد در آغوش ، احمدش * همواره مىمكيد لب روحپرورش\r\nمىگفت : از من است حسين و ، من از حسين * مىداد بوسه بر لب و دندان ، مكررش . . .\r\nهر روزه بهر كسب شرف ، قدسيان عرش * گردند گرد قبه به سان كبوترش \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n خواندند از براى هدايت به سوى خويش * گمراه كوفيان ستمكار ابترش\r\nدر رفتن به كوفه ، نمودند ناگزير * از نامه‌هاى محكم بيحد و بيمرش . . .\r\nآورد از مدينه چو رو در ديارشان * بستند راه رجعت و ، خستند خاطرش ! . . .\r\nجويد به هردو كون ، توسل به آن جناب * ( روشن ) كه هست نامه ز قطران سيه‌ترش\r\nدارد اميد آن‌كه رهاند ز فيض عام * از تنگناى دوزخ و سوزنده آذرش « 1 » \r\n\r\nپنجمين بند از تركيب 27 بندى او\r\n اى اشك و آه ! نوبت امداد و يارى است * اى ناله ! وقت نوحه و فرياد و زارى است\r\nاى ديده ! خون ببار كه گاه گرستن است * اى سينه ! چاك شو كه گه سوگوارى است\r\nاى جان ! به لب نيامده‌اى ، انتظار چيست ؟ ! * وقت درنگ نيست ، گه بيقرارى است\r\nاى دل ! هنوز خون نشدى ، غيرتت كجاست ؟ ! * اين درد را كه گفت : دوا ، بردبارى است ؟ !\r\nتنها برهنه ماند و نگفتى : چه ذلت است ؟ ! * سرها به نيزه رفت و نپرسى : چه خوارى است ؟ !\r\nهنگامهء عزاى جگر گوشهء رسول * شد گرم و ، اشك از مژهء خلق جارى است\r\nآفاق ، از مصايب او مىدهد خبر * حاجت كجا دگر به مصيبت نگارى است ؟\r\nزخم خدنگ ماتم مظلوم كربلا * مرهم‌پذير نيست ، كه بسيار كارى است\r\nهر ديده‌اى كه از غم او اشكبار نيست * روز جزا ، ذخيرهء او : شرمسارى است\r\nماه محرم است و ، بهار مصيبت است * بازت مگر به كار عزا انتظارى است ؟\r\nبرخيز و ساز قافلهء اشك و آه كن * وز دود آه ، روى جهان را سياه كن « 2 » \r\n\r\n9\r\n بستند چون به سرور دين رهگذارها * كافر پيادگان و ، ستمگر سوارها\r\nآمادهء شهيد شدن گشت و ، بازكرد * از پشت اشتران سبك سير ، بارها\r\nپس خيمه‌ها زدند به پهلوى يك دگر * شد هر يكى : قرارگه بيقرارها\r\nانصار حق ، ستاده در اطراف خيمه‌گه * مانند سروها به لب جويبارها \r\n\r\n\r\n","description":"","footnote":"\r\n( 1 ) . همان ، ص 519 تا 523 .\r\n( 2 ) . همان ، ص 574 و 575 .\r\n","page_name":" 382 ","page_number":382},
  {"content":"\r\n\r\n گفتا به همرهان كه : درين دشت فتنه‌خيز * از خون من شكفته شود لاله‌زارها\r\nهركس كه نيست مرد شهادت ، برون برد * رخت حيات خويش ازين گير و دارها\r\nبىغيرتان ، نموده بر آن شهريار پشت * كردند رو به جانب شهر و ديارها\r\nيك يك ، شكسته بيعت و برتافته عنان * تازان به دشتها و ، گريزان به غارها\r\nتن‌پروران ، طريق سلامت گرفته پيش * ماندند گرد سرور دين ، جان‌نثارها\r\nشد آتش قتال ، فروزان و اندر آن * شمشيرها زبانه زنان چون شرارها\r\nقربانيان چو عازم قربان شدن ، شدند * هريك براى دادن جان ، قرعه‌اى زدند \r\n\r\n11\r\n آمد چو سوى معركه آن شير ذو الجلال * شد جلوه‌گاه نور خدا ، عرصهء جدال\r\nز آن پيش كز نيام برآرد زبان تيغ * رفت اين حديث بر لب او با زبان حال\r\nكاى كوفيان كافر و ، اى شاميان شوم ! * تا كى فشرده‌ايد قدم در ره ضلال ؟\r\nداريد بر نبى اگر اى قوم ! اعتقاد * ماييم در زمانه نبى را عيال و آل\r\nآب حلال گشته به ما ، از چه رو حرام ؟ * گرديده خون ما به شما از چه رو حلال ؟\r\nباز و گشاد و بست زبان ، تيغ بركشيد * نشنيد چون جوابى از ايشان درين سؤال\r\nاز برق تيغ و ، حملهء آن شير بچه گشت * يك سرزمين ماريه از كشته مال مال\r\nآخر ز تشنه‌كامى و ، سنگينى زره * يك‌باره تنگ گشت بر او ، عرصهء مجال\r\nآورد رو به سوى پدر با دهان خشك * وز چشم تر فشاند به رخ رشتهء لئال\r\nحال پسر چو شاه شهيدان نظاره كرد * با صد هزار انده و رنج و غم و ملال\r\nمانند جان كشيد در آغوش محكمش * بنهاد بر لبش لب و ، در كام خاتمش « 1 » \r\n\r\n16\r\n گفت : اى گزيده از همه عالم ، خداىتان * بالاى عرش ، برشده صيتِ وفاىتان\r\nاز رحمت خداى جهان گشت بىنصيب * سنگين‌دلى كه كشت به تيغ جفاىتان \r\n\r\n\r\n","description":"","footnote":"\r\n( 1 ) . همان ، ص 579 .\r\n","page_name":" 383 ","page_number":383},
  {"content":"\r\n\r\n خوردند دشمنان خدا خون‌تان ، ولى * باشد خداىتان به خدا خونبهاىتان\r\nلب‌تشنه كشت دشمن و ، جارى نمود دوست * صد جوى خون ز چشمهء چشم از براىتان\r\nزين غم كه مانده پيكرتان بىكفن به خاك * چاك است جيب عالميان در عزاىتان\r\nداديد بر قضاى الهى رضا و ، داد * خطى قضا كه سرنكشد از رضاىتان\r\nگرديده در عداوت من دشمنان دلير * تا روزگار ساخته از من جداىتان\r\nجان مىرود ز پيكرم ، اما نمىرود * از خاطرم : محبت و ، از سر : هواىتان\r\nكرديد ترك جان و ، گذشتيد از جهان * بادا جهان و جان جهانى فداىتان\r\nتنها نمىگذارم‌تان اندرين سفر * مىآيم از طريق وفا ، از قفاىتان\r\nبا كشتگان نمود چو اين گفتگو تمام * با سوز دل به اهل وطن داد اين پيام « 1 » \r\n\r\n19\r\n چون بر زمين قرار ز زين ، شاه دين گرفت * عرش برين ، قرار به روى زمين گرفت\r\nنمرود عهد خويش كه بادا عذاب بيش ! * خنجر به قصد قتل جهان‌آفرين گرفت\r\nگم كرد در سپهر چهارم ، ره آفتاب * تا راه قتلگاه به پيش آن لعين گرفت\r\nبالا چو كرد از پى آن كار ، آستين * روح الامين ز شرم به رخ آستين گرفت\r\nديوانه گشت عالم و ، انگشت بر دهان * پير خرد ازين عمل سهمگين گرفت\r\nبر حلق شه چو دشنهء فولاد ، بوسه داد * جا در ميان جان رسول امين گرفت\r\nاز تن جدا نمود سر مهر افسرش * ديگر چه گويمت كه چنان يا چنين گرفت\r\nسلطان دين چو با جگر تشنه جان سپرد * آتش ز غصه در دل ماء معين گرفت\r\nپيكان آه پردگيان شه انام * از خيمه‌گاه ، راه سپهر برين گرفت\r\nشد قيرگون چو روى جهان از ظلام شب * اهريمنى ز دست سليمان ، نگين گرفت\r\nانگشترى ، همين نه به سوداى دوست داد * انگشت نيز بر سر انگشترى نهاد ؟ « 2 » \r\n\r\n\r\n","description":"","footnote":"\r\n( 1 ) . همان ، ص 583 .\r\n( 2 ) . همان ، ص 585 و 586 .\r\n","page_name":" 384 ","page_number":384},
  {"content":"\r\n\r\n\r\n21\r\n اى روزگار ! خانهء ظلمت خراب باد ! * رويت سياه و تيره چو پرّ غراب باد !\r\nاركان دين چو از ستمت گشت منقلب * دايم ، مدار كار تو بر انقلاب باد !\r\nآتش چو در سرادق سلطان دين زدى * كارت هميشه سوختن و التهاب باد !\r\nاز گردشت چو زورق آل على شكست * بنياد هستى تو چو كشتى بر آب باد !\r\nآلوده‌اى به خون خدا دست و آستين * دستت ز خون ديده دمادم خضاب باد !\r\nكرده به اهل بيت نبى ، ظلم بيحساب * شرمت ز روى شافع يوم الحساب باد !\r\nكشتى كنار آب روان تشنه‌كام‌شان * خشكيده باد نهرت و ، رودت سراب باد !\r\nكندى ز باد حادثه بنيادشان ز جاى * بنيادت از هجوم « 1 » حوادث خراب باد !\r\nدادى عزيز فاطمه را جاى بر تراب * خصم تو : مصطفى و ، عدو : بو تراب باد !\r\nبردى به كوفه ، پردگيانش چو بىحجاب * پيوسته آفتاب و مهت در حجاب باد !\r\nگرديد جسم جان جهان از تو بىروان * هم خسته باد جسمت و ، هم آتشت به جان ! « 2 » \r\n\r\n27\r\n ( روشن ) ! بس است ، دم دگر از اين خبر مزن * بگذار اين حديث و به عالم شرر مزن\r\nافلاك را ، ز نالهء آتش‌فشان مسوز * آفاق را ، به يك دگر از چشم تر مزن\r\nچندين نمك به زخم سماواتيان مپاش * آتش به جان جن و بشر اين قدر مزن\r\nجارى ز چشم مستمعان گشت جوى خون * زين بيش بر جراحت‌شان نيشتر « 3 » مزن\r\nدشمن به دوستان خدا كرد هرچه خواست * تهمت به روزگار و قضا و قدر مزن\r\nديگر مگو كه : سوخت عدو خيمه‌گاه‌شان * بر جان خلق ، آتش ازين بيشتر مزن\r\nديگر مگو چه كرد عبيد اللّه زياد ؟ * بگذر ز كوفه ، گام در آن بوم و بر مزن\r\nاز چوب خيزران و لب شاه دين مپرس * حرف از سر بريده و از طشت زر مزن \r\n\r\n\r\n","description":"","footnote":"\r\n( 1 ) . در متن به جاى اين كلمه ، ( بهشت ) آمده بود كه تصحيح قياسى شد .\r\n( 2 ) . همان ، ص 587 و 588 .\r\n( 3 ) . در متن ( پيشتر ) آمده بود كه تصحيح قياسى شد .\r\n","page_name":" 385 ","page_number":385},
  {"content":"\r\n\r\n طرح تنور خولى بىآبرو مريز * آتش ازين مكالمه بر خشك و تر مزن\r\nبنياد صبر تعزيه‌داران ز جا مبر * يعنى : دم از خرابهء بىبام و در مزن\r\nچون عاجزى ز نوحه‌سرايى ، خموش باش * بربند لب گفتن و ، يك چند گوش باش « 1 » \r\n\r\nبند ششم از تركيب دوازده‌بندى\r\n صدر امم به خاك چو از صدر زين رسيد * از خاكيان خروش به عرش برين رسيد\r\nشد منقلب زمانه و ، شد مضطرب زمان * تا تير كين به قلب امام مبين رسيد\r\nگرديد كه آفرينش از آن تيره گشت و تار * ز آن سرزمين به عرش جهان‌آفرين رسيد\r\nدستار عقل ، از سر روح القدس فتاد * تا پيكر مقدس او بر زمين رسيد\r\nسيلاب اشك ، خاست ز چشم جهانيان * توفان آن به عيسى گردون نشين رسيد\r\nدست ستم ز بس كه شد از شش جهت بلند * زين خاك توده بر فلك هفتمين رسيد\r\nتاريك گشت روى جهان از غبار كفر * خنجر چو بر گلوى خداوند دين رسيد\r\nكفر يزيد داشت اگر شبهه‌اى ، ازو * سرزد چو اين عمل ، به كمال يقين رسيد\r\nدشوار شد تحمل بار امانتش * آن دم كه اين خبر به رسول امين رسيد\r\nاز هم گسست رشتهء تأليف كاينات * تا كار شاه بر نفس واپسين رسيد\r\nصاحب عزا چو هست خداوند ذو الجلال * طوبى كسى كه نيست دلش خالى از ملال « 2 » \r\n\r\n13\r\n ( روشن ) ! بس است ، عالم امكان خراب شد * جارى ز چشم عالميان ، خون ناب شد\r\n( روشن ) ! بس است ، گريه گلوى جهان گرفت * جانها به لب رسيد و ، جگرها كباب شد\r\n( روشن ) ! بس است ، بر فلك افتاد رخنه‌ها * پيكان آه بس كه بر اين نه حجاب شد\r\n( روشن ) ! بس است ، از اثر دود آه خلق * تاريك ، روى ماه و رخ آفتاب شد\r\n( روشن ) ! بس است ، شعلهء اين برق جانگداز * سرمايه‌سوز زندگى شيخ و شاب شد\r\n( روشن ) ! بس است ، دل سخنت سنگ را گداخت * فولاد را جگر ز رثاى تو آب شد \r\n\r\n\r\n","description":"","footnote":"\r\n( 1 ) . همان ، ص 592 .\r\n( 2 ) . همان ، ص 597 .\r\n","page_name":" 386 ","page_number":386},
  {"content":"\r\n\r\n ( روشن ) ! بس است بس كه ز دلها خروش خاست * اين طشت باژگونه پر از انقلاب شد\r\n( روشن ) ! بس است ، سوز دل و آب ديده‌ات * نيكوترين ذخيرهء روز حساب شد\r\n( روشن ) ! بس است ، بر سر اولاد بو البشر * خاك ، از شهادت خلف بو تراب شد\r\n( روشن ) ! بس است ، از غم آن شاه تشنه‌لب * صحرا ، گرفت آتش و دريا ، سراب شد\r\nظلمى چنين ، زمانه به كس پيش « 1 » ازين نكرد * ديگر جفا نداشت ، از آن بيش ازين نكرد « 2 » \r\n\r\nقصيدهء عاشورايى\r\n فلك ! اين قوم كه زد غوطه به خون محرم‌شان * مىزنى زخم ستم چند به دل هر دم‌شان ؟\r\nبانوان حرمى را كه ملك محرم نيست * مىبرى خوار چرا در بر نامحرم‌شان ؟\r\nگشته مهمان ز جفاى تو به آب دم تيغ ! * خسروانى كه طفيلى است همه عالم‌شان\r\nتشنهء آب فرات‌اند ز جور تو و ، هست * تشنهء خاك قدمگاه به جان زمزم‌شان\r\nآه از حسرت اين سلسله ! كز جور يزيد * بست از كينه به يك رشته عدو محكم‌شان\r\nزد قضا عقدهء غم بر دل زهراى بتول * از پريشانى گيسوى خم اندر خم‌شان\r\nپسران پدرش را چون به خون زينب زار * غوطه‌ور ديد در آن دشت ز بيش و كم‌شان\r\nبرد با خود به سر نعش برادر به خروش * كودكان را ، همه با نالهء زير و بم‌شان\r\nگفت : اينك ز برت مىروم و ، با دل ريش * دختران را ، كه نبينم پس ازين خرم‌شان\r\nمىبرم همره‌شان از سر نعش تو به شام * عمر كو تا به سر خاك تو بازآرم‌شان\r\nاز عطش گشته اگرچه لب‌شان خشك ، ولى * ديده‌اى هست ز بيداد فلك پرنم‌شان\r\nنوجوانان كه در اطراف تو غلتيده به خون * تا قيامت نرود از دل تنگم غم‌شان\r\nتا دگر با دل‌شان سيل سرشكم چه كند ؟ * گلرخانى كه شد آزرده ، تن از شبنم‌شان\r\nخفته احباب تو با پيكر صد چاك به خاك * فرصتم نيست كه بر زخم نهم مرهم‌شان\r\nوه كه اين كوردلان چشم كنيزى دارند * از حريمى كه بود جاريهء مريم‌شان !\r\nنتوان كرد بيان حال گروهى ( روشن ) ! * كآسمان ، جامه سيه ساخته در ماتم‌شان « 3 » \r\n\r\n\r\n","description":"","footnote":"\r\n( 1 ) . در متن كلمهء ( بيش ) آمده كه تصحيح قياسى شد .\r\n( 2 ) . همان ، ص 602 و 603 .\r\n( 3 ) . همان ، ص 616 - 617 .\r\n","page_name":" 387 ","page_number":387},
  {"content":"\r\n\r\n\r\n29 . عنقاى اصفهانى ( 1260 - 1308 )\r\n\r\nزندگينامه\r\nنامش ميرزا محمد حسين ، تخلص شعرىاش « عنقا » ملقب به ملك الشعرا و زادگاهش اصفهان و بزرگ‌ترين فرزند هماى شيرازى از شعراى پرآوازهء سدهء سيزدهم هجرى است و طرب اصفهانى و سُهاى اصفهانى دو برادر اويند .\r\nعنقا در محضر پدر اديب و دانشمندش ( هما ) به تحصيل علوم و فنون و خوشنويسى پرداخت و به خاطر طبع آزاده و خصلت درويشى و وسعت مشربى كه داشت ، غالبا با شعرا و عرفا و اهل سير و سلوك و قلندران معاشر بود و از مردم دو رنگ و ظاهرپرست و دنيادار پرهيز مىكرد .\r\nشادروان استاد جلال الدين همايى ( سنا ) در مقدمهء برگزيدهء ديوان سه شاعر اصفهان شرح مبسوطى دربارهء او نگاشته‌اند .\r\n\r\nسبك شعرى عنقاى اصفهانى\r\nطبع عنقاى اصفهانى در قصيده متأثر از شيوه متقدمين بوده و غالبا در سبك خراسانى طبع آزمايى مىكرده ولى در غزل و مراثى به سبك عراقى متمايل بوده است . آثار منظوم وى از رسايى و شيوايى و ساختار محكم لفظى و غناى محتوايى برخوردار مىباشد .\r\n\r\nدامنه تأثير آثار عاشورايى عنقاى اصفهانى\r\nدر سده سيزدهم هجرى شعراى آيينى بسيارى به آفرينش آثار منظوم عاشورايى پرداخته‌اند كه نام و ياد آنان براى هميشه در خاطر شيفتگان ادب عاشورا زنده خواهد ماند و عنقاى اصفهانى در زمره اين شاعران آيينى است . همت تحسين‌برانگيز اين شاعران و رويكرد جدى آنان به احياى فرهنگ عاشورا موجبات استمرار روند تكاملى شعر عاشورا را در قلمرو زبان فارسى فراهم آورده است .\r\n\r\nبرگزيده آثار عاشورايى عنقاى اصفهانى\r\nشادروان استاد جلال الدين همايى ( سنا ) برگزيده‌اى از آثار منظوم عنقاى اصفهانى را به همراه آثار دو تن ديگر از شعراى اصفهان در يك مجموعه ارايه كرده‌اند و ما به نقل منتخبى از آثار ماتمى عنقا براى ثبت در اين تذكره بسنده مىكنيم :\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nغزل مرثيه كربلا\r\n اى باد صبا ! نافه گشا بلكه تو باشى * پيغامبر كرب و بلا بلكه تو باشى\r\nبر گونه ، به خمِ زلف على اكبر ناشاد * غارتگر چين ، شور ختا بلكه تو باشى\r\nبا شبه پيمبر - على اكبر شه دين گفت : * مقصود خدا از شهدا بلكه تو باشى\r\nجامى است لباب ز بلا ، وز كف ساقى * نوشنده آن جام بلا بلكه تو باشى\r\nليلا به خم زلف على دست زد و گفت : سر حلقه ارباب وفا بلكه تو باشى * با شور حسينى به نوا گفت سكينه :\r\nكاى عمه ! پناه اسرا بلكه تو باشى * در كرب و بلا گفت به شاه شهدا ، عشق :\r\nدر مرتبه ، شاه شهدا بلكه تو باشى * گفتا به جوابش شه بىيار كه : اى عشق !\r\nدر كوى وفا ، راهنما بلكه تو باشى * هر شب ز غمت ناله و فرياد برآريم\r\nفريادرس روز جزا بلكه تو باشى * در ماتمت امروز همى زار بناليم\r\nفرداى جزا ، شافع ما بلكه تو باشى * ( عنقا ) ! بسرا نوحه دلسوز جگركاه\r\nمقبول حسين از شعرا ، بلكه تو باشى « 1 » \r\n\r\nمرثيه شهداى كربلا\r\n آمد محرم و باز چون ابر نوبهارى * از چشم مردمان شد سيل سرشك جارى\r\nجاى سرشك ، توفان آن به كنيم جارى * از ديده بر شهيدان چون ابر نوبهارى\r\nبر حال سوگواران ، خون جگر چو باران * آن به چو غمگساران اى دل ! ز ديده بارى\r\nدلهاى داغداران اى باغبان ! به ياد آر * در ساحت گلستان گر لاله‌اى بكارى\r\nاى باد عنبرين‌بو ! مجروح قاسم و ، تو * از نافه‌هاى آهو در جيب مشك دارى ؟ !\r\nبا اكبر دلارا با ناله گفت ليلا : * تو در ميان اعدا چون گل ميان خارى\r\nدر كربلا گذر كن ، بر قتلگه نظر كن * رو ترك جان و سر كن كاين است شرط يارى\r\nبر گنج علم يزدان بنشست شمر و ، برخاست * از اهل بيت اطهار ، افغان و آه و زارى\r\nدر خاك و خون سكينه غلتان چو ديد شه را * گفتا : پدر ! ز جا خيز بنشين به شهريارى\r\nبنگر كه شمر و خولى ، از تيغ و از تازيانه * اين مىكشد به زورم ، و آن مىكشد به زارى \r\n\r\n\r\n","description":"","footnote":"\r\n( 1 ) . همان ، ص 780 و 781 .\r\n","page_name":" 389 ","page_number":389},
  {"content":"\r\n\r\n جا داشت شاه مظلوم گويد به طفل معصوم * كاى داغدار محروم ! خو كن به سوگوارى\r\nچندان گريست زينب بر كشته برادر * كز شش جهت فراتى شد از سرشك جارى\r\nكلثوم ، اشكباران گفتا ز داغ ياران * كاى چرخ بر اسيران وقت است رحمت آرى\r\n( عنقا ) نه من ننالم از شور راست * نالان درين گلستان چون من بود هزارى\r\nاى پشت دين احمد ! پر شد ز كفر ، عالم * وقت است دست غيرت از آستين برآرى « 1 » \r\n\r\n30 . محمود خان صباى كاشانى ( 1228 - 1311 )\r\n\r\nزندگينامه\r\nمحمود خان صباى كاشانى فرزند محمد حسين خان ( عندليب ) كاشانى ، نوه فتعلى خان صبا از قصيده‌سرايان بنام دوره ناصرى است . وى در تهران به دنيا آمد و در همان شهر نيز در سن 83 سالگى بدرود حيات گفت . نياكان او از طايفه دنبلى آذربايجان بودند كه در زمان كريم خان زند به عراق مهاجرت كردند .\r\nچون زادگاه جد او - فتحعلى خان صبا - در كاشان بوده از اين‌روى به كاشانى معروف شده است . وى علوم متداول زمانه خود را در محضر عموى دانشمندش - محمد قاسم خان فروغ به كمال آموخت و در اواخر سلطنت محمد شاه قاجار ( 1250 - 1264 ) به سمت پيشكارى اللّه قلى خان ايلخانى ، والى بروجرد و لرستان و نواده دخترى فتحعلى شاه ، برگزيده شد ، سپس به دربار ناصر الدين شاه ( 1264 - 1313 ) راه يافت و به لقب ( ملك الشعرايى ) پدر و جد خود موسوم شد .\r\nمحمود خان صبا در هنر پيكرتراشى ، نقاشى ، منبت‌كارى ، خوشنويسى و موسيقى نيز از نوادر عصر خود به شمار مىرفت و هم اكنون نمونه‌هايى از تابلوهاى نقاشى او در موزه كاخ گلستان موجود مىباشد . « 2 »\r\nاغلب ديوان اشعار او كه حاوى 2600 بيت مىباشد ، قصايدى است كه در ستايش سلاطين و حكام زمانه سروده شده اوست .\r\n\r\n\r\n","description":"","footnote":"\r\n( 1 ) . همان ، ص 782 و 783 .\r\n( 2 ) . دويست سخنور ، ص 182 و 183 .\r\n","page_name":" 390 ","page_number":390},
  {"content":"\r\n\r\n\r\nسبك شعرى\r\nوى از پيروان نهضت بازگشت ادبى بوده و قصايد خود را در سبك خراسانى سامان داده و شيوه سخنش به سبك فرخى سيستانى ، عنصرى و منوچهرى دامغانى نزديك است . قصايد او ، سخته و پخته و در نهايت استوارى است .\r\n\r\nدامنه تأثير آثار عاشورايى\r\nصرف‌نظر از آثار معدود آيينى محمود خان صبا ، تركيب چهارده‌بند عاشورايى او از آثار موفق ماتمى در عصر قاجاريه به شمار مىرود و رويكرد امثال وى به واقعه كربلا ، به روند مرثيه‌سرايى براى شهداى كربلا استمرار بخشيده است .\r\n\r\nبرگزيده آثار عاشورايى\r\nمحمود خان صبا با تأثيرپذيرى از دوازده‌بند محتشم كاشانى ، تركيب‌بندى دارد در چهارده بند كه هر بند آن سواى ابيات ارتباطى ما بين آنها ، داراى هفت بيت و چهارده مصراع است كه براى ثبت در اين تذكره برگزيده‌ايم :\r\n\r\nچهارده‌بند عاشورايى\r\n باز از افق ، هلال محرم شد آشكار * وز غم نشست بر دل پير و جوان غبار\r\nباز آتشى ز روى زمين گشت شعله‌ور * كافتاد از آن به خرمن هفت آسمان شرار\r\nبرخاست از زمين و زمان ، شور رستخيز * وز هرطرف ، علامت محشر شد آشكار\r\nگفتى رسيده وقت كه زير و زبر شود * يكسر بناى محكم اين نيلگون حصار\r\nچون كشتى شكسته به درياى موج‌زن * روى زمين ز غلغله شد باز بيقرار\r\nكردند خاكيان همه از آه آتشين * تيرى ، كه ترد از نه فلك گذار\r\nاز حربگاه ، اسب شهنشاه دين مگر * برگشت سوى خيمه دگر باره بىسوار ؟ !\r\nپيرايه بخش چهره صبر و رضا : حسين * سرمايه شفاعت روز جزا : حسين\r\nروزى كه دست خويش قضا بر قلم نهاد * بر آل مصطفى ، ز شهادت رقم نهاد\r\nبر عترت رسول ، پس از رحلت رسول * كرد آن چه كرد ، آن‌كه بناى ستم نهاد \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n بنياد بارگاه سليمان به باد داد * ديو پليد ، پاى چو بر تخت جم نهاد\r\nبس آسمان ز واقعه سبط مصطفى * بر هر دلى كه بود ، دو صد داغ غم نهاد\r\nبر قبه فلك ، غم و اندوه زد علم * روزى كه او به دست برادر علم نهاد\r\nآتش ز سوز اهل حرم در جهان گرفت * چون رخ گه وداع به سوى حرم نهاد\r\nرفت از هجوم غم ، قدم آسمان ز جاى * تنها چو او به عرصه ميدان قدم نهاد\r\nاى كاش دل شدى ز غم او چو بحر خون * وز ديده ، قطره قطره به حسرت شدى برون\r\nدر كربلا چو وقت جهاد و غزا رسيد * دور طرب سرآمد و ، روز عزا رسيد\r\nاز كوفه ، خيل فتنه گروه از پس گروه * بر قصد كينه خلف مرتضى رسيد\r\nلبريز كرد ساقى دوران پياله را * چون دور غم به خامس آل عبا رسيد\r\nاز عاشقان نگفت كسى درگه الست * چون او ( بلى ) چو وقت قبول بلا رسيد\r\nدر خيمه حرم ز جفا آتشى زدند * كز صحن ارض ، دود به سقف سما رسيد\r\nفرياد الغياث حريمش ز خيمه‌گاه * تا پيش پردهء حرم كبريا رسيد\r\nاز غم رسيد ناله يثرب به كربلا * چون سوى يثرب اين خبر از كربلا رسيد\r\nآه از دمى كه با غم دل ، شهريار دين * گفتا به خواهر ، ار ره مهر و وفا چنين\r\nاى خواهر ! از برت چو به فردا جدا شوم * در خون خويش ، غرقه به دشت بلا شوم\r\nچون گل مكن ز دورى من چاك ، پيرهن * چون از برت روانه چو باد صبا شوم\r\nمخراش روى خويش و مكن موى خود ، كه من * شرمنده پيش بارگه كبريا شوم\r\nروشن شود دو چشم پيمبر به روز حشر * گر زير سم اسب عدو ، توتيا شوم\r\nترسم ز سوى عرش رسد آيت بدا * بگذار تا به كام دل خود فدا شوم\r\nگرد آر كودكان مرا نزد خود ، چو من * فردا ز زين اسب به ميدان جدا شوم\r\nرفتند مادر و پدر و جد من ز پيش * من هم پى زيارت‌شان از قفا شوم\r\nزينب چو اين شنيد به سر برفشاند خاك * از دست و كرد بر تن خود جامه چاك چاك \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n چون شاه دين به عزم شهادت سوار شد * چشم ملك به عرش برين اشكبار شد\r\nخورشيد همچو طشت پر از خون طلوع كرد * هول قيامت از همه سو آشكار شد\r\nابر بلا برآمد و ، بر خاك خون گريست * باد فنا وزيد و ، هوا پرغبار شد\r\nحورا چو گل به خلدبرين ، جامه بردريد * رضوان ، دلش چو لاله ز غم داغدار شد\r\nاز دود آه پردگيان ، چرخ شد سياه * وز خون ، زمين ماريه چون لاله‌زار شد\r\nگويا ز پرده ، دختر زهرا برون دويد * زهرا به خلد ، از غم دل بيقرار شد\r\nاسبى كه بود سبط پيمبر بر او سوار * ناگاه سوى خيمه روان ، بىسوار شد\r\nآمد به سوى خيمه چو با زين واژگون * از ديده سپهر ز اندُه چكيد خون\r\nچون شاه دين به خاك درآمد ز پشت زين * بنهاد روى خويش به شكرانه بر زمين\r\nابرى نديد بر سر آن دشت ، غير تيغ ! * قصدى نيافت در دل آن قوم ، غير كين\r\nهر جا فكنده ديد ، گلى ياسمين عذار * هر سو فتاده يافت ، مهى مشترى جبين\r\nبر صبر او ، ز جمله كرّوبيان قدس * برخاست در صوامع افلاك ، آفرين\r\nخاكى كه غرقه گشت به خون گلوى او * بردند بهر غاليه موى حور عين\r\nاز داس كوفيان جفاپيشه ، شد تهى * باغ نبى ز لاله و شمشاد و ياسمين\r\nبگريست وحش و طير بر آن جم ، كزو ربود * ديو پليد شوم ، هم انگشت و هم نگين\r\nگفتى رسيده وقت كه عالم شود خراب * وز باد قهر ، كشته شود شمع آفتاب\r\nچون اهل كوفه دامن كين بر ميان زدند * دامن بر آتش غم خلق جهان ، زدند\r\nچون هاله ، گرد ماه به يكباره اهل بيت * صف حلقه‌وار گرد امام زمان زدند\r\nاز كوفيان چو آب طلب كرد ، در جواب * تير سه شعبه‌اش ز جفا بر دهان زدند\r\nكردند حلق كودك او را ، نشان تير * تير جفا چگونه ببين بر نشان زدند !\r\nخستند بوسه‌گاه نبى را به تيغ تيز * وز كين ، سر مبارك او بر سنان زدند\r\nدر خيمه‌اش به كينه زدند آتشى چنان * كز او شرر به خرمن هفت آسمان زدند \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n آواز الفراق برآمد ز كشتگان * چون بانگ الرحيل بر آن كاروان زدند\r\nبود از نفاق ، چون كه سرشت و نهادشان * گفتى كه نيست نام پيمبر به يادشان !\r\nبگذشت سوى معركه چون خواهر حسين * در بر كشيد غرقه به خون پيكر حسين\r\nزد نعره‌اى ، كزو جگر آسمان شكافت * از مهر لب نهاد بر حنجر حسين\r\nپس گفت : اى گروه ! چه گوييد در جواب * خواهد چو داد ما ز شما داور حسين ؟ !\r\nجنبان شود زمين قيامت ز اضطراب * گيرد چو ساق عرش علا ، مادر حسين\r\nگريان شود ز جن و ملك چون به روز حشر * گيرد به گريه دامن جد ، دختر حسين\r\nعهد نبى ، مودت قربى مگر نبود ؟ * گرديد پس جدا ز چه از تن سر حسين ؟\r\nداغى بنا شد اين كه رود سوز او برون * تا روز حشر ، از جگر خواهر حسين\r\nبگذشت آن چه بر دل زينب ز درد و غم * بگذشتى ار به كوه ، فرو ريختى ز هم\r\nدر دشت كين ، سكينه چو بر شاه دين گريست * برخاست شورشى كه زمان و زمين گريست\r\nگريان شدند يكسره كروبيان قدس * كرسى به لرزه آمد و ، عرش برين گريست\r\nابليس شد ز كرده پشيمان و شرمناك * جبريل ناله كرد و ، رسول امين گريست\r\nبر آسمان ، فرشته ز غم جامه چاك كرد * وز سوز دل به خلد برين حور عين گريست\r\nاسبان به زير زين و ، ستوران به زير بار * از درد هر كه بود در آن دشت كين ، گريست\r\nاز تاب خشم ، آتش دوزخ زبانه زد * بر خود ، جهان ز بيم جهان‌آفرين گريست\r\nشد لاله‌رنگ ، روى زمين چون گه وداع * از سوز دل بر آن تن چون ياسمين گريست\r\nپس گفت : اى پدر ! ز چه در خاك خفته‌اى ؟ * بىسر به خاك ، با تن صد چاك خفته‌اى ؟\r\nآن تن كه بود دامن زهراش ، جايى خواب * عريان فتاده بود سه روز اندر آفتاب\r\nز آن لعل لب ، كه آب حيات رسول بود * كردند كوفيان جفاپيشه ، منع آب\r\nچون آب ، بهر كودك بىشير خويش خواست * از كينه جز به تير ندادش كسى جواب\r\nروزى كه خلق ، جمله برآرند سر ز خاك * بر دستها گرفته ز اعمال خود ، كتاب \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n سيماب‌وار ، لرزه به عرش برين فتد * چون از پس سرادق عزت رسد خطاب\r\nافكنده انبيا همه از بيم سر به زير * در كوه و دشت ، زلزله از هيبت عتاب\r\nبا نامه سيه چه بود عذر آن گروه * آيند سرافكنده چو در موقف حساب ؟\r\nترسم كه دست خويش چو زهرا به سر زند * دوزخ به خشم آيد و ، بر خشك و تر زند\r\nچون سوى شام ، قافله كربلا شدند * گفتى ز شهر غم به ديار بلا شدند\r\nفرياد الوداع ، برآمد ز اهل بيت * در قتلگاه از شهدا چون جدا شدند\r\nسرها ز تن شدند به فرسنگها جدا * بر عزم ره ، روانه چو قوم دغا شدند\r\nسرها ، مسافر سفر عسقلان و شام * تنها ، مجاور حرم كربلا شدند\r\nسرها ز پيش و ، پرده‌نشينان احمدى * بر ناقه برهنه ، روان از قفا شدند\r\nطفلان ، كه نازشان پدر از مهر مىكشيد * لرزان ، ز تازيانه اهل جفا شدند\r\nدر كوچه‌هاى شام ، اسيران بسته دست * خونين جگر ز طعنه هر ناسزا شدند\r\nاز جور شام ، خرمن ايمان به باد رفت * يكباره ، دين احمد مرسل ز ياد رفت\r\nچون زد سموم كين به گلستان مصطفى * بر خاك ريخت ، لاله و ريحان مصطفى\r\nتاريك ماند محفل ايمان ، چو كشته شد * از باد كينه ، شمع شبستان مصطفى\r\nدادند اجر و مزد نبى را به تيغ تيز * كردند خوش تلافى احسان مصطفى !\r\nداس عناد و ، تيشه بيداد ناكسان * نگذاشت سرو و گل به گلستان مصطفى\r\nكردند اين معامله با عترت از چه روى ؟ * با امت اين نبود چو پيمان مصطفى\r\nترسم كه دست خلق به يكباره زين گناه * گردد جدا ز گوشه دامان مصطفى\r\nتا بود اين جهان ، به جهان اين بلا نبود * درد و غمى ، چو درد و غم كربلا نبود\r\nدر موقف حساب ، چو وقت جزا شود * در پيشگاه عدل ندانم چها شود ؟ !\r\nآه از دمى كه پيش ترازوى عدل و داد * روز نشور ، عرض صواب و خطا شود \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n دوزخ شود ز آتش غيرت چو حمله‌ور * ترسم عنانش از كف مالك ، « 1 » رها شود\r\nزهرا چو دادخواه شود ، تا به پاى عرش * روى زمين چو لجه خون از بكا شود\r\nخيزد ز خاك با تن بىسر چو شاه دين * بر پا دوباره ، واقعه كربلا شود !\r\nترسم كه روز حشر به يكباره ز اين گناه * دست جهان ز دامن رحمت جدا شود\r\nمحشر به هم برآيد ، از هيبت عتاب * جبريل ، بهر چاره سوى مصطفى شود\r\nآيا جواب چيست در آن روز پربلا ؟ * پرسند چون ز خون شهيدان كربلا\r\nگر در زمانه ، واقعه كربلا نبود * معلوم ، عيار رضا نبود\r\nسبطى چنين براى فدا گر نبى نداشت * آسان به او شفاعت روز جزا نبود\r\nبر صابران چو عرض بلا شد ، به غير او * كس را قبول . واقعه كربلا نبود\r\nغير از درون قبه او ، جايى از شرف * مخصوص از براى قبول دعا نبود\r\nزينب نمىكشيد اگر ناله از جگر * در گنبد سپهر برين اين صدا نبود\r\nحقا كه اين معامله با عترت رسول * از اين و آن ز بعد پيمبر ، روا نبود\r\nكى بر فلك درخت شقاوت كشيد سر ؟ * گر زير خاك ، تخم جفا ز ابتدا نبود\r\nآيد كجا ز عهده اين درد و غم برون ؟ * چشم زمانه بارد اگر تا حشر ، خون « 2 » \r\n\r\n31 . نير تبريزى ( 1248 - 1312 )\r\n\r\nزندگينامه\r\nميرزا محمد تقى ( نير ) تبريزى معروف به حجة الاسلام از شعراى توانمند و پرآوازه آيينى در سده اخير به شمار مىرود . در سال 1248 ه . ق در تبريز به دنيا آمده تحصيلات مقدماتى را در زادگاهش به پايان برد و سپس براى تكميل آموخته‌هاى خويش رهسپار نجف شد .\r\n\r\n\r\n","description":"","footnote":"\r\n( 1 ) . نام فرشته موكل دوزخ .\r\n( 2 ) . ديوان محمود خان ملك الشعراى صبا ، به تصحيح وحيد دستگيرى ، ضميمه سال بيست و سوم مجله ارمغان ، سال 1329 .\r\n","page_name":" 396 ","page_number":396},
  {"content":"\r\n\r\nوى در شعر و ادب عربى و فارسى و نيز فقه و اصول و حكمت و نجوم از سرآمدان زمانهء خود بود و به سه زبان فارسى ، عربى و تركى در قالب‌هاى مختلف شعر مىسرود .\r\nدر انواع خط ، خصوصا خط شكسته نستعليق استادى بنام بود و با دست چپ به مهارت و توانايى دست راست خط مىنوشت .\r\nوى از علماى بزرگ تبريز به شمار مىرفت و در زمانهء خود به اقامهء نماز جمعه و جماعت مىپرداخت و از مقبوليت مردمى برخوردار بود و در محضر او ادبا و فضلا حاضر مىشدند .\r\nآثار مكتوب او را « 9 » جلد نوشته‌اند كه معروف‌ترين آنها : مجموعهء اشعار مناقبى و ماتمى و غزليات وى موسوم به آتشكده ، منظومهء الفيه به زبان عربى ، و منظومهء صحيفة الابرار است .\r\nنامه‌هاى دوستانه و إخوانيّات وى با اديب الممالك فراهانى متخلص به ( اميرى ) ( 1277 - 1336 ) معروف است . وى سرانجام به سال 1312 ه . ق در سن 64 سالگى در زادگاهش تبريز بدرود حيات گفت و در جوار امامزاده سيد ابراهيم به خاك سپرده شد . « 1 »\r\n\r\nسبك شعرى\r\nنيّر تبريزى اشراف كاملى به دواوين شعرى اساتيد سخن داشت و احاطهء او به متون منظوم فارسى از وى شاعرى توانا و سخنورى آگاه و بصير ساخته بود .\r\nوى در سبك عراقى طبع‌آزمايى مىكرد و به سعدى و حافظ عشق مىورزيد و به استقبال غزليات آنان مىرفت .\r\nدر غزلسرايى و مرثيه‌گويى استاد بود و آثار پرشورى كه از او به يادگار مانده ، شاهد صادقى بر اثبات اين مدعا است .\r\n\r\nدامنهء تأثير آثار عاشورايى\r\nاشعار آيينى نيّر تبريزى در زمرهء بهترين آثار مذهبى در يكصد سالهء اخير است و تركيب‌بند عاشورايى او از زمان خود شاعر تاكنون ورد زبانها است و از شور و حال خاصى برخورد است . در اين كه نيّر تبريزى از پرچمداران شعر عاشورا در سدهء گذشته است ، ترديدى وجود ندارد و اهتمام اين شاعر تواناى روحانى را در بالندگى اين نخل تناور بايستى پاس داشت .\r\n\r\n\r\n","description":"","footnote":"\r\n( 1 ) . دويست سخنور ، ص 452 تا 453 .\r\n","page_name":" 397 ","page_number":397},
  {"content":"\r\n\r\n\r\nبرگزيدهء آثار عاشورايى\r\nهر چند نير تبريزى داراى آثار ماتمى فراوانى است ولى تركيب 17 بندى او در مراثى سالار شهيدان و رويداد كربلا از منزلت ديگرى برخوردار است به طورى كه بعضى از بندهاى آن به خاطر استحكام لفظى ، غناى محتوايى و فضاى تصويرى و روحانى براى هميشه در خاطر شيفتگان حسينى ثبت و ضبط شده است :\r\n\r\nتركيب‌بند عاشورايى\r\n\r\n1\r\n چون كرد خور ز توسن زرين ، تهى ركاب * افتاد در ثوابت و سياره ، انقلاب\r\nغارتگران شام به يغما گشود دست * بگسيخت از سرادق زر تار خود طناب\r\nكرد از مجرّه « 1 » چاك ، فلك پردهء شكيب * باريد از ستاره به رخسار خون خضاب\r\nكردند سر ز پرده برون دختران نعش « 2 » * با گيسوى بريده ، سراسيمه ، بىنقاب\r\nگفتى شكست مجمر گردون و ، از شفق * آتش گرفته دامن اين نيلگون قباب\r\nاز كِلّهء « 3 » شفق ، به درآورد سر : هلال * چون كودكى تپيده به خون در كنار آب\r\nيا گوشواره‌اى كه به يغما كشيده خصم * بيرون ، ز گوش پرده‌نشينى چو آفتاب\r\nيا گشته زين توسن شاهنشهى نگون * برگشته با سوار سوى خيمه با شتاب\r\nگفتم : مگر قيامت موعود اعظم است ؟ * آمدند از عرش كه : ماه محرم است ! \r\n\r\n2\r\n گلگون سوار وادى خونخوار كربلا * بىسر فتاده در صف پيكار كربلا\r\nچشم فلك ، نشسته به ، خون شفق هنوز * از دود خيمه‌هاى نگونسار كربلا\r\nفرياد بانوان سراپردهء عفاف * آيد هنوز از در و ديوار كربلا\r\nبر چرخ مىرود ز فراز سنان هنوز * صوت تلاوت سر سردار كربلا \r\n\r\n\r\n","description":"","footnote":"\r\n( 1 ) . كهكشان .\r\n( 2 ) . بنات النعش ، نام هفت ستاره در آسمان .\r\n( 3 ) . خيمه .\r\n","page_name":" 398 ","page_number":398},
  {"content":"\r\n\r\n سيارگان دشت بلا ، بسته بار شام * در خواب رفته ، قافله سالار كربلا\r\nشد يوسف عزيز به زندان غم اسير * درهم شكست رونق بازار كربلا\r\nبس گل كه برد بهر خسى تحفه ، سوى شام * گلچين روزگار ، ز گلزار كربلا\r\nفرياد از آن زمان كه سپاه عدو چو سيل * آورد و به خيمهء سالار كربلا\r\nمهلت گرفت آن شب از آن قوم بىحجاب * پس شد به برج سعد ، درخشنده آفتاب \r\n\r\n3\r\n گفت : اى گروه هر كه ندارد هواى ما * سر گيرد و ، برون رود از كربلاى ما\r\nناداده تن به خوارى و ، ناكرده ترك سر * نتوان نهاد پاى به خلوتسراى ما\r\nتا دست و رو نشست به خون ، مىنيافت كس * راه طواف بر حرم كبرياى ما\r\nاين عرصه نيست جلوه‌گه روبه و گراز * شيرافكن است باديهء ابتلاى ما\r\nهمراز بزم ما ، نبود طالبان جاه * بيگانه بايد از دو جهان آشناى ما\r\nبرگردد آن‌كه با هوس كشور آمده * سر ناورد به افسر شاهى ، گداى ما\r\nما را هواى سلطنت ملك ديگرست * كاين عرصه نيست درخور فرّ هماى ما\r\nيزدان ذو الجلال به خلوتسراى قدس * آراسته‌ست بزم ضيافت براى ما\r\nبرگشت هر كه طاقت تير و سنان نداشت * چون شاه تشنه ، كار به شمر و سنان « 1 » نداشت \r\n\r\n4\r\n چون زد سر از سرادق « 2 » جلباب « 3 » نيلگون . * صبح قيامتى ، نتوان گفتنش كه : چون ؟\r\nصبحى ، ولى چو شام ستمديدگان سياه * روزى ، ولى چو روز دل افسردگان زبون\r\nترك فلك ز جيش شب از بس بريد سر * لبريز شد ز خون شفق ، طشت آبگون\r\nگفتى ز هم گسيخته ، آشوب رستخيز * شيرازهء صحيفهء اوراق كاف و نون \r\n\r\n\r\n","description":"","footnote":"\r\n( 1 ) . سنان بن انس از قتلهء كربلا .\r\n( 2 ) . سراپرده ، خيمه .\r\n( 3 ) . جامهء گشاد ، پيراهن فراخ .\r\n","page_name":" 399 ","page_number":399},
  {"content":"\r\n\r\n آسيمه سر نمود رخ از پردهء شفق * خور ، چون سر بريدهء يحيى ز طشت خون\r\nليلاى شب ، دريده گريبان بريده مو * بگرفت راه باديه ، زين خرگه نگون\r\nدست فلك نمود گريبان صبح ، چاك * باريد از ستاره به بر ، اشك لاله‌گون\r\nافتاد شور و غلغله در طاق نه رواق * چون آفتاب دين ، قدم از خيمه زد برون\r\nگردون به كف ز پردهء نيلى ، علم گرفت * روح الامين ، ركاب شه جم خدم گرفت \r\n\r\n5\r\n شد آفتاب دين چو روان سوى رزمگاه * از دود آه پردگيان ، شد جهان سياه\r\nدر خون و خاك ، خفته همه ياوران قوم * وز خيل اشك و آه ، ز پى : يك جهان سپاه !\r\nسرگشته بانوان سراپردهء عفاف * زد حلقه ، گرد او همه چون هاله گرد ماه\r\nآن سر زنان به ناله كه : شد حال ما زبون * وين موكنان به گريه كه : شد روز ما تباه\r\nپس با دل شكسته ، جگر گوشهء رسول * از دل كشيد ناله و افغان كه : يا اخاه !\r\nلختى عنان بدار كه گردم به دور تو * وز پات ، ز آب ديده نشانم غبار راه\r\nمن : يك تن غريبم و ، دشتى پر از هراس * وين پرشكستگان ستمديده ، بىپناه\r\nگفتم : تو درد من به نگاهى رواكنى * رفتى و ، ماند در دلم آن حسرت نگاه\r\nچون شاه تشنه داد تسلى بر اهل بيت * برتافت سوى لشكر عدوان سر كميت « 1 » \r\n\r\n6\r\n استاد در برابر آن لشكر عبوس * چون شاه نيمروز « 2 » ، بر آن اشهب « 3 » شموس « 4 »\r\nگفت : اى گروه ! هين منم آن نور حق كزو * تابيده بر سجنجل « 5 » صبح ازل ، عكوس « 6 » \r\n\r\n\r\n","description":"","footnote":"\r\n( 1 ) . است ، مركب .\r\n( 2 ) . كنايه از خورشيد .\r\n( 3 ) . خاكسترى ، به رنگ سياه و سفيد .\r\n( 4 ) . اسب سركش .\r\n( 5 ) . آيينه ، لغت رومى است .\r\n( 6 ) . ظاهرا به معناى عكس‌ها و بر خلاف قاعده .\r\n","page_name":" 400 ","page_number":400},
  {"content":"\r\n\r\n بر درگه جلال من ، ارواح انبيا * بنهاده بر سجود سر ، از بهر خاكبوس\r\nمرسل منم به آدم و آدم مرا رسول * سايس « 1 » منم به عالم و ، عالم مرا مسوس « 2 »\r\nسلطان چرخ را كه مدار جهان بر اوست * من داده‌ام جلوس بر اين تخت آبنوس\r\nدر عرصه‌گاه كين كه ز برق شهاب تير * ديو فلك گزد ز تحير لب فسوس\r\nگردد ز خون ، بسيط زمين معدن عقيق * گيرد ز گرد ، روى هوا رنگ سندروس « 3 »\r\nافتد ز بيم ، لرزه بر اركان كن فكان * آرم چو حيدرانه بر اورنگ زين ، جلوس\r\nبر خاك پاى توسن گردون مسير من * ناكرده تيغ راست ، سجود آورد رؤوس\r\nليكن نموده شوق لقاى حريم دوست * سيرم ز زندگانى اين دهر چاپلوس\r\nنى طالب حجازم و ، نى مايل عراق * نى در هواى شامم و ، نى در خيال طوس\r\nتسليم حكم عهد ازل را ، چه احتياج * غوغاتى عام و جنبش لشكر ، غريو كوس ؟ !\r\nدرگاه عشق ، حاجت تير و خدنگ نيست * آنجا كه دوست جان طلبد ، جاى جنگ نيست \r\n\r\n7\r\n لختى نمود با سپه كينه ، زين خطاب * جز تير جان شكار ، ندادش كسى جواب\r\nاز غنچه‌هاى زخم تن نازنين او * آراست گلشنى فلك ، اما نداد آب !\r\nباللّه كه جز دهان نبى آبخور نداشت * گردون ، گلى كه چيد ز بستان بو تراب\r\nچون پر گشود در تن او تير جان شكار * با مرغ جان نمود به صد ذوق دل خطاب\r\nپيك پيام دوست به در حلقه مىزند * اى جان بر لب آمده ! لختى به در شتاب\r\nچون تير كين ، عنان قرارش ز كف ربود * كرد از سمند باديه پيما تهى ، ركاب\r\nآمدند از پردهء غيبش به گوش جان * كاى داده آب نخل بلا را ز خون ناب !\r\nمقصود ما ز خلق جهان ، جلوهء تو بود * بعد از تو خاك بر سر اين عالم خراب !\r\nگر سفلگان به بستر خون داد جاى تو * خوش باش و غم مخور ، كه : منم خونبهاى تو \r\n\r\n\r\n","description":"","footnote":"\r\n( 1 ) . سياستگزار ، كارگزار .\r\n( 2 ) . ظاهرا در اينجا به معناى تحت فرمان و سياست‌پذير ، ولى در لغت به معناى آب نه شور و نه شيرين آمده .\r\n( 3 ) . صمغى است زردرنگ همانند كهربا .\r\n","page_name":" 401 ","page_number":401},
  {"content":"\r\n\r\n\r\n8\r\n تيرى كه بر دل شه گلگون قبا رسيد * اندر نجف ، به مرقد شير خدا رسيد\r\nچون در نجف ز سينهء شير خدا گذشت * اندر مدينه ، بر جگر مصطفى رسيد\r\nز آن پس كه پردهء جگر مصطفى دريد * داند خدا كه چون شد از آن پس ؟ كجا رسيد ؟\r\nهر ناوك بلا كه فلك در كمان نهاد * پر بست و بر هدف ، همه در كربلا رسيد\r\nيكباره از فلاخن آن دشت كينه ، خاست * آن سنگهاى طعنه كه بر انبيا رسيد\r\nبا خيل عاشقان چو در آن دشت ، پا نهاد * قربانى خليل ، به كوه منا رسيد\r\nآراست گلشنى ز جوانان گلعذار * آبش نداده ، بادِ خزان از قفا رسيد\r\nاز تشنگى ز پا چو درآمد ، به سر دويد * چون بر وفاى عهد الستش ندا رسيد\r\nاز پشت زين قدم چو به روى زمين نهاد * افتاد و ، سر به سجدهء جان‌آفرين نهاد \r\n\r\n9\r\n گفت : اى حبيب دادگر ! اى كردگار من ! * امروز بود در همه عمر انتظار من\r\nاين خنجر كشيده و ، اين خنجر حسين * سر كاو نه بهر توست ، نيايد به كار من\r\nگو تارهاى طرهء اكبر به باد رو ! * تا ياد توست مونس شبهاى تار من\r\nگو بر سر عروس شهادت ، نثار شو * درى كه بود پرورشش در كنار من\r\nخضر ار ز جوى شير چشيد آب زندگى * خون است آب زندگى جويبار من !\r\nعيسى اگر ز دار بلا زنده برد جان * اين نقد جان به دست : سر نيزه‌دار من !\r\nدر گلشن جنان به خليل اى صبا ! بگو : * بگذر به كربلا و ببين لاله‌زار من\r\nدر خاك و خون به جاى ذبيح مناى خويش * بين نوجوان سرو قد گلعذار من\r\nپس دختر عقيلهء ناموس كردگار * نالان ز خيمه تاخت به ميدان كارزار \r\n\r\n10\r\n كاى رايت هدى ! تو چرا سرنگون شدى ؟ * در موج خون چگونه فتادى و ، چون شدى ؟\r\nاى دست حق ! كه علت ايجاد عالمى * علت چه شد كه در كف دو نان ، زبون شدى ؟ \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n امروز در ممالك جان ، دست دست توست * اللّه چگونه دستخوش خصم دون شدى ؟\r\nكاش آن زمان كه خصم به روى تو بست آب * اين خاكدان غم ، همه درياى خون شدى\r\nاى چرخ كجمدار ! كمانت شكسته باد ! * زين تيرها كه بر تن او رهنمون شدى\r\nآن سينه‌اى كه پردهء اسرار غيب بود * اى تير ! چون تو محرم راز درون شدى ؟\r\nگشتى به كام دشمن و ، كشتى به خيره دوست ! * اى گردش فلك ! تو چرا واژگون شدى ؟\r\nاى خور ! چو شد به نيزه سر شاه مشرقين * شرمت نشد كه باز ز مشرق برون شدى ؟ !\r\nاى چرخ سفله ! داد ازين دور واژگون * عرش خداى ذو المنن و پاى شمر دون ؟ ! \r\n\r\n11\r\n چون شاه تشنه ، ظلمت ناسوت كرد طى * بر آب زندگانى جاويد برد پى\r\nدر راه حق ، فنا به بقا كرد اختيار * تا گشت وجه باقى حق ، بعد كل شيى\r\nزد پا ، به هرچه جز وى و سر داد و شد روان * تا كوى دوست ، بر اثر كشتگان حى\r\nچون گشت جلوه‌گر سر او بر سنان * شد پر نواى زمزمهء طور ناى و نى\r\nشور از عراق گشت بلند آن چنان ، كه برد * كافردلان زياد ، تمناى ملك رى\r\nپاشيد آن قلادهء درهاى شاهوار * از هم ، چو برگهاى خزان از سموم « 1 » دى\r\nگفتى رها نمود ز كف ، دختران نعش « 2 » * از انقلاب دور فلك ، دامن جدى « 3 »\r\nآن يك نهاد رو سوى ميدان كه : يا ابا ! * و آن يك كشيد در حرم افغان كه : يا اخى\r\nرفتى و ، يافت بىتو به ما روزگار دست * اى دست داد حق ! ز گريبان بر آر دست \r\n\r\n12\r\n آه از دمى كه از ستم چرخ كجمدار * آتش گرفت خيمه و ، بر باد شد ديار\r\nبانگ رحيل ، غلغله در كاروان فكند * شد بانوان پردهء عصمت ، شترسوار \r\n\r\n\r\n","description":"","footnote":"\r\n( 1 ) . باد گرم و زهرآگين .\r\n( 2 ) . نام هفت ستاره موسوم به بنات النعش .\r\n( 3 ) . نام ستاره است در جهت قطب شمال .\r\n","page_name":" 403 ","page_number":403},
  {"content":"\r\n\r\n خور ، شد فرو به مغرب و تابنده اختران * بستند باد شام ، قطار از پى قطار\r\nغارتگران كوفه ، ز شاهنشه حجاز * نگذاشتند در يتيمى به گنج بار\r\nگردون به در نثارى بزم خديو شام * عقدى به رشته بست ز درهاى شاهوار\r\nگنجينه‌هاى گوهر يك دانه ، شد نهان * از حلقه‌هاى سلسله در آهنين حصار\r\nآمد به لرزه عرش ز فرياد اهل بيت * در قتلگه چو قافلهء غم فكند بار\r\nناگه فتاده ديد جگر گوشهء رسول * نعشى به خون تپيده ، به ميدان كارزار\r\nپس دست حسرت ، آن شرف دودهء بتول * بر سر نهاد و گفت : جزاك اللّه اى رسول ! \r\n\r\n13\r\n اين گوهر به خون شده غلتان حسين توست * وين كشتى شكسته ز طوفان حسين توست\r\nاين يوسفى كه بر تن خود كرده پيرهن * از تار ، زلف‌هاى پريشان ، حسين توست\r\nاين از غبار تيرهء هامون نهفته رو * در پرده آفتاب درخشان ، حسين توست\r\nاين خضر تشنه‌كام كه سرچشمهء حيات * بدرود كرده با لب عطشان ، حسين توست\r\nاين پيكرى كه كرده نسيمش كفن به بر * از پرنيان ريگ بيابان ، حسين توست\r\nاين لالهء شكفته كه زهرا ز داغ او * چون گل نموده چاك گريبان ، حسين توست\r\nاين شمع كشته از اثر تندباد جور * كش بىچراغ مانده شبستان ، حسين توست\r\nاين شاهباز اوج سعادت ، كه كرده باز * شهپر به سوى عرش ز پيكان ! حسين توست\r\nآن گه ز جورِ دور فلك ، با دل غمين * رو در بقيع كرد كه : اى مام بيقرين ! \r\n\r\n14\r\n داد آسمان به باد ستم خانمان من * تا از كدام باديه پرسى نشان من ؟\r\nدور از تو ، از تطاول گلچين روزگار * شد آشيان زاغ و زغن ، گلستان من\r\nگردون ، به انتقام قتيلان روز بدر * نگذاشت يك ستاره به هفت آسمان من\r\nزد آتشى به پردهء ناموس من ، فلك * كآيد هنوز دود وى از استخوان من\r\nبى خود درين چمن نكشم ناله‌هاى زار * آن طايرم كه سوخت فلك آشيان من \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n آن سرو قامتى كه تو ديدى ، ز غم خميد * ديدى كه چون كشيد غم آخر كمان من ؟ !\r\nرفت آن‌كه بود بر سر من سايهء هماى * شد دست خاك‌بيز كنون سايبان من\r\nگفتم ز صد يكى به تو از حال كوفه ، باش * كز بارگاه شام برآيد فغان من\r\nپس رو به سوى پيكر آن محتشم گرفت * گفت اين حديث و ، طاقت اهل حرم گرفت : \r\n\r\n15\r\n اندر جهان ، عيان شده غوغاى رستخيز * اى قامت تو شور قيامت ! به پاى خيز\r\nزينب ، برت بضاعت مزجاة ، « 1 » جان به كف * آورده ، با ترانهء : يا ايها العزيز !\r\nهركس به مقصدى ، ره صحرا گرفته پيش * من ، روى در تو و دگران روى در حجيز « 2 »\r\nبگشا ز خواب ، ديده و بنگر كه از عراق * چونم به شام مىبرد اين قوم بىتميز !\r\nمحمل : شكسته ، ناله : حُدى ، ساربان : سنان * ره : بيكران و ، بند : گران ، ناقه : بىجهيز\r\nخرگاه : دود آه و ، نقابم : غبار راه * چتر : آستين و ، معجر : سر ، دست : خاك بيز\r\nگاهم ز طعن نيزه به زانو : سر حجاب * گاهم ز تازيانه به سر : دستِ احتِريز !\r\nيك كارزار دشمن و ، من يك تن غريب ! * تو خفته خوش به بستر و ، اين دشت : فتنه خيز\r\nگفتم دو صد حديث و ، ندادى مرا جواب * معذورى اى ز تير جفا خسته ، خوش بخواب ! \r\n\r\n16\r\n اى چرخ سفله ! تير تو را صيد ، كم نبود * گيرم عزيز فاطمه ، صيد حرم نبود\r\nحلقى كه بوسه‌گاه نبى بود روز و شب * جاى سنان و ، خنجر اهل ستم نبود\r\nانگشت او ، به خيره بريدى پى نگين ! * ديوى ، سزاى سلطنت ملك رى نبود\r\nكى هيچ سفله بست به مهمان خوانده ، آب ؟ * گيرم تو را سجيهء « 3 » اهل كرم نبود\r\nداغ غمى كزو جگر كوه آب شد * بيمار را تحمل آن داغ غم ، نبود \r\n\r\n\r\n","description":"","footnote":"\r\n( 1 ) . سرمايهء اندك و ناچيز .\r\n( 2 ) . حجاز .\r\n( 3 ) . خلق و خو .\r\n","page_name":" 405 ","page_number":405},
  {"content":"\r\n\r\n پاى سرير زادهء هند « 1 » و ، سر حسين ! * در كيش كفر ، سفله چنين محترم نبود\r\nاى زادهء زياد ! « 2 » كه دين از تو شد به باد * آن خيمه‌هاى سوخته ، بيت الصنم نبود !\r\nآتش به پردهء حرم كبريا زدى * دستت بريده باد ! نشان بر خطا زدى \r\n\r\n17\r\n زين غم كه آه اهل زمين ز آسمان گذشت * با عترت رسول ندانم چسان گذشت\r\nنمرود ، ناوكى كه سوى آسمان گشاد * در سينهء سليل « 3 » خليل از نشان گذشت !\r\nدر حيرتم كه آب چرا خون نشد چو نيل * ز آن تشنه‌اى كه بر لب آب روان گذشت ؟\r\nآورد خنجر ، آب زلالش ولى دريغ * كآب از گلو نرفته فرو ، از جهان گذشت !\r\nشد آسمان ز كرده پشيمان درين عمل * ليك آن زمان كه تير خطا از كمان گذشت !\r\nاللّه چه شعله بود كه انگيخت آسمان * كز وى كبوتران حرم ز آشيان گذشت ؟\r\nدر موقفى كه عرص صواب و خطا كنند * كارى نكرده چرخ كه از وى توان گذشت\r\nخاموش ( نيرا ) كه زبان ، سوخت خامه را * خون شد مداد و ، قصه ز شرح بيان گذشت\r\nفيروز ، بخت من نهدار سر خط قبول * بر دفتر چكامهء من ، بضعهء « 4 » رسول « 5 » \r\nاز نير تبريزى تركيب‌بند عاشورايى ديگرى نيز سراغ داريم در يازده‌بند كه به نقل بيت آغازين و بيت رابط هر بند از آن بسنده مىكنيم :\r\nمطلع بند اول\r\n چون تير عشق ، جا به كمان بلا كند * اول ، نشست بر دل اهل ولا كند \r\n\r\n\r\n","description":"","footnote":"\r\n( 1 ) . كنايه از يزيد .\r\n( 2 ) . ابن زياد ، والى كوفه .\r\n( 3 ) . فرزند ، پسر .\r\n( 4 ) . پارهء تن ، پارهء گوشت .\r\n( 5 ) . برخى از ارباب مقاتل نوشته‌اند كه پس از ماجراى روز عاشورا ، هفده سر از شهيدان كربلا را بر نيزه زدند و منزل به منزل تا كوفه و شام بردند ، گويا مرحوم حجة الاسلام نير تبريزى با عنايت به اين مطلب ، تركيب‌بند عاشورايى خود را در هفده‌بند سامان داده است .\r\n","page_name":" 406 ","page_number":406},
  {"content":"\r\n\r\nبيت رابط بند اول\r\n باللّه اگر نبود خدا خونبهاى او * عالم نبود درخور نعلين پاى او \r\nمطلع بند دوم\r\n عنقاى قاف را ، هوس آشيانه بود * غوغاى نينوا ، همه در ره بهانه بود \r\nبيت رابط بند دوم\r\n نى نى كه وجه باقى حق را هلاك نيست * صورت به جاست ، آينه گر رفت باك نيست \r\nمطلع بند سوم\r\n اى خرگه عزاى تو اين طارم كبود * لبريز خون ز داغ تو ، پيمانهء وجود \r\nبيت رابط بند سوم\r\n پايان سير بندگى آمد سجود تو * برگير سر ، كه او همه خود شد وجود تو \r\nمطلع بند چهارم\r\n ثار اللهى كه سر انا الحق نشان دهد * دنيا نگر كه در دل خونش مكان دهد \r\nبيت رابط بند چهارم\r\n مقتول عشق ، فارغ ازين تيره گلخن است * كآن شاهباز را به دل شه نشيمن است \r\nمطلع بند پنجم\r\n دانى چه روز دختر زهرا اسير شد ؟ * روزى كه طرح بيعت : در منا امير شد \r\nبيت رابط بند پنجم\r\n تغييرى اى سپهر ! كه بس واژگونه‌اى * شور قيامت از حركاتت ، نمونه‌اى \r\nمطلع بند ششم\r\n اى در غم تو ارض و سما خون گريسته * ماهى در آب و ، وحش به هامون گريسته \r\nبيت رابط بند ششم\r\n گر از ازل تو را سر اين داستان نبود * اندر جهان ، ز آدم و حوا نشان نبود \r\nمطلع بند هفتم\r\n بىشاه دين چه روز جهان خراب را ؟ * اى آسمان ! دريچه ببند آفتاب را \r\n\r\n","description":"","footnote":"","page_name":" 407 ","page_number":407},
  {"content":"\r\n\r\nبيت رابط بند هفتم\r\n تنها نه زين قضيه ، دل بو تراب سوخت * موسى در آتش غم و ، يونس در آب سوخت \r\nمطلع بند هشتم\r\n قتل شهيد عشق نه كار خدنگ بود * دنيا براى شاه جهاندار ، تنگ بود \r\nبيت رابط بند هشتم\r\n از تير كين چو كرد تهى شاه دين ركاب * آمد فرا به گوش وى از پرده اين خطاب \r\nمطلع بند نهم\r\n كاى شهسوار باديهء ابتلاى ما ! * بازآ ، كز آن توست حريم لقاى ما \r\nبيت رابط بند نهم\r\n زينب چو ديد پيكر آن شه به روى خاك * از دل كشيد ناله به صد درد سوزناك \r\nمطلع بند دهم\r\n كاى خفته خوش به بستر خون ! ديده باز كن * احوال ما ببين و ، سپس خواب ناز كن \r\nبيت رابط بند دهم\r\n پس چشمه‌سار ديده ، پر از خون ناب كرد * با چرخ كجمدار به زارى خطاب كرد \r\nمطلع بند يازدهم\r\n كاى چرخ سفله ! داد ازين سرگرانيا * كردى عزيز فاطمه خوار و ، ندانيا ! \r\nبيت رابط بند يازدهم\r\n آتش شو اى درون و بسوزان زبان من * اى خاك بر سر من و اين داستان من ! \r\n\r\n32 . ناصر الدين شاه قاجار ( مقتول به سال 1313 ه . ق )\r\n\r\n[ زندگينامه 
  ]\r\nوى پس از پدرش محمد شاه با كاردانى ميرزا تقى خان امير كبير در سال 1264 ه . ق به سلطنت رسيد . ولى اين پادشاه خودكامه و جوان بر اثر سعايت بدخواهان هنوز چهار سال از صدارت امير كبير نگذشته بود كه او را از سمت خود خلع و به فين كاشان تبعيد كرد و پس از گذشت چهل روز به قتل وى فرمان داد و بارقهء اميدى كه در دل ملت براى آبادانى و ترقى\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nكشور پديد آمده بود به خاموشى گراييد . وى به شعر و نقاشى علاقه‌مند بوده و به رسم تفنن در اين دو مقولهء هنرى آثارى پديد آورده است كه چندان اوجى ندارد . وى در هفدهم ذيقعدهء سال 1313 توسط ميرزا رضا كرمانى كشته شد . « 1 »\r\n\r\nسبك شعرى او\r\nآثار منظوم معدودى كه از وى در تذكره‌هاى فارسى آمده است عموما در سبك عراقى سروده شده و از ضوابط اين سبك شعرى پيروى مىكند .\r\n\r\nدامنهء تأثير آثار عاشورايى وى\r\nبه جز مثنوى ماتمى او در رثاى حضرت على اصغر ( ع ) كه بازتاب نسبتا فراگيرى داشته است ، اثر منظوم ديگرى از او به ثبت نرسيده و در زمينهء شعر مناقبى نيز آثار درخور توجهى ندارد .\r\nتذكره‌نويسان اين رباعى را به او نسبت داده‌اند كه به هنگام تشرف به حرم مطهر حسينى بالبداهه سروده است :\r\n اسكندر و من ، اى شه معبود صفات * در سير جهان صرف نموديم اوقات\r\nبر همت من كجا رسد همت او ؟ * من خاك درت جستم و او آب حيات « 2 » \r\nرويكرد امثال او كه در رأس هرم قدرت و حكومت قرار داشته‌اند به مقوله‌هاى آيينى ، موجب پديد آمدن آثار منظوم بسيارى در دو زمينهء ماتمى و مناقبى شده و در طول دورهء ناصرى نيز ( حدود 50 سال ) اشعار آيينى فراوانى به ثبت رسيده كه سرانيدگان آنها غالبا با دربار ناصرى بىارتباط نبوده‌اند .\r\n\r\nبرگزيدهء آثار عاشورايى او\r\nتنها مرثيهء عاشورايى كه از وى در اختيار داريم ، مثنوى كوتاهى است كه در رثاى حضرت على اصغر ( ع ) سروده شده كه داراى صبغهء بيدلانه و عرفانى است :\r\n عشقبازى كار هر شياد نيست * اين شكار دام هر صياد نيست\r\nعاشقى را قابليت لازم است * طالب حق را ، حقيقت لازم است \r\n\r\n\r\n","description":"","footnote":"\r\n( 1 ) . تاريخ كامل ايران ، دكتر عبد الله رازى ، تهران ، نشر اقبال ، چاپ چهارم ، سال 1362 ، ص 526 .\r\n( 2 ) . شاهان شاعر ، ابو القاسم حالت ، تهران ، انتشارات علمى ، بىتا ، ص 349 .\r\n","page_name":" 409 ","page_number":409},
  {"content":"\r\n\r\n عشق از معشوق اول سرزند * تا به عاشق جلوهء ديگر كند\r\nتا به حدى كه برد هستى از او * سر زند صد شورش و مستى از او\r\nشاهد اين مدعا خواهى اگر * بر حسين و حالت او كن نظر\r\nروز عاشورا در آن ميدان عشق * كرد رو را جانب سلطان عشق\r\nبار الها ! اين سرم ، اين پيكرم * اين علمدار رشيد ، اين اكبرم\r\nاين سكينه ، اين رقيه ، اين رباب * اين عروس دست و پا در خون خضاب\r\nاين من و اين ذكر يا رب يا ربم * اين من و اين ناله‌هاى زينبم\r\nپس خطاب آمد ز حق كاى شاه عشق * اى حسين ، اى يكه تاز راه عشق\r\nگر تو بر من عاشقى اى محترم * پرده بركش من به تو عاشق‌ترم\r\nغم مخور كه من خريدار توام * مشترى بر جنس بازار توام\r\nهرچه بودت داده‌اى در راه ما * مرحبا صد مرحبا خود هم بيا\r\nخود بيا كه مىكشم من ناز تو * عرش و فرشم جمله پاانداز تو\r\nليك خود تنها ميا در بزم يار * خود بيا و اصغرت را هم بيار\r\nخوش بود در بزم ياران بلبلى * خاصه در منقار او برگ گلى\r\nخود تو : بلبل ، گل : على اصغرت * زودتر بشتاب سوى داورت \r\n\r\n33 . صفائى جندقى ( 1236 - 1314 )\r\n\r\nزندگينامه\r\nاحمد ( صفائى ) جندقى دومين فرزند يغماى جندقى ( 1276 - 1196 ) است كه در سال 1236 ه . ق درخور مركز منطقهء جندق و بيابانك به دنيا آمده است . مادر او هما سلطان از اهالى كاشان و از بستگان حاج ملا احمد نراقى - مجتهد جليل القدر و پرآوازهء شيعى - دومين همسر يغماى جندقى است .\r\nچون در زندگينامهء يغماى جندقى از فرزندان او - برادران صفائى جندقى - و هنرهايى كه داشته‌اند ياد كرده‌ايم ، در اينجا براى پرهيز از دامنه‌دار شدن سخن از نقل آن پرهيز مىكنيم .\r\nوى تحصيلات مقدماتى را در زادگاهش فراگرفت و سپس در محضر پدر اديب و برادر دانشمندش - ميرزا اسماعيل هنر - به تكميل معلومات خود پرداخت .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nصفائى جندقى پس از سفرهايى به سمنان و تهران ، روستاى جندق را براى اقامت برگزيد و تا پايان عمر در همان جا از راه كشاورزى و دامدارى به امرار معاش پرداخت . جندق از منطقهء خور و بيابانك تقريبا صد كيلومتر فاصله دارد و در شمال غربى خور - مركز بخش - قرار گرفته است .\r\nصفائى جندقى در مدت حيات خود چهار همسر برگزيد و از آنان داراى 20 فرزند شد كه برخى از آنان اهل ادب و هنر بودند : محمد حسن كيوان ملقب به عماد الشعراء ( 1260 - 1325 ) ، ميرزا محمد حسين متخلص به « فرهنگ » و متولد 1269 ه . ق ، ميرزا ابو القاسم وفائى ( متولد 1283 ه . ق ) اديب و خوشنويس و ميرزا عبد الكريم ( متولد 1296 ه . ق ) كه داراى ذوق ادبى و خط نسبتا خوش و خوانايى بوده و اغلب نسخه‌هاى ديوان صفائى جندقى به خط اوست .\r\nمحمد حسن كيوان ، فرزند ارشد صفائى جندقى از جانب ظل السلطان - حاكم اصفهان - به عماد الشعراء ملقب شده و در شعر از تخلص « خرد » استفاده مىكرده و منظومهء هزار و يكشب او حاوى داستان‌هاى نو و ابتكارى است و همو در شمار نخستين شاعرانى است كه براى كودكان نيز شعر مىسروده است . فرزند او ميرزا فتح الله مشهور به كيوان ثانى ( متوفاى 1332 ه . ق ) از شاعران منطقهء بيابانك بوده و در شعر « پرويز » تخلص مىكرده است . « 1 »\r\nصفائى جندقى از شعراى آيينى مطرح در سدهء سيزدهم و اوايل سدهء چهاردهم هجرى است و ديوان چاپى او شامل غزليات ، انابت‌نامه ، رباعيات انابيّه ، رباعيات عاشقانه ، مادّه تاريخها ، مراثى عاشورايى در 14 بند ، مثنوى رقيه‌نامه حاوى 315 بيت ، نوحه‌ها و ترجيع‌بند است كه با تصحيح آقاى سيد على آل داود توسط چاپ و انتشارات آفرينش در سال 1370 چاپ و منتشر شده است .\r\n\r\nسبك شعرى\r\nصفايى جندقى در سبك عراقى طبع‌آزمايى كرده و اشعارش ساده و دلنشين و عارى از پيچيدگىهاى لفظى و معنوى است . در ميان آثار منظوم وى تركيب‌بند عاشورايى او كه در 114 بند به تعداد سوره‌هاى قرآن كريم سامان يافته ، مشهور است و باقى اشعار او چندان اوج\r\n\r\n\r\n","description":"","footnote":"\r\n( 1 ) . ديوان اشعار صفائى جندقى ، با تصحيح و مقدمهء سيد على آل داود ، ( چاپ و انتشارات آفرينش ، تهران 1370 ) ، مقدمه .\r\n","page_name":" 411 ","page_number":411},
  {"content":"\r\n\r\nو منزلتى ندارد . « انابت‌نامهء » او كه حاوى نثر و نظم است حال و هواى نيايشى دارد و خواندنى است و برخى از غزليات عاشورايى وى نيز شور و حال خاصى دارد .\r\n\r\nدامنهء تأثير آثار عاشورايى\r\nصفائى جندقى شهرت ادبى خود را مرهون تركيب 114 بندى خود است كه در مراثى سالار شهيدان سروده است . تركيب‌بند عاشورايى صفائى جندقى علىرغم جاذبه‌هايى كه دارد ، يكدست نيست ، ولى داراى بندهاى ممتازى است كه از ديرباز مورد عنايت شيفتگان ادب عاشورا قرار داشته است . خصوصا اولين و بيست و نهمين بند آن‌كه از آثار فخيم و ماندگار شعر عاشورا در زبان فارسى به شمار مىرود و الهام بخش شاعران آيينى در سرودن اشعار ماتمى است ، و نوحه‌هاى عاشورايى او نيز رهگشاى نوحه‌سرايان حسينى بوده و هست .\r\n\r\nبرگزيدهء آثار عاشورايى\r\nدر اين قسمت برگزيده‌هايى از اشعار ماتمى صفائى جندقى را ارايه مىكنيم و مشتاقان ديگر آثار عاشورايى او را به مطالعهء ديوان اشعارش فرا مىخوانيم :\r\n\r\nاولين بند از تركيب 114 بندى\r\n اى از ازل به ماتم تو در بسيط خاك * گيسوى شام باز و ، گريبان صبح چاك\r\nخود نام آسمان و زمين ، آن چه اندر او * از نامهء وجود چه باك ار كنند چاك ؟\r\nتا جسم چاك چاك تو عريان به روى دشت * جان جهانيان همه زيبد به زير خاك\r\nارواح ، شايد ار همه قالب تهى كنند * تا رفت جان پاك تو از جسم تابناك . . .\r\nتخت زمين به جنبش اگر اوفتد ، چه بيم ؟ * رخش سپهر از حركت ايستد چه باك ؟\r\nهم ، آه سفليان به فلك خيزد از زمين * هم ، اشك علويان به سمك ريزد از سماك\r\nخون تو آمده است امان بخش خون خلق * خون را به خون كه گفته نشايد نمود پاك ؟ !\r\nتن‌ها مقيم بارگهت ، قلبنا لديك ! * سرها نثار خاك رهت ، روحنا فداك ! . . .\r\nخاك سيه به فرق قدح خواره‌اى ، كه فرق * نشناخت خون پاك تو از شير دخت تاك . . .\r\nخوناب دل ز ديده ( صفائى ) بيا ببار * شرحى ز سرگذشت شهيدان كن آشكار « 1 » \r\n\r\n\r\n","description":"","footnote":"\r\n( 1 ) . همان ، ص 273 و 274 .\r\n","page_name":" 412 ","page_number":412},
  {"content":"\r\n\r\n\r\n2\r\n باز از افق هلال محرم شد آشكار * بر چهر چرخ ، ناخن ماتم شد آشكار\r\nنى ! نى ! به قتل تشنه‌لبان از نيام چرخ * خون ريز خنجرى است كه كم كم شد آشكار\r\nيا برفراشت رايت ماتم دگر سپهر * و اينك طراز طرهء پرچم ، شد آشكار\r\nيا از براى زخم شهيدان تشنه‌لب * از جيب مهر ، نسخهء مرهم شد آشكار . . .\r\nدلها گشايد از مژه سيلاب لعل رنگ * از نوك ناوكى كه درين دم شد آشكار\r\nاين ماه نيست ، نعل مصيبت در آتش است * كز بهر داغ دودهء آدم شد آشكار\r\nصبح نشاط دشمن و ، شام عزاى دوست * اين سور ماتمى است كه با هم شد آشكار\r\nباز از نهاد نوحه‌سرايان ، فراز و پست * آشوب رستخيز به عالم شد آشكار\r\nآهم به چرخ رفت و ، سرشكم به خاك ريخت * اكنون نتيجهء دل پرغم شد آشكار\r\nز افغان سينه ، ابر پياپى پديد گشت * ز امواج ديده ، سيل دمادم شد آشكار\r\nآهم : شراره خيز و ، سرشكم : ستاره‌ريز * اين آب و آتشى است كه توام شد آشكار\r\nنظم ستارگان مگر از يكدگر گسيخت ! * يا اشك اين عزاست كه گردون ز ديده ريخت « 1 » ؟ \r\n\r\n4\r\n بست آسمان كمر چو به آزار اهل بيت * بگشود در زمين بلا ، بار اهل بيت\r\nبر يثرب و حرم دو جهان سوخت ، تا فتاد * با كربلا و كوفه سروكار اهل بيت\r\nروزى لواى آل على شد نگون ، كه زد * خرگه به صحن ماريه ، سردار اهل بيت\r\nز آن كاروان جز آتش حسرت به جا نماند * چون كوچ كرد قافله سالار اهل بيت\r\nلب‌تشنه جان سپرد ، مگر برد دجله را * سيل سرشك ديدهء خونبار اهل بيت ؟\r\nدشمن ندانم آتش كين در خيام زد ؟ * يا در گرفت ز آه شرربار اهل بيت ؟ !\r\nگردون چرا نگون نشد آن دم كه از حرم * شد بر سپهر ، نالهء زنهار اهل بيت ؟\r\nاز آتش سموم مخالف به كربلا * يك گل نماند در همه گلزار اهل بيت\r\nبعد از برادران و عزيزان و همرهان * حسرت : سپاه و ، آه : علمدار اهل بيت ! \r\n\r\n\r\n","description":"","footnote":"\r\n( 1 ) . همان ، ص 274 .\r\n","page_name":" 413 ","page_number":413},
  {"content":"\r\n\r\n تشويش و خوف و واهمه : غمخوار بيكسان ! * اندوه و رنج و حسرت و غم : يار اهل بيت !\r\nزنجير و غل و بند : نگهدار پور و دخت ! * شمشير و تازيانه : پرستار اهل بيت !\r\nخاشاك دشت : مرهم اعضاى كشتگان ! * خوناب چشم : شربت بيمار اهل بيت !\r\nخفتى به خاك و خون تو و ، در ماتمت نديد * جز خواب مرگ ، ديديدهء بيدار اهل بيت\r\nنگذاشت خصم سفله حجابى به هيچ وجه * جز گرد ماتم تو به رخسار اهل بيت !\r\nاين جور از سلالهء آدم ، زياد بود * عُشرى از آن هم ، از همه عالم زياد بود « 1 » \r\n\r\n5\r\n تنها نه خاكيان به تو جيحون گريستند * در ماتم تو ، جن و ملك خون گريستند\r\nخاكم به سر ، برآر سر از خاك و در نگر * تا بر تو آسمان و زمين چون گريستند\r\nچون سيل خون نشست زمين را ؟ كه عرش و فرش * از حد و نظم و ضابطه ، بيرون گريستند\r\nتا از عطش كبود شدت لب ، فرات و نيل * از رود ديده سيل جگرگون گريستند\r\nتا بر سنان ، سرت سوى گردون بلند شد * بر فرشيان ، ملايك گردون گريستند\r\nهر چند خود ز اهل زمين سرزد اين عمل * افلاكيان بر اهل زمين خون گريستند . . .\r\nبر تشنگان كشتهء كوى تو ، كاينات * از زخم كشتگان تو افزون گريستند\r\nشد جيب روزگار به خون رشك لاله‌زار * خلقى ز بس به پهنهء هامون گريستند . . .\r\nشد اين عزاى خاص چنان عام ، تا به هم * هشيار و مست و عاقل و مجنون گريستند . . .\r\nسوزند آفرينش اگر در غمت ، سزاست * بر داغ ابتلاى تو اين سوختن به جاست « 2 » \r\n\r\n15\r\n يك تير از كمان حوادث برون نشد * كآن را قدر به سينهء او رهنمون نشد !\r\nدر حيرتم كه با همه سنگينى دلى ، سپهر * از تاب آتش جگرش آب چون نشد ؟\r\nآبى كه بسته ماند بر اسباط مصطفى * در كام قبطيان ظلوم از چه خون نشد ؟ . . . \r\n\r\n\r\n","description":"","footnote":"\r\n( 1 ) . همان ، ص 275 - 276 .\r\n( 2 ) . همان ، ص 276 .\r\n","page_name":" 414 ","page_number":414},
  {"content":"\r\n\r\n معمار هشت روضهء مينو ز دست رفت * اين طاق نه رواق چرا بيستون نشد ؟ . . .\r\nبا آن‌كه موج خون شهيدان به چرخ رفت * يا للعجب كه روى فلك لاله‌گون نشد ! . . .\r\nگردون دون نگر ، كه به ميدان كفر و دين * جز بر مراد مردم بيدين دون نشد\r\nظلمى كه شد بر آل پيمبر ، به هيچ‌كس * از ابتداى خلق جهان تا كنون ، نشد\r\nسرى نهفته‌اند درين ، ورنه ز انبيا * يك تن به صد هزار بلا آزمون نشد . .\r\nدر حق يك تن ، اين همه جور و ستم چرا ؟ * بر روى يك دل ، اين همه اندوه غم چرا ؟ « 1 » \r\n\r\n26\r\n در داد تن به مرگ ، چو كارش ز جان گذشت * بگذاشت پاى بر سر جان ، وز جهان گذشت\r\nآمد به حربگاه و ، به هر گام ز اهل بيت * صد رستخيز عام بر آن ناتوان گذشت\r\nچندان به كشتگان خود از چشم و دل گريست * كآب از ركاب پر شد و خون از عنان گذشت . . .\r\nدشمن ، ز شق كمانى خود دست برنداشت * هر چند تير نالهء وى ز آسمان گذشت\r\nاز تاب زخم و ، كوشش حرب و ، غم حريم * جان ناگذشته از سر تن ، تن ز جان گذشت !\r\nو آن گه به روى خاك درافتاد و ، كار او * از گرز و تيغ و دشنه و تير و سنان گذشت\r\nدر موج اشك و خون گلو ، تشنه جان سپرد * وز پيش چشمش آن دو سه نهر روان گذشت\r\nبرق ستيزه ، خشك و ترش برگ و بار سوخت * بر يك بهار گلشن او ، صد خزان گذشت . . .\r\nمردان به خاك و خون همه خفتند تشنه‌كام * با آن‌كه موج اشك زنان از ميان گذشت\r\nتنها به راه دوست نه دست از حرم كشيد * بفشرد پاى و ، بر سر خود هم قلم كشيد « 2 » \r\n\r\n29\r\n بيمار كربلا ، به تن از تب توان نداشت * تاب تن از كجا ؟ كه توان بر فغان نداشت\r\nگر تشنگى ز پا نفكندش ، غريب نيست * آب آن قدر كه دست بشويد ز جان نداشت\r\nدر كربلا كشيد بلايى ، كه پيش وَهْم * عرش عظيم طاقت نيمى از آن نداشت\r\nز آمدْ شدِ غم اسرا در سراى دل * جايى براى حسرت آن كشتگان نداشت \r\n\r\n\r\n","description":"","footnote":"\r\n( 1 ) . همان ، ص 283 .\r\n( 2 ) . همان ، ص 291 .\r\n","page_name":" 415 ","page_number":415},
  {"content":"\r\n\r\n جامى به كام تفتهء طفلان از آن نريخت * كاو غير اشك در نظر آبى روان نداشت\r\nدر دشت فتنه خيز ، كز آن سروران تنى * جز زير تيغ و سايهء خنجر امان نداشت ؛\r\nاين صيد هم كه ماند نه از باب رحم بود * ديگر سپهر ، تير جفا در كمان نداشت\r\nيا كور شد جهان ، كه نشانى ازو نديد * يا كاست او چنان ، كه ز هستى نشان نداشت . . .\r\nاز بهر دوستان وطن ، غير داغ و درد * مىرفت سوى يثرب و ، هيچ ارمغان نداشت\r\nتا شام هم ، ز كوفه در آن آفتاب گرم * بر فرق جز سر شهدا ، سايبان نداشت\r\nاز يك شرار آه ، چرا چرخ را نسوخت ؟ * در سينه ، آتش غم خود گر نهان نداشت . . .\r\nچون مرغ سربريده و ، چون صيد خورده تير * جان از حيات : سرد و ، دل از زندگيش : سير « 1 » \r\n\r\n58\r\n در شرح اين ستم كه نگفتم يك از هزار * چون نامه : روسياهم و چون خامه : شرمسار\r\nآن داستان كجا و ، كجا اين بيان سست ؟ * از گفت خويش آمدم اينك به اعتذار\r\nاين امر ناصواب كه شد وضع در زمين * تغيير يافت تا ابد اوضاع روزگار\r\nهر صبح و شام گه ز فلق ، گاه از شفق * گردون به بر لباس غضب پوشد آشكار\r\nروح القدس ، هر آينه با صد هزار چشم * تا حشر گريد از غم اين كشته ، زار زار\r\nدر سوگ اين ستم زده ، فرزند مام دهر * هر شام گيسوان كند از مويه تار تار\r\nدهقان ، به فرق سنبل و ريحان بهار و دى * خاك سياه ريزد ازين غصه بار بار . . .\r\nكاش ، آبيار ابر به دامان دشت و كوه * سيلاب خون روانكند از چشم جويبار . . .\r\nهر شب به فرق اهل عزا تا سحر ، سپهر * انجم به جاى دامن گوهر كند نثار\r\nيك نم ، به چشم دجله و شط آب شرم نيست * خشكيدى ادنه ز آتش خجلت سراب‌وار\r\nآمد خزان ، بهار جوانان هاشمى * يا رب دگر مباد خزان را ز پى بهار !\r\nآويزدت به دامن دل خارهاى غم * روزى اگر به خاك شهيدان كنى گذار\r\nبر حصير ذلت و ، جن بر سرير جاه * از كين مهر شكوه كنم يا ستيز ماه ؟ « 2 » \r\n\r\n\r\n","description":"","footnote":"\r\n( 1 ) . همان ، ص 293 .\r\n( 2 ) . همان ، ص 314 .\r\n","page_name":" 416 ","page_number":416},
  {"content":"\r\n\r\n\r\n80\r\n گيتى پس از تو دايره‌اش بىمدار باد * افلاك : با درنگ و ، زمين : بيقرار باد\r\nتا تلخ شد زبان به دهان تو از عطش * شهد و شكر به كام جهان ناگوار باد\r\nاز حسرت تو ، شربت تسنيم و سلسبيل * غلمان و حور را به دهان زهرمار باد\r\nبا وصف تشنه‌كامىات اندر كنار شط * جارى به دجله ، خون دل از چشمه‌سار باد . . .\r\nتا پود و تار جسم تو ، پامال پهنه گشت * موجود را ، گسسته ز هم پود و تار باد\r\nرفع عطش چو از تو نشد ، جاودان چه سود * كز اشك ديده دامن ما جويبار باد . . .\r\nز انديشهء حديث تو هر دل كه وارهيد * محصور حكم حادثهء روزگار باد\r\nبر هر تنى كه سوگ تو ناسازگار شد * فرسودهء زمانهء ناسازگار باد\r\nگر در غمت نديده ( صفائى ) دوام عيش * مفتون اين سراچهء ناپايدار باد\r\nچشم شفاعت ار ز تو دارد به ديگرى * دور از جوار رحمت پروردگار باد\r\nشاها ! به خويشم ، از همه كس بىنياز خواه * در حشرم ، از شفاعت خود سرفراز خواه « 1 » \r\n\r\n103\r\n در سوگ اين ستم‌زدگان بحر و برگريست * هرچَ « 2 » اندر آسمان و زمين ، خشك و تر گريست\r\nآن شب ، زمين به خوارىشان سخت‌تر گداخت * آن شب ، زمان به زارىشان زارتر گريست\r\nكاندر خرابه ، دختر خردش رقيه نام * چون شمع صبح ، از سر شب تا سحر گريست\r\nاز شور گريه‌اش ، همه بينا و كور سوخت * از سوز ناله‌اش ، همه شنوا و كر گريست . . .\r\nشمعى به بزم ماتميان ، همچو او نسوخت * چندان كه غرق اشك فتد تا كمر ، گريست\r\nچون مرغ نيم كشتهء گم كرده آشيان * بر پاى دام حادثه ، سر زير پر گريست . . .\r\nنَز « 3 » زخم ناى و آبلهء پاى و طعن نى * نز رنج راه و سختى طول سفر گريست\r\nبهر پدر نه در به درىهاى خويش بود * هرچَ اندر آن خرابهء بىبام و در گريست \r\n\r\n\r\n","description":"","footnote":"\r\n( 1 ) . همان ، ص 329 و 330 .\r\n( 2 ) . هرچه .\r\n( 3 ) . نه از .\r\n","page_name":" 417 ","page_number":417},
  {"content":"\r\n\r\n ز انديشهء مدارِ وى ، آن روز شمس سوخت * در فكرت حيات وى ، آن شب قمر گريست\r\nدردا كه اين قضيه هنوز است ناتمام * چندان كه بختم از تف دل باز مانده خام « 1 » \r\n\r\nتضمين غزل سعدى\r\n آه كزين سفر نشد جز تب و تاب حاصلم * داد ز سعد روشنم ! واى زِ بختِ مقبلم \r\n رخت كجا كشم ؟ كزين غايله خيز منزلم \r\n ( بار فراق دوستان بس كه نشسته بر دلم ) * ( مىرود و نمىرود ناقه به زير محملم )\r\nكى خبرش ز حال من پاى نرفته در گلى ؟ * لطمهء موج غم بود رنج فزاى هر دلى \r\n عيش كند چو آدمى ، رخت كشد به ساحلى \r\n ( بار بيفكند شتر چون برسد به منزلى ) * ( بار دل است همچنان ، ور به هزار منزلم ! )\r\nحسرت زلف قاسم‌ام برد ز تاب تن ، گرو * سنبل جعد اكبرم ، حسرت كهنه ساخت نو \r\n دل كه اسير سلسله ، تن نرود به تاز و دو \r\n ( اى كه مهار مىكشى ! صبر كن و سبك مرو ) * ( كز طرفى ، تو مىكشى وز طرفى سلاسلم )\r\nاى ز سپهر سخت‌كين ، تشنهء دشت ابتلا * وى ز زمين سست‌پى ، غرقهء قلزم فنا \r\n خفته به خاك كربلا ، كشته : تو و اسير : ما \r\n ( بار كشيدهء جفا ، پرده دريدهء وفا ) * ( راه ز پيش و ، دل ز پس ، واقعه‌اى است مشكلم ! )\r\nدر غمت ، آه سينه را اين تب و تاب كى شود ؟ * ديدهء اشكبار را ، لجّه : سراب كى شود ؟ \r\n رفتم و ، طلعت تو را هجر نقاب كى شود ؟ \r\n ( معرفت قديم را ، بعد : حجاب كى شود ؟ ) * ( گرچه به شخص غايبى ، در نظرى مقابلم ) \r\n\r\n\r\n","description":"","footnote":"\r\n( 1 ) . همان ، ص 346 .\r\n","page_name":" 418 ","page_number":418},
  {"content":"\r\n\r\n در طلب تو ، از ازل چشم و دلم به چار سو * گشته زبان به گفتگو ، رفته نظر به جستجو \r\n تا ابدم نهان و فاش از پى توست راى و رو \r\n ( آخر قصد من تويى ، غايت جهد و آرزو ) * ( تا نرسم ، ز دامنت دست اميد نگسلم )\r\nتا سر تو جدا ز تن ، سر به بدن : و بال من * بعد تو انتساب جان ، موجب انفعال من \r\n ياد تو از روان من ، نام تو از مقال من \r\n ( ذكر تو از زبان من ، فكر تو از خيال من ) * ( چون برود ؟ كه رفته‌اى در رگ و در مفاصلم )\r\nاى كه فتاده در غمت نظم شكيبم از نسق * وى كه به سوگت ، آهِ من برده از آسمان سبق \r\n گر نظرى كنى به من ، برگذرم ز نُه طبق \r\n ( ور گذرى كنى ، كند كشتهء صبر من ورق ) * ( ور نكنى ، چه بردهد بيخ اميد باطلم ؟ )\r\nجنبش مهر را همى ديگ سكون جدا پزم * آتش هجر را جدا دست به لب فراگزم \r\n يك دل و داغ چند تن ؟ ! آه چنين كجا سزم \r\n ( داروى درد شوق را با همه علم ، عاجزم ) * ( چارهء كار عشق را با همهء عقل ، جاهلم )\r\nچند ( صفايى ) از غمش دست ملال بر دلى ؟ * وز مژهء محيط زا ، پاى نشاط در گلى ؟ \r\n گويى اگرچه حاصلى نيست مرا ازين ، ولى \r\n ( سنت عشق ( سعديا ! ) ترك نمىكنم ، بلى ) * ( كى ز دلم بدر رود خوى سرشته در گلم ؟ ) « 1 » \r\n\r\nتضمين غزل سعدى\r\n ديدى آخر كه فلك ريخت چه خاكى بر سرم ؟ * كز سر نعش تو بايد نگران درگذرم \r\n اينك از كوى تو پيش آمده راه سفرم \r\n ( مىروم ، وز سر حسرت به قفا مىنگرم ) * ( خبر از پاى ندارم كه زمين مىسپَرم ) \r\n\r\n\r\n","description":"","footnote":"\r\n( 1 ) . همان ، ص 412 و 413 .\r\n","page_name":" 419 ","page_number":419},
  {"content":"\r\n\r\n چون روم من كه ز غم جان و دلم مىپيچد * چون سليم اين تن طاقت گسلم ، مىپيچد \r\n وز سرشك مژگان پا به گلم مىپيچد \r\n ( پاى مىپيچم و ، چون پاى دلم مىپيچد ) * ( بار مىبندم و ، از بار فروبسته‌ترم )\r\nگاه صد لجّه خون ز اشك غم‌اندوز كنم * گاه صد مشعله از نالهء دلدوز كنم \r\n صبح : خون گريم و شام : آه فلك سوز كنم \r\n ( وه كه گر بر سر كوى تو شبى روز كنم ) * ( غلغل اندر ملكوت افتد از آه سحرم )\r\nدل به جان آمد و ، تن در غم هجران اجل * خرّم آن دم كه زنم چنگ به دامان اجل \r\n شايد ار بعدِ تو باشم همه ، جويانِ اجل \r\n ( چه كنم ؟ دست ندارم به گريبان اجل ) * ( تا به تن در غم تو پيرهن جان بدرم )\r\nچشم ، يك چشم زد ار جانب ما باز كنى * با اسيران همه يك لحظه سخن ساز كنى \r\n و آن گه از حالت من پرسشى آغاز كنى \r\n ( هر نوردى كه ز طومار غمم باز كنى ) * ( حرف‌ها بينى آلوده به خون جگرم )\r\nناقه را پا به گل ، از قطرهء دريا زايم * باز دشمن برد از كوى توام ، چون پايم ! \r\n روى در راه و ، به بالين تو محكم رايم \r\n ( به قدم رفتم و ، ناچار به سر ، بازآيم ) * ( گر به دامن نرسد دست قضا و قَدرم )\r\nبرد تا ذلّ غياب تو ز دل عزّ شهود * داد بر باد عدم ياد توام خاك وجود \r\n حسرت وصل نشاندم همه در آتش و دود \r\n ( آتش هجر ببرد آب من خاك‌آلود ) * ( بعد ازين ، باد به گوش تو رساند خبرم )\r\nتا تو را غنچهء كام از دم پيكان بر رُست * همه اسباب شكست دل ما ، گشت درست \r\n رشتهء زندگى از مرگ تو ، سخت آمد سست \r\n ( خاك من ، زنده به تأثير هواى لب توست ) * ( سازگارى نكند آب‌وهواى دگرم ) \r\n\r\n","description":"","footnote":"","page_name":" 420 ","page_number":420},
  {"content":"\r\n\r\n سوخت در آتش دل ، ياد برت خرمن من * برو سيل مژه برتاب رخت گلشن من \r\n نخل بالاى تو ، انگيخته گرد از تن من \r\n ( خار سوداى تو ، آويخته در دامن من ) * ( شرمم آيد كه به اطراف گلستان نگرم )\r\nگر بدين ديده ز ديدار تو واخواهم ماند * ليك دل بر سر خاك تو به جا خواهم ماند \r\n چون ( صفائى ) كىات از قيد رها خواهم ماند ؟ \r\n ( گر به دورىّ سفر ، از تو جدا خواهم ماند ) * ( تو چنان دان كه همان سعدى كوته نظرم ) « 1 » \r\n\r\n34 . جلوه اصفهانى ( 1238 - 1314 ق . )\r\n\r\nزندگينامه\r\nميرزا ابو الحسن طباطبائى متخلص به ( جلوه ) زادگاهش احمد آباد از توابع گجرات واقع در هند بوده ولى اصالتا نايينى است . پدرش مير سيد محمد طباطبائى متخلص به ( مظهر ) در اوان جوانى از راه قندهار و كابل به حيدرآباد هند مىرود و در همان جا ازدواج مىكند ، اما بر اثر حوادثى كه پيش مىآيد ، بعد از چند سال به ايران بازمىگردد و در اواخر عمر به زندگى در زواره قناعت مىكند و سرانجام در همان شهر بدرود حيات مىگويد و ( جلوه ) ناگزير مىشود با تنگدستى در مدرسه كاسه‌گران شهر اصفهان به تحصيل بپردازد .\r\nوى پس از آموختن مقدمات به تحصيل علوم عقلى و الهيات مىپردازد و براى تكميل معلومات خود به تهران عزيمت مىكند و به نگارش حواشى بر حكمت متعاليه - معروف به اسفار - و اشعار جلال الدين مولوى مىپردازد .\r\nوى كه از چهره‌هاى ممتاز فلسفه و حكمت زمانه خود به شمار مىرفت در تمام عمر با زندگى مجردانه ساخت و همسرى برنگزيد و سرانجام در ذيقعده سال 1314 ه . ق در تهران بدرود حيات گفت و در ابن بابويه به خاك سپرده شد . ديوان اشعار اين حكيم بزرگ به اهتمام آقاى على عبد الرسولى و با مقدمه آقاى احمد سهيلى خوانسارى به چاپ رسيده است . « 2 »\r\n\r\n\r\n","description":"","footnote":"\r\n( 1 ) . همان ، ص 415 و 416 .\r\n( 2 ) . تذكره مدينة الادب محمد على مصاحبى نائينى ( عبرت ) ، تهران ، كتابخانه و موزه و مركز اسناد مجلس شوراى اسلامى ، چاپ اول ، سال 1376 ج 1 ، ص 600 تا 603 ، و سخنوران نمامى معاصر ايران ، ج 2 ، ص 994 . و تذكره انجمن خاقان ، ص 619 .\r\n","page_name":" 421 ","page_number":421},
  {"content":"\r\n\r\n\r\nسبك شعرى\r\nجلوه اصفهانى بيشتر در قالب قصيده طبع‌آزمايى كرده و به شيوه متقدمين از سبك خراسانى بهره برده است .\r\nقصايد او ، سخته ، و پخته و داراى ساختار محكم لفظى و غناى محتوايى است .\r\n\r\nدامنه تاثير آثار عاشورايى\r\nبه خاطر عدم چاپ ديوان اشعار جلوه اصفهانى در زمان حيات او و نيز كناره‌گيرى وى از معاشرت و هم‌صحبتى و زندگى مجردانه‌اى كه داشته است فقط تنى چند از خاصان كه با او مراوده داشته‌اند ، اشعار او را به خاطر سپرده و از آن لذت مىبرده‌اند ، از همين روى نمىتوان از تأثير دامنه‌دار آثار منظوم وى خصوصا مراثى عاشورايىاش سخنى گفت جز اين كه خواص از اهل ادب و معرفت با تأثيرپذيرى از اشعار حكيمانه او به آفرينش آثار منظوم آيينى پرداخته باشند .\r\n\r\nبرگزيده آثار عاشورايى\r\nجلوه اصفهانى به خاطر ابتلاى به درد چشم و رنج فراوانى كه از بيمارى چشم خود كشيده و از مداوا بهره‌اى نگرفته است ، براى طلب شفا به سالار شهيدان توسل مىجويد و بهبود بيمارى چشم خود را از آن حضرت مىخواهد .\r\nوى در چندين قصيدهء رسا و شيواى خود ، به ابتلاى خود اشاره دارد و ضمن توسل به خامس آل عبا به مرثيه آن حضرت مىپردازد كه به ارايه نمونه‌هايى از آن بسنده مىكنيم :\r\n بر من آمد آن ماه وى به حال خراب * ز ديده داشت روان اشك چون مُطَرَّز سحاب\r\nمگر تو گفتى چشمش رهى به دريا داشت * كه نيست ممكن آيد ز ديده اين همه آب\r\nبرفت از برم آن آفتاب و از گريه * تن چو نقره خامش به لرزه چون سيماب\r\nبه حال زار همى رفت و خلقى از دنبال * همه به حسرت كاين حال را كجاست مآب « 1 » ؟\r\nشنيد آن‌كه چو زين جا برفت خانه نرفت * برفت مسجد و افكند خويش در محراب\r\nميان گريه با صد هزار سوز بكرد * دعا و آمين گفتند جمعى از احباب \r\n\r\n\r\n","description":"","footnote":"\r\n( 1 ) . مرجع و بازگشت .\r\n","page_name":" 422 ","page_number":422},
  {"content":"\r\n\r\n پى شفاى من آن ماه من توسل جست * به سيد الشهدا آن شفيع روز حساب\r\nچه گفت ؟ گفت : خدايا به حق اين مظلوم * كه دوستدار مرا وارهان ازين غرقاب\r\nحسين آنكه عنايات بىحدود و حصرش * به كارخانه آمرزش آمده دولاب\r\nشهى كه ماند در آن دشت فرد تا گفتند * گه سوار شدن زينب‌اش گرفت ركاب\r\nسواره يك تنه زد خود به لشكرى انبوه * كه ديد ساز شفاعت به نغمه زين مضراب\r\nز كشته پشته همى كرد اندر آن صحرا * ز زخم تشنگىاش تا نماند طاقت و تاب\r\nفرود آمد و با شوق كرد اجابت زود * هر آن چه در حق او كرده بود حق ايجاب\r\nعيان چو ديد كه اين عالم‌ست تنگ بر او * از آن به سوى شهادت به شوق كرد شتاب\r\nبسوختند همه خيمه‌ها ، و دخت و زنان * به حال زار بماندند بىحفاظ و نقاب\r\nچه قُبّه‌ها كه شد افراشته به آمرزش * اگرچه سوخته شد خيمه و گسسته طناب\r\nچو فارغ آمد زين كار رفت خانه و نيز * بدان امام توسل بجست با آداب\r\nنرفت جز دو سه روزى كه چشم من شد به * عجب مكن كه نه اينجاست جاى استعجاب\r\nاز آن‌كه قدرت حق است و هرچه در امكان * رهين قدرت و نبود ز قدرت اين اعجاب « 1 » \r\n* * *\r\n چو ديدگان من نگرفتند اعتبار * در خون‌ِشان كشيده از آن دست روزگار\r\nچشم از براى عبرت و كسب سعادت است * اين دو گرت نباشد از ديده خون ببار\r\nچشم آفرين مگر كند و اولياى او * دفع گزند دشمن ازين خسته نزار\r\nمن خسته و نزارم ليكن به گرد خويش * بينم به چشم غيب يكى آهنين حصار\r\nآن آهنين حصار چه گريه است بر حسين * آن گوهرى كه گشت به دوش نبى سوار\r\nچونين سوار با شرف و عز و سرورى * آخر پياده ماند در آن دشت كارزار\r\nتنها و فرد ماند به غير از خدا نديد * هرچ او نگاه سوى يمين كرد يا يسار\r\nچون روى دوست ديد عيان بىدرنگ و خوف * مشغول شد به رزم و فرو شد به گيرودار\r\nبا قدرتى كه داشت همه عجز بود و بس * يعنى كه : عجز نيكو در عين اقتدار\r\nگويند : جفت غم شد و فرد از تبار و قوم * دل گويد : اين سخن را باور همى مدار \r\n\r\n\r\n","description":"","footnote":"\r\n( 1 ) . تذكره مدينة الادب ، ج 1 ، ص 605 و 606 .\r\n","page_name":" 423 ","page_number":423},
  {"content":"\r\n\r\n او صرف عشق گشت و ندارد امير عشق * غير از بلا و رنج دگر طايفه تبار\r\nزان ناله‌ها ز زخم و عطش از چه رو نشد * اين كارگاه گيتى گسسته پود و تار\r\nگويى به چشم بنگرم آن زخمهاى تن * گويى به گوش بشنوم آن ناله‌هاى زار\r\nمىخواست حق كه صبر مجسم كند پديد * كرد آن خجسته ذات همايونش آشكار\r\nبر جورها نكردى اگر صبر پس نبود * و الا وجود او را از صبر پود و تار\r\nبودند منتظر همه قدسيان به شوق * تا زين ديار رخت‌كشى سوى آن ديار\r\nاز رفتن تو شاها زين تيره تنگ جاى * با شوق نز « 1 » كراهت از روى اختيار\r\nاز جنت مثالى تا بارگاه قدس * يكبارگى برستند از رنج انتظار\r\nاى عاشق خداى سزاوار جاه توست * اى بيش ز آفرينش و كم ز آفريدگار\r\nاز تو شفا همى طلبم با حنين « 2 » و آه * كاكنون نيم به جز تو من از كس اميدوار « 3 » \r\n\r\n35 . قدرت قمى ( 1271 - 1316 )\r\n\r\nزندگينامه\r\nنامش سيد على از سادات رضوى قم متخلص به « قدرت » و فرزند ميرزا سيد عزيز از عرفاى شاعر پيشينه دوره ناصرى است . برادر بزرگ او نيز حاج سيد حسن مجتهد ( مير ابو الفتح رضوى ) صاحب نهاية المامول در شرح كفاية الاصول داراى طبع شعر بوده و تخلص شعرىاش « حكمت » بوده است . « 4 »\r\nآرامگاه قدرت در رواق آيينه حضرت معصومه - عليها السلام - مقبره آل ابو الفتح قرار دارد .\r\n\r\nسبك شعرى\r\nقدرت قمى در اغلب انواع قالب‌هاى شعرى طبع‌آزمايى كرده و به شيوه بيانى متقدمين عنايت داشته است . دو مرثيه منظومى كه در سوگ سالار شهيدان از او بر جاى مانده در سبك\r\n\r\n\r\n","description":"","footnote":"\r\n( 1 ) . مخفف نه از .\r\n( 2 ) . ناله و زارى .\r\n( 3 ) . همان ، ص 608 و 609 .\r\n( 4 ) . ديوان قدرت ( سيد على رضوى قمى ) به كوشش سيد مهدى رضوى و رضوى شيوا ، ( چاپخانه گيلان ، تهران 1348 ) ، ص 721 .\r\n","page_name":" 424 ","page_number":424},
  {"content":"\r\n\r\nعراقى سروده شده است . اشعار قدرت قمى سرشار از اصطلاحات عرفانى و حكمى و سلوكى است .\r\n\r\nدامنه تاثير آثار عاشورايى\r\nهمان‌گونه كه اشارت رفت بيش از دو غزل مرثيه عاشورايى از قدرت قمى بر جاى نمانده است و براى اين دو اثر ماتمى نمىتوان طيف تاثير چندانى را در نظر گرفت .\r\n\r\nبرگزيده آثار عاشورايى\r\nدر ديوان چاپى قدرت قمى دو مرثيه عاشورايى در قالب غزل وجود دارد كه يكى از آن دو را نقل مىكنيم .\r\n زنده شد دين ، كشته شد در راه امت تا حسين * جان به قربان تو و قربانيانت يا حسين\r\nيك دو تن از مردگان را كرد احياگر مسيح * جان به قربانش كه عالم را نمود احياء حسين\r\nفانى فى اللّه بود و باقى بِالذّات شد * وه چه خوش اتمام حجت كرد بر اعدا حسين\r\nگرچه اظهار عطش مىكرد ليك از شوق وصل * تشنه‌تر بودى به كام ار ريختى دريا حسين\r\nاصغر از گهواره خود را برفكند و زد خروش * يعنى : اين سُو ران كه بيكس نيستى بابا حسين\r\nمعنى : من كان فى المهد صبيّا را به شرح * خواست تا بر اكبر و اصغر كند افشا حسين\r\nبر فراز دست پس بگرفت آن جرم ثقيل * آشكار كرد تفسير يد بيضا حسين\r\nتا حسين‌ات دست گيرد ( قدرتا ) ! لا ينقطع * سينه را بخراش و خوش بخروش و برگو يا حسين « 1 » \r\n\r\n36 . صفى اصفهانى ( 1215 - 1316 )\r\n\r\nزندگينامه\r\nنامش ميرزا حسن ملقب به صفى على شاه ، متخلص به ( صفى ) و زادگاهش اصفهان ، از عرفا و شعراى صوفى مشرب سده سيزدهم و اوايل سده چهاردهم هجرى است .\r\nمولف سخنوران نامى معاصر ايران در شرح احوال وى آورده است :\r\n« . . . پدرش از بازرگانان بود و در كودكى به اتفاق پدر به يزد رفت و تا سن بيست سالگى در\r\n\r\n\r\n","description":"","footnote":"\r\n( 1 ) . همان ، ص 157 و 158 .\r\n","page_name":" 425 ","page_number":425},
  {"content":"\r\n\r\nآن شهر بزيست و به كسب دانش پرداخت و باعرفان و صاحبدلان درآميخت . حاج ميرزا حسن پس از فراغت از تحصيل به سير و سياحت پرداخت و به هندوستان و حجاز سفر كرد و بيشتر با مشايخ اهل طريقت آن ديار در آميزش بود . از آن پس سفرهايى به نقاط ايران كرد تا سرانجام به شيراز رفت و به صفى على شاه ملقب گرديد . پس از آن به تهران آمد و رحل اقامت افكند تا آن‌كه در بيست و چهارم ذيقعده سال 1316 قمرى بدرود حيات گفت . قبرش در خانقاهى است كه مريدانش در خيابان صفى على شاه ساخته‌اند .\r\nصفى على شاه مردى اديب و شاعرى سخن‌سنج بود و در نظم انواع شعر توانا و استاد بود .\r\nاز تأليفات اوست : 1 . زبدة الاسرار 2 . عرفان الحق 3 . بحر الحقايق 4 . ميزان المعرفة 5 . تفسير منظوم قرآن ( كه در حقيقت بزرگ‌ترين و مهم‌ترين اثر او به شمار مىرود ) 6 . ديوان اشعار . . . »\r\n\r\nسبك شعرى\r\nطبع صفى اصفهانى بيشتر به قالب مثنوى متمايل بوده و آثار منظوم خود را در سبك عراقى سامان داده است . « 1 » آثار منظوم وى به سبب احاطه‌اى كه به مقولات عرفانى حكمى و سلوكى داشته سرشار از مفاهيم بلند عرفانى و معرفتى است .\r\n\r\nدامنه تاثير آثار عاشورايى صفى اصفهانى\r\nصفى اصفهانى در منظومه عاشورايى زبدة الاسرار خود اين حادثه خون‌نگار را از بعد عرفانى و معرفتى مورد تجزيه و تحليل قرار داده و با قرائت عرفانى از فرهنگ عاشورا ، آغازگر حركتى نو در قلمرو شعر عاشورا به شمار مىرود . هر چند پيش از او نيز تنى چند از عرفاى شاعر در اين زمينه آثارى به دست داده‌اند ، ولى منظومه مستقلى همانند او در تبيين عرفانى اين حركت الهى نيافريده‌اند و عمان سامانى كه شهرت بلا منازع خود را مرهون منظومه عاشورايىاش موسوم به گنجينة الاسرار است با تأثيرپذيرى از منظومه زبدة الاسرار سروده . صفى اصفهانى به آفرينش اين اثر ماندگار در همان وزن عروضى توفيق يافته و به خاطر جاذبه‌هاى بيانى خود گوىسبقت را از او ربوده است .\r\n\r\n\r\n","description":"","footnote":"\r\n( 1 ) . سخنوران نامى معاصر ايران ، سيد محمد باقر برقعى ، ( نشر خرم ، قم 1373 ) ، ج 4 ، ص 2343 .\r\n","page_name":" 426 ","page_number":426},
  {"content":"\r\n\r\n\r\nبرگزيده آثار عاشورايى\r\nاز منظومه عرفانى زبدة الاسرار او ابيات منتجى از قسمت‌هاى مختلف آن را مرور مىكنيم :\r\n\r\nدر شهادت حضرت على اصغر ( ع )\r\n بانگ زد كاى ساقى بزم الست * شيرخوار از كودكى شد مىپرست\r\nشيرخوار عشق از امداد پير * شد ز بوى باده مست و شيرگير\r\nشيرخوارم گرچه من شير حقم * زهرهء شيران بدرّد ابلقم\r\nاندكى گر شير جانم هى كند * شير گردون شير جان را قى كند\r\nشيرخوارم ليك شيرم مست شد * چرخ در ميدان عزمم پست شد\r\nصيد معنى شد شكار پنجه‌ام * هين بيا كز زخم هجران رنجه‌ام\r\nعزم كوى دوست چون دارى بيا * ارمغانى بر به درگاه خدا\r\nقابل شه ارمغان كوچك‌ست * كو به قيمت بيش و در وزن اندك است\r\nمختصرتر تحفه به يار تو را * مىكند سنگين نه او بار تو را\r\nنزد شاهان تحفه اندك‌تر خوش‌ست * كه توان بگرفت پيش شه به دست\r\nگوهرى بر پيش آن شاه ارمغان * كو سبك وزن است و در قيمت گران\r\nارمغان اين لوءلوء شهوار بر * نزد خسرو زرّ دست افشار بر\r\nشاهباز وحدتم من در نشست * عيب نبود شاهم ار گيرد به دست . . .\r\nنيست دست از بهر دفع دشمنت * دست آن دارم كه گيرم دامنت\r\nگر كه نتوانم به ميدان تاختن * سوى ميدان جان توانم باختن\r\nگر ندارم گردن شمشير جو * تير عشقت را سپر سازم گلو . . . « 1 » \r\n\r\nدر شهادت حضرت عباس ( ع )\r\n قبله اهل وفا شمشير حق * فارس ميدان قدرت ، شير حق\r\nحضرت عباس كآمد ما صَدَق * بر « يد اللّه فوق ايديهم » ز حق\r\nبر حسين از يك صداى العطش * دست و سر را كرد با هم پيشكش . . .\r\nديد عباس آن‌كه شد دين را پناه * گشته قحط آب اندر خيمه‌گاه \r\n\r\n\r\n","description":"","footnote":"\r\n( 1 ) . همان ، ص 49 و 50 .\r\n","page_name":" 427 ","page_number":427},
  {"content":"\r\n\r\n ز العطش بر پاست بانگ كودكان * آمد اندر نزد شاه انس و جان\r\nكاى شه بىمثل و بىانباز و يار * گشته‌ام در راه عشقت دست و بار\r\nز ابر عشقت بر سرم بارش گرفت * كشتزار هستىام آتش گرفت\r\nشاه فرمود : اى علمدار سپاه * آفرينش را تويى پشت و پناه\r\nرشته ايجاد اندر دست توست * شش تعيّن كسر لوح شست توست\r\nرشته امكان تو را باشد به مشت * مرمرا خود هم تو يارى هم تو پشت\r\nگفت : از غير تو دل برداشتم * هردو عالم را ز كف بگذاشتم\r\nبر تن من دست و بر دستم علم * العطش و آن‌گه به پاز اهل حرم ؟ !\r\nدست عباس ار نباشد صف‌شكن * بهر يارى تو نبوَد گو به تن\r\nگر علم باشد مرا زين پس به دست * مر علم را نام من باشد شكست\r\nگرفتد دست علمدار چه غم ؟ * گو نيايد مر شكستى بر علم\r\nنك علم را جانب ميدان زنم * گر شوم بىدست بر كيوان زنم\r\nسوى ميدان بلا تازم سمند * نام خود تا چون علم سازم بلند\r\nمرتوان بردن ز يُمن بيرقت * گوى نام از عاشقان مطلقت\r\nدر ميان عاشقان پاكباز * چون علم گردم به عالم سرفراز\r\nخوش ز خون خويش از ميدان جنگ * بازگردانم علم را سرخ‌رنگ\r\nسرخ‌رنگى مرعلم را آبروست * هر ظفر يابد به جنگ او سرخ‌روست\r\nچون علم گرديد از خون سرخ‌رنگ * روسفيد آيد علمدارت ز جنگ\r\nسرخ‌رويى علتش منصورىست * رنگ زرد آثارى از رنجورىست\r\nدر فلك شمس است سرخ و باشكوه * زردرو گردد ، نشيند چون به كوه\r\nتا مرا دست علم بگرفتن‌ست * مر علم را ننگ از دست من‌ست\r\nچون فتد دست علمگير از تنم * خود به منصورى علم را ضامنم\r\nسرخ‌رو برگردم از ميدان جنگ * هم علم را سازم از خون سرخ‌رنگ\r\nگر نيفتد از بدن در عشق يار * دست باشد در بدن بهر چه‌كار ؟\r\nسر كه در عشقت نگردد پيش جنگ * سر مخوانش هست بر تن بار ننگ \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n سينه كز عشقت نشان تير نيست * سينه نبود آن حصير كهنه‌اى است\r\nرفتم اينك همتى خواهم ز شاه * بلكه آرم آبى اندر خيمه‌گاه\r\nيعنى : آيد آبم از عشقت به روى * ريزد ار آبم نريزد آبروى\r\nاين بگفت و بحر جانش كرد جوش * شد به ميدان مشك بىآبى به دوش « 1 » \r\n\r\n37 . محيط قمى ( متوفاى 1317 ه . ق )\r\n\r\nزندگينامه\r\nنامش ميرزا محمد ، تخلص شعرىاش ( محيط ) ، زادگاهش قم و ملقب به شمس الفصحاء از شعراى پرآوازهء آيينى در نيمه دوم سده سيزدهم و اوايل سده چهاردهم هجرى است .\r\nدر مقدمه ديوان چاپى او آمده است :\r\n« . . . محيط دوران كودكى و ايام جوانى را در قم و اصفهان به تحصيل علوم عقلى و نقلى و كسب معارف ادبى گذرانيد و آن گاه روانه تهران شد و پس از مدتى چند به جانشينى پدر و برادر خويش - كه زندگى را بدرود گفته بودند - در دستگاه دوست على خان ( معير الممالك ) كه در شمار وزراء و مقربان حكومت بود به كار تعليم دوست محمد خان - فرزند وى - گماشته شد . ميرزا حيدر ثريا معروف به مجد الادباء - كه پدر همسر ( محيط ) بود و پس از مرگ ( محيط ) به گردآورى و تدوين اشعار پراكنده او پرداخته است درباره ( محيط ) مىنويسد :\r\n« . . . بقيت عمر در تهران شخص شريفش شعرا و ادبا را سرِ انجمن بود و شعر لطيفش فصحاء و بلغا را افسر سخن ، دوست و دشمن به فصاحت و بلاغت او معترف بودند . شعر و شاعرى و صفات حميده ديگرش را مىستودند . خيلى سليم العقيده بود و درويش وضع و فقيردوست و بيچاره‌نواز و سخىّ الطّبع و بهيّى الرّاءى و ذكىّ الذهن . مسلكى خوش داشت و مشربى بىغش .\r\nحالش همه‌جا محبوب بود و مقالش همه را مطلوب . هيچ‌گاه بدگويى نداشت بدخويى هم .\r\nهميشه حق‌گويى مىنمود حق‌جويى هم . » ( محيط ) در تاريخ سوم ماه صفر سال 1317 هجرى قمرى رخت از اين جهان بربست . وى را در مزار شيخان قم به خاك سپرده‌اند . . . » « 2 »\r\n\r\n\r\n","description":"","footnote":"\r\n( 1 ) . همان ، ص 78 تا 81 .\r\n( 2 ) . ديوان شمس الفصحاء محيط قمى ، به كوشش احمد كرمى ، تهران ، سلسله نشريّات « ما » ، چاپ اول ، سال 1362 ، مقدمه ، ص الف و ب و ج .\r\n","page_name":" 429 ","page_number":429},
  {"content":"\r\n\r\n\r\nسبك شعرى\r\nمحيط قمى با پيروى از سبك شعرى و سياق كلامى لسان الغيب حافظ شيرازى و سعدى ، در شعر آيينى سده اخير شيوه بديعى را بنياد نهاده و غالب غزليات رسا و شيواى خود را به منقبت يكى از حضرات معصومين - عليهم السلام - زينت داده و ابيات پايانى آن‌ها را به اين مهم اختصاص داده است . شعر ( محيط ) ضمن رسايى و شيوايى كلام با شيوه بيانى متين و فخيم و آرايه‌هاى لفظى و معنوى زينت يافته و برخى از غزليات او در شمار بهترين غزليات سده اخير در زبان فارسى قرار گرفته است .\r\nبراى نمونه ، غزل متين و محكمى از او را كه با مديحت حضرت جواد الائمه زينت يافته زيب اين دفتر مىكنيم :\r\n كجاست زنده‌دلى كاملى مسيح‌دمى * كه فيض صحبتش از دل برد غبار غمى ؟\r\nخليل بت شكنى كو كه نفس دون شكند ؟ * كه نيست در حرم دل به غير او صنمى\r\nز كيد چرخ ، در آن دور گشت نوبت ما * كه نيست ساقى ايام را سر كرمى\r\nزمانه ، خرمن دانش نمىخرد به جوِى * بهاى گنج هنر را نمىدهد درمى\r\nمباد آن‌كه شود سفله خوى ، كامروا * كه هر زمان كند آغاز فتنه و ستمى\r\nگذشت عمر و دريغا نداد ما را دست * حضور نيمشبى و صفاى صبحدمى\r\nقسم به جان عزيزان به وصل دوست رسى * اگر ازين تن خاكى برون نهى قدمى\r\nخلاف گوشه‌نشينانِ دلشكسته مجو * كه نيست جز دل اين قوم دوست را جرمى\r\nغم زمانه مخور اى رفيق باده بنوش * كه دور چرخ نه جامى گذاشته نه جمى\r\nز بينوايى و دولت غمين و شاد مباش * كه در زمانه نماند گدا و محتشمى\r\nز اشتياق بلند آستان شه هر شب * فراز عرش فرازم ز آه خود علمى\r\nبه خلق آن چه رسد فيض ز آشكار و نهان * ز بحر جود شه دين - جواد - هست نمى\r\nمحمد بن على تاسع الائمه تقى * كه بحر همت او هست بيكرانه يمى\r\nبدان خداى كه باشد ز كلك قدرت او * نقوش دفتر هستى ماسوا رقمى\r\nكه : با ولاى شفيعان حشر ، احمد و آل * ( محيط ) را نبود از گناه خويش غمى\r\nشهان كشور نظميم ما ثناگويان * اساس سلطنت ماست دفتر و قلمى \r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nدامنه تاثير آثار عاشورايى\r\nمحيط قمى از پرآوازه‌ترين شعراى آيينى در يك صد ساله اخير است و آثار مناقبى و ماتمى او به خاطر رسايى و شيوايى كلام و نيز ساختار محكم لفظى و غناى محتوايى مورد عنايت اهل ادب و عرفان قرار داشته است . مسلما عنايت سخنوران بزرگى همانند محيط قمى به مقوله‌هاى مذهبى و عرفانى و اخلاقى در روند تكاملى شعر آيينى در سده اخير تاثيرگذار بوده است و آثار ماتمى او نيز از اين امر مستثنى نمىباشند .\r\n\r\nبرگزيده آثار عاشورايى\r\nدر ديوان چاپى محيط قمى سه اثر منظوم عاشورايى وجود دارد كه با نقل آنها اوراق اين دفتر را زينت مىبخشيم :\r\n\r\nدر رثاى حضرت عباس ( عليه السلام )\r\n آن قوى پنجه كه آزردن دلهاست فنش * الفتى هست نهان با دل غمگين منش\r\nجان رسيده به لب از دورى جانبخش لبش * دل به تنگ آمده از حسرت نوشين دهنش\r\nآن‌كه مىگفت بود حاصل ايام دمى * گشت ز انفاس خوش دوست مبرهن سخنش\r\nهر كه دارد چو تو زيبا رخ و نيكو قامت * نيست حاجت به گل گلشن و سرو چمنش\r\nگر به فردوس برندش غم غربت دارد * نيكبختى كه سر كوى تو باشد وطنش\r\nدوش در طرف چمن بلبل شيدا مىگفت : * نوبهار آمد و افزود غمم ز آمدنش\r\nباغ ماند به صف ماره و لاله و گل * به شهيدان به خون غرقه گلگون كفنش\r\nابر در ماتم سقاى شهيدان گريد * كه همه عمر بود ديده گريان چو منش\r\nنور حق ماه بنى هاشم عباس كه هست * مهر او : شمع و دل جمع محبان لگنش\r\nزور بازوى يد اللّه ابو الفضل كه هست * چنگ ضرغام قضا پنجه دشمن شكنش\r\nحامل رايت و مير سپه عشق كه داشت * قوت سيل اجل همت بنيادكنش\r\nدستش از تن كه بريدند ، به كف محكم بود * رشته بندگى و مهر امام ز منش\r\nگفت در ماتم او شاه شهيدان گريان * ديد افتاده چو در معركه پرخون بدنش\r\nشد كنون قطع اميد من و پشتم بشكست * بعد ازين ، واى به حال دل و رنج و محنش \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n از خيال تو بشد خواب ز چشم من و ، خفت * آن‌كه از بيم تو بيدارى شب بود فنش\r\nيادم آمد لب خشكيده و چشمان ترش * جگر سوخته از غم دل خون از حزنش\r\nبه فرات آمد تا آب برد سوى خيام * بهر ياران جگرسوخته ممتحنش\r\nكرد كف ز آب پر و برد به نزديك دهان * بود خشكيده زبان چون ز عطش در دهنش\r\nجلوه‌گر گشت لب خشك برادر بر او * تازه شد اندوه ديرينه و رنج كهنش\r\nريخت آب از كف و لب تشنه برون شد * سخنى گفت كه آتش زده در جان سخنش\r\nگفت : اين شرط وفا نيست كه من آب خورم * سوخته ، زاده زهرا ز عطش جان و تنش\r\nز آن نبردش شه دين سوى شهيدان ديگر * كه ميسّر نشد از معركه برداشتنش\r\nبر گرفتن نتوان پيكر آن كشته ز خاك * كه نه تن مانده به جا و نه به تن پيرهنش\r\nهر كه در ماتم عباس بگريد چو ( محيط ) * هست اميد شفاعت ز حسين و حسنش « 1 » \r\n\r\nدر منقبت و مرثيت حضرت على اكبر ( ع )\r\n اى لعبت فرخ رخِ فرخنده شمايل * دلها به تو مشتاق و روانها به تو مايل\r\nافتادهء تير نگهت : عارف و عامى * دلداده چشمِ سيهت عالم و جاهل\r\nبر پاى دل از سلسله موى تو زنجير * بر گردن جان از سر زلف تو سلاسل\r\nاز جور غم هجر تو دست همه بر سر * در خاك سر كوى تو پاى همه در گل\r\nدر حلّ يكى عقده ز موى تو بمانديم * با آن‌كه نموديم بسى حل مشاكل\r\nبگشا لب جانبخش كه ما سنگدلان را * در نقطه موهوم شده مساله مشكل\r\nمجموعه خوبى شده‌اى ز آن‌كه وجودت * پرگشته ز مهر شه فرخنده خصايل\r\nمرآت جمال ازلى ، شبه پيمبر * مصباح هدى نور خدا شمس قبايل\r\nمقتول نخستين ز سليل شه لولاك * كآمد غم او ناسخ غمهاى اوايل\r\nفرزانه ذبيحى كه به ميدان محبت * پيش از همه ياران شده در جستن قاتل\r\nمحبوب خليلى كه نموده به ره حق * يك مرتبه هفتاد و دو قربانى قابل\r\nاز خويش تهى گشته و سرشار ز معشوق * گرديده ز جان دور و به جانان شده و اصل \r\n\r\n\r\n","description":"","footnote":"\r\n( 1 ) . همان ، ص 80 تا 82 .\r\n","page_name":" 432 ","page_number":432},
  {"content":"\r\n\r\n بودى على اكبر شاه شهدا را * نور بصر و راحت جان و ثمر دل\r\nز آن رو شه دين گفت پس از وى كه نباشم * اى راحت جان بىتو به جان راغب و مايل\r\nرفتى تو و فارغ شدى از اندوه عالم * من ماندم و غم بىتو درين غمكده منزل\r\nدر بحر جهان آل على كشتى توحيد * مستمسك اين فُلك بَرد رخت به ساحل\r\nز انوار على بن حسين بن على شد * از عرصه دل ظلمت هر وسوسه زايل\r\nچون يار ( محيط ) است ولاى على و آل * از زلزله حشر نگردد متزلزل « 1 » \r\n\r\nدر رثاى حضرت على اصغر ( عليه السلام )\r\n ز زنگ هستى خود ساده ساز لوح ضمير * گرت هواست كه گردد ز غيب نقش‌پذير\r\nبه راه پرخطر عشق پامنه ، كآن جا * گذار بر دم تيغ است و راه بر سر تير\r\nبه زندگانى عشّاق دل مرا سوزد * كه هست ياورشان درد و غم معين و ظهير\r\nاز آن به حال مجانين عشق رشگ برم * كه هست سلسله زلف يارشان زنجير\r\nبه عالمى نفروشم غمت كه كس ندهد * چنين نفيس متاعى بدين بهاى حقير\r\nكرا كه محنت و غم شد ز خوان غيب نصيب * نشاط و عيش نگردد ميّسر از تدبير\r\nهمان حكايت صعوه است و چنگل شهباز * حديث نيروى تدبير و قوت تقدير\r\nتوان نمودن هر درد سخت را درمان * به غير درد جدايى كه نيست چاره‌پذير\r\nخطا سرودم ، مرگ است چاره هجران * گرت خلاصى نَدْهَد ز قيد هجر ، بمير\r\nتو را ز سرّ حقيقت چو نيست آگاهى * ز جهل نكته به شور ديدگان عشق مگير\r\nدمى اميد رهايى مدار در همه عمر * براى آن‌كه شود در كمند عشق اسير\r\nخداى هر دم تقصير من زياد كناد * اگر محبت خاصان حق بود تقصير\r\nگواه صدق مقال حق اين كه نيست مرا * به جز محبت عشّاق كربلا به ضمير\r\nحديث محنت آن تشنگان غرقه به خون * حكايتى است كه نتوان نمودنش تقرير\r\nعجب‌تر از همه شرح غم على اصغر * كه گر جوان شنود ، از ملال گردد پير\r\nبه دشت ماريه چون دود آه اخترسوز * شد از درون جگر تشنگان به چرخ اثير \r\n\r\n\r\n","description":"","footnote":"\r\n( 1 ) . همان ، ص 97 تا 99 .\r\n","page_name":" 433 ","page_number":433},
  {"content":"\r\n\r\n على اصغر خود را نهاد بر كف دست * خديو دين ملك العشق شاه عرش سرير\r\nميان معركه آمد بر سپاه عدو * ستاد و از دل پردرد بركشيد نفير\r\nسرود : هست گنه گر مرا به كيش شما * به هيچ كيش ندارد گناه طفل صغير\r\nدهيد جرعه آبى بدين صغير كه سوخت * درون سينه دل نازكش ز قحطى شير\r\nجواب مقصد شير را كمان گشود زبان * رساند آب به حلقوم اصغرش با تير\r\nبريد حنجر او گوش تا به گوش و نشست * به بازوى شه دين نوك تير خصم شرير\r\nگلوى خشكش گرديد تر ولى از خون * به حلق تشنه او نى رسيد آب و نه شير\r\nتبسّمى به رخ شاه كرد و رفت ز دست * به بزم قدس زدندش ز بام عرش صفير\r\nكشيد تير ز حلقوم او شه شهداء * ز ديده اشك فرو ريخت همچو ابر مطير « 1 »\r\nفشاند خون گلويش به سوى چرخ برين * به گريه گفت كه : اى ايزد سميع و بصير\r\nفصيل ناقه صالح به رتبه برتر نيست * ازين صغير كه گرديد كشته بىتقصير\r\n( محيط ) شرح غمى را چسان تواند گفت * كه از شگفتى نتوان نمودنش تقرير « 2 » \r\n\r\n38 . عمّان سامانى ( 1258 - 1322 )\r\n\r\nزندگينامه\r\nنامش ميرزا نور اللّه تخلص شعرىاش « عمّان » زادگاهش سامان ، و ملقب به « تاج الشعراء » از شعراى پرآوازه و عرفانى مشرب نيمه دوم سده چهاردهم و اوايل سده چهاردهم هجرى است .\r\nدر خاندان عمّان ، چهره‌هاى ادبى فراوانى را مىشناسيم كه هريك در زمانه خود در ميان اهل شعر و فرهنگ مطرح بوده‌اند . ولى اشتهار هيچ كدام به عمّانى نمىرسد . پدرش مرحوم ميرزا عبد اللّه متخلص به « ذرّه » مؤلّف جامع الانساب ، جدش مرحوم ميرزا عبد الوهاب متخلص به « قطره » ، عمويش مرحوم ميرزا لطف اللّه متخلص به « دريا » و فرزندش محيط سامانى ( 1290 - 1355 ) از چهره‌هاى سرشناس و معروف آن سامان‌اند .\r\n\r\n\r\n","description":"","footnote":"\r\n( 1 ) . ابر پرباران و باران‌زا .\r\n( 2 ) . همان ، ص 59 تا 61 .\r\n","page_name":" 434 ","page_number":434},
  {"content":"\r\n\r\nسامان ، زادگاه عمان ، سابقا جزيى از استان اصفهان به شمار مىرفته ولى امروزه مركز بخش لار ( رار ) استان چهارمحال و بختيارى است . اين استان همان گونه كه از اسمش پيدا است داراى چهار محال مىباشد : لار ، كيار ، گندمان و ميزدج .\r\nاهالى لار بدون آن‌كه لهجه خاص آذرى داشته باشند به دو زبان تركى و فارسى صحبت مىكنند و شعراى اين خطه نيز اغلب ذو اللسانين‌اند .\r\nسامان علىرغم محدوده كوچكى كه از نظر جغرافيايى دارد از ديرزمان تاكنون مركز علم و ادب و هنر و عرفان بوده و سخنوران بزرگى را در دامن خود پرورش داده است از قبيل :\r\nعمان ، دريا ، قطره ، محيط ، قلزم ، جيحون ، سحاب ، نيسان ، خورشيد ، ذرّه ، افلاكى ، كيهان ، دهقان ، تبيان ، عرفان و حشمت .\r\nعمان سامانى از اعضاى اصلى انجمن ابو الفقراى اصفهان به شمار مىرفته كه همه هفته در روزهاى جمعه به رياست ملا محمد باقر فرزند محمد تقى كزى اصفهانى معروف به « ابو الفقراء » تشكيل مىشده و تا سنه 1286 ه . ق - كه در تاريخ فوت ابو الفقراء است - به حيات ادبى خود زير نظر اين مرد اديب و عارف ادامه داده است . قصيده انجمنيّه عمان سامانى كه حاوى 58 بيت است 34 بيت آن در معرفى و تعريف اين انجمن و شعراى عضو آن سروده شده و نمايانگر اهميتى است كه در آن مقطع زمانى از نظر ادبى داشته است . عمان سامانى در اين قصيده از : ابو الفقراء ، مسكين ، پرتو ، افسر ، عنقا ، سرگشته ؛ آشفته ، فرّخ ، ساغر ، پروين ، دهقان ، شعرى ، و جوزا به نيكى و بزرگى ياد مىكند .\r\nپس از درگذشت ابو الفقراء ، جلسات انجمن ادبى اصفهان در منزل ملك الشعراء ( عنقا ) تشكيل مىشده و قصيده انجمنيهء حاج محمد كاظم قالب‌تراش اصفهانى متخلص به « چاووش » و به روايتى « خاموش » ، دليلى بر اثبات اين مدّعا است . اين قصيده كه به شيوه « براعت استهلال » سروده شده ، اسامى شعراى عضو انجمن ادبى عنقا ( 1308 - 1260 ) را در بر دارد و عمان سامانى يكى از آنهاست :\r\n ز هجر يار تو را ديده رود « جيحون » شد * به بحر طبع گهرزا چو بحر « عمّان » باش \r\nمرحوم استاد فرزانه همائى ( سنا ) در مقدمه ديوان طرب نگاشته‌اند :\r\n« تاج الشعراء شهاب لويى اصفهانى ، عمان سامانى ، ساغر ، سيد محمد بقا و بيضاى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nجونقانى ، هر پنج نفر صاحب ديوان‌اند كه نسخ خطى آن را نگارنده ديده‌ام و هيچ كدام تا امروز چاپ نشده است . . . »\r\nمرحوم عمانى سامانى به جز ديوان اشعارش آثار ديگرى نيز دارد :\r\nمثنوى آيينى معراج‌نامه ، مثنوى عاشورايى گنجينة الاسرار و نيز مخزن الدّور كه ظاهرا تذكره شعراى اصفهان است .\r\nمرحوم ميرزا عبد اللّه « ذره » تاريخ تولد فرزندش عمانى سامانى را شب شنبه نوزدهم ذى الحجة سنه 1258 ه . ق ثبت كرده است و تاريخ درگذشت وى را در شب سه‌شنبه دوازدهم شوال سال 1322 ه . ق نوشته‌اند . جنازه عمان سامانى بنا به وصيّت او به رسم امانت در مسجد جامع سامان به خاك سپرده مىشود و بعد طبق وصيت او به نجف اشرف منتقل مىگردد .\r\n\r\nسبك شعرى\r\nعمان سامانى در آفرينش آثار منظوم خود از سبك عراقى سود جسته و مطالب بلند سلوكى و عرفانى را به مدد طبع توانا و وقّاد خود به زيبايى به تصوير كشيده است .\r\n\r\nدامنه تاثير آثار عاشورايى\r\nبدون ترديد عمان سامانى شاخص‌ترين چهره شعر عاشورا در زبان فارسى است كه به تبيين عرفانى حادثه شگرف كربلا و واقعه خونبار عاشورا پرداخته و منظومه عاشورايى گنجينة الاسرار او در قالب مثنوى در شمار شاهكارهاى شعر آيينى به شمار مىرود .\r\nهر چند پيش از او صفى اصفهانى در مثنوى زبدة الاسرار خود در تبيين عرفانى اين حادثه خون‌نگار كوشيده است ؛ ولى شيوه بيانى عمان جاذبه‌هايى دارد كه آن را تحت الشعاع خود قرار داده است و با اين كه گنجينة الاسرار براى هميشه نام و ياد او را در خاطر شيفتگان ادب شيعى زنده نگاه خواهد داشت .\r\nاين اثر ماندگار عاشورايى بيش از يك سده است كه الهام‌بخش شاعران آيينى فارسى زبان بوده و هست و آثار فاخرى كه پس از او در مقوله‌هاى عرفانى قيام كربلا و قرائت معرفتى و عرفانى از فرهنگ عاشورا آفريده شده شاهد صادقى براى اثبات اين مدعاست .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدر اين كه عمان سامانى بر تركيب نادرست « گنجينة الاسرار » آگاهى داشته و مىتوانسته گنجينهء الاسرار را جايگزين آن سازد ترديدى نيست ، ولى انگيزه اين عدم جايگزينى مشخص نمىباشد . شايد مشرب ملامتى عمان اين امر را اقتضا كرده باشد تا اگر هر از گاه از سرودن اين مثنوى ماندگار عاشورايى در خود احساس غرور كند ، اين تركيب نادرست به يارى او بشتابد و سرانگشت عيب‌جويان ، حباب غرور او را بشكند و او را از آفات آن در امان دارد ! و اللّه اعلم .\r\nاين قبيل سنت‌شكنىها در ادب پارسى پيشينه كهنى دارد كه پرداختن به آن از موضوع اين مقال بيرون است و در حوصله تنگ آن نمىگنجد . در شعر سعدى ، قاآنى ، صائب و ديگران مىتوان موارد بارزى از اين سنت‌شكنىها را نشان داد كه بررسى آن را به فرصت ديگرى موكول مىكنيم .\r\n\r\nبرگزيدهء آثار عاشورايى عمان سامانى\r\nعمان سامانى منظومه گنجينه خود را به سال 1305 ه . ق در اصفهان به تشويق و ترغيب آقا سليمان خان - كه از او به عنوان « رييس خواجه‌سرايان » نام مىبرد - در طول يك سال آفريده است . با در نظر گرفتن سال تولد او ( - 1258 ه . ق ) نتيجه مىگيريم كه عمان سامانى به هنگام آفرينش اين اثر ماندگار « 1 » 47 و 48 ساله بوده و حدود هفده سال پس از آن نيز در قيد حيات بوده است .\r\nگنجينهء عمان ، يك اثر برگزيده است و انتخاب قسمت‌هايى از اين منظومه ماندگار عاشورايى امرى بس دشوار مىنمايد با اين همه براى رعايت شيوه‌اى كه در تنظيم اين تذكره به كار رفته به نقل قسمت‌هايى از آن بسنده مىكنيم :\r\n\r\n\r\n","description":"","footnote":"\r\n( 1 ) . در سال 1345 ش كه در مشهد مقدس به زيارت يكى از مردان خدا نايل آمدم امر فرمودند تا با مقابله نسخه‌هاى چاپى گنجينه و تصحيح و تنفيح آنها نسخه قابل استفاده‌اى از آن در اختيار شيفتگان ادب شيعى قرار دهم و خداى را سپاسگزارم كه در همان سال به انجام اين خدمت ناچيز توفيق يافتم و گنجينة الاسرار را با غزليات وحدت كرمانشاهى به دست چاپ سپردم كه از همان آغاز با اقبال بىسابقه ادب‌دوستان قرار گرفت و چاپهاى متعددى از آن تا به امروز به بازار كتاب عرضه شده است .\r\nهجدهمين چاپ آن توسط شركت چاپ و انتشارات اسوه در پنج هزار نسخه صورت گرفت كه هم اكنون نسخه‌اى از آن در بازار موجود نيست و ناشران بسيارى آمادگى خود را براى چاپهاى بعدى آن اعلام داشته‌اند كه به يارى خداوند با تجديد نظر كامل و اضافات بار ديگر به دست چاپ سپرده خواهد شد .\r\n","page_name":" 437 ","page_number":437},
  {"content":"\r\n\r\n كيست اين پنهان مرا در جان و تن * كز زبان من همى گويد سخن ؟\r\nاين كه گويد از لب من راز كيست ؟ * بنگريد اين صاحب آواز كيست ؟\r\nدر من اين سان خودنمايى مىكند * ادّعاى آشنايى مىكند « 1 » \r\n* * *\r\n پرده‌اى كاندر برابر داشتند * وقت آمد پرده را برداشتند\r\nساقيى با ساغرى چون آفتاب * آمد و عشق اندر آن ساغر شراب\r\nپس ندا داد او - نه پنهان - برملا * كالصّلا اى باده‌خواران الصّلا ! « 2 » . . .\r\nباز ساقى بركشيد از دل خروش * گفت : اى صافىدلانِ دُردنوش\r\nمرد خواهم همتى عالى كند * ساغر ما را ز مى خالى كند\r\nانبيا و اوليا را با نياز * شد به ساغر گردن خواهش دراز\r\nجمله را ، دل در طلب چون خم به جوش * ليك آن سرخيل مخموران خموش\r\nسر به بالا ، يك سر از برنا و پير * ليك آن منظور ساقى سر به زير\r\nهريك از جان همتى بگماشتند * جرعه‌اى از آن قدح برداشتند\r\nباز بود آن جام عشق ذو الجلال * همچنان در دست ساقى مال مال\r\nجام بر كف منتظر ساقى هنوز * اللّه اللّه غيرت آمد غير سوز . . .\r\nباز ساقى گفت : تا چند انتظار ؟ * اى حريف لا ابالى سر برآر\r\nاى قدح‌پيما درآ هويى بزن * گوى چوگانت سرم‌گويى بزن\r\nچون به موقع ساقىاش درخواست كرد * پير ميخواران ز جا قد راست كرد\r\nزينت افزاى بساط نشأتين * سرور و سرخيل مخموران حسين\r\nگفت : آن كس را كه مىجويى منم * باده‌خوارى را كه مىگويى منم\r\nشرطهايش را يكايك گوش كرد * ساغر مى را تمامى نوش كرد\r\nباز گفت : از اين شراب خوشگوار * ديگرت گر هست يك ساغر بيار ! . . . \r\n\r\n\r\n","description":"","footnote":"\r\n( 1 ) . گنجينة الاسرار عمان سامانى و غزليات وحدت كرمانشاهى ، به اهتمام محمد على مجاهدى ( انتشارات اسوه ، تهران ، 1370 ) ، ص 38 .\r\n( 2 ) . همان ، ص 42 .\r\n","page_name":" 438 ","page_number":438},
  {"content":"\r\n\r\n ديگر از ساقى نشان باقى نبود * ز آن‌كه آن ميخواره جز ساقى نبود\r\nخود به معنى باده بود و جام بود * گر به صورت رند دُردآشام بود « 1 » . . .\r\nكرد بر وى باز درهاى بلا * تا كشانيدش به دشت كربلا\r\nداد مستان شقاوت را خبر * كانيك آمد آن حريف دربدر . . .\r\nيافت چون سرخيل مخموران خمر * كز خمار باده آيد دردسر\r\nخواند يك سر همرهان خويش را * خواست هم بيگانه و هم خويش را\r\nگفتشان اى مردم دنياطلب * اهل مصر و كوفه و شام و حلب\r\nمغزتان را شور شهوت غالب‌ست * نفستان جاه و رياست طالب‌ست\r\nاى اسيران قضا در اين سفر * غير تسليم و رضا اينَ المَفر ؟\r\nهمره ما را هواى خانه نيست * هر كه جست از سوختن پروانه نيست\r\nنيست در اين راه غير از تير و تيغ * گو ميا هركس ز جان دارد دريغ\r\nجاى پا بايد به سر بشتافتن * نيست شرط راه رو برتافتن . . . \r\n\r\nماجراى شب عاشورا\r\n هر كه بيرونى بُد از مجلس گريخت * رشته الفت ز همراهان گسيخت\r\nدور شد از شكّر ستانش مگس * وز گلستان مرادش خار و خس\r\nخلوت از اغيار شد پرداخته * وز رقيبان خانه خالى ساخته\r\nپير ميخواران به صدر اندر نشست * احتياط خانه كرد و در ببست\r\nمحرمان راز خود را خواند پيش * جمله را بنشاند پيرامون خويش\r\nبا لب خود گوش‌ِشان انباز كرد * در ز صندوق حقيقت باز كرد\r\nجمله را كرد از شراب عشق مست * يادشان آورد آن عهد الست\r\nگفت : شاباش اين دل آزادتان * باده خورده ستيد بادا يادتان\r\nيادتان باد اى به دل‌تان شور مى * آن اشارت‌هاى ساقى پى ز پى\r\nاينك از هر گوشه‌اى جمّ غفير « 2 » * مر شما را مىزند ساقى صفير \r\n\r\n\r\n","description":"","footnote":"\r\n( 1 ) . همان ، ص 45 - 50 .\r\n( 2 ) . گروه بسيار\r\n","page_name":" 439 ","page_number":439},
  {"content":"\r\n\r\n كاين خمار آن باده را بُد در قفا * هان و هان آن وعده را بايد وفا\r\nگوشه چشمى مىنمايد گاه گاه * سوى مستان مىكند خوش خوش نگاه « 1 » . . .\r\nسرّى اندر گوش هريك باز گفت * باز گفت : اين راز را بايد نهفت\r\nبا مخالف پرده ديگرگون زنيد * با منافق نعل را وارون زنيد\r\nخوش ببنيد از يسار و از يمين * ز آن‌كه دزدان‌اند ما را در كمين\r\nبى خبر زين راه نگردد تا خبر * اى رفيقان پانهيد آهسته‌تر\r\nپاى ما را نى اثر باشد نه جاى * هر كه نقش پاى دارد گو مياى\r\nكس مبادا ره بدين مستى برد * پى بدين مطلب به تردستى برد\r\nدر كف نامحرم افتد راز ما * بشنود گوش خران آواز ما\r\nراز عارف بر لب عام اوفتد * طشت اهل معنى از بام اوفتد\r\nعارفان را قصه با عامى كشد * كار اهل دل به بدنامى كشد\r\nاين وصيت كرد با اصحاب خويش * تا به كلى پرده برگيرد ز پيش\r\nگفتشان كاى سرخوشان مىپرست * خورده مى از جام ساقى الست\r\nاينك آن ساغر به كف ساقى منم * جمله اشيا فانى و باقى منم\r\nدر فناى من شما هم باقىايد * مژده‌اى مستان كه مست ساقىايد « 2 » . . .\r\nلب چو بربست آن شه دلدادگان * ( حُر ) ز جا جست آن سرِ آزادگان\r\nگفت كاى صورتگر ارض و سما * اى دلت آيينه ايزد نما\r\nاول اين آيينه از من يافت زنگ * من نخست انداختم بر جام سنگ\r\nبايد اول از پى دفع گله * من بجنبانم سر اين سلسله\r\nشورش اندر مغز مستان آورم * مى به ياد مى پرستان آورم\r\nپاسخش را از دو مرجان ريخت دُر * گفت : احسنت انتَ فى الدّارين حر\r\nقصد جانان كرد و جان بر باد داد * رسم آزادى به مردان ياد داد « 3 » . . . \r\n\r\n\r\n","description":"","footnote":"\r\n( 1 ) . همان ، ص 77 و 78 .\r\n( 2 ) . همان ، ص 85 و 86 .\r\n( 3 ) . همان ، ص 88 و 89 .\r\n","page_name":" 440 ","page_number":440},
  {"content":"\r\n\r\n\r\nدر جانبازى حضرت عباس ( ع )\r\n باز ليلى زد به گلسيو شانه را * سلسله جنبان شد اين ديوانه را\r\nسنگ برداريد اى فرزانگان * اى هجوم آرنده بر ديوانگان\r\nاز چه بر ديوانه‌تان آهنگ نيست ؟ او مهيا شد شما را سنگ نيست ؟ ! * عقل را با عشق تاب جنگ كو ؟\r\nاندرين جا سنگ بايد سنگ كو ؟ * باز دل افراشت از مستى علم\r\nشد سپهدار علم جفَّ القلم * گشته با شور حسينى نغمه‌گر\r\nكسوت عبّاسيان كرده به بر * جانب اصحاب تازان با خروش\r\nمشكى از آب حقيقت پر به دوش * كرده از شطّ يقيق آن مشك پر\r\nمست و عطشان همچو آب آور شتر * تشنهء آبش حريفان سر به سر\r\nخود ز مجموع حريفان تشنه‌تر * چرخ ز استسقاى آبش در طپش\r\nبرده او بر چرخ بانگ العطش * اى ز شط سوى محيط آورده آب\r\nآب خود را ريختى وا پس شتاب * آب آرى سوى بحر موج‌خيز\r\nپيش ازين آبت مريز آبت بريز « 1 » . . . * لاجرم آن قدوه اهل نياز\r\nآن به ميدان محبت يكه تاز * آن قوى پشت خدابينان ازو\r\nو آن مشوش حال بيدينان ازو * موسى توحيد را هارون عهد\r\nاز مريدان جمله كامل‌تر به جهد * طالبان راه حق را بُد دليل\r\nرهنماى جمله بر شاه جليل * بُد به عشّاق حسينى پيشرو\r\nپاك خاطر آى و پاك انديش‌رو * مىگرفتى از شط توحيد آب\r\nتشنگان را مىرساندى با شتاب * عاشقان را بود آب كار ازو\r\nرهروان را رونق بازار ازو * روز عاشورا به چشم پر ز خون\r\nمشك بر دوش آمد از شط چون برون * شد به سوى تشنه‌كامان رهسپر\r\nتيرباران بلا را شد سپر * پس فرو باريد بر وى تير تيز\r\nمشك شد بر حالت او اشك‌ريز \r\n\r\n\r\n","description":"","footnote":"\r\n( 1 ) . همان ، ص 94 و 95 .\r\n","page_name":" 441 ","page_number":441},
  {"content":"\r\n\r\n اشك چندان ريخت به روى چشم مشك * تا كه چشم مشك خالى شد ز اشك\r\nتا قيامت تشنه‌كامان ثواب * مىخورد از رشحه آن مشك آب\r\nبر زمين آب تعلق پاك ريخت * هز تعيّن بر سر آن خاك ريخت\r\nهستىاش را دست از مستى فشاند * جز حسين اندر ميان چيزى نماند « 1 » . . . \r\n\r\nدر جانبازى حضرت على اكبر ( ع )\r\n بازم اندر هر قدم در ذكر شاه * از تعلق گردى آيد سد راه\r\nپيش مطلب سد بابى مىشود * چهر مقصد را حجابى مىشود\r\nساقى اى منظور جان افروز من * اى تو آن پير تعلّق سوز من\r\nدر ده آن صهباى جان پرورد را * خوش به آبى برنشان اين گرد را\r\nتا كه ذكر شاه جانبازان كنم * روى دل با خانه پردازان كنم\r\nآن به رتبت موجد لوح و قلم * و آن به جانبازى ز جانبازان علم\r\nبر هدف تير مراد خود نشاند * گرد هستى را به كلى برفشاند\r\nكرد ايثار آن چه گرد آورده بود * سوخت هرچ آن آرزو را پرده بود\r\nاز تعلق پرده‌اى ديگر نماند * سد راهى جز على اكبر نماند\r\nاجتهادى داش از اندازه بيش * كآن يكى را نيز بردارد ز پيش\r\nتا كه اكبر ، با رخى افروخته * خرمن آزادگان را سوخته\r\nماه رويش كرده از غيرت عرق * همچو شبنم صبحدم بر گل ورق\r\nبر رخ افشان كرده زلف پرگره * لاله را پوشيده از سنبل زره\r\nنرگسش سرمست در غارتگرى * سوده مشك تر به گلبرگ ترى\r\nآمد و افتاد از ره با شتاب * همچو طفل اشك در دامان باب\r\nكاى پدر جان همرهان بستند بار * ماند بار افتاده اندر رهگذار\r\nهريك از احباب سرخوش در قصور * وز طرب پيچان سر زلفين حور\r\nگام زن در سايه طوبى همه * جام زن با يار كرّوبى همه \r\n\r\n\r\n","description":"","footnote":"\r\n( 1 ) . همان ، ص 100 و 101 .\r\n","page_name":" 442 ","page_number":442},
  {"content":"\r\n\r\n قاسم و عبد اللّه و عباس و عون * آستين افشان ز رفعت بر دوكون\r\nاز سپهرم غايت دلتنگىست * كاسب اكبر را چه جاى لنگىست\r\nدير شد هنگام رفتن اى پدر * رخصتى گر هست بارى زودتر « 1 » . . .\r\nدر جواب از تنگ شكر قند ريخت * شكرّ از لب‌هاى شكر خند ريخت\r\nگفت كاى فرزند مقبل آمدى * آفت جان رهزن دل آمدى\r\nكرده‌اى از حق تجلى اى پسر * زين تجلى فتنه‌ها دارى به سر\r\nراست بهر فتنه قامت كرده‌اى * وه كزين قامت قيامت كرده‌اى\r\nنرگست با لاله در طنّازىست * سنبلت با ارغوان در بازىست\r\nاز رخت مست غرورم مىكنى * از مراد خويش دورم مىكنى\r\nگه دلم پيش تو گاهى پيش اوست * رو كه در يك دل نمىگنجد دو دوست « 2 » . . .\r\nخوش نباشد از تو شمشير آختن * بلكه خوش باشد سپر انداختن\r\nمهر پيش آور رها كن قهر را * طاقت قهر تو نبود دهر را\r\nبر فنايش گر بيفشارى قدم * از وجودش اندر آرى در عدم\r\nمژده دارى احتياج تير نيست * پيش ابروى كجت شمشير چيست ؟ « 3 » . . .\r\nتير مهرى بر دل دشمن بزن * تير قهرى گر بود بر من بزن\r\nاز فنا مقصود ما عين بقاست * ميل آن رخسار و شوق آن لقاست\r\nشوق اين غم از پى آن شادىست * اين خرابى بهر آن آبادىست « 4 » . . .\r\nمر مراندر امور نفع و ضر * نيست شغلى مانع شغل دگر\r\nنيستم محتاج و بالذّاتم غنى * هست فرع احتياج اين دشمنى\r\nدشمنى باشد مرا با جهل‌شان * كز چه رو كرد اين چنين نااهل‌شان ؟\r\nقتل آن دشمن به تيغ آن ديگرست * دفع تيغ آن به ديگر اسپرست\r\nرو سپر مىباش و شمشيرى مكن * در نبرد روبهان شيرى مكن \r\n\r\n\r\n","description":"","footnote":"\r\n( 1 ) . همان ، ص 110 و 111 و 112 .\r\n( 2 ) . همان ، ص 113 و 114 .\r\n( 3 ) . همان ، ص 116 .\r\n( 4 ) . همان ، ص 116 و 117 .\r\n","page_name":" 443 ","page_number":443},
  {"content":"\r\n\r\n بازويت را رنجه گشتن شرط نيست * با قضا هم پنجه گشتن شرط نيست\r\nبوسه زن بر حنجر خنجركشان * تير كآيد گير و در پهلو نشان « 1 » . . .\r\nاكبر آمد العطش‌گويان ز راه * از ميان رزمگه تا پيش شاه\r\nكاى پدر جان از عطش افسرده‌ام * مىندانم زنده‌ام يا مرده‌ام ؟ !\r\nاين عطش رمزست و عارف واقف است * سرّ حق است اين و عشتقش كاشف است\r\nديد شاه دين كه سلطان هدى است * اكبر خود را كه لبريز از خداست\r\nعشق پاكش را بناى سركشى است * آب و خاكش را هواى آتشىست\r\nشورش صهباى عشقش در سرست * مستىاش از ديگران افزون‌ترست\r\nاينك از مجلس جدايى مىكند * فاش دعوىّ خدايى مىكند\r\nمغز بر خود مىشكافد پوست را * فاش مىسازد حديث دوست را\r\nمحكمى در اصل او از فرع اوست * ليك عنوانش خلاف شرع اوست\r\nپس سليمان بر دهانش بوسه داد * اندك اندك خاتمش بر لب نهاد\r\nمهر آن لبهاى گوهر پاش كرد * تا نيارد سرّ حق را فاش كرد\r\n« هر كرا اسرار حق آموختند » * « مهر كردند و دهانش دوختند » « 2 » \r\n\r\nدر عنانگيرى حضرت زينب ( س )\r\n خواهرش بر سينه و بر سر زنان * رفت تا گيرد برادر را عنان\r\nسيل اشكش بست بر شه راه را * دود آهش كرد حيران شاه را\r\nدر قفاى شاه رفتى هر زمان * بانگ مهلا مهلاش بر آسمان\r\nكاى سوار سرگران كم كن شتاب * جان من لختى سبك‌تر زن ركاب\r\nتا ببوسم آن رخ دلجوى تو * تا ببويم آن شكنج موى تو\r\nشه سرا پا گرم و شوق و مست ناز * گوشه چشمى به آن سو كرد باز\r\nديد مشكين مويى از جنس زنان * بر فلك دستى و دستى بر عنان\r\nزن مگو مردآفرين روزگار * زن مگو بنت الجلال اخت الوقار \r\n\r\n\r\n","description":"","footnote":"\r\n( 1 ) . همان ، ص 118 .\r\n( 2 ) . همان ، ص 124 و 125 .\r\n","page_name":" 444 ","page_number":444},
  {"content":"\r\n\r\n زن مگو خاك درش نقش جبين * زن مگو دست خدا در آستين « 1 » . . .\r\nپس ز جان بر خواهر استقبال كرد * تا رخش بوسد الف را دال كرد\r\nهمچو جان خود در آغوشش كشيد * اين سخن آهسته در كوشش كشيد\r\nكاى عنانگير من آيا زينبى ؟ * يا كه آه دردمندان در شبى ؟\r\nپيش پاى شوق زنجيرى مكن * راه عشق است اين عنانگيرى مكن\r\nبا تو هستم جان خواهر همسفر * تو به پا اين راه كوبى من به سر . . .\r\nهست بر من ناگوار و ناپسند * از تو زينب گر صدا گردد بلند\r\nهرچه باشد تو على را دخترى * ماده شيرا كى كم از شير نرى ؟\r\nبا زبان زينبى شاه آن چه گفت * با حسينى گوش زينب مىشنفت\r\nبا حسينى لب هر آنچ او كرد راز * شه به گوش زينبى بشنيد باز\r\nگوش عشق آرى زبان خواهد ز عشق * فهم عشق آرى بيان خواهد ز عشق\r\nبا زبان ديگر اين آواز نيست * گوش ديگر محرم اين راز نيست\r\nاى سخنگو لحظه‌اى خاموش باش * اى زبان از پاى تا سر گوش باش\r\nنت ببينم از سر صدق و صواب * شاه را زينب چه مىگويد جواب ؟\r\nگفت زينب در جواب آن شاه را * كاى فروزان كرده مهر و ماه را\r\nعشق را از يك مشيمه زاده‌ايم * لب به يك مشيمه زاده‌ايم\r\nتربيت بوده‌ست بر يك دوش‌مان * پرورش در جيب يك آغوش‌ِمان\r\nتا كنيم اين راه را مستانه طى * هردو از يك جام خوردستيم مى\r\nهردو در انجام طاعت كامليم * هر كى امر دگر را حامليم\r\nتو شهادت جستىاى سبط رسول * من اسيرى را به جان كردم قبول « 2 » . . .\r\nقابل اسرار ديد آن سينه را * مستعدِّ جلوه آن آيينه را\r\nخيمه زد در ملك جانش شاه غيب * شسته شد ز آب يقينش زنگ ريب\r\nمعنى خود را به چشم خويش ديد * صورت آينده را از پيش ديد \r\n\r\n\r\n","description":"","footnote":"\r\n( 1 ) . همان ، ص 130 و 131 .\r\n( 2 ) . همان ، ص 132 تا 134 .\r\n","page_name":" 445 ","page_number":445},
  {"content":"\r\n\r\n آفتابى كرد در زينب ظهور * ذّره‌اى ز آن آتش وادىِّ\r\nشد عيان در جانش رايتى * « خَرَّ موسى صعقا » « 1 » ز آن آيتى\r\nعين زينب ديد زينب را به عين * بلكه با عين حسين عين حسين\r\nطلعت جان را به چشم جسم ديد * در سراپاى مسمىّ اسم ديد . . . « 2 »\r\nديد تابى در خود و بيتاب شد * ديده خورشيد بين پر آب شد\r\nصورت حالش پريشانى گرفت * دست بيتابى به پيشانى گرفت\r\nخواست تا بر خرمن جنس زنان * آتش اندازد آنا الاعلى زنان\r\nديد شه لب را به دندان مىگزد * كز تو اينجا پرده‌دارى مىسزد . . .\r\nاز تجلىهاى آن سرو سهى * خواست تا زينب كند قالب تهى\r\nسايه‌سان بر پاى آن پاك اوفتاد * صيحه‌زن غش كرد و بر خاك اوفتاد\r\nاز ركاب اى شهسوار حق‌پرست * پاى خالى كن كه زينب شد ز دست\r\nشد پياده بر زمين زانو نهاد * بر سر زانو سر بانو نهاد\r\nپس در آغوشش نشانيد و نشست * دست بر دل زد آوردش به دست\r\nگفتگو كردند با هم متصل * اين به آن و آن به اين از راه حل\r\nديگر اينجا گفتگو را راه نيست * پرده افكندند و كس آگاه نيست « 3 » \r\n\r\n39 . حاج شيخ على تهرانى ( سده 13 و 14 )\r\n\r\nزندگينامه\r\nمرحوم آيت اللّه حاج شيخ على تهرانى از علماى نام‌آشناى دوره ناصرى است . پدر بزرگوارش مرحوم شيخ عبد الحسين تهرانى معروف به شيخ العراقين ، از علماى بزرگ و فقهاى نامدار سده سيزدهم هجرى و از شاگردان بنام صاحب جواهر است .\r\nاز مرحوم حاج شيخ على تهرانى مقتل منظومى حاوى حدود 2100 بيت در دست است\r\n\r\n\r\n","description":"","footnote":"\r\n( 1 ) . آيه 143 از سوره اعراف .\r\n( 2 ) . همان ، ص 136 .\r\n( 3 ) . همان ، ص 136 و 137 .\r\n","page_name":" 446 ","page_number":446},
  {"content":"\r\n\r\nكه به معراج المحبّة موسوم مىباشد . اين مقتل منظوم ترجمه فارسى مقتل معروف لهوف تأليف سيد بن طاوس ( ره ) است كه از مقاتل معتبر به شمار مىرود . از تاريخ تولد و فوت اين عالم بزرگوار اطلاعى به دست نياورديم .\r\nاين اثر منظوم عاشورايى كه در قالب مثنوى سروده شده با اين سه بيت به پايان رسيده است :\r\n هزاران شكر خلّاق جهان را * كه گويا كرد اين الكن زبان را\r\nرسيد اين غم فزا دفتر به اتمام * به معراج محبّت كردمش نام\r\nبه محشر آرزو باشد همينم * كه باشد اين كتاب اندر يمينم \r\nاين مقتل منظوم در سال 1317 ه . ق به همت مرحوم حاج شيخ على محلاتى ساكن بمبئى در هند به چاپ رسيده و در سال 1399 ه . ق مطابق سال 1357 ه . ش توسط شاعر آل اللّه ، مرحوم محمد على انصارى عينا افست و به ضميمه لهوف منتشر شده است . وى در مقدّمهء كوتاه خود بر اين مقتل منظوم مىنويسد :\r\nآقا شيخ على شيخ العراقين فرزند آقا شيخ عبد الحسين شيخ العراقين - رضوان اللّه عليهما - كه يكى از علماى رشيد اوايل زمان ناصر الدين شاه قاجار است و حدود 130 سال قبل كتاب لهوف را با اشعارى بسيار عارفانه و اديبانه و شورانگيز به رشته نظم دركشيده است و علت اين اقدام اين است كه آقا شيخ على شبى پدر بزرگوارش را در خواب ديد از اوضاع عالم آخرت پرسيد . پدر به فرزند گفت : اين طبقه شعرا و مدّاحين مخصوصا مرثيه‌سرايان ، اينجا وضعشان خوب است و مقامشان عالى و من اينجا خازن اشعار اين طبقه هستم ، بكوش تا خود را در شمار اين دسته درآورى . آقا شيخ على كه تا آن زمان شعرى نسروده بود و چون لهوف را از لحاظ اعتبار و شخصيت مولّف معتبر مىدانست آن را حدود سه هزار شعر به رشته نظم درآورد و الحق بسيار شيرين و مليح سرود و آن را معراج المحّبة ناميد . . . .\r\n\r\nسبك شعرى\r\nمرحوم حاج شيخ على تهرانى مقتل منظوم معراج المحّبة را در قالب مثنوى و در سبك عراقى به رشته نظم كشيده كه گاه به شيوه بيانى حماسى نزديك مىشود و از آرايه‌هاى لفظى و معنوى اصطلاحات ادبى ، نجومى و علمى به كار رفته در آن مىتوان به آشنايى سراينده آن با\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nعلوم و فنون مختلف پى برد . در اين مقتل منظوم فارسى كمتر به پيچيدگى لفظى و معنوى برمىخوريم و از شيوه سادهء بيانى برخوردار است ولى با اين همه خالى از حشو و زوايد نيست .\r\n\r\nدامنه تاثير مثنوى معراج المحّبة\r\nچون سراينده اين مقتل منظوم فارسى از شخصيّت‌هاى نام‌آشنا و ممتاز عصر ناصرى است ، طبعا رويكرد جدّى او به آفرينش چنين اثر منظومى درباره وقايع كربلا ، در شاعران آيينى همزمان با او تاثيرگذار بوده است و انگيزه‌هاى معنوى را در سرودن اين‌گونه آثار ماتمى در آنان به وجود آورده و اقبال شيفتگان ادب شيعى را از اين اثر به همراه داشته است .\r\n\r\nبرگزيده‌هايى از مقتل منظوم معراج المحّبة\r\nاين مثنوى عاشورايى پس از ابياتى در خطاب به حضرت ولى عصر ( عج ) و توحيد و ستايش خداوند و نعت رسول گرامى اسلام ( ص ) و امير مؤمنان على ( ع ) با داستان مرگ معاويه و خلافت يزيد آغاز مىگردد و با بيان ورود اهل بيت عصمت و طهارت - عليهم السلام - به مدينه پايان مىپذيرد و در اينجا به نقل ابيات برگزيده‌اى از آن بسنده مىكنيم :\r\n چو زد بهرام خون‌آشام خون‌ريز * بر اين سركش سمند دهر مهميز\r\nسوارى شد عيان زرّينه جوشن * جهان از پرتوش گرديده روشن\r\nنوازد ناى جيش كفر مطلق * وز آن سو عشق زد كوس انا الحق\r\nبه پا شد خسرو بىمثل و مانند * بفرمودى كه اى خيل خداوند\r\nنشينيد اين زمان بر پشت باره * شويد اين دم سوى جنّت سواره . . .\r\nسلاح جنگ از اهل حرم خواست * به ميراث نبّوت تن بياراست\r\nسپر از حمزه و تيغ از پدر داشت * كُلَه‌خود از رسول تاجور داشت « 1 » \r\n* * *\r\n چو بگذشتند شيران حجازى * على « 2 » را شد هواى تيغ‌بازى\r\nز صف آمد برون آن شاه صفدر * ستاده در بر سالار محشر\r\nستاره ريخت از نرگس به خورشيد * هلال‌آسا ركاب شاه بوسيد \r\n\r\n\r\n","description":"","footnote":"\r\n( 1 ) . همان ، ص 40 و 41 .\r\n( 2 ) . مراد وجود مبارك حضرت على اكبر ( ع ) است .\r\n","page_name":" 448 ","page_number":448},
  {"content":"\r\n\r\n بگفت اى بهترين فرزند آدم * جلال كبريايى در تو مُدغم\r\nتمنا دارم اى سلطان پيروز * كه آل اللّه را باشم قلاوز « 1 »\r\nبدان شهزاده شاه روز محشر * چنين فرمود كاى شبه پيمبر\r\nبرو بدرود كن اهل حرم را * كه بينى روى سلطان قِدم را\r\nچو رخصت يافت از آن شاه ذى جود * روان شد سوى خرگه بهر بدرود . . .\r\nشه عشاق خلاق محاسن * به كف بگرفت آن نيكومحاسن\r\nبه آه و ناله گفت اى داور من * سوى ميدان كين شد اكبر من . . .\r\nچو تابان گشت نور رويش از دور * مخالف را روان گرديد پرشور\r\nگمان كردند قوم كينه‌پرور * كه باشد اين مجاهد خود پيمبر . . .\r\nبفرمود اى پرستاران ابليس * كه باشد كارتان افسون و تلبيس\r\nمنم ز اين اهل بيت برگزيده * شه عشق‌آفرين را نور ديده\r\nبگفت و بركشيد آن تيغ را زود * برآورد از نهاد دشمنان دود\r\nگروهى را به تيغ آن شير يزدان * همى جا داد در آتش ز ميدان\r\nز رزم قوم دون گرديد خسته * روان شد سوى شاه دلشكسته\r\nبگفت اى داور بالا و پستى * كه چون حق باشى اندر ملك هستى\r\nشد از سوز عطش وز ثقل آهن * توانايى ز جان و طاقت از تن\r\nدر آن خرگه كه بودى آب ناياب * ز خجلت شد شه آب‌آفرين آب\r\nنگين خاتم آن سلطان سرمد * نهاد اندر دهان شبه احمد\r\nچو آن سرچشمه جود الهى * مكيد آن خاتم ختمى پناهى\r\nتوانايى شدش بر تن دوباره * سوى ميدان كين افكند باره « 2 » \r\n* * *\r\n\r\n\r\n","description":"","footnote":"\r\n( 1 ) . به فتح اول و ضم حرف واو ، لفظى تركى است به معناى رهبر و مقدمه لشكر و قلاوزى به معناى رهبرى آمده است .\r\nدر برخى از كتب اين كلمه به ضم قاف و كسر حرف واو ضبط شده ولى در اينجا به خاطر همانندى حروف كلمات قافيه بايد آن را به فتح اول و ضم حرف واو تلفظ كرد .\r\n( 2 ) . همان ، ص 63 تا 65 .\r\n","page_name":" 449 ","page_number":449},
  {"content":"\r\n\r\n سوى خرگاه شد سالار با شاه * كه بدرود آورد با لشكر آه\r\nپس از بدرود اطفال جگرريش * طلب كردند آب از ساقى خويش\r\nجواب ساقى لب‌تشنگان را * ندانم چون ندارم آب زبان را . . .\r\nشه بىلشكر و سالار بىيار * روان شد سوى ميدان بهر پيكار\r\nتو گفتى كربلا دشت حنين است * على : عباس و پيغمبر : حسين است\r\nز جا شد كنده آن انبوه لشكر * نه سر پيدا ز پا نه پاى از سر . . .\r\nچو شد ميدان كين خالى ز لشكر * شه آب‌آفرين گفت اى برادر\r\nروان شو سوى آب اى نازنين يار * براى كودكان آبى به دست آر\r\nبه سوى آب شد سقاى محشر * به رزم اندر بدى سبط پيمبر . . .\r\nيم رحمت چو در نم شد شناور * خميده از پشت خنگ كوه پيكر\r\nكف كافيش پر بنمود از آب * كه سازد لعل خشك از آب سيراب\r\nبه ياد تشنگان وادى غم * فراتش در نظر شد بحرى از سم\r\nبه خود مىگفت باشد از ادب دور * كه من سيراب و شه از آب مهجور\r\nيكى خشكيده مشكى داشت با خويش * در آب افكند با امّيد و تشويش\r\nز جور چرخ بدرفتار كجرو * ز اشك چشم مشكش گشت مملو\r\nچو عزم خيمه كرد آن مير صفدر * نهنگ‌آسا شناور شد تكاور\r\nبه سر سوداى وصل عشق مىيافت * عنان عشق سوى عشق مىتافت « 1 » \r\n* * *\r\n چو از ميدان گردون چتر خورشيد * نگون چون رايت عباس گرديد\r\nبه چترى نيلى اين زال مجدّر * كشيد از بهر ستر آل حيدر\r\nبتول دومين ام المصائب * چو خود را ديد بىسالار و صاحب\r\nبر ايتام برادر مادرى كرد * بناتُ النّعش را جمع‌آورى كرد \r\n\r\n\r\n","description":"","footnote":"\r\n( 1 ) . همان ، ص 73 و 74 .\r\n","page_name":" 450 ","page_number":450},
  {"content":"\r\n\r\n\r\n40 . الهامى كرمانشاهى ( 1264 - 1325 )\r\n\r\nزندگينامه\r\nميرزا احمد ( الهامى ) كرمانشاهى ( 1264 - 1325 ) ملقب به فردوسى حسينى ، اصالتا بهبهانى ، زادگاه وى تويسركان و سكونت وى در كرمانشاه بوده است .\r\nوى از معدود شعراى آيينى پارسى زبان است كه داراى مثنوى حماسى عاشورا به سبك شاهنامه فردوسى در بحر تقارب است و آن را در چهار خيابان ( - بخش ) تدوين كرده و به همين دليل به فردوسى حسينى ملقب شده است . اشعار وى غالبا برگرفته از روايات صحيح السند و كتب معتبر تاريخى و مقاتل مستند مىباشد . اصل اين مثنوى حماسى بنا بر گفته اديب فرهيخته دكتر پرويز داكانى تمامى وقايع عاشورا را از آغاز تا به انجام شامل مىشود كه متأسفانه به نقل قسمت‌هايى از آن در ديوان وى بسنده شده است .\r\nاز آثار ديگرى كه از اين شاعر نامدار آيينى در سده سيزدهم و اوايل سده چهاردهم بر جاى مانده مىتوان از فتح‌نامه حسام الملك ، قصائد الهاميّه فى مدائح الحساميّه ، حديث كساء ، حسينيه و نصايح امير نظام نام برد .\r\nوى در آغاز كار شاعرى از تخلّص « ملول » استفاده مىكرد بعدها به دستور استادش حسين قلى خان متخلص به « سلطانى » ، تخلص « الهامى » را براى خود برگزيد .\r\nدر ابتداى مجموعه شعر عاشورايى باغ فردوس به فردوسى آل احمد از او ياد شده است :\r\nرباعى\r\n اين نامه كه هست ( باغ فردوسش ) نام * فردوسى آل احمدش ، داد انجام\r\nدر گفتن اين طرفه كتاب ، ( الهامى ) * الحق ز سروش غيبش آمد الهام \r\nعموم تذكره‌نويسان بر اين نكته پاى فشرده‌اند كه وى مردى عامى بوده و حتى معانى برخى از لغاتى را كه در شعر خود مىآورده نمىدانسته و از ديگران معانى آنها را مىپرسيده و عجيب‌تر آنكه به درستى از واژه‌ها استفاده مىكرده است ! « 1 »\r\n\r\n\r\n","description":"","footnote":"\r\n( 1 ) . كسانى كه مايل‌اند درباره وى تحقيق بيشترى كنند مىتوانند به مقدمه ديوان وى ، حديقة الشّعرا ، ج 1 ، تذكره مختصر شعراى كرمانشاه ، كليات آثار سيد عبد الكريم غيرت ، جغرافياى مختصر كرمانشاه و تذكره باغ هزار گل مراجعه نمايند .\r\n","page_name":" 451 ","page_number":451},
  {"content":"\r\n\r\nدر عظمت اثر منظومى كه الهامى در وقايع كربلا آفريده است همين بس كه شاعران نامدارى چون : ميرزا محمد صادق اديب الممالك فراهانى ، ميرزا محمد كاظم نورى ( الفت ) ، محمد باقر ميرزا خسروى ، ميرزا اللّه دوست كرمانشاهى ( سالك ) ، حسين قلى خان سلطانى كلهر ، شباب ( جواد ) ، ميرزا على محمد اصفهانى ( عشرت ) و ميرزا حسين عشقى ، اشعارى در توصيف مثنوى حماسى و عاشورايى باغ فردوس وى سروده‌اند ، « 1 » كه براى پرهيز از دامنه‌دار شدن سخن از نقل آنها خوددارى مىكنيم .\r\nالهامى از سال 1295 تا 1302 ه . ق سرگرم سرودن منظومه باغ فردوس بوده و آن را در بيش از شانزده هزار بيت فراهم آورده است « 2 » و داراى چهار خيابان مىباشد .\r\nدر جاى ديگرى از ديوان الهامى تعداد ابيات مثنوى باغ فردوس قريب به سى هزار بيت نوشته شده است : « 3 »\r\nخيابان اول ، در توحيد و نيايش خداوند ، ستايش حضرت رسالت پناهى ، در منقبت شاه ولايت على ( عليه السلام ) در ستايش صديقه كبرى - عليه السلام - در تمجيد حسام السلطنه سلطان مراد ميرزا ، در شرح خواب ديدن ناظم و نظم كتاب ، در ستايش سخن و مدح فردوسى ، در خطاب به ساقى حقيقى و استدعاى باده حقيقت ، در ستايش حسين قلى خان سلطانى ( - استاد خود ) ، در مرگ معاويه و سلطنت يزيد ، در هجرت امام حسين - عليه السلام - از مدينه پيغمبر - صلى اللّه عليه و آله و سلم - تا آخر وقايع عاشورا .\r\nخيابان دوم ، در ستايش خدا و پيامبر و امام على و امام زمان - عليهما السلام - وقايع روز عاشورا را از صبح تا انقضاى شهادت آن حضرت .\r\nخيابان سوم ، در ستايش خدا و رسول و ائمّه هدى - عليهم السلام - در ستايش شمس المشرقين امام حسين ، در وقايع پس از شهادت آن حضرت و اسيرى اهل بيت تا ورود آنان به مدينه طيّبه .\r\n\r\n\r\n","description":"","footnote":"\r\n( 1 ) . ر . ك : ديوان الهامى كرمانشاهى ( شرح منظوم كربلا به سبك شاهنامه ) ، سروده ميرزا احمد كرمانشاهى متخلص به الهامى ، با مقدمه و تصحيح و تعليق اميد اسلام‌پناه ، چاپ اول ( مركز نشر ميراث مكتوب ، تهران ، 1379 ) ، ص 28 تا 31 .\r\n( 2 ) . همان ، ص 59 .\r\n( 3 ) . همان ، ص 44 .\r\n","page_name":" 452 ","page_number":452},
  {"content":"\r\n\r\nخيابان چهارم ، در ستايش حضرت پروردگار و نعت حضرت ختمى مرتبت - صلى اللّه عليه و آله و سلم - و منقبت حضرت على - عليه السلام - و اولاد طاهرينش يك ساقىنامه و شرح حال مختار . « 1 »\r\nديوان چاپى الهامى كرمانشاهى شامل پنج قسمت است :\r\n1 . مثنوى باغ فردوس در 2364 بيت .\r\n2 . غزلها شامل 9 غزل در 68 بيت .\r\n3 . قصيده‌ها شامل 14 قصيده در 420 بيت ، داراى مناقب آيينى و اشخاص مختلف .\r\n4 . مثنوى حسن منظر در 64 بيت شامل 5 مثنوى آيينى .\r\n5 . مثنوى بستان ماتم در 124 بيت شامل پنج مثنوى ماتمى . « 2 »\r\nديوان چاپى وى كلّا در پنج بخش ياد شده حاوى 3040 بيت است درحالىكه تنها مثنوى حماسى او 000 ، 16 بيت و به قولى سى هزار بيت دارد كه فقط 2368 بيت آن در ديوان چاپى الهامى آمده است و مابقى ابيات آن فعلا در دسترس عموم شيفتگان شعر عاشورا قرار ندارد و همت ارباب تحقيق و معرفت را مىطلبد كه در چاپ و نشر آن اهتمام ورزند .\r\n\r\nسبك شعرى\r\nمثنوى باغ فردوس او كه به شيوه شاهنامه فردوسى سروده شده از سبك خراسانى پيروى مىكند و مشخصه‌هاى آغازين اين سبك را دارا است از قبيل استعمال : « ايدون » و « ايدر » در معانى : در چنين ، اين چنين ، و اينك و اينجا و آوردن واو عاطفه در اول مصراع‌ها - كه امروزه مورد علاقه خاص غزلسراهاى جوان ماست - به‌كاربردن ابا و ابر در معانى : « به ، با و بر » استفاده از الف اطلاق در پايان حروف قافيه ، استعمال مر در غير مفعول صريح كه معمولا به منظور تاكيد قبل از مفعول صريح مىآيد ، به كارگيرى صورت جمع « اسم معنى » بر خلاف قياس و مواردى از اين قبيل . « 3 »\r\n\r\n\r\n","description":"","footnote":"\r\n( 1 ) . همان ، ص 58 تا 61 .\r\n( 2 ) . همان ، ص ، 7 .\r\n( 3 ) . همان ، ص 70 تا 75 .\r\n","page_name":" 453 ","page_number":453},
  {"content":"\r\n\r\nقصايد و غزلهاى الهامى در سبك عراقى است و در سرودن مثنوىهاى حسن منظر و بستان ماتم به شيوه حكيم نظامى گنجوى عنايت داشته است .\r\nدر آثار منظوم الهامى كرمانشاهى آرايه‌هاى لفظى و معنوى و بيانى بسيارى ديده مىشود از قبيل : استعاره ، اسناد مجازى ، تشبيه ، اشتقاق ، جناس ، ردّ القافيه ، ردّ المطلع ، ارسال المثل ، اقتباس ، تلميح ، مراعات نظير « 1 » و غيره .\r\n\r\nدامنه تاثير مثنوىهاى عاشورايى\r\nاز اشعارى كه شعراى معاصر با الهامى در ستايش مثنوى حماسى باغ فردوس او سروده‌اند - و ما پيش از اين از آنان ياد كرديم - پيدا است كه شعر او در دسترس آنان قرار داشته و مورد پسندشان قرار گرفته است . نسخه اساس آقاى اميد اسلام پناه در تدوين ديوان الهامى كرمانشاهى - كه از آن با حروف اختصارى « مج » ياد مىكنند - نسخه‌اى است خطى حاوى گزيده‌هاى آثار منظوم الهامى كه به خط همو تحرير يافته و براى سپهر فرستاده است تا در تذكره ناصرى مورد استفاده قرار دهد ، « 2 » و اين خود نشانگر آن است كه شهرت الهامى در زمانه خود او از محدوده كرمانشاهان فراتر رفته و نظر اديبان بلندآوازه عصر ناصرى را در پايتخت به خود جلب كرده است .\r\nدر اين كه آيا سرايندگان ديگر حماسه‌هاى منظوم آيينى در زبان فارسى پس از الهامى از شيوهء شعرى او و يا نگاهى كه به وقايع كربلا داشته است ، متأثر بوده‌اند يا نه ، بحثى است كه نياز به تحقيق و تأمّل دارد و در مجال تنگ اين مقال نمىگنجد . براى نمونه مىتوان از منظومه داستان على اكبر در احوال حضرت على اكبر و قاسم بن حسن - عليه السلام - از محمد بن ابو طالب نام برد كه به سال 1298 ه . ق آن را به پايان برده است .\r\nشادروان خانبابا مشار در فهرست كتابهاى چاپى فارسى ، ج 1 ، ( الف - ت ) از نسخه چاپى باغ فردوس سروده سيد احمد بن رستم ملقب به فردوسى حسينى و متخلص به الهامى خبر مىدهد كه حاوى ( چهار خيابان ) بوده و در كرمانشاه به سال 1327 ه . ش در قطع رحلى و چاپ سربى و در 244 صفحه چاپ و منتشر شده است . « 3 »\r\n\r\n\r\n","description":"","footnote":"\r\n( 1 ) . همان ، ص 80 تا 86 .\r\n( 2 ) . همان ، ص 64 .\r\n( 3 ) . همان ، ص 63 .\r\n","page_name":" 454 ","page_number":454},
  {"content":"\r\n\r\n\r\nبرگزيده آثار عاشورايى\r\nالهامى كرمانشاهى ، غير از مثنوى حماسى باغ فردوس ، مجموعه شعر ديگرى نيز دارد به نام « حسينيه » كه در قالب غزل و قطعه سروده شده و درباره حادثه خونبار حضرت سيد الشهداء - عليه السلام - است « 1 » كه متاسفانه فعلا در دسترس ما قرار ندارد و به ناگزير بايد قسمت‌هايى از مثنوى حماسى او را در رابطه با واقعه كربلا كه در ديوان چاپى او آمده است انتخاب كنيم .\r\nصرف‌نظر از مقدمه منظوم مثنوى باغ فردوس كه در 13 قسمت تدوين شده ، متن اصلى اين منظومه حماسى ماندگار كه در ديوان چاپى الهامى كرمانشاهى آمده است در رابطه با حضرت مسلم بن عقيل - عليه السلام - 405 بيت در 14 عنوان ، در مبارزت و منقبت حضرت قاسم بن حسن - عليه السلام - در 608 بيت حاوى 11 عنوان ، و قسمت پايانى آن اختصاص دارد به جريان ميدان رفتن و شهادت علمدار كربلا - عليه السلام - كه حاوى 1086 بيت و در 17 عنوان تنظيم شده است و ما به نقل ابياتى از اين سه قسمت بسنده مىكنيم :\r\n\r\nدرباره حضرت مسلم بن عقيل ( عليه السلام )\r\n چو شد تيغ خورشيد زريّن حُسام « 2 » * نهان در نيام شَبَه « 3 » گونِ شام\r\nجهان يلى ، آسمان وفا * پسر عمّ فرخنده مصطفى\r\nزمانى به هر سو همى بنگريست * به تنهايى خويش لختى گريست\r\nهمى گفت با خود كه گشت اى دريغ * نهان ، آفتاب اميدم به ميغ « 4 »\r\nسپهر بلندم بيفكند پست * ز دامان شاهم جدا كرد دست\r\nدريغا كه دور از ديار آمدم * درين مرز بىغمگسار آمدم\r\nنكوخواه : كم ، بدسگالان : فزون * نه يك چاره‌ساز و نه يك رهنمون\r\nنه راه شتاب و نه جاى درنگ * مبادا كسى را چون من كار تنگ\r\nپناه از كه جويم ؟ كجا رو نهم ؟ * كرا آگهى از غم دل دهم ؟ \r\n\r\n\r\n","description":"","footnote":"\r\n( 1 ) . همان ، ص 46 .\r\n( 2 ) . شمشير زرّين .\r\n( 3 ) . سنگ سياق برّاق .\r\n( 4 ) . ابر .\r\n","page_name":" 455 ","page_number":455},
  {"content":"\r\n\r\n همى گفت گريان و ره مىبريد * كه بر وى درِ خانه‌اى شد پديد\r\nدلش سوى آن خانه بنمود راى * بدان در شد و ماند لختى به پاى \r\n* * *\r\n به دو طوعه با يك جهان شرم گفت * كه‌اى مرد بارنج و انديشه جفت !\r\nستاده بدين در چرا ايدرى ؟ * به گرداب غم از چهُ رو اندرى ؟\r\nبه شب در هشيوار فرزانگان * نپايند در كوى بيگانگان\r\nبگفت اين چنين تا سه نوبت بدوى * نفرمود پاسخ به وى نامجوى\r\nبه فرجام ناچار با او گفت * كه اى زن ! چه پرسى ز راز نهفت ؟\r\nمرا خانه‌اى نيست در اين ديار * كه گيرم زمانى در آنجا قرار\r\nغريب و دل‌افگار و بىياورم * بلا بارد از آسمان بر سرم\r\nيك امشب مرا گر پناهى دهى * به كاشانه خويش راهى دهى\r\nبه پاداش اين كار روز شمار * جزاى نكو بينى از كردگار\r\nبه دو پاسخ آورد آن نيك زن * كه اى مرد فرزانه تيغ‌زن\r\nكدامت بود شهر و نام تو چيست ؟ * نژاد تو از گوهر پاك كيست ؟\r\nمرا سوختى دل بدين گفتگوى * مينديش و راز نهان بازگوى\r\nسپهبد به دو گفت : خوش گوهرم * ز هاشم نژادانِ نام‌آورم\r\nبود مسلمم نام و بابم عقيل * برادر پدر « 1 » : ساقى سلسبيل\r\nچو از مرد نام‌آور پاك‌راى * شنيد اين سخن آن زن پارساى\r\nبيفتاد بر خاك زار و نوان * ببوسيد پاى دلير جوان\r\nبه مژگان همى رفت خاك رهش * ز برزن بياورد در بُنگهش\r\nبه دو گفت : صبح اميدم دميد * كه خورشيدم اندر سراى آرميد\r\nدرخشنده گشت از رخت خانه‌ام * فروغ جنان يافت كاشانه‌ام\r\nفراوان بدين سان چو بنواختش * به گنجينه خانه ، بنشاختش \r\n\r\n\r\n","description":"","footnote":"\r\n( 1 ) . برادر پدر من .\r\n","page_name":" 456 ","page_number":456},
  {"content":"\r\n\r\n يكى خوان بياراست اندر زمان * كه بودى سزاوار آن ميهمان\r\nجز اندك نخورد آن يل بيهمال * از آن خوردنىهاى خوان نوال\r\nوز آن پس به آسودگى در سراى * خداوند را شد ستايش سراى \r\n* * *\r\n مر آن نيك‌زن را يكى پور بود * كه جانش برِ ديو مزدور بود\r\nبلالش بُدى نام و ليكن بلال * ز همناميش در جهان پرملال\r\nبرِ مادرآمد شبانگاه و گفت * كه رازت ز فرزند نتوان نهفت\r\nدرين شب تو دارى ز شبهاى پيش * شد آمد « 1 » به گنجينه خانه بيش\r\nبدين گونه آمد شدت بهر چيست ؟ * بگو راست با من كه در خانه كيست ؟\r\nبدان فتنه‌جو پور ، فرمود مام * كزين كار بر گو تو را چيست كام ؟\r\nبرو زين سخن دست كوتاه كن * كزين راز با تو نرانم سخن\r\nمگر آنكه با من تو پيمان كنى * كه از هركس اين راز پنهان كنى\r\nبسى خورد سوگند آن حيله‌ساز * كه پوشيده خواهم تو را داشت راز\r\nبه مادر چو ابرام بسيار كرد * ورا نيك زن آگاه از كار كرد\r\nچو شب رفت و آمد سپيده فراز * به پا خاست مسلم براى نماز\r\nسبك طوعه آورد با آب و تاب * بر مرد فرزانه جامى پرآب\r\nبه دو گفت : امشب نخفتى تو هيچ * به دل باشدت مرخيال بسيج ؟\r\nسپهدار درج گهر برگشود * كه لختى درين شب چو خوابم ربود\r\nبديدم جمال پيمبر به خواب * دگر حيدر و بابِ آن كامياب\r\nدگر جعفر و حمزه تيغ‌زن * عقيل سرافراز و فرّخ حسن\r\nمرا ز آن ميان ، شير پروردگار * به بر خواند و فرمود كاى نامدار ؟\r\nتو مهمان مايى به خرّم بهشت * چنينت به سر پاك دلاور نوشت\r\nيقين دانم اى مادر مهربان * همين روز گردم به مينو روان\r\nچو اين نيك زن ز آن دلاور شنود * به رخ بر ز چشم اشك خونين گشود \r\n\r\n\r\n","description":"","footnote":"\r\n( 1 ) . آمد و شد .\r\n","page_name":" 457 ","page_number":457},
  {"content":"\r\n\r\nالهامى در ادامه ماجراى مسلم بن عقيل - عليه السلام - هنگامى كه به رويارويى وى با سپاهيان امير كوفه مىپردازد بعد حماسى سروده‌هاى وى بيشتر نمايان مىشود و ما در اين قسمت با نقل چند بيت از اين صحنه به سراغ بخش ديگرى از مثنوى باغ فردوس او مىرويم :\r\n بر آهيخت برّنده تيغ از نيام * چو تندر خروشيد و برگفت نام\r\nكه : مسلم منم مرگ هر بدگهر * علىّ ولى را برادر پسر « 1 »\r\nنبى دوده و هاشمى گوهرم * خدا را ، يكى تيغ پرجوهرم\r\nمنم ناوك شست پروردگار * رها گشته از دست پروردگار\r\nبود مرگ را دشنه من دليل * بُرَد گردن شير و خرطوم فيل\r\nرها سازم از شست خمّ كمند * برِ ترك گردون در آرم به بند\r\nچو من مرد نبود درين روزگار * مرا شير حق بوده آموزگار\r\nبگفت اين و زد بر سپاه گران * به جنگ اندر آويخت با كافران\r\nچنان آستين برزد از روى خشم * چنان سوى دشمن بيفكند چشم\r\nچنان سر فكند و چنان تن بخست * چنان پاى بفشرد و بگشاد دست\r\nكه : يا زندهء ذو الفقار دو سر * به هر جنگ با خيل پرخاشگر\r\nشدى هر كجا برق تيغش علم * چو اژدر گروهى كشيدى به دم\r\nزدى هر كرا بر ميان تيغ كين * دو نيمش فكندى به روى زمين\r\nتنى را كه شمشير او سود فرق * برون جستى از تنگ اسبش چو برق\r\nز بس تن به خون اندر آغشته كرد * زمين تا لب بام پركشته كرد\r\nهمى گفت دادار جان‌آفرين * بدان دست و تيغ : آفرين ! آفرين !\r\nسروشان ، به دو ديده بگماشتند * به تحسينش آوا برافراشتند\r\nكه : اين نامور شير شمشيرزن * مگر باشدش ز آهن و روىتن ؟\r\nكه جويد بدين گونه تنها نبرد * درين تنگنا با يكى شهر ، مرد « 2 » ! \r\n\r\n\r\n","description":"","footnote":"\r\n( 1 ) . پسر برادر .\r\n( 2 ) . همان ، ص 145 و 146 ، ص 151 و 152 .\r\n","page_name":" 458 ","page_number":458},
  {"content":"\r\n\r\n\r\nدر ميدان رفتن حضرت قاسم بن حسن ( عليه السلام )\r\n چو زد قرعه سوگ چرخ كهن * به نام گل گلستان حسن\r\nخم آورد بالا برِ شاه دين * چو حيدر برِ سيد المرسلين\r\nبموييد و زد بوسه بر خاك و گفت * كه : اى داور آشكار و نهفت !\r\nبه مرگ برادر دلم گشت خون * روانم بفرسود و تن شد زبون\r\nبفرما : بِدان سو كه او بار بست * بتازم من اى شاه بالا و پست\r\nتو تنها برادر به خون خفته زار * خروشان بدانديش در كارزار\r\nچرا من چنين سخت جانى كنم ؟ * ازين پس چسان زندگانى كنم ؟\r\nز گفتار او شاه بگريست زار * ببوسيد رويش برون از شمار\r\nهمى اين بر آن آن بر اين مىگريست * بدان دو ، سپهر و زمين مىگريست\r\nبه دو گفت شاه : اى برادر پسر « 1 » ! * به مردانگى يادگار از پدر\r\nچه دارى به پيكار چندين شتاب ؟ * ندانى كه بىتو مرا نيست تاب ؟\r\nتو هستى روانِ تن روشنم * روان چون پسندم رود از تنم ؟\r\nنخواهم فرستادنت سوى جنگ * برو زى « 2 » سراپرده ، منما درنگ \r\nچون قاسم بن حسن موفق به كسب اجازه از امام نمىشود ، مادر خود را واسطه قرار مىدهد و چون از اين طريق هم نتيجه‌اى نمىگيرد به هنگام رجزخوانى دشمن ، قرار از كف داده آماده رزم مىشود و امام كه نظاره‌گر اين اشتياق زايد الوصف است او را راهى ميدان مىسازد .\r\nدر اين قسمت ، الهامى كرمانشاهى ابيات بسيار دلنشينى را صرف به تصوير كشيدن مراسم دامادى حضرت قاسم و وداع او با عروس - كه دختر سالار شهيدان است - كرده كه به خاطر بىاعتبارى اين مساله در نزد پژوهشگران و مورّخان اسلامى از نقل آن صرف‌نظر مىكنيم .\r\n\r\n\r\n","description":"","footnote":"\r\n( 1 ) . پسر برادر .\r\n( 2 ) . سوى جانب .\r\n","page_name":" 459 ","page_number":459},
  {"content":"\r\n\r\n\r\nدر شجاعت و شهادت حضرت ابو الفضل العباس ( عليه السلام )\r\nالهامى كرمانشاهى پس از ابياتى در عظمت علمدار كربلا - عليه السلام - به ترجمه منظوم روايت ابو حمزه ثمالى در فضيلت حضرت عباس - عليه السلام - مىپردازد كه به نقل چند بيت از اين دو قسمت بسنده مىكنيم :\r\n چه عباس ! مهر سپهر يلى * به مردى بهين يادگار على\r\nسپهدار عشّاق پروردگار * تهى از خود و پر ز اسرار يار\r\nهمان زور حيدر به بازوى او * دو گيتى سبك در ترازوى او \r\n* * *\r\n خدا زاير است و ستايشگرش * پر جبرئيل است فرش درش\r\nبيايند هر شب در آن انجمن * نبىّ و علىّ و حسين و حسن\r\nهمان پاك دخت رسول خدا * ابا « 1 » كشتگانِ سر از تن جدا\r\nنمايند هريك چو دادار او * به رحمت نظر سوى زوّار او \r\n* * *\r\n برِ پاك دادار پيروزگر * ابو الفضل را هست جاه دگر\r\nخدايا ! مرا زومكن شرمسار * به مهرش دل مرده‌ام زنده‌دار\r\nبكن ديده‌ام روشن از روى او * سر و پيكرم خاك در كوى او « 2 » \r\nهمو در « خطاب ثانى » خود به آن وجود نازنين و استمداد از آن حضرت ، كلام حماسىاش شور بيشترى مىگيرد :\r\n دليرا ! هژبرا ! سرا ! سرورا ! * گرانمايه اسپهبدا ! صفدرا !\r\nفرا زنده رايت پردلى ! * نماينده فرّ و بر ز على\r\nتناور درخت قوى شاخ دين * به كيوان فرا زنده كاخ دين\r\nعلمدار عشّاق جان‌آفرين * نمودار قهر جهان‌آفرين\r\nخداوند جوشن ! خداوند خود * دلاورتر از هر دليرى كه بود \r\n\r\n\r\n","description":"","footnote":"\r\n( 1 ) . با .\r\n( 2 ) . همان ص 218 و 219 ، 221 و 222 ، 225 و 226 .\r\n","page_name":" 460 ","page_number":460},
  {"content":"\r\n\r\n گزين ياور اهل بيت رسول * فروغ جهان‌بين شوى بتول\r\nايا جوهر ذو الفقار پدر * به مردانگى يادگار پدر\r\nايا درگهت كعبه راستين * تو را دست دادار در آستين\r\nمراد همه خلق در مشت توست * كليد حوايج سرانگشت توست « 1 » \r\nالهامى ، صحنه‌هاى بديع ديگرى از جانب علمدار كربلا را در نهايت شيوايى و زيبايى به تصوير كشيده است كه به انتخاب ابياتى از قسمت‌هاى مختلف آن اكتفا مىكنيم :\r\n سپهداد فرّخ رخ تابناك * بساييد پيش برادر به خاك\r\nپس آن گه برآمد به زين خدنگ * به فرمان روان شد سوى دشت جنگ\r\nبه دست اندرش آسمانى درفش * هوا شد ز گرد سمندش بنفش\r\nكمندى چو ثعبان و تيغى چو برق * سرا پا به درياى پولاد غرق\r\nبه زين تافتى چهره آن جناب * چو از تيغ كوه بلند آفتاب « 2 » \r\n* * *\r\n چو آمد به نزديك رود روان * سپه ديد آنجا كران تا كران\r\nباستاد لختى به ميدان كين * نگه كرد بر آن سپه خشمگين\r\nزمين كرد از سنگ او يال خم * دل گاو و ماهى ز غم شد دژم\r\nتو گفتى به كف تيغ آن بىهمال * به درياست افتاده عكس هلال\r\nبگفتند : يا رب چه بالاست اين * چه فرخنده سيماى والاست اين\r\nچه بازوى و دست بلندست اين * كدامين يل ارجمندست اين ؟ !\r\nبديديم ما نامداران بسى * نديديم با فرّهء اين كسى\r\nهمانا كه اين : نامور حيدر است * صف نينوا وادى خيبر است\r\nبه دست اندرش تيغ دشمن شكار * همانا بود سرفشان ذو الفقار\r\nچو ديدند او را دليران ز دور * جهان گشت در چشمشان تنگ گور \r\n\r\n\r\n","description":"","footnote":"\r\n( 1 ) . همان ، ص 233 و 234 .\r\n( 2 ) . همان ، ص 249 .\r\n","page_name":" 461 ","page_number":461},
  {"content":"\r\n\r\n سپهدار چون شرزه شير دژم * بغرّيد و گفتا به اهل ستم\r\nكه : اى قوم ! عباس نام من است * حَرون « 1 » توسنِ « 2 » چرخ رام من است\r\nسپهدار شاه شهيدان منم * فداى ره اوست جان و تنم\r\nپىِ يارى آن شه تاجدار * به شمشير هندى « 3 » كنم كارزار\r\nمنم وارث مردى مرتضى * منم فارس « 4 » پهنه كربلا\r\nهمان زور خيبرشكن با من است * كرا تاب نيروى من در تن است\r\nدم تيغ من كام نر اژدهاست « 5 » * سر نيزه‌ام افعى جانگزاست\r\nببينيد دست بلند مرا * پرند « 6 » و كمان و كند مرا\r\nازو شد به كوفى سپه كار تنگ * نه پاى گريز و نه جاى درنگ\r\nز پس : آتش تيغ و از پيش : آب * گسسته عنانها ، بريده ركاب\r\nنمودند هريك به سويى فرار * تهى شد از ايشان لب رود بار\r\nسپهبد هيون « 7 » تاخت در رود زود * شگفتا كه دريا بگنجد به رود\r\nچو بر آب رود روان بنگريست * ز لب‌تشنگان ياد كرد و گريست\r\nهمى گفت كاى آب شيرين گوار * ز آب آفرين شاه شرمى بدار\r\nروانى تو بر خاك و سنگ زمين * لب شتنه آلِ رسول امين\r\nپس از تشنه‌كامان هاشم نژاد * به كامى تو را خوشگوارى مباد\r\nنگردد دگر تشنه‌اى از تو سير * همه چشمه‌سار تو گردد كوير\r\nچنان از عطش بود در التهاب * كه گفتى : زره در برش گردد آب\r\nنفس چون كشيدى همى تيره دود * شدى از لبش سوى چرخ كبود \r\n\r\n\r\n","description":"","footnote":"\r\n( 1 ) . اسب سركش .\r\n( 2 ) . وحشى و رام نشدنى .\r\n( 3 ) . شمشير هندى به خاطر جوهر و برندگى در ميدان‌هاى كارزار بهترين سلاح بوده است .\r\n( 4 ) . مرد دليرى كه سوار بر اسب باشد ، اسب سوار .\r\n( 5 ) . اژدهاى نر .\r\n( 6 ) . در اين جا به معناى جوهر شمشير و شمشير جوهردار است .\r\n( 7 ) . شتر تنومند و تندرو ، و در اينجا مطلق مركب تندرو .\r\n","page_name":" 462 ","page_number":462},
  {"content":"\r\n\r\n كفى آب برداشت تا نوشدا * كه كمتر دلش از عطش جوشدا\r\nبه ياد آمدش كام خشك امام * به خود گفت : اين آب بادت حرام\r\nره يارى اين نيست آزرم دار * ز روى برادر يكى شرم دار\r\nننوشيد يك قطره ز آن آب سرد * شكيبش سرِ چرخ را خيره كرد\r\nچو از دست آن آب را برفشاند * ملك از فلك به روى احسنت خواند « 1 »\r\nهمى چند نوبت چنين رزم جست * به خون يلان دست و شمشير شست\r\nو ليكن نبودش به دل راى جنگ * نمىخواست كآرد در آنجا درنگ\r\nابو الفضل اگر راى پيكار داشت * وگر دل به مرد افكنى مىگماشت\r\nنماندى در آن پهنه يك تن سوار * كه با شاه جويد دگر كارزار « 2 » \r\n\r\n41 . طرب اصفهانى ( 1276 - 1330 )\r\n\r\nزندگينامه\r\nنامش ميرزا ابو القاسم محمد نصير تخلص شعرىاش « طرب » زادگاهش اصفهان و كوچك‌ترين فرزند محمد رضا قلى خان شيرازى متخلص به « هما » است .\r\nدر سال 1276 ه . ق در اصفهان به دنيا آمد و به سال 1330 ه . ق در سن 54 سالگى در زادگاهش بدرود حيات گفت و در بقعه امام زاده احمد به خاك سپرده شد .\r\nطرب در خاندانى ادب‌پرور نشو و نما پيدا كرد . پدرش هماى شيرازى ( 1212 - 1290 ) و برادرانش ميرزا محمد حسين « عنقا » ( 1260 - 1308 ) و محى الدين محمد « سها » ( 1262 - 1338 ) از چهره‌هاى ممتاز شعر و ادب در سده سيزدهم و اوايل سده چهاردهم به شمار مىرفتند .\r\nمرحوم استاد جلال الدين همايى ( سنا ) در مقدمه ديوان طرب نگاشته‌اند :\r\n« . . . طرب در كودكى و اوايل عهد جوانى اكثر اوقات پيش « عنقا » به درس و مشق اشتغال داشته و به دستور و انتخاب او نمونه‌هاى برگزيده نظم و نثر فارسى و عربى شعرا و\r\n\r\n\r\n","description":"","footnote":"\r\n( 1 ) . همان ، 255 تا 260 با انتخاب .\r\n( 2 ) . همان ، ص 263 .\r\n","page_name":" 463 ","page_number":463},
  {"content":"\r\n\r\nنويسندگان بزرگ قديم و معاصر را براى خود مىنوشته و از برمىكرده و دقايق معانى و لطايف و اشارات آن را به خاطر مىسپرده است . . . دومين برادر بزرگتر « طرب » كه از اساتيد مسلم شعر و ادب بود . . . ميرزا محمد ( سها ) است . . . او نيز در سهم خود از وظايف بزرگترى و تعليم رموز و دقايق شعر و شاعرى درباره طرب كوتاهى نكرده بود ؛ مراتب صدق و صفا و مودّت و يگانگى او مخصوصا بعد از وفات « طرب » بروز كرد كه در سرپرستى و تربيت و تكفّل معيشت بازماندگان و اولاد صغار او كه از آن جمله خود اين حقير است ( - جلال الدين همايى ) انصافا پدرى و بزرگوارى فرمود . . . از جمله يادگارهاى خطوط ايام كودكى ( طرب ) بخشى است از چهار مقاله عروضى و چند صفحه از اواخر كتاب انيس العشّاق از حسن بن محمد رامى تأليف سنه 826 ق در تشبيهات شاعرانه . . . طرب در خوشنويسى خط نستعليق استاد يگانه مسلم عهد خود در اصفهان بود و در اين فن از شيوه مير عماد حسنى معروف ( مقتول 1024 ق ) و محمد صالح - كه بزرگ‌ترين خوشنويس عهد شاه سليمان و شاه سلطان حسين صفوى بوده و بهترين يادگار خطش در كتيبه‌هاى مدرسه چهار باغ سلطانى و عمارت چهل ستون و عالى قاپو اصفهان موجود است - پيروى مىنمود . . . نمونه كتيبه‌نويسىهاى او در مسجد ركن الملك تخت فولاد و مسجد آخوند ملا محمد حسين كرمانى در محله گلبهار و سراى ملك در بازار شاه اصفهان به يادگار مانده . . . طرب در خط ، ارشد شاگردان ميرزا عبد الرحيم ( افسر ) اصفهانى شاعر خوشنويس معروف است كه وفاتش على التحقيق بعد از سنه 1308 و به بعض احتمالات در سال 1315 قمرى است . . . « 1 » »\r\n\r\nسبك شعرى\r\n« طرب » در غزل از شيوه بانيان نهضت بازگشت ادبى پيروى مىكرد و در سبك عراقى غزل مىسرود ولى بعدها كه به قصيده‌سرايى روى آورد از شيوه متقدمان در اين قالب شعرى بهره مىگرفت و به سبك خراسانى طبع‌آزمايى مىكرد و در قالب مثنوى به شيوه حكيم ابو القاسم فردوسى شعر مىسروده و در مراثى عاشورايى ، سبك محتشم كاشانى را به كار مىگرفت .\r\n\r\n\r\n","description":"","footnote":"\r\n( 1 ) . ديوان طرب ، ص 48 ، 53 ، 54 ، 59 ، 60 ، 72 .\r\n","page_name":" 464 ","page_number":464},
  {"content":"\r\n\r\n\r\nدامنه تاثير آثار عاشورايى\r\nطرب اصفهانى را بايد از ادامه دهندگان شيوه محتشم كاشانى در مرثيه‌سرايى دانست و هفت بند او كه در مراثى سالار شهيدان و واقعه كربلا سروده شده متاثر از دوازده‌بند محتشم كاشانى است و به اقتضاى او سخن گفته است . وى از چهره‌هاى ممتاز شعر آيينى در سده اخير به شمار مىرود و اشعار مناقبى او در قالب‌هاى متنوع شعرى در مناقب ائمه اطهار و خاندان عصمت و طهارت - عليهم السلام - خصوصا كريمه اهل بيت حضرت معصومه - سلام اللّه عليها - در شمار آثار ممتاز آيينى به شمار مىرود و رويكرد جدى او به مقوله‌هاى مذهبى و ارزشى در بالندگى نخل برومند شعر آيينى در سده اخير بىتاثير نبوده است .\r\n\r\nبرگزيده آثار عاشورايى\r\nطرب اصفهانى هفت‌بندى در مرثيه خامس آل عبا دارد كه اقتفاگونه‌اى است از دوازده بند محتشم كاشانى و در زمره آثار منظوم و موفق عاشورايى در سده اخير به شمار مىرود :\r\n\r\nهفت بند عاشورايى\r\n اى دل ! به ناله كوش كه ماه محرم است * آفاق باژگونه و ايام درهم است\r\nشد خواب و خور حرام به سكان روزگار * گويا دوباره نوبت ماه محرم است\r\nتنها نه فرشيان به عزايش علم زدند * از اين الم ، علم به سر عرش اعظم است\r\nاز ديوسيرت آدميان بس جفا كه ديد * آن خسروى كه فخر بنى نوع آدم است\r\nآوخ كه خوار شد به سر رهگذار شام * شاهنشهى كه بو البشر از وى مكرم است\r\nاز بدترين عالميان بس ستم كشيد * شاهى كه بهترين همه اهل عالم است\r\nذرّات كن فكان همه در غم نشسته‌اند * تنها مرا نه دل ز عزايش پر از غم است\r\nتنها نه خاكيان كه ز غم در عزاى او * در طاق عرش روح الامين جفت ماتم است\r\nشد ختم تشنگى به على اكبر حسين * در لعل لب گرفته از آن روى خاتم است\r\nانگشت داده همره انگشترى به خصم * شاهى كه نقش نامش بر خاتم جم است\r\nعيسى صفت چها ز يهودان كوفه ديد * آن عيسىيى كه حضرت زهراش مريم است\r\nآن سر كه بود دوش بنى متّكاى او * خاكستر تنور شد اى و اى جان او \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n داد از تو اى سپهر كه بيداد كرده‌اى * باز اين چه فتنه‌اى است كه بنياد كرده‌اى ؟\r\nغمگين نموده‌اى تو دل دوستان حق * و آن گاه جان دشمن‌ِشان شاد كرده‌اى\r\nكُشتى شه حجازى و سلطان شام را * در جام ، باده تا خط بغداد كرده‌اى\r\nكردى خراب عاقبت از كين مدينه را * پس شام شوم را ز نو آباد كرده‌اى\r\nجاى نگار دست عروس فكار را * رنگين ز خون تارك دامان كرده‌اى\r\nاى سست مهر سخت دل آزار اهل بيت * گاهى به شام و گه با سناباد كرده‌اى\r\nآبى كه داده‌اى تو بر اطفال تشنه‌لب * سرچشمه‌اش ز دشنه فولاد كرده‌اى\r\nاى سرو ذكر قامت اكبر نموده‌اى * زين قصه پا به گل قد شمشاد كرده‌اى\r\nآنان كه بود صد چو سليمان غلام‌ِشان * بنياد عمرشان همه بر باد كرده‌اى\r\nاى تشنه‌لب ! ثواب شهيدت دهند اگر * خردى چو آب از لب او ياد كرده‌اى\r\nحاصل به غير باد ندارى چو نى ( طرب ) ! * از جور چرخ هرچه تو فرياد كرده‌اى\r\nداد از تو و جفاى تو اى آسمان دون * يك‌باره زين الم نشدى از چه واژگون\r\nچو شد گهِ شهادت سلطان كربلا * افتاد شور و لرزه در اركان كربلا\r\nتوفان غم رسيد چو بر كشتىِ حسين * خون گريه كرد نوح به توفان كربلا\r\nچوگان زلف چون على اكبر ز هم گشود * بس سر چو گو فتاد به ميدان كربلا\r\nبرخاست چون جرس ز پىِ كاروان شام * افغان كودكان ز بيابان كربلا\r\nآوخ ز تير حرمله افتاد از نوا * اصغر كه بود بلبل دستان كربلا\r\nاز خون پاك تازه جوانان هاشمى * شد گلشنى عيان به گلستان كربلا\r\nاز تندباد حادثهء دهر اى عجب ! * شد سوسنى خموش به بستان كربلا\r\nايوان كربلا شدى اى كاش سرنگون * چون شد شهيد خسرو ايوان كربلا\r\nچون ديو خاتم از كف او درربود خصم * بنشست بر سرير سليمان كربلا\r\nشيران خشمناك ز زخم سنان و تير * خفتند هرطرف به نيستان كربلا\r\nدردا ! ز ريشه كنده شد از تيشه ستم * اكبر كه بود سرو خرامان كربلا \r\n\r\n","description":"","footnote":"","page_name":" 466 ","page_number":466},
  {"content":"\r\n\r\n ناگاه از فراز سنان سنان « 1 » دون * خورشيد سر زدى ز گريبان كربلا\r\nآوخ كه شد به نيزه همان سر كه مصطفى * مىگفت بارهاش كه : روحى لَكَ الفِدا\r\nاز زين چو پشت شاه زمان بر زمين رسيد * بگذشت خون ز زين و به عرش برين رسيد\r\nتا حشر سر به زير بود آسمان ز شرم * ز آن ظلم‌ها كه بر سر سلطان دين رسيد\r\nچون دايه بود روح الامين آن جناب را * زين داغ تا چه بر دل روح الامين رسيد\r\nياسين به دور صفحه امكان قلم كشيد * آيات نيز چون به امام مبين رسيد\r\nخون از زمين رسيد به چرخ برين ز كين * چون پيكر امام زمان بر زمين رسيد\r\nكو آن زبان كه شرح دهم تا چه از جفا * بر آل مصطفى ز يزيد لعين رسيد\r\nكو آن زبان كه گويمت از ظلم كوفيان * بر عترت رسول چنان و چنين رسيد\r\nافتاد حور عين ز سر تخت بر زمين * چون اين خبر به خلد سوى حورعين رسيد\r\nهر چند بيش گويمت از جور اشقيا * بر اهل بيت پاك نبى بيش ازين رسيد\r\nهرگه كه از يسار و يمين شه نظر فكند * شمر از يسار و مالك يسر از يمين رسيد\r\nخوش بود روز قاسم داماد و نوعروس * ناگام شام فرقت‌شان از كمين رسيد\r\nمادر مگر نبود كه بس ناله سر كند * تا بيندش چه در نفس واپسين رسيد\r\nآن ظلم‌ها كه چرخ به آل رسول كرد * جان رسول تا به قيامت ملول كرد\r\nروز ازل بر اهل ولا چو صلا زدند * فال به نام شه كربلا زدند\r\nچون پهن گشت خوان شهادت نخست روز * اول به خاندان نبى اين صلا زدند\r\nكس بر صلاى غم به جز از وى بلى نگفت * روز ازل صلا چو بر اهل ولا زدند\r\nكرد آسمان ز بار شهادت ابا و ليك * اين قرعه را به طالع آل عبا زدند\r\nچون شد لواى تعزيت شاه دين بلند * كرّ و بيان به عرش برين اين لوا زدند\r\nزينب ز بس كه جور و جفا ديد و صبر كرد * آتش به جان صبر ازين ماجرا زدند \r\n\r\n\r\n","description":"","footnote":"\r\n( 1 ) . سنان بن انس .\r\n","page_name":" 467 ","page_number":467},
  {"content":"\r\n\r\n گشتند شير گير همه روبهانِ شام * زنجير ظلم شير خدا را به پا زدند\r\nسيلى و تازيانه بر اطفال بيگناه * شرم از خدا نكرده ز روى جفا زدند\r\nپنهان هزار نامه نوشتند عاقبت * بر نى سرِ مطهر او بر ملا زدند\r\nدر كربلا صلاى بلا دارد چون حسين * مستان عشق نعره قالوا بلى زدند\r\nخرگاه آسمان شدى اى كاش واژگون * خرگاه شاه دين چو به كرب و بلا زدند\r\nآتش زدند چون به سراپرده حسين * افتاد در زمين و زمان بانگ شور و شين\r\nاين آتش از كجاست كه ما را به جان فتاد * كز شعله‌اش شراره به كون و مكان فتاد\r\nباز اين چه فتنه‌اى است ندانم كه در جهان * از جور آسمان به زمين ناگهان فتاد\r\nتنها نسوخت جان من از غم شراره‌اش * زين غم شراره بر دل پير و جوان فتاد\r\nدر حيرتم چگونه زمين و زمان به پاست ؟ * چون بر زمين ز اسب ، امامِ زمان فتاد !\r\nآوخ از آن دمى كه سكينه به اشك و آه * چون طفل اشك از عقب كاروان فتاد\r\nخورشيد ديگرى ز سنان ديده جلوه‌گر * زينب چو چشم او به فراز سنان فتاد\r\nمىخواست شمع از دل زينب سخن كند * بنگر چگونه آتشش اندر زبان فتاد ؟\r\nرخهاى سرخ‌تر ز گل ، از تاب تشنگى * بر خاك راه ، زرد چو برگ خزان فتاد\r\nدير مغان به رتبه فرون‌تر شد از حرم * آن شاه را گذر چو به ديار مغان فتاد\r\nخورشيد آسمان نبى چون افول يافت * از شش جهت خروش به هفت آسمان فتاد\r\nاى كربلا ز شور تو اشكم رود ز چشم * اى نينوا ز سوز تو سوزم به جان فتاد\r\nتنها نه ديدهء ( طرب ) از غصّه خون گريست * بنگر كه خون ز چشم شفق چرخ چون گريست\r\nاز ياد تشنگان دل ريشم كباب شد * اى ديده خون ببار اگرت قطع آب شد\r\nاى روزگار از ازل اين داشتى بنا * كآباد از تو شام و مدينه خراب شد\r\nتنها نسوخت جان من از اين غم اى عجب * زين غم كباب جانِ همه شيخ و شاب شد\r\nباد صبا ز كاكل اكبر گذر نمود * در چين گذشت و چين همه پر مشك ناب شد\r\nرنگين نمود گيسوى مشكين به خون عروس * داماد را چو ديد كف از خون خضاب شد \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n شد منقلب چو حالت اطفال تشنه‌لب * اركان روزگار پر از انقلاب شد\r\nچون آفتاب تا به سنان شد سر حسين * زين غم سياه و تيره رخ آفتاب شد\r\nپژمرده ديد چون ز عطش روى گلرخان * زينب ز اشك دامن او پرگلاب شد\r\nنيلى رخ سكينه ز سيلى شمر شد * گردون كبود جامه و نيلى ثياب شد\r\nدر خواب جز دو طفل كه مردند از عطش * هرگز شنيده‌اى مُتَعطِّش به خواب شد ؟\r\nهر كار را حساب بود جز كه از يزيد * بر اهل بيت ظلم برون از حساب شد\r\nداد از جفاى چرخ كه بر آل بو تراب * جز آب تيغ ، تشنه‌لبان را نداد آب « 1 » \r\n\r\n42 . صامت بروجردى ( 1260 - 1331 )\r\n\r\nزندگينامه\r\nنامش ميرزا محمد باقر ، فرزند پنجشنبه ، تخلص شعرىاش « صامت » ، زادگاهش بروجرد ، از شعراى پرآوازه آيينى در سده سيزدهم و چهاردهم هجرى است . منظومه گلشن زهرا و كتاب رياض الشّهاده از اوست .\r\nدر تذكره حسين حزين آمده است :\r\n« . . . در حدود هزار و دويست و شصت ديده به جهان گشود . او مردى فاضل و پرهيزگار و معتقد بود . در گذر حاج سهراب از پيشه سَقَط فروشى [ خرده فروشى 
  ] امرار معاش مىكرد .\r\nصفات اخلاقى و خصايص نفسانى او بين خاص و عام مشهور . فن شعر را از ميرزا عبد المجيد نوائى فرا گرفت و كتاب رياض الشّهاده را تشكيل داد . آن كتاب مكرّر به چاپ رسيده . او پنجشنبه شانزدهم محرم سال هزار و سيصد و سى و يك قمرى درگذشت و در گورستان كوى صوفيان آرميد هنوز قبرش پيدا است . دو تاريخ از ميرزا حاجب بر سنگ لحد اوست » :\r\n( داده يزدان جاى ( صامت ) سوى جنّات نعيم ) .\r\n( جنان گرديده مأوى محمد باقر صامت ) « 2 »\r\n\r\n\r\n","description":"","footnote":"\r\n( 1 ) . همان ، ص 492 تا 499 .\r\n( 2 ) . دورنمايى از شهرستان بروجرد يا تذكره حسين حزين ، ص 293 و 294 .\r\n","page_name":" 469 ","page_number":469},
  {"content":"\r\n\r\n\r\nسبك شعرى\r\nصامت بروجردى داراى طبعى رسا و توانا بوده و رويكرد جدّى او به مقوله‌هايى كه در شعر آيينى مطرح است آثار منظوم او را منزلتى خاص بخشيده است و مراثى و مناقب او از ديرباز مورد عنايت شيفتگان آل اللّه و ستايشگران اهل بيت عصمت و طهارت بوده است . وى از شيوه كلامى سبك عراقى در سرودن آثارش سود جسته است .\r\n\r\nدامنه تاثير آثار عاشورايى\r\nمنظومه‌هاى آيينى صامت بروجردى خصوصا مراثى عاشورايى او در سده اخير بازتاب چشمگيرى در محافل دينى و هيأت‌هاى مذهبى داشته و ستايشگران آل اللّه با قرائت آثار ماتمى او نام و يادش را زنده نگاه داشته‌اند . صامت بروجردى را بايد از پيشگامان شعر آيينى در يك صد ساله اخير دانست .\r\n\r\nبرگزيده آثار عاشورايى\r\nكلّيات صامت بروجردى بارها به چاپ رسيده و حاوى انواع قالب‌هاى شعرى در موضوعات آيينى است . غزليات او نيز حال و هواى خاص به خود دارد . براى نمونه منتخبى از آثار ماتمى او را مرور مىكنيم :\r\n\r\nمديحه مرثيه\r\n گر على بعد از نبى بر مؤمنان مولا نبود * اسمى از اسلام و از اسلاميان بر جا نبود . . .\r\nآنكه را « لولا على » بُد عمدهء اسباب كار * در خلافت لايق اين دعوى بى جا نبود\r\nاى پناه بىپناهان يا على ، در كربلا * گر تو بودى در برِ دشمن ، حسين تنها نبود . . .\r\nهيچ لامذهب نكشته ميهمان را تشنه‌لب * خود گرفتم آب مهر مادرش زهرا نبود\r\nكى كند رأس مسلمان را مسلمان بر سنان * در برِ گبر و نصارا اين عمل زيبا نبود\r\nآن تن نازك كه شد از نعل اسبان توتيا * زيب آغوش نبى و سيد بطحا نبود ؟ !\r\nآن‌كه از شمشير خود پيشانى اكبر شكافت * آگه از حال حسين و ناله ليلا نبود\r\nآن سرى كاندر برِ حق بود دايم در سجود * روى خاكستر به كنج مطبخ او را جا نبود\r\nآل طاها را كشيدن جانب بزم شراب * خوش نما در پيش چشم كافر و ترسا نبود \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n آن لبى كز وى صداى صوت قرآن شد بلند * درخورِ چوب يزيد شوم بىپروا نبود\r\nماند گر اين ماتم عظمى به عالم ناتمام * بيش ازين ديگر به ( صامت ) طاقت انشا نبود « 1 » \r\n\r\nمديحه‌سرايى\r\n روز ايجاد كه حق خلقت دنيا مىكرد * در پسِ پرده على بود و تماشا مىكرد\r\nبلكه از آينه « كنتُ نبيّا » چو نبى * سير در آب و گل آدم و حّوا مىكرد\r\nبود سرمنزل آدم به شبستان عدم * كه دو تا قدِّ رسا در بر يكتا مىكرد . . .\r\nكاش در يارى فرزند غريبش ز نجف * يك زمانى به صف كرب و بلا جا مىكرد . . .\r\nيا على ! ساقى كوثر تو و ، از شمر ، حسين * قطره آبى به لب تشنه تمنّا مىكرد ! . . .\r\nشمر خنجر به گلوى شه لب‌تشنه نهاد * زينب غمزده با گريه تماشا مىكرد\r\nآن يكى سوختن خيمه او داشت هوس * و آن دگر آتش بيداد مهيا مىكرد\r\nهر يتيمى شرر شعله‌اش اندر دامن * روى از خيمه سراسيمه به صحرا مىكرد\r\nچادر آن يك ز سر زينب بيكس مىبرد * و آن دگر رو به حرم از پى يغما مىكرد\r\nكرد خولى چو سر خسرو دين زيب تنور * كاش از دود دل فاطمه پروا مىكرد\r\nبرد سيلاب فنا خرمن صبر ( صامت ) * اندر آن روز كه اين مرثيه انشا مىكرد « 2 » \r\n\r\nزبان حال حضرت سكينه ( عليها السلام )\r\n دريغ و درد كه نگذاشتند جان پدر * تن مباركت از آفتاب بردارم\r\nنداد شمر امان كز رخت نگاهى سير * براى توشه شام خراب بردارم\r\nاگر به خواب رود بىتو ديده‌ام امشب * دگر به روز جزايش ز خواب بردارم\r\nمرا كه سوختن دل به اختيارى نيست * چگونه از سر آتش كباب بردارم ؟\r\nبراى گريه اگر كوفيان مجال دهند * بناى عالم امكان ز آب بردارم\r\nاگر به شام ، يزيدم به بزم خود طلبد * چگونه پا سوى بزم شراب بردارم ؟\r\nكنم حكايت چوب و لب حسين ( صامت ) ! * به روز حشر چو سر از تراب بردارم « 3 » \r\n\r\n\r\n","description":"","footnote":"\r\n( 1 ) . كليات صامت بروجردى ، تهران ، كتابفروشى علميّه ، بىتا ، ص 40 .\r\n( 2 ) . همان ، ص 40 و 41 .\r\n( 3 ) . همان ، ص 139 .\r\n","page_name":" 471 ","page_number":471},
  {"content":"\r\n\r\n\r\nمرثيه عاشورايى\r\n شنيده‌اى كه حسين جا به كربلايى داشت * نديده‌اى كه چه رنج و چه ابتلايى داشت\r\nشنيده‌اى كه لبش تر نشد ز آب فرات * نديده‌اى كه چه آه شرر فزايى داشت\r\nشنيده‌اى كه گلستان دين خزان گرديد * نديده‌اى كه چه گلهاى باصفايى داشت . . .\r\nشنيده‌اى كه حسين شد قدش كمان اما * نديده‌اى كه چه گلبانگ وا اخايى داشت\r\nشنيده‌اى كه على اكبرش ز زين افتاد * نديده‌اى كه چه فرياد وا ابايى داشت . . .\r\nشنيده‌اى كه نبودش به دهر نوحه‌گرى * نديده‌اى كه چو ( صامت ) سخن‌سرايى داشت « 1 » \r\n\r\nدر واقعه عاشورا\r\n نه چنان گشت خزان گلشن ايمان چمنش * كه توان يافت نشان از سمن و ياسمنش\r\nهر زمان پيك غمى مىرسد از كرب و بلا * كه رسد بوى ملالى به مشام از سخنش\r\nمحشر آن روز به پا گشت كه از ملك حجاز * پسر فاطمه در كرب و بلا شد وطنش\r\nخون كنم گريه ز ناكامى نودامادش * يا بسوزم ز غم اكبر گل پيرهنش\r\nخاك شد بر سر اسلام چو بر خاك افتاد * قد عباس غضنفر فر لشكرشكنش\r\nآن‌كه بد زينت آغوش نبى پيكر او * ماند آخر به سر خاك تن بىكفنش\r\nاى كه گفتى ننهادند كفن بر تن او * مگر از ضرب سم اسب به جا بود تنش\r\nبعد تاراج از آن شاه سليمان دربان * ماند يك خاتمى آن هم به كف اهرمنش\r\n( صامت ) از زندگى خود به جهان دارد ننگ * بس كه شد عرصه به جان تنگ ز درد و محنش « 2 » \r\n\r\nغزل مرثيه\r\n چرا لباس عزا ، دوستان ! به بر نكنيد ؟ * ز ناله عالم ايجاد را خبر نكنيد\r\nچرا دو دست براى حسين به سر نزنيد ؟ * ز گريه رخنه به بنياد خشك و تر نكنيد\r\nبود بهاى جنان روز حشر گوهر اشك * براى چيست كه تحصيل اين گهر نكنيد ؟\r\nشكسته شد پر و بال كبوتران حرم * چرا چو جغد سر خود به زير پر نكنيد . . .\r\nفكنده شال عزا بو البشر به گردن خويش * چرا ز داغ پسر يارى پدر نكنيد ؟ \r\n\r\n\r\n","description":"","footnote":"\r\n( 1 ) . همان ، ص 160 و 161 .\r\n( 2 ) . همان ، ص 162 .\r\n","page_name":" 472 ","page_number":472},
  {"content":"\r\n\r\n به خاك ماريه افتاد جسم شاه شهيد * چرا به پيكر صد پاره‌اش گذر نكنيد\r\nبراى حبّ وطن گر ز كربلا دوريد * ز دل چرا به سوى كربلا سفر نكنيد\r\nگذشت از سر جان شاه دين براى شما * شما چرا به رهش ترك جان و سر نكنيد ؟\r\nبهار عمر على اكبرش خزان گرديد * چرا هواى گلستان ز سر به در نكنيد ؟\r\nبه شام زينب دلخون بود خرابه نشين * فغان چرا از غمش شام تا سحر نكنيد\r\nبه بوسه‌گاه نبى مىزند به چوب يزيد * چرا شكايت او را به دادگر نكنيد ؟\r\nبه پا نموده قيامت ز شعر خود ( صامت ) * ازين قيامت عظمى چرا حذر نكنيد ؟ ! « 1 » \r\n\r\n43 . عنقاى طالقانى ( 1266 - 1333 )\r\n\r\nزندگينامه\r\nنامش جلال الدين ابو الفضل ، فرزند على بن هاشم طالقانى ، تخلص شعرىاش « عنقا » است .\r\nبه سال 1266 ه . ق در قزوين به دنيا آمد و تا نوزده سالگى در زادگاه خود به آموختن علوم مقدماتى پرداخت و سپس رهسپار تهران شد . علوم معقول را در محضر سيد رضى حكيم الهى و آقا على مدرس ( فرزند آقا عبد اللّه مدّرس زنوزى ) آموخت و علوم نقلى را از آقا سيد على ( صاحب حاشيه و تعليقه بر قوانين ) شيخ محمد صادق ( فرزند شهيد ثالث برغانى ، شاگرد صاحب جواهر ) آخوند ملا على خيارجى قزوينى ، حاج ملا هادى مدرّس ( شاگرد صاحب جواهر ) و علوم غريبه را از آقا سيد على قزوينى معروف به علاقه‌بند فرا گرفت و در محضر بزرگانى چون آقا سيد قزوينى ، آقا ميرزا عبد القادر تاجر جهرمى به كسب معرفت پرداخت .\r\nاز آثار او است : عقايد حقّه در اصل دين و مذهب ، رساله در اثبات نبوت خاصّه و ولايت خاصّه ، مثنوى انوار قلوب السّالكين كه ترجمه چهل حديث نبوى و حاوى دستورهاى سلوكى است ، حقايق المناقب - در مدايح اهل بيت - اشارات الحسينيه بر وزن صيقل الارواح عارف رومى و در رثاى خامس آل عبا ، رساله آئينه جهانبانى در آيين جهاندارى ، و ديوان اشعار .\r\n\r\n\r\n","description":"","footnote":"\r\n( 1 ) . همان ، ص 136 .\r\n","page_name":" 473 ","page_number":473},
  {"content":"\r\n\r\nوى سرانجام در سن 67 سالگى در تهران بدرود حيات گفت و در ضلع غربى بقعه ابن بابويه به خاك سپرده شد . « 1 » سال فوت او 1301 و 1302 ه . ق ثبت شده كه اشتباه است . « 2 »\r\n\r\nسبك شعرى\r\nعنقاى طالقانى در قصيده از سبك خراسانى و در ديگر قالبهاى شعرى از سبك عراقى سود مىجويد و آثارش سرشار از مفاهيم عرفانى و نكات روحانى است .\r\n\r\nدامنهء تأثير آثار عاشورايى\r\nمتأسفانه به خاطر عدم دسترسى كامل به مثنوى اشارات الحسينيه او كه در رثاى خامس آل عبا سروده شده است ، اظهار نظرى پيرامون ميزان تاثيرگذارى اشعار عاشورايى وى نمىتوان كرد ، ولى به خاطر قرائت عرفانى او از فرهنگ عاشورا بايد از آثار ممتازى باشد كه در اواخر سده سيزدهم و اوايل سده چهاردهم آفريده شده است .\r\nاز عنقاى طالقانى يك ترجيع‌بند مهدوى در چهارده‌بند ، و چند قصيده آيينى در توحيد و مديحت حضرت زهرا - سلام اللّه عليها - و در ميلاد رسول گرامى ، امام حسن ، امام حسين ، حضرت سجاد - عليهم السلام - و درباره عيد غدير باقى مانده كه از نظر محتوايى بسيار غنى است و منظومه غنچه باز او در شرح گلشن راز نيز آموزنده و خواندنى مىباشد . « 3 »\r\n\r\nبرگزيده آثار عاشورايى\r\nابياتى از مثنوى اشارات الحسينيه او - در سوگ سالار شهيدان و شهداى كربلا - در تذكرهء مدينة الادب آمده است كه به نقل قسمت‌هايى از آن بسنده مىكنيم :\r\n داستان عشق را پايان كجاست ؟ * عشق خود از ابتدا بىانتهاست\r\nواسطه‌ى ايجاد نبود غير عشق * رابطه‌ى ايجاد نبود غير عشق\r\nگرنه پاى عشق بود اندر ميان * جزو و كل بودند بىنام و نشان\r\nبُد صفات حق چو ذاتش مختفى * گر نه ظاهر آمدى عشق خفى \r\n\r\n\r\n","description":"","footnote":"\r\n( 1 ) . تذكره مدينة الادب ، ج 3 ، ص 259 تا 263 .\r\n( 2 ) . طرائق الحقايق ، ج 3 ، ص 586 .\r\n( 3 ) . همان ، ص 265 تا 301 .\r\n","page_name":" 474 ","page_number":474},
  {"content":"\r\n\r\n عشق بر دلهاى آگه مىزند * چون دم از انّى انا اللّه مىزند\r\nآگهىِ عشق ، در بىآگهىست * در دلى سر بر زند كز خود تهىست\r\nوحدت مطلق از آن عشق بسيط * گوهر احمد گزيد و شد محيط\r\nآن احد شد در تجلى و ظهور * شخص احمد ، اين بود : اللّهُ نور\r\nصادر اول بود بىواسطه * گاه مبدأ خوانيش گه رابطه\r\nدست قدرت اوست كآمد ز آستين * آشكارا بهر خلق ماء و طين\r\nيك هزارش نام باشد از نخست * تو ، به هر نامش كه خوانى آنِ توست\r\nآفتاب است آن شهنشه مستقر * در ده و دو برج يزدانى اثر\r\nخير محض و محض خيرات آن رسول * كز شناساييش مانند اين عقول \r\n* * *\r\n چون به ميدان شد على بن الحسين * آشكارا شد شه بدر و حنين\r\nبا جمال احمدى آن كامكار * گشت در ميدان به لشكر آشكار\r\nمهر رويش شد فروزان از تُتُق * نورپاش آمد به سُكّان افق\r\nساخت گلشن عكس رويش خاك را * كرد روشن تابشش افلاك را\r\nروى او : سرمايه شمس ضحى * موى او : پيرايه ليل سجى\r\nآن مشعشع نور پاك ايزدى * بر روان تيره دلها مىزدى\r\nدشمنان دين حق ماتش شدند * واله اندر نفى و اثباتش شدند\r\nعارف سالك چنين ره طى كند * جز به كوى دوست منزل كى كند ؟\r\nاى حسين اى آبروى خاكيان * اى پناه و ملجأ افلاكيان\r\nاى نخستين جلوه سلطان عشق * اى ربوده گوى با چوگان عشق\r\nاز تو بر پا قبله اسلام ماند * هم ز تو از دين ايزد نام ماند\r\nبنده ، ( عنقاى ) حزين روسياه * بر در فيض تو دارد تكيه‌گاه\r\nاز عنايت همّتش همراه ساز * جايگاه او در آن درگاه ساز « 1 » \r\n\r\n\r\n","description":"","footnote":"\r\n( 1 ) . همان ، ص 300 .\r\n","page_name":" 475 ","page_number":475},
  {"content":"\r\n\r\n\r\n44 . اميرى فراهانى ( 1277 - 1336 )\r\n\r\nزندگينامه\r\nنامش محمد صادق ملقب به اديب الممالك ، متخلص به « اميرى » است كه به سال 1277 ه . ق در گازران از توابع فراهان به دنيا آمده است . وى در اوان شاعرى « پروانه » تخلص مىكرد ، ولى بعدها كه به امير الشّعرايى برگزيده شد ، تخلص « اميرى » را براى خود انتخاب كرد .\r\nوى از قصيده‌سرايان طراز اول نيمه اوّل سده چهاردهم هجرى است و در سرودن شعر در انواع قالبهاى سنتى توانا و شهره بوده است . او در لغت فارسى و تازى دستى به تمام داشته و از فنون ادبى ، حكمت ، رياضى و نجوم بهره كافى برده و با زبان‌هاى روسى و تركى و فرانسه و انگليسى آشنا بوده است .\r\nديوان اشعار او كه حدود 000 ، 22 بيت است سرشار از مسائل سياسى و اجتماعى و تاريخى زمانه اوست و او را بايد از شاعران آگاه به مسائل روز به شمار آورد ، چرا كه اغلب اشعارش آيينه آلام و مصايب اجتماعى و فرهنگى روزگار اوست .\r\nاديب الممالك فراهانى در سال 1316 به نشر روزنامه ادب در تبريز همت گماشت و سپس آن را به سال 1320 در مشهد منتشر كرد . ضميمهء فارسى روزنامه ارشاد بادكوبه نيز به قلم وى انتشار مىيافت و بعدها سردبيرى روزنامه مجلس را در تهران بر عهده گرفت و مقالات و اشعار خود را در آن به چاپ مىرسانيد . وى در پايان عمر به استخدام وزارت عدليّه درآمده بود .\r\nاو در سال 1335 در شهر يزد به علت سكته ناقص بسترى شد و پس از عزيمت به تهران در سن 58 سالگى بدرود حيات گفت و در جوار امامزاده عبد العظيم به خاك سپرده شد . « 1 »\r\nاز تأليفات اوست : صيقل المرآت در جغرافيا ، سماء الدنيا در هيأت جديد ، تابش مهر ، فلك مشحون ، تحفة الولى در عروض ، مقامات اميرى ، رشحات الاقلام و رساله در عقد انامل كه اغلب آنها از ميان رفته است . « 2 »\r\n\r\n\r\n","description":"","footnote":"\r\n( 1 ) . دويست سخنور ص 35 و 36 . براى آشنايى بيشتر با شرح احوال و آثار او بايد به منابعى از قبيل : ادبيات معاصر ، تاريخ ادبيات ادوارد براون ، ج 4 ، سخنوران نامى معاصر ، ج 1 ، سبك‌شناسى ، ج 3 ، فرهنگ سخنوران ، لغت‌نامه دهخدا ، ج 3 ، از صبا تا نيما ، ج 2 ، گلزار ادب و مقدمه ديوان اشعار وى مراجعه كرد .\r\n( 2 ) . ديوان كامل اديب الممالك فراهانى قائم مقامى ، با تصحيح و حواشى وحيد دستگردى ، تهران ، كتابفروشى فروغى ، چاپ دوم ، سال 1345 ، مقدمه ص يط .\r\n","page_name":" 476 ","page_number":476},
  {"content":"\r\n\r\n\r\nسبك شعرى\r\nدر مقدمه ديوان او آمده است :\r\n« اديب الممالك بر تمام معاصرين خود بدون استثنا در شعر و شاعرى مقدم و نسبت آنان با وى نسبت قطره به دريا و ثرى با ثريّا است ، بلكه در دوره تجديد حيات ادبى كه از نشاط اصفهانى آغاز و به اديب الممالك ختم مىشود ، پس از حكيم قاآنى و سروش و يكى دو نفر ديگر ، بر تمام شعرا برترى و تفّوق دارد . بعلاوه تصادف وى با عصر مشروطيت و انقلاب و دچار شدن در كشمكش سياسى ، ميدان نبوغ و عبقريّتى به دست او مىدهد كه در دست احدى از شعراى سلف از باستان تاكنون نبوده و به همين سبب ديوان اين استاد بعد از دواوين ستّه يا سبعه اساتيد باستان بر اغلب دواوين رجحان دارد . » « 1 »\r\nاديب الممالك فراهانى از احياگران سبك خراسانى در سده چهاردهم هجرى به شمار مىرود و در شمار ممتازترين چهره‌هاى اين سبك در چند سده اخير است .\r\n\r\nدامنه تاثير آثار عاشورايى\r\nمىتوان اديب الممالك فراهانى را از نام‌آورترين شعراى آيينى از عصر مشروطيت تاكنون معرفى كرد . مسمط ماندگار او در ولادت رسول گرامى اسلام از شاهكارهاى شعر آيينى در زبان فارسى است و احاطه كامل او را به فنون ادبى و مطالب تاريخى و متون مذهبى نشان مىدهد .\r\nچهارده‌بند عاشورايى او نيز در زمره آثار موفق ماتمى است و توانايى او را در آفرينش آثار منظوم در قالب‌هاى مختلف شعرى نشان مىدهد .\r\n\r\nبرگزيده آثار عاشورايى\r\nنقش شعراى توانا و پرآوازه‌اى چون اديب الممالك فراهانى در بالندگى شعر آيينى و ادامه حضور شعر عاشورا در قلمرو زبان فارسى ، نقشى تعيين كننده است . با مرورى بر تركيب‌بند عاشورايى او حسن ختام اين مقال را رقم مىزنيم :\r\n\r\n\r\n","description":"","footnote":"\r\n( 1 ) . همان ، ديباچه ، ص يح .\r\n","page_name":" 477 ","page_number":477},
  {"content":"\r\n\r\n\r\n1\r\n باد خزان وزيد به بستان مصطفى * پژمرد غنچه‌هاى گلستان مصطفى\r\nدرهم شكست قائمه عرش ايزدى * خاموش شد چراغ شبستان مصطفى\r\nدور از بدن به دامن خاك سيه فتاد * آن سر كه بود زينت دامان مصطفى\r\nانگشت بهر بردن انگشترى بريد * ديو دغل ز دست سليمان مصطفى\r\nبيجاده‌گون « 1 » شد از تف « 2 » گرما و تشنگى * ياقوت و لعل و لؤلؤ و مرجان مصطفى\r\nتا چوب كينه خورد به دندان شاه دين * از ياد شد شكستن دندان مصطفى\r\nبوى قميص يوسف گل پيرهن وزيد * زد چاك دست غم به گريبان مصطفى\r\nدار السلام خلد كه دار السرور بود * شد زين قضيه كلبه احزان مصطفى\r\nيكباره آب كوثر و تسنيم و سلسبيل * خون شد ز اشك ديده گريان مصطفى\r\nطوبى خميد و حور پريشان نمود موى * از آه سرد و حال پريشان مصطفى\r\nدر موقع « دنى فتدلى » كه شد دراز * دست خدا به بستن پيمان مصطفى\r\nپيمانه‌اى ز خون جگر بر نهاد حق * بعد از قبول پيمان بر خوان مصطفى\r\nيعنى : بنوش خون كه شب و روزت اين غذاست * خون خور همى كه خون تو را خونبها خدا است \r\n\r\n2\r\n چون مصطفى قدح ز كف دوست نوش كرد * اندرز پير عشق به جان بند گوش كرد\r\nزان باده ساغرى به كف مرتضى نهاد * او را هم از شراب محبت خموش كرد\r\nساقىِّ كوثر از مىِ خمخانه بلا * جامى كشيد و جا به در ميفروش كرد\r\nبوسيد دست پير دبستان عشق تا * شاگرديش به مكتب دانش سروش كرد\r\nبرداشت پرده از رخ معشوق لَم يزل * آن كِش « 3 » خداى برد و جهان پرده‌پوش كرد\r\nبا تارك شكافته در مسجد اوفتاد * آن كش محمد عربى زيب دوش كرد \r\n\r\n\r\n","description":"","footnote":"\r\n( 1 ) . نوعى از ياقوت سرخ ، كهربا .\r\n( 2 ) . حرارت و گرما .\r\n( 3 ) . كه او را .\r\n","page_name":" 478 ","page_number":478},
  {"content":"\r\n\r\n فوّاره‌سان ز جبهت « 1 » پاكش ز جاى تيغ * جوشيد خون و قلب جهان پر ز جوش كرد\r\nزد چاك پيرهن حسن و شد حسين به تاب * كلثوم در فغان شد و زينب خروش كرد\r\nآن يك به گريه گفت كه : هوشم ز سر پريد * كز جوهر نخست كه تاراج هوش كرد ؟\r\nگفت آن دگر كه : ساقى تسنيم و سلسبيل * اين باده را ، ز دستِ كه امروز نوش كرد ؟\r\nشه در ميانه پرتو رخسار يار ديد * جان را فداى جلوه روى نكوش كرد\r\nخرگه برون ز خلوت آن جمع برنهاد * پروانه بود و جان به سر شمع برنهاد \r\n\r\n3\r\n آمد به يادم از غم زهرا و ماتمش * آن محنت پياپى و رنج دمادمش\r\nآن ديدهء پرآبش و آن آه آتشين * آن قلب پرحسرت و آن حال درهمش\r\nآن دست پر ز آبله و آن شانه كبود * آن پهلوى شكسته و آن قامت خمش\r\nدردى كه بود داغ پدر آخر الدّواش * زخمى كه تازيانه همى بود مرهمش\r\nاز ديده‌اى سرشك فشان در غم پدر * وز ديده‌اى نظاره به حال پسر عمش\r\nيك سو سرير و تخت سليمان دين تهى * يك سو به دست اهرمن افتاده خاتمش\r\nتوحيد را بديد خراب است كشورش * اسلام را بديد نگون است پرچمش\r\nمصحف ذليل و تالى مصحف اسير غم * منسوخ نصِّ واضح و آيات محكمش\r\nگه ياد كردى از حسن و هفتم صفر * گه از حسين و عاشر ماه محرّمش\r\nآتش زدى به جان سماعيل و هاجرش * خون ريختى ز ديده عيسى و مريمش\r\nاز گريه‌اش ملايك گردون گريستند * كرّوبيان به ماتم او خون گريستند \r\n\r\n4\r\n آه از مصيبت حسن و حال مضطرش * احشاى پاره پاره و قلب مكدّرش\r\nآن دردها كه در دل غمگين نهفته داشت * و آن زهرها كه در جگر افروخت آذرش\r\nآن طعنه‌ها كه خورد ز دشمن به زندگى * و آن تيرها كه زد پس مردن به پيكرش \r\n\r\n\r\n","description":"","footnote":"\r\n( 1 ) . پيشانى .\r\n","page_name":" 479 ","page_number":479},
  {"content":"\r\n\r\n يك لحظه ساغرش نشد از خون دل تهى * بعد از شهادت پدر و فوت مادرش\r\nنگشود چهره شاهد دولت به خلوتش * ننهاد پا عقيله صحّت به بسترش\r\nاللّه اكبر از لب آبى كه نيمشب * نوشيد و سر زد از جگر : اللّهُ اكبرش\r\nز الماس سوده رنگ زمرّد گرفت سيم * ياقوت كرد جزع و ، چو بيجاده گوهرش\r\nآهى كشيد و ، طشت طلب كرد و ، خون دل * در طشت ريخت نزد ستم ديده خواهرش\r\nزينب چو ديد طشت پر از خون فغان كشيد * گويى به خاطر آمد از آن طشت ديگرش\r\nچندان كشيد آه كه آتش گرفت چرخ * چندان گريست خون كه گذشت آب از سرش\r\nطشت زر و حضور يزيدش آمدش به ياد * از دست شد شكيبش و از پا دراوفتاد \r\n\r\n5\r\n گر سر كنم مصيبتى از شاه كربلا * ترسم شرر به عرش زند آه كربلا\r\nلرزد زمين ز كثرت اندوه اهل بيت * سوزد فلك ز ناله جانكاه كربلا\r\nاى بس شبان تيره كه باليد بر فلك * خاك از فروغ مشترى و ماه كربلا\r\nگر يوسفى فتاد به كنعان دورن چاه * صد يوسف است گمشده در چاه كربلا\r\nاى ساربان به كعبه مقصود محملم * گر مىبرى بران شتر از راه كربلا\r\nوى رهنماى قافله اين كاروان بكش * تا پايه سرير شهنشاه كربلا\r\nشايد كه من به كام دل خود مشام جان * تر سازم از شميم سحرگاه كربلا\r\nاى كعبه معظمّه فرق است از زمين * تا آسمان ز جاه تو تا جاه كربلا\r\nآه از دمى كه آتش بيداد شعله زد * بر آسمان ز خيمه و خرگاه كربلا\r\nگوش كليم طور ولا از درخت عشق * بشنيد بانگ « انّى انا اللّه » كربلا\r\nپرتو فكند مهر تجلّى ز شرق عشق * موساى عقل خيره شد از نور برق عشق \r\n\r\n6\r\n آه از دمى كه در حرم عترت خليل * برخاست از دراى شتر بانگ الرّحيل\r\nكردند از حجاز ، بسيج ره عراق * گفتند « حَسبىَ اللّه ربّى هو الوكيل »\r\nبا صد هزار آرزو و ميل و اشتياق * مىتاختند سوى بلا از هزار ميل \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n غم : توشه ، رنج : راحله‌شان ، مرگ : بدرقه * بخت سياه : همره و ، پيك اجل : دليل\r\nتير سه شعبه : منتظر حلق شيرخوار * زنجير كين : در آرزوى گردن عليل\r\nمىزد فرات موج پياپى ز اشتياق * مىگفت و داشت ديده پر از خون چو رود نيل\r\nكاى قوم مهر فاطمه را كى سزد دريغ * از جانشين ساقى تسنيم و سلسبيل\r\nمىگفت خاك باديه كربلا ، ز دور * مشتاق حضرت توام اى سيد جليل\r\nبازآ كه مهد پيكر صد پاره‌ات منم * اى خسروى كه مهد تو جنبانده جبرئيل\r\nروز ازل مقدمة الجيش اين سپاه * شد نايب امام زمان مسلم عقيل\r\nآن سالك سليل محبت ، كه مردوار * در كف گرفت جان و نمود از وفا سبيل\r\nروزى كه از مدينه روان سوى كوفه شد * آن روز نخل عشرت او بىشكوفه شد \r\n\r\n7\r\n القصه چون به كوفه رسيد از صف حجاز * جادوى چرخ شعبده تازه كرد ساز\r\nهر چند كار بدرقه در كوفه نيك نيست * اما نخست خوب شدندش به پيشباز\r\nكرد آن يكى غبار رهش : توتياى چشم * برد آن دگر به بوسه پايش دهان فراز\r\nگفت آن يكى : مرا به درِ خويش بنده گير * گفت آن دگر : مرا به عطاياى خود نواز\r\nگفت آن : مرا به خدمت خود ساز مفتخر * گفت آن : مرا ز مقدم خود دار سرفراز\r\nاما چو آن غريب به مسجد روانه شد * بهر اداى طاعت دادار بىنياز\r\nاز صد هزار تن كه ستادند در پىاش * يك تن نمانده بود چو فارغ شد از نماز\r\nديد آن كسان كه لاف هواداريش زدند * دارند اين زمان ز ملاقاتش احتراز\r\nو آنان كه دامنش بگرفتند با دو دست * سازند دست كين به گريبان او دراز\r\nبدخواه در كمين و اجل تير در كمان * نه چاره‌اى پديد و نه باب نجات باز\r\nخود را غريب ديد و فغان از جگر كشيد * چون نى به ناله در شد و چون شمع در گداز\r\nگفت : اى صبا ز جانب مسلم ببر پيام * هر جا رسى به كوى حسين از ره حجاز\r\nكاى شه ! ميا به كوفه و سوى حجاز گرد * من آمدم ، فداى تو گشتم تو بازگرد \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\n8\r\n در كوفه از وفا و محبت نشانه نيست * وز مهر و آشتى سخنى در ميانه نيست\r\nكردار جز نفاق و عمل جز خلاف نه * گفتار جز دروغ و سخن جز فسانه نيست\r\nيا كوفيان نيافته‌اند از وفا نشان * يا هيچ از وفا اثرى در زمانه نيست\r\nاى شه ! ميا به كوفه كه اين ورطه هلاك * گرداب هايلى است كه هيچش كرانه نيست\r\nاين مردم منافقِ زشتِ دو رويه را * خوف از خداى واحد فرد يگانه نيست\r\nدارند تيرها به كمان برنهاده ليك * جز پيكر تو ناوك‌ِشان را نشانه نيست\r\nبهر گلوى اصغر تو تير كينه هست * وز بهر كودكان تو جز تازيانه نيست\r\nهشدار اى كبوتر بام حرم كه بس * دام است در طريق و اثر ز آب و دانه نيست\r\nبس عذرها به كشتنت آراستند ليك * جز كينه تو در دل ايشان بهانه نيست\r\nجانم فداى خاك قدوم تو شد ولى * مسكين سرم كه بر درِ آن آستانه نيست\r\nاين گفت و مستِ جرعه صهباى وصل شد * عكس فروغ دوست به دو سوى اصل شد \r\n\r\n9\r\n چون كاروان غصه به گيتى نزول كرد * اول سراغ خانه آل رسول كرد\r\nمهمان مصطفى شد و هر دم حكايتى * با مرتضى و با حسين و بتول كرد\r\nاز عترت رسول خدا هر كرا شناخت * افسانه‌اى سرود كه او را ملول كرد\r\nتا نوبت ملال شه تشنه‌لب رسيد * آه شاه را به باختن جان عجول كرد\r\nدر صدر دفتر شهدا آمد از نخست * امضاى خود نوشت و شهادت قبول كرد\r\nبار امانتى كه فلك ز آن ابا نمود * برداشت تا شفاعت مشتى جهول كرد\r\nآن تن كه داشت بر كتف مصطفى صعود * بر خاك قتلگاه ز بالا نزول كرد\r\nو آن گاه به خط و خاتم مستوفى قضا * سرمايه برات شفاعت وصول كرد\r\nآه از دمى كه تاخت ز ميدان به خيمه‌گاه * وز خيمه باز جانب ميدان عدول كرد\r\nدر شأن خويش و مرتبت خود به نزد حق * گفت آن چه هيچ‌كس نتواند نكول كرد \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n اتمام حجت ازلى را به صد زبان * با آن گروه بيخرد بو الفضول كرد\r\nچندى ميان معركه « هل من مغيث « 1 » » گفت * چندى به فصل خود ز پيمبر حديث گفت \r\n\r\n10\r\n چندان كز اين مقوله بر آن قوم بىادب * برخواند آن ستوده شهِ ابطحى نسب\r\nيك تن نداد پاسخ وى را وز اين قبيل * آزرده گشت خاطر شاهنشه عرب\r\nآمد به قتلگاه به بالين كشتگان * فرياد كرد به جگرى خسته از تعب\r\nكاى دوستان محرم و ياران محترم * اى همرهان نيك و رفيقان منتخب\r\nاى اكبر جوانم و عباس صف‌شكن * اى مسلم بن عوسجه اى حر و اى وهب\r\nرفتيد جمله در كنَف « 2 » رحمت خدا * خورديد نوشداروى غفران ز فيض رب\r\nمن مانده‌ام غريب درين دشت پربلا * محزون و داغديده جگر خون و تشنه‌لب\r\nخيزيد و بر غريبى من رحمتى كنيد * كامروز گشته صبح اميد چو تيره شب\r\nكشتند ياوران مرا جمله بيگناه * خستند كودكان مرا جمله بىسبب\r\nپژمرده از عطش گل رخسار شيرخوار * بيمار را ز تشنگى افزوده تاب و تب\r\nچون ديد پاسخى نرسيدش به گوش جان * ز آن دوستان صادق و ياران باادب\r\nآهى كشيد و گفت : خدا باد يارتان * خوش رفته‌ايد آيم‌ِتان من هم از عقب\r\nباد اين خبر به سوى حرم برد در نهفت * به گاهواره فغان بركشيد و گفت : \r\n\r\n11\r\n لبيّك اى پدر ! كه منَت يار و ياورم * در يارى تو نايب عباس و اكبرم\r\nمدهوش باده خم ميخانه غمم * مشتاق ديدن رخ عمّ و برادرم\r\nآب ار نمىرسد به لب لعل نازكم * شير ار نمانده در رگ پستان مادرم \r\n\r\n\r\n","description":"","footnote":"\r\n( 1 ) . آيا فريادرسى هست ؟ !\r\n( 2 ) . سايه ، جانب ، كرانه .\r\n","page_name":" 483 ","page_number":483},
  {"content":"\r\n\r\n در آرزوى ناوك تير سه شعبه‌ام * در حسرت زلال روان‌بخش كوثرم\r\nدر شوق آن دقيقه كه صيّاد روزگار * با ناوك كمان قضا بشكند پرم\r\nخواهم به شاخ سدره نهم آشيان فراز * تا بنگرى كه عرش خدا را كبوترم\r\nهر چند جثّه : كوچك و تن : لاغر است ليك * از دولتت هواى بزرگى است در سرم\r\nآن قطره‌ام كه سالك درياى قلزمم * آن ذرّه‌ام كه عاشق خورشيد انورم\r\nبا دستهاى كوچك خود جان خسته را * در كف گرفته‌ام كه به پاى تو بسپرم\r\nآغوش برگشاى و مرا گير در بغل * تا گوى استباق « 1 » ز ميدان به در برم\r\nشاه شهيد در طرب از اين ترانه شد * او را به بر گرفت و به ميدان روانه شد \r\n\r\n12\r\n آمد ميان معركه گفت : اى گروه دون * كز راه حق شديد به يكبارگى برون\r\nاز جورتان تپيد به خون اكبر جوان * وز ظلمتان لواى ابى الفضل شد نگون\r\nديگر بس است ظلم كه شد از حساب بيش * ديگر بس است جور كه گشت از شمر فزون\r\nاين طفل شيرخواره سه روزست كز عطش * نوشد به جاى شير ز پستان غصه ، خون\r\nرنگ بنفشه يافته رخسار چون گلشن * بيجاده « 2 » فام كرده لب لعل لاله‌گون\r\nگيرم كه من به زَعم « 3 » شما باشدم گناه * اين بيگنه خلاف نكرده‌ست تاكنون\r\nآبى دهيد بر لب خشكش خداى را * كاندر دلش شكيب نه و اندر تنش سكون\r\nگفتار شه هنوز به پايان نرفته بود * كآن طفل ناله‌اى ز جگر زد چو ارغنون « 4 »\r\nو آن گاه خنده‌اى به رخ شه نمود و خفت * ديگر ز من مپرس كه شد اين قضيه چون ؟\r\nاين قاصد اجل ز كجا بود ناگهان ؟ * و آن را به حلق تشنه كه بوده‌ست رهنمون ؟\r\nشد پاره حلق اصغر بىشير و تازه گشت * زخم دل حسين جگر خسته از درون \r\n\r\n\r\n","description":"","footnote":"\r\n( 1 ) . طلب پيشى و سبقت كردن .\r\n( 2 ) . نوعى از ياقوت سرخ ، كهربا .\r\n( 3 ) . گمان بردن ، تصور كردن .\r\n( 4 ) . نوعى ساز شبيه پيانو كه مىگويند افلاطون مخترع آن بوده .\r\n","page_name":" 484 ","page_number":484},
  {"content":"\r\n\r\n نظّاره كرد شاه به رخسار آن صغير * با ناله گفت : « نحن الى اللّه راجعون »\r\nاى آهوى حرم به خدا مىسپارمت * در حيرتم كه چون به سوى خيمه آرمت ؟ ! \r\n\r\n13\r\n آه از حسين و داغ فزون از شماره‌اش * و آن دردها كه نتوانست چاره‌اش\r\nفريادهاى العطش آل و عترتش * تبخال‌هاى لعل لب شيرخواره‌اش\r\nآن اكبرى كه گشت به خون غرقه عارضش * آن اصغرى كه ماند تهى گاهواره‌اش\r\nآن جبهه شكسته و حلق بريده‌اش * آن ريش خون چكان و تن پاره پاره‌اش\r\nآن ماه چارده كه ز خون بسته هاله‌اش * آن آسمان كه زخم بدن بُد ستاره‌اش\r\nآن سر كه بر فراز نى از كوفه تا به شام * بردند با تبيره « 1 » و كوس و نقاره‌اش\r\nآن نوعروس حجله حسرت كه دست كين * تاراج كرد زيور و خلخال و ياره « 2 » اش\r\nآن كودكى كه درگهِ يغماى خيمه‌گاه * از گوش برد دست ستم گوشواره‌اش\r\nآن بانوى حريم جلالت كه چشم خصم * مىكرد با نگاه حقارت نظاره‌اش\r\nآن خسته عليل كه با بند آهنين * بردند گه پياده و گاهى سواره‌اش\r\nآن دست بسته طفل يتيمى كه خسته گشت * پاى برهنه از اثر خار و خاره‌اش\r\nداغى كه كهنه شد به يقين بىاثر شود * وين داغ هر زمان اثرش بيشتر شود ! « 3 » \r\n14 « 4 »\r\n\r\n\r\n","description":"","footnote":"\r\n( 1 ) . طبل و دهل .\r\n( 2 ) . زيورى كه زنان به مچ دست مىبندند ، طوق .\r\n( 3 ) . ديوان اديب الممالك فراهانى ، ص 565 تا 572 .\r\n( 4 ) . بند چهاردهم اين تركيب را حذف كرديم به چند دليل : اولا به خاطر آن‌كه موضوعا منتفى بود و مظفر الدين شاه كه در زمان سرودن اين اثر در مقام وليعهدى بوده اينك در زير خروارها خاك مدفون است و دعاى اديب الممالك فراهانى براى سلامتى وجود او و بقاى عمر وى بىاثر است . ثانيا به علت اين كه اين بند فاقد جنبه‌هايى است كه از يك اثر عاشورايى انتظار مىرود ، ثالثا قرار نبوده و نيست كه در ضمن يك شعر عاشورايى از كارگزاران حكومتى به طور كلى تمجيد شود و بناى تأليف اين اثر فقط بر اصل رواج فرهنگ عاشورا استوار است و لا غير .\r\n","page_name":" 485 ","page_number":485},
  {"content":"\r\n\r\n\r\n45 . شيداى گراشى ( 1296 - 1338 )\r\n\r\nزندگينامه\r\nنامش محمد جعفر خان تخلص شعرىاش « شيدا » ملقب به مقتدر الممالك كه در سال 1296 ه . ق در گراش لارستان واقع در استان فارس به دنيا آمد و در سن 42 سالگى در جريان يك جنگ محلى به سال 1338 ه . ق در بلوك صحراى باغ لارستان كشته شد . نام پدرش حاج رستم خان گراشى و نام نيايش فتحعلى خان گراشى ، بيگلر بيگى لارستان و بنادر بوده است .\r\nدر مقدمه ديوان چاپى وى آمده است :\r\n« . . . مرحوم شيداى گراشى خود نوحه مىسروده و در روزهاى عزادارى خود سر و پا برهنه در ميان مردم گراش به سينه‌زنى و نوحه‌خوانى مىپرداخته و خود نوحه‌خوانى براى دسته‌هاى سينه‌زنى را با اشعار خود به عهده مىگرفته است و مردمان گراش با سروده و نوحه‌ها و نواهاى او آشنا بوده‌اند . در ايام سوگوارى خانه‌اش و خانه دامادش - مرحوم قهرمان خان اقتدارى - در گراش محل روضه‌خوانى بوده است و دسته‌هاى سينه‌زنى را اطعام مىكرده است . شيدا مردى آشنا به موسيقى بوده . . . شيدا در اخلاق و آداب اجتماعى ، مردمى خليق و مهربان بوده و با دلسوزى به حال مردم و حراست آنها و نگهدارى حقوق مردم و شركت در غم و شادى مردمان نهايت علاقه‌مندى به آنها را نشان مىداده است . . . » « 1 »\r\nو در جايى ديگر از مقدمه ديوان وى در سرگذشت ديوان شيدا آمده است :\r\n« . . . نوحه‌هاى سروده خويش را با نواى حزينى مىخوانده و مىگريسته و عزاداران را به گريستن مىآورده و سر و پا برهنه عاشق شيداى حسينى در ايام سوگوارى بوده است . نديمان او و دوستان و كسان نزديكش مىگفتند كاتب و يا كاتبانى داشته و سروده‌هايش را به وسيله آنان ثبت مىكرده است . . . » « 2 »\r\n\r\n\r\n","description":"","footnote":"\r\n( 1 ) . ديوان شيداى گراشى ، با مقدمه و تصحيح و تحشيه احمد اقتدارى ، قم ، موسسه فرهنگى همسايه ، چاپ اول ، سال 1376 ، ص 8 تا 10 .\r\n( 2 ) . همان ، ص 11 .\r\n","page_name":" 486 ","page_number":486},
  {"content":"\r\n\r\n\r\nسبك شعرى\r\nشيداى گراشى داراى طبع توانا و روانى بوده و در انواع قالب‌هاى شعرى طبع‌آزمايى مىكرده ولى به سرودن غزل علاقه بيشترى داشته است و غزليات پرشور او از بخش‌هاى خواندنى ديوان اوست . وى با پيروى از سبك عراقى و شيوه بيانى ساده و عارى از غموضى كه داشته ، موفق به آفرينش آثارى شده است كه مطالعه آنها براى اهل ادب مغتنم مىباشد .\r\n\r\nدامنه تاثير آثار عاشورايى\r\nهمان‌گونه كه در شرح حال وى آمد سروده‌هاى ماتمى او همراه با آواى حزين وى مخاطبان بسيارى داشته و مردم زادگاهش از علاقه‌مندان آثار ماتمى او بوده‌اند . صفا و اخلاص و ارادت بىشايبه شيداى گراشى به ساحت سالار شهيدان و شهداى كربلا و بيقرارىهاى او در ايام سوگوارى و همراهىاش با مردم عزادار از وجود او چهره‌اى مردمى و دوست داشتنى در خاطر مردم زادگاهش باقى گذارده است .\r\n\r\nبرگزيده آثار عاشورايى\r\nديوان چاپى شيداى گراشى در هفت بخش تدوين يافته است : غزليات ، مراثى و نوحه ، قصايد و مدايح ، ترجيع‌بند ، تركيب‌بند ، قطعات و پند و اندرز . دو بخش مربوط به مراثى و مدايح آن ، از بخش‌هاى خواندنى ديوان اوست و مراثى پرشورى كه درباره واقعه كربلا و شهداى عاشورا دارد از آثار موفق عاشورايى در سده اخير به شمار مىرود . براى نمونه به نقل منتخبى از آثار ماتمى او بسنده مىكنيم :\r\n\r\nمرثيه عاشورايى به شيوه قاآنى\r\n گريد كه ؟ شيعه ، بهر كه ؟ مظلوم كربلا * نور خدا شفيع امم ، شاه اوليا\r\nجدّش كه بُد ؟ رسول خدا ، مام ؟ فاطمه * نامش بگو كه بود ؟ حسين خامس عبا\r\nمقصود حق ، شهيد عدو ، سومين امام * بابش كه بُد ؟ على ولى ، شاه لافتى\r\nچون شد بگو ؟ شهيد بشد او چه رو ؟ ز كين * بر حكم كه ؟ يزيد مرآن نطفه زنا\r\nآوخ كجا شهيد بشد ؟ دشت ماريه * پنهان شهيد گشت ؟ نه و اللّه برملا\r\nهمراه داشت او سپه و جيش و لشكرى ؟ * آرى كه بود ؟ قاسم و اصحاب و اقربا \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n ديگر برادر و پسرى داشتى ؟ بلى * عباس و عون و اكبر و عثمان باوفا\r\nهمراه او بُدند به دشت بلا ؟ نعم * بر جان‌ِشان بگو كه كسى رحم كرد ؟ لا\r\nپس چون شدند ؟ راست بگو خاك بر سرم : * گشتند جمله كشته به شمشير اشقيا\r\nچون كشته شد ؟ چه وقت ؟ كه او كشت ؟ وقت ظهر * ببريد شمر رأس همايونش از قفا\r\nديگر پسر نداشت ؟ چرا داشتى ، دو تن * اصغر كه خورد آب ز سر چشمه فنا\r\nديگر كه بود ؟ سيد سجاد ، آن‌كه بود * غمديده و عليل و به هر رنج مبتلا\r\nبر جاى تعزيت غُلِ جامع به گردنش * بنهاد شمر آن سگ برگشته از خدا\r\nكس سر سلامتيش به سوگ پدر بگفت ؟ * آرى كه گفت ؟ خولىِ بيدين بيحيا\r\nديگر كه ؟ ابن سعد كه بُد بر سپه امير * بعد از عمر كه ؟ شمر ستمكار پرجفا\r\nگفتند سر سلامتى ؟ آرى ، چسان ؟ بگو : * آتش زدند خيمه سلطان نينوا\r\nدر كربلا بماند ؟ نه و اللّه ابن سعد * بر سوى شام برد اسيرانه از جفا\r\nديگر كسى اسير نشد غير او ؟ چرا * هشتاد و چار زن همه با نوحه و بُكا\r\nديگر كه بود همرهش ؟ اطفال خردسال * ديگر كه بود ؟ زينب و كلثوم بينوا\r\nبردندشان به كوفه اسيرانه و غريب * نزدِ كه ؟ نزد زاده مرجانه دغا\r\n( شيدا ) تو خون ببار ز چشمان و دم مزن * كآنش فتاد بر همه اركان ما سوا « 1 » \r\n\r\nبه مناسبت تقارن ماه محرم با نوروز\r\n اين چه شادى است كه با درد و غم آميخته‌اند * روز نوروز به ماه الم آميخته‌اند\r\nحاليا اى دل شوريده چه واقع شده است * غم و شادى ز چه اين سان به هم آميخته‌اند ؟ . . .\r\nباد نوروز بُدى تلخى دى را ترياق * از چه امساله به ترياق سم آميخته‌اند ؟ . . .\r\nجاى تبريك چنين روز ، چرا خلق همه * شعله آه به هم دم به دم آميخته‌اند . . .\r\nعوض تهنيت و چشم تو روشن بادا * ديده خلق ز حسرت بدنم آميخته‌اند\r\nقمرى و سار و چكاوك ز چه امساله چنين * ناله‌هاى الم از زير و بم آميخته‌اند . . .\r\nبه دل لاله چرا داغ گرفته است ز غم ؟ * چشم نرگس ز چه اين سان دژم آميخته‌اند ؟ \r\n\r\n\r\n","description":"","footnote":"\r\n( 1 ) . همان ، ص 216 .\r\n","page_name":" 488 ","page_number":488},
  {"content":"\r\n\r\n صور ماتم بدميده است مگر ؟ كاين نوروز * ماتمش از نفس صبحدم آميخته‌اند . . .\r\nمگر اين عيد خبر داشته از قتل حسين ؟ * كه چنين روز و شبش را به غم آميخته‌اند . . .\r\nلب فروبند تو ( شيدا ) سپس دم دركش * كه به عالم ز جهان مدح و ذم آميخته‌اند . . . « 1 » \r\n\r\nقصيده عاشورايى\r\n باز اين چه شيون است كه در دور عالم است ؟ * هر محفلى كه مىروى اسباب ماتم است\r\nباز اين چه شورش است ؟ كه اركان ماسوا * روز و شبان به ناله و فرياد همدم است . . .\r\nغوغا و شور و ولوله بر عرش اكبر است * فرياد و آه و غلغله بر هفت طارم است\r\nعالم چرا ز غلغله چون روز محشر است ؟ * خاك غم از چه بر سر اولاد آدم است ؟ . . .\r\nنوحه‌كنان به كوچه دوان مرد و زن به هم * گيسوىِشان تمام پريشان و درهم است . . .\r\nگويا شده است موسم جانبازى حسين * روزى كه وعده كرد به حق‌گويى اين دم است . . .\r\nگويا كه روز عمر على اكبر است ختم * كاندر دهان اكبر ناشاد خاتم است . . .\r\nگويا كه روز بيكسى شاه عالم است * گويا كه روز تشنگى فخر زمزم است\r\nگويا كه عيش قاسم ناشاد شد عزا * كاسباب درد و غم به همه‌جا فراهم است\r\nگويا هلال نو بدميده است در جهان * كز دل فغان برآمده كاين مه محرم است . . .\r\n( شيدا ) بنال در غم اولاد مصطفى * كاين ناله‌ها نعيم بهشتش مسلم است . . . « 2 » \r\n\r\nغزل مرثيه كربلا\r\n خون شو دلا ز داغ جوانان كربلا * غربت گزيدگان بيابان كربلا\r\nدر حيرتم كه با چه زبانى كنم بيان * حال سهى قدان گلستان كربلا . . .\r\nخورشيد سر برهنه شد از خاوران پديد * تا ديد سر برهنه اسيران كربلا . . .\r\nتاج تقرّب از سر خود برگرفت زار * روح الامين شنيد چو افغان . . .\r\nآه از دمى كه رفت سرِ نعشِ اكبرش * ليلاى غم‌پژوهِ پريشان كربلا . . .\r\nشد ناله و فغان ز دل انس و جان بلند * اصغر چو آب خورد ز پيكان كربلا \r\n\r\n\r\n","description":"","footnote":"\r\n( 1 ) . همان ، ص 199 و 200 .\r\n( 2 ) . همين ، ص 209 تا 211 .\r\n","page_name":" 489 ","page_number":489},
  {"content":"\r\n\r\n چون بركشيد ناله هل ناصر از جگر * گلگون قباى عرصه ميدان كربلا\r\nجنّ و ملك وحوش طيور آمدند جمع * لبيّك گو به خسروِ خوبان كربلا\r\n( شيدا ) به اين مراثى جانسوز روز حشر * مىكن شفيع خويش تو سلطان كربلا « 1 » \r\n\r\n46 . فرصت شيرازى ( 1271 - 1339 )\r\n\r\nزندگينامه\r\nنامش ميرزا محمد نصير ، تخلص شعرىاش « فرصت » ملقب به فرصت الدّوله فرزند ميرزا جعفر متخلص به « بهجت » و زادگاهش شيراز از سخنوران و دانشمندان به نام نيمه دوم سده سيزدهم و نيمه اوّل سده چهاردهم هجرى است .\r\nمؤلّف سخنوران نامى معاصر ايران در شرح احوال وى نوشته است :\r\n« . . . علوم ادبيّه و عربيّه را از اساتيد عصر فرا گرفت و بيش از ديگر اساتيد از شيخ مفيد متخلص به « داور » دانش آموخت و بينش اندوخت و « فرصت » نيز در اشعارش چندين مورد از وى به بزرگى و دانش ياد كرد و استاد نيز رشد شاگرد را تحسين كرد و بر وى آفرين خواند . . . فرصت در شمار اساتيد شعر و ادب قرن اخير محسوب مىشد و گذشته از فنون عقليّه و نقليّه به زبان انگليسى و فرانسه و پهلوى نيز آشنا بود و از فنّ نقاشى و موسيقى بهره‌اى به سزا داشت . فرصت از آن پس كه از تحصيل علوم فراغت يافت چندى به سير و سياحت پرداخت و در هندوستان و عراق به سير آفاق و انفس گذرانيد و هنگام بازگشت به شيراز ، شعاع السطنه حكومت فارس را داشت و به اتفاق او به تهران آمد و به حضور مظفر الدين شاه قاجار رسيد و لقب فرصت الدوله يافت . فرصت در اوان مشروطيت به سمت نخستين رئيس معارف و اوقاف فارس منصوب گرديد و به اصلاح امور فرهنگى زادگاه خود پرداخت و تا پايان عمر نيز مجرد زيست و در سال 1339 قمرى بدرود حيات گفت و در جوار مدفن حافظ به خاك رفت . از آثار اوست : 1 . درياى كبير . 2 . اشكال الميزان .\r\n3 . بحور الالحان . 4 . منشآت ( نثر ) . 5 . رساله شطرنجيّه . 6 . مثنوى هجرنامه . 7 . مقالات سياسى\r\n\r\n\r\n","description":"","footnote":"\r\n( 1 ) . همان ، ص 230 و 231 .\r\n","page_name":" 490 ","page_number":490},
  {"content":"\r\n\r\nو علمى از زبان شيخ مجعول . 8 . آثار عجم . 9 . رساله‌اى در صرف و نحو و خطّ ميخى .\r\n10 . رساله‌اى در هيأت . 11 . ديوان شعر . . . » « 1 »\r\n\r\nسبك شعرى\r\nفرصت شيرازى داراى طبعى توانا بوده و با احاطهء كاملى كه به فنون شعرى و دقايق كلامى داشته اشعار خود را به انواع آرايه‌هاى لفظى و معنوى زينت داده و در انواع قالب‌هاى شعرى طبع‌آزمايى كرده ولى غزليات او از شور و حال و روانى و شيوايى خاصّى برخوردار است .\r\nوى در آفرينش آثار منظوم خود از سبك عراقى بهره جسته و با استفاده از شيوه بيانى اين سبك روانى و شيوايى جالبى را به آثار خود بخشيده است .\r\n\r\nدامنه تاثير آثار عاشورايى فرصت شيرازى\r\nشايد آثار ماتمى فرصت شيرازى در سوگ سالار شهيدان و شهداى كربلا در جنب ديگر آثار منظومش از نظر كمى چندان جلب توجه نكند ولى از نظر كيفى مورد عنايت اهل ادب قرار دارد و ترجيع‌بند عاشورايى او در شمار بهترين آثار عاشورايى در اين قالب شعرى است .\r\n\r\nبرگزيده آثار عاشورايى\r\nفرصت شيرازى آثار عاشورايى معدود خود را در قالب‌هاى قصيده ، غزل و ترجيع‌بند سامان داده است و در اينجا به نقل آنها مىپردازيم :\r\n\r\nمرثيه عاشورايى\r\n دلا دمى نما گذر به سوى مكتب ولا * به حرف ابجدى نگر اشارتى ز كربلا\r\n« الف » كنايه از ازل كه شاه دين به صد امل * به بزمگاه لم يزل ببست عهد با خدا\r\nز « با » اشارت آن‌كه او بلا نمود آرزو * ز « تا » كنايت آن‌كه خو كند به تير اشقيا\r\nز « ثا » ثبات در قدم كه بايدش به دشت غم * ز « جيم » جور دمبدم كشد به عرصه بلا\r\nز « حا » حُسام جان ستان ز « خا » خدنگِ دل نشان * كه زخم اين و ضرب آن رسد به جسمش از قضا\r\nز « دال » داغ اكبرش رسد به قلب انورش * ز « ذال » ذبح اصغرش كند به غّصه مبتلا \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، سيد محمد باقر برقعى ، ج 4 ، ص 2660 و 2661 .\r\n","page_name":" 491 ","page_number":491},
  {"content":"\r\n\r\n ز « را » شود روانه خون ورا ز جسم لاله‌گون * ز « زا » شود ز زين نگون كند ز خاك متّكا\r\nز « سين » سرِ امام دين اشاره‌اى ز شمر : « شين » * كه مىكند جدا ز كين سر منيرش از قفا\r\nز « صاد » صبر آل او محرم و عيال او * ز « ضاد » ضعف حال او ز زخم‌هاى جانگزا\r\nز « طا » طپانچه هر كسى سكينه را زند بسى * ز « ظا » رسد ز هر خسى هزار ظلم برملا\r\nز « عين » اشاره از عطش ، كنايه « غين » شد ز غش * به طفل‌هاى ماه‌وش رسد ز گرمى هوا\r\nز « فا » فدا چو كرد سر به راه حقِ دادگر * ز « قاف » قرب بيشتر شدش ز جمله اوصيا\r\nز « كاف » آن‌كه كعبِ نى زنان خورند پى ز پى * ز « لام » آن‌كه لعل وى به چوب گردد آشنا\r\nز « ميم » مىشود مكان خرابه بهر كودكان * ز « نون » نوا يكان يكان كنند از غم و عنا\r\nز « واو » وعده ازل وفا نمود و زين عمل * شد از خداى لم يزل شفيع جمله ماسوا\r\nز « ها » هجوم غم به دل ازين جفاست متّصل * ز « لا » است لال و منفعل زبان به شرح اين عزا\r\nز « يا » اشاره : يوم دين كه آن امام راستين * كند ز ( فرصت ) حزين شفاعتى به منتها « 1 » \r\n\r\nدر مراثى اهل بيت ( عليهم السلام )\r\n شاه شهيد مى چو ز جام بلا كشيد * رخت از مدينه جانب كرب و بلا كشيد\r\nدر دشت نينوا ز وفا چون نهاد پاى * دست اميد از همه ماسوا كشيد\r\nز اصحاب او هر آن‌كه وفا را به سر نبرد * بيعت شكست و پاى ز كوى وفا كشيد\r\nكردند جمله سينه بىكينه را سپر * در قتلشان زمانه چو تيغ جفا كشيد\r\nعباس را ز پيكر صد پاره شد جدا * دستى كه در ركاب برادر لوا كشيد\r\nاكبر شهيد گشت چو در دشت نينوا * ليلاى بينوا چو نى از دل نوا كشيد\r\nعيش عروس گشت عزا و به خاك و خون * گيسو به مرگ قاسم پا در حنا كشيد\r\nآمد به حلق اصغر مظلوم شيرخوار * تير از كمان كينه كه دست قضا كشيد\r\nآه از دمى كه شاه شهيدان به قتلگاه * آهى ز بيكسى و غم اقربا كشيد\r\nافتاد نور چشم نبى چون به روى خاك * در چشم خود زمينش چون توتيا كشيد\r\nمىخواست شاه تشنه‌لب آبى ، زدند سنگ * بر چشمه‌اى كز آن خضر آب بقا كشيد \r\n\r\n\r\n","description":"","footnote":"\r\n( 1 ) . ديوان فرصت الدّوله شيرازى ، ( كتابفروشى محمودى ، بىتا ، افست از طبع بمبئى ، تهران 333 ق ) ، ص 458 و 459 .\r\n","page_name":" 492 ","page_number":492},
  {"content":"\r\n\r\n واحسرتا ! كه شمر چو بر سينه‌اش نشست * از دل خروش و نعره واحسرتا كشيد\r\nبر حنجرش نهاد و نكرد از خدا حيا * آن خنجرى كه از كمر آن بيحيا كشيد\r\nخنجر به حنجر شه دين كارگر نگشت * كار جدا نمودن سر بر قفا كشيد\r\nپامال سُمّ اسب شد آن تن كه بارها * در بر چو جان به ناز ، رسول خدا كشيد\r\nافروختند نار ستم در حريم او * كآن نار شعله تا حرم كبريا كشيد\r\n( فرصت ) ز جور و كينه اعدا هر آن چه گفت * خجلت بسى ز حضرت خير النّسا كشيد « 1 » \r\n\r\nترجيع‌بند عاشورايى\r\n\r\n1\r\n دارم از كينهء سپهر برين * زخمها بر دل و همه خونين\r\nبارم از ديده اشكهاى روان * كشم از سينه ناله‌هاى حزين\r\nهمه جانها به حسرت و غم جفت * همه دلها به درد و غصّه قرين\r\nتا به دامان زده گريبان چاك * خلق در ماتم امام مبين\r\nاز زمين است نوحه تا به سپهر * از سپهر است ناله تا به زمين\r\nبر همه اهل ارض در همه رو * اين ندا داده جبرئيل امين :\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n2\r\n چون حسينِ على امام امم * در زمين بلا نهاد قدم\r\nدست افشاند بر جهان يك سر * دل به حق بست و رست از عالم\r\nپا نهاد از ولا به دشت بلا * سر نهاد از رضا به تيغ ستم\r\nآتش ظلم آن گروهِ شرير * زد به جان جهان شرارهء غم\r\nنوحه‌گر در عزاى او شب و روز * ملك و ديو و دد بنى آدم\r\nزين شهادت به هر زمان غوغاست * زين مصيبت به هر زمين ماتم\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n\r\n","description":"","footnote":"\r\n( 1 ) . همان ، ص 452 و 453 .\r\n","page_name":" 493 ","page_number":493},
  {"content":"\r\n\r\n\r\n3\r\n مىكنم ياد از برادر او * آن‌كه بودى به جان برابر او\r\nرايت افراز : حضرت عباس * كه همى بود يار و ياور او\r\nاز پىِ آب رفت با لب خشك * تيرى آمد به ديدهء تر او\r\nتيغ كين آختند و افكندند * مشركين دستها ز پيكر او\r\nناگه از تيشه ستم افتاد * بر زمين سروِ نازپرور او\r\nدر غمش سال و ماه درهمه‌جا * گفت كلثوم زار خواهر او\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n4\r\n يادم از اكبر جوان آمد * كه سوى رزمگه دوان آمد\r\nهر كه ديد آن جمال را مىگفت : * نبىِ آخرُ الزّمان آمد\r\nتيغ بگرفت و حمله كرد و بكشت * كز عدو بانگِ الامان آمد\r\nآه از آن دم كه از جفاى سپهر * بر سرش تيغ جان‌ستان آمد\r\nاز سرِ زين فتاد بر سر خاك * چون از آن زخم ناتوان آمد\r\nدر همه عمر مادرش : ليلا * گفت ، هر جا كه در فغان آمد :\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n5\r\n يادم آمد ز قاسم ناشاد * كه در آن دشت تازه شد داماد\r\nكرد در حجله با عروس وداع * خواست از عمّ خويش اذن جهاد\r\nرفت و از آن عدو بكشت بسى * شورشى در ميان قوم افتاد\r\nسوى او با سنان و خنجر و تيغ * لشكر از هر كنار روى نهاد\r\nبر زمين ناگه آمد از سرِ زين * نخل قدَّش ز تيشهء بيداد\r\nمادر از داغ او به مدت عمر * همه‌جا گفت با دو صد فرياد :\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\n6\r\n يادم آمد از آن رضيع صغير * طفل شش ماهه اصغر بىشير\r\nبرد آن طفل را امام مبين * از حرم سوى آن گروه شرير\r\nگفت : گيرم كه من گنهكارم * نيست اين كودكِ مرا تقصير\r\nبرسانيد بر گلويش آب * كه ز بىشيرىاش رخ است چو قير\r\nآوخ آوخ كه از كمان قضا * بر گلوى لطيفش آمد تير\r\nزين مصيبت به هر زمان و مكان * همه گويند از صغير و كبير :\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n7\r\n كرد شاه شهيد با دل ريش * تكيه از بىكسى به نيزه خويش\r\nگفت : آيا كسم كند يارى ؟ * كه نه يارم به جاى ماند و نه خويش\r\nبو الحنوق‌اش جواب داد و فكند * سوى او ناوكى كه داشت به كيش « 1 »\r\nشاه از صدر زين به خاك افتاد * با دلِ پر ز ريش و حال پريش\r\nهمچو تيرش سنان رسيد به سر * رو به پهلويش از سنان سرِ نيش\r\nيك زمان بىفغان نبايد بود * زين ستم‌هاى قومِ كافركيش\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء \r\n\r\n8\r\n آه از آن دم كه شمرِ زشت سِيَر * شد به بالين شاه تشنه‌جگر\r\nپاى بر سينه‌اش نهاد ز كين * دست برد از جفا سوى خنجر\r\nبرد خنجر به سوى حنجر او * كرد خنجر حيا از آن حنجر\r\nشه دين را بريد سر ز قفا * شرم ننمود او ز پيغمبر\r\n( فرصتا ) ! لب ببند و شو خاموش * زين جگرسوز قصّه هين بگذر\r\nدر همه سال و ماه و هفته و روز * گريه كن در عزاى آن سرور\r\nكُلُّ يَوم كَيَوم عاشوراء * كربلا ، كُلُّ عَرصَةِ الغَبراء « 2 » \r\n\r\n\r\n","description":"","footnote":"\r\n( 1 ) . تركش ، تيردان .\r\n( 2 ) . همان ، ص 454 تا 458 .\r\n","page_name":" 495 ","page_number":495},
  {"content":"\r\n\r\n\r\n47 . صبورى اصفهانى ( 1279 - 1353 )\r\n\r\nزندگينامه\r\nنامش ميرزا نصر اللّه با تخلّص ( صبورى ) فرزند ميرزا ابو طالب خان عادل ، به سال 1279 ه . ق در اصفهان به دنيا آمد .\r\nبنا به نوشتهء مؤلّف تذكره مدينة الادب ، سلسله نسب وى از طرف پدر به انوشيروان و از طرف مادر به جابر بن عبد اللّه انصارى منتهى مىگردد . وى در سن ده سالگى عازم تهران مىشود و تحت كفالت برادر بزرگتر از خود ميرزا محمد حسين خان ملقب به فخيم الملك قرار مىگيرد و به تحصيل علوم مقدماتى مىپردازد و خطّ نستعليق را نيز از خوشنويس بنام ، ميرزا ابراهيم ساوجى ملقب به نايب الصّدر و متخلص به « خليل » مىآموزد و در رشته شعر و ادب از محضر حضورى و محيط سود مىجويد .\r\nوى به خاطر گشاده‌دستى و سفره‌دارى غالبا با تنگدستى دست به گريبان بوده است .\r\nروزى در محفلى كه براى مير سيد على اخوى ، ميرزا احمد خان اشترى متخلص به « يكتا » و محمد على مصاحبى نائينى متخلص به « عبرت » ترتيب مىدهد ، به آنان پيشنهاد مىكند او را ملك الادب خطاب كنند و آنان مىپذيرند و از آن زمان به اين لقب موسوم مىگردد .\r\nدر زمان حكومت شعاع السّلطنه به شيراز و در دستگاه كمال السّلطنه - پيشكار شعاع السّلطنه - به مدت دو سال مشغول به كار مىشود و در همان ايام با شوريدهء شيرازى آشنا مىشود و اخوانيّاتى در ميانه آنان ردّ و بدل مىگردد .\r\nسپس به خاطر اطّلاعى كه از فن معمارى داشته در وزارت عدليه به عنوان « مصدّقى » مشغول به كار مىشود و تا پايان عمر با حقوق ناچيزى كه دريافت مىكند به امرار معاش مىپردازد و سرانجام در سن 74 سالگى بدرود حيات مىگويد . « 1 »\r\n\r\nسبك شعرى\r\nاز نمونه آثارى كه از وى به يادگار مانده قدرت طبع وى آشكار است . در قصيده از سبك خراسانى و در مثنوى و غزل از سبك عراقى سود مىجسته و طبعا انسانى شاعرپيشه بوده است .\r\n\r\n\r\n","description":"","footnote":"\r\n( 1 ) . تذكره مدينة الادب ، ج 1 ، ص 156 .\r\n","page_name":" 496 ","page_number":496},
  {"content":"\r\n\r\n\r\nدامنه تاثير آثار عاشورايى\r\nاز صبورى اصفهانى قصايد آيينى شيوايى در مناقب امير مؤمنان و حضرت ولىّ عصر و ديگر معصومين - عليهم السلام - بر جاى مانده كه نمايانگر احاطهء او بر لغات و تركيبات و آرايه‌هاى شعرى است .\r\nمثنوى عاشورايى 265 بيتى او نيز كه به ذكر خيرى از مرحوم مير سيد على اخوى از زبدگان خاندان علوى انجاميده است ، شور و حال خاصّى را داراست و از ارادت ريشه‌دار او به ساحت قدس سالار شهيدان حكايت دارد .\r\nبه هر روى اهتمام شاعرانى چون او به آفرينش آثار عاشورايى در استمرار حيات و اشاعه شعر عاشورا بىتاثير نبوده است .\r\n\r\nبرگزيده آثار عاشورايى\r\nصبورى اصفهانى داراى آثار منظوم ماتمى و مناقبى بسيارى است و ما در پايان اين مقال ابيات برگزيده‌اى از يك مثنوى عاشورايى او را كه - پيشتر درباره آن سخن گفتيم - مرور مىكنيم و با غزل مرثيه‌اى از او سخن را به پايان مىبريم :\r\n شاهد عشّاق چو شمشير آخت * شوق سر از پا نتواند شناخت\r\nموج زند چشمه حبلُ الوريد * رقص‌كنان خون به گلوى شهيد\r\nآه مِنَ العشق وَ حالاتهِ * احرَق قلبى بحراراتهِ\r\nپردهء عشّاق شد آهنگ ساز * شور حسينى به نواى حجاز\r\nجان به درِ بارگه دل رسيد * قافله عشق به منزل رسيد\r\nعشق الهى چو شود ميهمان * غير حسين‌اش كه شود ميزبان ؟\r\nدر صفِ صفّين كه ز حق پى زدند * مُصحفِ صامت به سرِ نى زدند\r\nدشت بلا داغ على تازه كرد * مُصحف ناطق زِ نى آوازه كرد\r\nشور قيامت به جهان شد پديد * قامت خورشيد به يك نى رسيد\r\nآتش كين شعله برافروخته * خيمگى و خيمه به هم سوخته\r\nزير و زِبر گشت مگر كن فكان ؟ * يا به زمين خورد بلندآسمان ؟ \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n گرچه همه همنفس و همدمند * همنفس و همدم نامحرمند\r\nقافله كوفه ز بيت الحرام * كو رود از كرب و بلا تا به شام\r\nعصمت اگر عصمت آل اللّه است * دست بد از دامنشان كوته است \r\n* * *\r\n گرچه همه كار جهان با خداست * كردهء عشق از همه كارى جداست\r\nما همه در عهد و وفاى توييم * منتظر دست و دعاى توييم\r\nعهد تو بسته‌ست وفايى بكن * دست تو بازست دعايى بكن\r\nگرچه خرد را نرسد ردّ عشق * كار گذشته‌ست ز سرحدّ عشق\r\nعشق حسينى چو بجنبد ز جاى * كيست كه معشوق شود جز خداى ؟\r\nذرّهء او رتبه خورشيد يافت * كشتهء او دولت جاويد يافت\r\nخون حسين قيمت خون خداست * چون نفشاند ؟ كه خدا خونبهاست\r\nشوق لب از واقعه عشق دوخت * گفت ( صبورى ) و زبانش سوخت\r\nآه مِنَ العشق وَ حالاتهِ * احرَق قلبى بحراراتهِ « 1 » \r\n\r\nغزل مرثيه\r\n اگر تو پرده بگيرى ز رخ به دلدارى * ز هر كه روى تو بيند دلى به دست آرى\r\nكسى كه يوسف مصرى به هرچه داشت خريد * تو را به يوسف مصرى كند خريدارى\r\nنظر چو از رخ شاهد به خانه روشن شد * دريغ باشد بر شاهدان بازارى\r\nبه گرد روى تو شب خيمه زد ز مشك و رواست * از آن‌كه زهره‌جبينى و ماه‌رخسارى\r\nچه شعبده‌ست كه چشمت به غمزه مىبازد ؟ * كه درد با من و در چشم توست بيمارى\r\nكشد چو خسرو خوبان ز خيل عشق سپاه * مسلّم است تو را در سپاه سالارى\r\nبه همّتى كه تو دارى رواست سقّايى * به قامتى كه تو دارى سزد علمدارى\r\nهزار چشمه ز چشمان كودكان جارىست * كجا تو با لب عطشان روى كه آب آرى ؟\r\nروان تشنه برآسايد از كنار فرات * تو از فرات چرا كام تشنه بازآرى ؟ !\r\nاگر نبود شهادتْ مراد حضرت تو * به اشتياق ملاقات حضرت بارى \r\n\r\n\r\n","description":"","footnote":"\r\n( 1 ) . همان ، ص 158 تا 164 .\r\n","page_name":" 498 ","page_number":498},
  {"content":"\r\n\r\n ز برق تيغ در كربلا ز خون عدو * هنوز بودى سيلاب‌هاى خون جارى\r\nتو را ز قدّ علمدار و زلف عبّاسى * شناختم كه تو عباسى و علمدارى\r\nتو را ز حال برادر خبر ز خويش نبود * چنين بود ره و رسم برادرى آرى !\r\nعدو به تيغ ، تو را دست از بدن برداشت * كه دامن شه خوبان ز دست بگذارى\r\nدريغ از آن‌كه ندانست كز برادر خويش * تو آن نيى كه به شمشير دست بردارى\r\nجراحتى كه زهر ضربه بر تو وارد شد * مگر تو در قلم آرى و خود تو بشمارى\r\nكجا شمرده شود زخمهاى آن جسدى * كه از زمين نتوانى درست بردارى ؟ !\r\nچه پايه شوق شهادت مگر به جان تو بود * كه تن به خاك و به خون پاره پاره بسپارى « 1 » \r\n\r\n48 . فؤاد كرمانى ( 1268 - 1358 )\r\n\r\nزندگينامه\r\nآقا فتح اللّه قدسى فرزند سلطان على متخلّص به فؤاد ( 1268 - 1358 ق ) از شعراى نامدار آيينى در سده چهاردهم است .\r\nديوان فؤاد كرمانى موسوم به « شمع جمع » كه شاعر آن را به سال 1322 به پايان برده و مادّه تاريخى كه خود او به همين مناسبت سروده است همين سال را نشان مىدهد .\r\nاين ديوان حاوى 6876 بيت به شرح زير است :\r\nالف . 26 قصيده در 1162 بيت\r\nب . 60 غزل در 803 بيت\r\nج . 11 قطعه در 22 بيت\r\nد . 539 رباعى در 1078 بيت\r\nه . 12 مسمّط در 875 بيت\r\nو . 5 ترجيح‌بند در 755 بيت\r\nز . 2 مثنوى در 2181 بيت « 2 »\r\n\r\n\r\n","description":"","footnote":"\r\n( 1 ) . تحفهء سرمدى ، به كوشش محمد على فتى ، ( چاپ حكمت ، قم 1347 ) ، ص 237 و 238 .\r\n( 2 ) . شمع جمع ، فؤاد كرمانى ، به اهتمام دكتر حسين بهزادى اندوهجردى ، چاپ اول ( نشر صندوق ، تهران 1371 ) ، ص 5 و 8 .\r\n","page_name":" 499 ","page_number":499},
  {"content":"\r\n\r\nفؤاد كرمانى از شعراى نادر سده چهاردهم است كه علاوه بر ملكات اخلاقى و فضايل علمى ، در مسير سلوك و محبت آل اللّه سير مىكرده و با دو بال علم و عمل به پروازى نايل آمده كه مورد غبطه هم‌عصران خود بوده است .\r\nمسمّطات او در بيان عظمت وجودى امير مؤمنان على - عليه السلام - از ممتازترين آثار منظوم آيينى است و از جهت محتوايى بىنظير .\r\nفؤاد در مراثى عاشورايى خود به قرائت ارزشى از مكتب عاشورا عنايت تام و تمام داشته و همانند شاعران همزمان خود به جنبه‌هاى عاطفى و ماتمى كربلا بسنده نكرده است .\r\nاين شاعر بلندآوازه آيينى در طنزپردازى نيز يد طولايى داشته و چهره زشت فقر زمانه خود را ضمن نكوهش ستمگران مال‌اندوز در اين‌گونه آثار خود به تصوير كشيده و با مخالفان نهضت مشروطه نيز ميانه خوشى نداشته است .\r\nوى با دستگاههاى موسيقى ايرانى آشنايى داشته است و شايد به همين آشنايى باشد كه در اوزان مطنطن عروضى آثار پرشورى آفريده است كه ديگر شاعران كمتر پيرامون اين‌گونه اوزان بلند مىگردند . « 1 »\r\nفؤاد در سن نود سالگى بدرود حيات مىگويد و در گورستانِ « سيد حسين » شهر كرمان به خاك سپرده مىشود . « 2 » مزار اين شاعر عارف ، در سالهاى اخير بازسازى شده و زيارتگاه اهل ادب و بصيرت است .\r\n\r\nسبك شعرى\r\nفؤاد از سبك عراقى پيروى مىكند و اگر در شعر او هر از گاه غموضى ديده مىشود به خاطر حضور اصطلاحات علمى و عرفانى است .\r\nوى مثنوىهاى خود را با اقتباس و تضمين‌هاى مكرر از مثنوى ماندگار جلال الدين مولوى صبغهء عرفانى بخشيده و در انواع قالب‌هاى شعرى خصوصا غزل و قصيده و ترجيع‌بند آثار منظومى در استقبال از سعدى ، حافظ ، هاتف ، اصفهانى و قاآنى شيرازى آفريده است .\r\n\r\n\r\n","description":"","footnote":"\r\n( 1 ) . همان ، ص 21 تا 25 .\r\n( 2 ) . همان ، ص 5 .\r\n","page_name":" 500 ","page_number":500},
  {"content":"\r\n\r\n\r\nدامنه تأثير مرثيه‌هاى عاشورايى\r\nاشعار عاشورايى فؤاد كرمانى از زمان خود او تاكنون مورد استفاده شيفتگان فارسى زبان ادب عاشورا و نيز ستايشگران اهل بيت عصمت و طهارت قرار گرفته و به خاطر عنايتى كه اين شاعر نامدار و بااخلاص آيينى به مقوله‌هاى ارزشى فرهنگ عاشورا داشته قهرا اشعار ارزشى او در دگرگونى فكرى و تغيير نگرش شعراى آيينى پس از او در ارتباط با غناى كيفى مراثى عاشورايى سهم به سزايى داشته است .\r\n\r\nبرگزيده آثار عاشورايى\r\nاگر آثار منظوم عاشورايى فؤاد كرمانى از نظر كمى معدود است ولى از نظر كيفى درخور تأمّل مىباشد :\r\n\r\nسه رباعى\r\n اى سيف خدا ! شهيد سرمستِ خدا ! * وى هست خدا ! فانى در هستِ خدا !\r\nما را به يكى شفاعت از دست مده * اى دست خدا ! اى پسرِ دستِ خدا ! \r\n* * *\r\n اى چشم خدا ! جمال بيچون خدا ! * اى گنج خدا و دُرِّ مخزون خدا !\r\nغلتان شدنت به خون جگر خونم كرد * اى خون خدا ! اى پسر خون خدا ! « 1 » \r\n* * *\r\n مردى كه حَسن خُلق و حسين آيين است * با هستى خويشتن مدامش كين است\r\nسرمشقِ تو را خطّ فنا داد حسين * رو مشق فنا كن كه شفاعت اين است « 2 » \r\n\r\nدر سوگ امام حسين ( عليه السلام )\r\n بينش اهل حقيقت چو حقيقت‌بين است * در تو بينند كه حقيقت اين است\r\nنيست چشم دگران سوى حقيقت نگران * ورنه آن راست حقيقت كه چنين آيين است\r\nمن اگر جاهل گمراهم اگر شيخ طريق * قبله‌ام روى حسين است و همينم دين است \r\n\r\n\r\n","description":"","footnote":"\r\n( 1 ) . همان ، ص 235 .\r\n( 2 ) . همان ، ص 246 .\r\n","page_name":" 501 ","page_number":501},
  {"content":"\r\n\r\n بوده پيش از گل من سرخوش جامش دل من * مستى ما به حقيقت ز مى ديرين است\r\nنه همين روى تو در خواب چراغ دل ماست * هر شبم نور تو شمعى است كه بر بالين است\r\nماسوا عاشق رنگ‌اند سواى تو حسين * كه جبين و كفت از خون سرت رنگين است\r\nخردَلى بار غمت را دل عالم نكشد * آه ازين بار امانت كه عجب سنگين است\r\nفرقتِ روى تو از خلق جهان شادى برد * هر كرا ديدهء بنياست دل غمگين است\r\nپيكرت مظهر آيات شد از ناوك تير * بدنت مصحف و سيمات مگر ياسين است\r\nيادم از پيكر مجروح تو آيد همه شب * تا دم صبح كه چشمم به رخ پروين است\r\nدر ضميرم سر سيمين تو در طشت طلاست * تا به كأس « 1 » نظرم طشت فلك زرّين است\r\nباغ عشق است مگر معركهء كرب و بلا * كه ز خونين كفنان غرق گل نسرين است\r\nبوسه زد خسرو دين بر دهن اصغر و گفت : * دهنت باز ببوسم كه لبت شيرين است\r\nشير دل آب كند بيند اگر كودك شير * جاى شيرش به گلو آب دمِ زوبين « 2 » است\r\nاز قفا دشمن و اطفال تو هر سو به فرار * چون كبوتر كه به قهر از پى او شاهين است\r\nدر خم طرّهء اكبر دل ليلا مىگفت : * سفرم جانب شام و وطنم در چين است\r\nدخترى را به كه گويم كه سر نعش پدر * تسليت : سيلى شمر و ، سرِ نى : تسكين است\r\nمىكشد غيرت دينم كه بگويم به امم : * اين جفا بر نبى از امّت بىتمكين است\r\nگر ( فؤاد ) از غم عشق تو غنى شد چه عجب ؟ * عشقِ سلطانِ غنى گنج دل مسكين است « 3 » \r\n\r\nدر منقبت و مرثيت سيد الشهداء ( عليه السلام )\r\n زنده در هردو جهان نيست به جز كشته دوست * كشته‌ام كشته او را كه جهان زنده به اوست\r\nاز درِ دوست درآ ، جلوه‌گه دوست ببين * كه رخ دوست نبينى مگر از ديده دوست\r\nخضر ما تشنه دريا شد و ما تشنه وى * وين زلال از دل درياست كه ما را به سبوست\r\nگفتم از سرّ دهانش به لب آرم سخنى * حكمتش بست زبانم كه درين سرّ مگوست\r\nچشمه‌ها ، چشم مرا هر سر مو از غم توست * اى كه در باغ تنت چشمه خون هر سر موست \r\n\r\n\r\n","description":"","footnote":"\r\n( 1 ) . جام و معادل فارسى آن كاسه است .\r\n( 2 ) . نيزهء كوچك و كوتاه .\r\n( 3 ) . همان ، ص 62 و 63 .\r\n","page_name":" 502 ","page_number":502},
  {"content":"\r\n\r\n بر سر كوى تو بازى سر و جان باختن است * آن چه بازى است در آخر همه بر اين سر كوست\r\nما كه باشيم كه در پاى تو از جان گذريم * كاوليا را سر و دل در خم چوگان تو ، گوست\r\nپيش ما از همه سو قبله به جز روى تو نيست * وجهِ اللّهى و روى تو عيان از همه سوست\r\nچهرهء نغز تو در پردهء مغز من و ، من * مىدرم پوست كه مغز آمده در پردهء پوست\r\nتيرباران چو تنت از همه سو گشت حسين * سوى حق روى دولت از همه و از همه سوست\r\nگشت از خون تنت كرب و بلا دشت ختن * اينك از تربت او صورت من غاليه بوست\r\nسجده بر خاك تو شايسته بود وقت نماز * اى كه از خون جبينت به جبين آب وضوست\r\nهر كريمى نشود كشته بر آزادى خلق * جز تو اى زنده ! كه جود و كرمت عادت و خوست\r\nبر لب خشك تو جيحون رود از چشم ترم * هر كجا رهگذرم بر لب بحر و لب جوست\r\nزخم شمشير نديدم كه بدوزند به تير * جز جراحات عروق تو كه اين‌گونه رفوست\r\nتشنه اطفال تو در باديه مردند و هنوز * خضر بر چشمه خضراى لبت باديه‌پوست\r\nناوكم بر دهن آيد كه نگويم به كسى * اصغرت را ز كمان تير سه پهلو به گلوست\r\nتيغ فولاد كجا روى لطيف تو كجا ؟ * دل بر اين‌روى نگريد اگر از آهن و روست « 1 » \r\n\r\nفى ثناء الحسين ( عليه السلام )\r\n قامتت را چو قضا بهر شهادت آراست * با قضا گفت مشيّت كه : قيامت برخاست\r\nراستى شور قيامت ز قيامت « 2 » خبرى است * بنگرد زاهد كج‌بين اگر از ديدهء راست\r\nخلق در ظلِّ خودى محو و تو در ظلّ خدا * ماسوا در چه مقيم‌اند و مقام تو كجاست ؟\r\nهرطرف مىنگرم روى دلم جانب توست * عارفم بيت خدا را كه دلم قبله نماست\r\nزنده در قبر دل ما بدن كشتهء توست * جان مايى و تو را قبر - حقيقت - دل ماست\r\nدشمنت كشت ولى نور تو خاموش نگشت * آرى آن جلوه كه فانى نشود نور خداست\r\nبيرق سلطنت افتاد كيان را ز كيان * سلطنت ، سلطنت توست كه پاينده لواست\r\nنه بقا كرد ستمگر ، نه به جا ماند ستم * ظالم از دست شد و پايه مظلوم به جاست\r\nزنده را ، زنده نخوانند كه مرگ از پى اوست * بلكه زنده است شهيدى كه حياتش ز قفاست \r\n\r\n\r\n","description":"","footnote":"\r\n( 1 ) . همان ص 58 و 59 .\r\n( 2 ) . قيام تو .\r\n","page_name":" 503 ","page_number":503},
  {"content":"\r\n\r\n دولت آن يافت كه در پاى تو سر داد ولى * اين قبا راست نه بر قامت هر بىسروپاست\r\nما فقيريم و گدا بر سر كوى تو ولى * پادشاه است فقيرى كه درين كوچه گداست\r\nتو در اول سر و جان باختى اندر ره عشق * تا بدانند خلايق كه فنا شرط بقاست\r\nاز خودى خواست خدا نقش تو را محو كند * خواست چون روى تو را آينه بر طلعت خواست\r\nتا ندا كرد ولاى تو در اقليم الست * بهر لبّيكِ ندايت ، دو جهان پر ز صداست\r\nرفت بر عرشه نى تا سرت اى عرش خدا * كرسى و لوح و قلم بهر عزاى تو به پاست\r\nمُنكسِف گشت چو خورشيد حقيقت به جمال * گر بگريند ز غم ، ديدهء ذرّات رواست\r\nگريه بر زخم تنت چون نكند چشم ( فؤاد ) ؟ * اى شه تشنه كه بر زخم تنت گريه دواست « 1 » \r\n\r\n49 . كمپانى نجفى اصفهانى ( مفتقر ) ( 1296 - 1361 )\r\n\r\nزندگينامه\r\nمرحوم محمد على مدرس مؤلّف ريحانة الادب در شرح احوال و آثار وى مىنگارد :\r\n« شيخ محمد حسين ابن شيخ محمد حسن نجفى اصفهانى معروف به كمپانى ، از فحول و متبحّرين علماى اماميّه قرن حاضر چهاردهم هجرى مىباشد كه حاوى فروع و اصول جامع و معقول و منقول ، در هريك از فقه و اصول و حديث و تفسير و كلام و حكمت و تاريخ و اخلاق و عرفان و ديگر علوم عقليّه و نقليّه ، بحرى بوده موّاج و بىپايان ، در فنون شعرى هم قريحهء وقّاد و طبعى نقّاد داشته ، به هردو زبان عربى و فارسى اشعار طريفهء مشتمله بر معانى لطيفه در كمال سلاست مىگفت ، اشعارش مشحون از لآلى فلسفه و حكمت و لطايف معانى بوده و مصداق : « انّ مِن الشِعرَ لِحكمةً » مىباشد . صاحب ترجمه فنون فلسفه را از حاج ميرزا محمد باقر اصطهباناتى اخذ كرد و مراتب فقه و اصول را هم از سيّد محمد فشاركى و آخوند ملا محمد كاظم خراسانى و آقا رضا همدانى و ديگر اكابر وقت تكميل و مرجع تقليد جمعى وافر از شيعه شد . علاوه بر مراتب عاليه علميّه ، داراى ملكات فاضله و اخلاق كماليّه بود .\r\nعلاوه بر مجالس معمولى درسى ، در ديگر مجالس و محاورات عرفيّه‌اش نيز مرجع استفادهء افاضل بوده و در تمامى اوقات ، خوشه‌چين خرمن كمالات وى بوده‌اند . هوَ البَحر مِن اىّ\r\n\r\n\r\n","description":"","footnote":"\r\n( 1 ) . همان ، ص 60 و 61 .\r\n","page_name":" 504 ","page_number":504},
  {"content":"\r\n\r\nالنّواحى اتَيتَهُ و بهتر اين است كه از اين مرحله درگذشته و به ذكر تأليفات و آثار قلمى طريفه‌اش بپردازيم :\r\n1 . الاجارة . 2 . الاجتهاد و التقليد و العدالة . 3 . اخذ الاجرة على الواجبات . 4 . اربع قواعد فقهية . 5 . انوار القدسيّه ( كه حاوى 24 قصيده در تاريخ حيات حضرت رسالت و اعمام آن بزرگوار و دوازده امام معصوم - عليهم السلام - و بعضى از اولاد ايشان است ) . 6 . تحفة الحكيم ( كه منظومه‌اى است در فلسفه . . . ) ، 7 . حاشيهء حجّية قطع رسائل شيخ مرتضى انصارى .\r\n8 . حاشيهء مكاسب شيخ انصارى . 9 . الحقيقة الشّرعية . 10 . ديوان شعر فارسى ( در مدايح و مراثى خانوادهء عصمت ) . 11 . ديوان غزلّيات حكميّه و عرفانيّه . 12 . الشّرط المتأخّر .\r\n13 . الصّحيح و الاعم . 14 . صلاة الجماعة . 15 . صلاة المسافر . 16 . الطّلب و الاراده . 17 . علائم الحقيقة و المجاز . 18 . المشتق . 19 . المعاد . 20 . موضوع العلم . 21 . نهاية الدّراية فى شرح الكفاية . 22 . الوسيلة فى اهمّ ابواب الفقه . . . . در پنجم ذى حجّهء سال 1361 هجرت در نجف اشرف وفات يافت . » « 1 »\r\n\r\nسبك شعرى مرحوم كمپانى\r\nسبك شعرى مرحوم كمپانى متخلص به « مفتقر » ، سبك عراقى است و غزليّات پرشور اين عالم و حكيم عاليقدر شيعى نمونه بارزى از اين شيوه بيانى در زبان فارسى است . اشعار آيينى اين علّامه نستوه نيز در همين سبك بيانى ارايه شده ولى به خاطر حضور اصطلاحات حكمى ، فلسفى و عرفانى به صورت فراوان در آنها از درك عمومى فاصله گرفته و اغلب مورد استفاده خواص قرار داشته است .\r\n\r\nدامنه تاثير آثار عاشورايى\r\nبر خلاف اشعار مناقبى مرحوم كمپانى ( مفتقر ) كه غالبا با اصطلاحات و مفاهيم حكمى ، فلسفى و عرفانى آميخته است و درك اين‌گونه آثار او را براى غير اهل فن دشوار مىسازد ، اشعار ماتمى اين عالم بزرگوار سرشار از فضاى عاطفى است و شور و حال مرثيه‌هاى منظوم او همگان را تحت تأثير قرار مىدهد . اشعار عاشورايى اين محقق عاليقدر سالها است كه\r\n\r\n\r\n","description":"","footnote":"\r\n( 1 ) . ريحانة الادب ، ج 5 ، ص 91 تا 93 .\r\n","page_name":" 505 ","page_number":505},
  {"content":"\r\n\r\nمورد استفاده فراگير ذاكرين آل اللّه قرار مىگيرد و نوحه‌هاى عاشورايى او نيز شورافزاى محافل مذهبى بوده و هست .\r\n\r\nبرگزيده آثار عاشورايى\r\nمرحوم كمپانى در زمينه آفرينش مراثى منظوم واقعه كربلا از پركارترين و موفق‌ترين شعراى آيينى فارسى زبان در سده اخير به شمار مىرود .\r\nوى مراثى جانسوزى در قالب‌هاى قصيده ، مثنوى ، مستزاد ، مخمّس و تركيب‌بند در رثاى سالار شهيدان ، شهداى كربلا و اسراى كربلا دارد كه پرداختن به تمامى آنها از حوصله اين مقال بيرون است ، لذا براى تيمّن و تبرّك ، تركيب 13 بند عاشورايى او را كه به استثناى بند آخرين آن به اقتفاى دوازده‌بند محتشم كاشانى سروده شده نقل مىكنيم و از تركيب شانزده‌بندى وى نيز به ذكر مطلع و بيت رابط هر بند آن بسنده خواهيم كرد :\r\n\r\nسيزده‌بند\r\n\r\n1\r\n باز اين چه آتش است كه بر جان عالم است ؟ * باز اين چه شعلهء غم و اندوه و ماتم است ؟\r\nباز اين حديث حادثه جانگداز چيست ؟ * باز اين چه قصّه‌اى است كه با غصّه توام است ؟\r\nاين آه جانگزاست كه در ملك دل به پاست ؟ * يا لشكر عزاست كه در كشور غم است ؟\r\nآفاق پر ز شعله برق و خروش رعد ؟ * يا ناله پياپى و آه دمادم است ؟\r\nچون چشمه ، چشم مادر گيتى ز طفل اشك * روى جهان چو روى پدر مرده درهم است\r\nزين قصه سر به چاك گريبان كروبيان * در زير بار غصّه قدِ قدسيان خم است\r\nگلزار دهر گشته خزان از سموم قهر * گويا ربيع ماتم و ماه محرم است\r\nماه تجلّى مه خوبان بود به عشق * روز بروز جذبه جانباز عالم است\r\nمشكوة نور و كوكب دُرّىِ نشأتين * مصباح سالكان طريق وفا ، حسين \r\n\r\n2\r\n گلگون قباى عرصه ميدان كربلا * زينت فزاى مسند ايوان كربلا\r\nلب‌تشنه فرات ، روانبخش كائنات * خضرِ زلالِ چشمه حيوان كربلا \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n سرمست جام ذوق و جگرسوز نار شوق * غوّاص بحر وحدت و عطشان كربلا\r\nسرباز كوى دوست كه در عشق روى دوست * افكنده سر چو گوى به چوگان كربلا\r\nركنِ يمان « 1 » و كعبه ايمان ، كه از صفا * در سعى شد ز مكّه به عنوان كربلا\r\nلبيّك بر زبان به سرِ دست : نقد جان * روى رضا به سوى بيابان كربلا\r\nچون نقطه در محيط بلا ثابتُ القدم * گردون نهاد بر خط فرمان كربلا\r\nبر ما سواىِ دوست ، سرِ آستين فشاند * آسوده سر نهاد به دامان كربلا\r\nسر بر زمين گذاشت كه تا سربلند شد * وز خود گذشت تا ز خدا بهره‌مند شد \r\n\r\n3\r\n ارباب عشق را چو صلاى بلا زدند * اول به نام عقل نخستين صلا زدند\r\nجام بلا به كام « بلى گو » شد از الست * سنگِ بلى به جانب كرب و بلا زدند\r\nتاج مصيبتى كه فلك تاب آن نداشت * بر فرقِ فَرقَدان « 2 » شهِ « لافتى » زدند\r\nپس بر حجاب اكبر ناموس كبريا * آتش ز كينه‌هاى نهان ، برملا زدند\r\nشد لعل دُر فشان حقيقت زمرّدين * الماس كين چو بر جگر زدند\r\nپس در قلمرو غم و اندوه و ابتلا * كوس بلا به نام شهِ زدند\r\nفرمانِ نو خطان ركابش كه خطّ محو * بر نقش ماسوا ز كمال صفا زدند\r\nدست ولا زدند به دامان شاه عشق * بر هردو عالم از ره تحقيق پا زدند\r\nدر قلزم محبّتِ آن شاه چو حباب * افراشتند خيمه هستى به روى آب \r\n\r\n4\r\n ترسم كه بر صحيفه امكان قلم زنند * گر ماجراى كرب و بلا را رقم زنند\r\nگوش فلك شود كر و هوش ملك ز سر * گر نغمه‌اى ز حال امام امَم زنند\r\nزان نقطهء وجود ، حديثى اگر كنند * خط عدم به ربطِ حدوث و قدم زنند \r\n\r\n\r\n","description":"","footnote":"\r\n( 1 ) . يكى از اركان خانه كعبه .\r\n( 2 ) . نام دو ستاره است در نزديكى قطب شمالى . در فارسى به آن دو : دو برادران و يا دو برارو گفته مىشود .\r\n","page_name":" 507 ","page_number":507},
  {"content":"\r\n\r\n آن رهبر عقول كه صد همچو عقل پير * در وادى غمش نتوان يك قدم زنند\r\nماء معين چو زهر شود در مذاق دهر * گر از لبان تشنه او لب به هم زنند\r\nوز شعله سرادقِ گردون قبابِ او * بر قبّه سرداق گردون علم زنند\r\nسيل سرشك و اشك دمادم روان كنند * گر ز اشك چشم سيّد سجّاد دم زنند\r\nتا حشر دل شود به كمند غمش اسير * گر ز اهل بيت او سخن از بيش و كم زنند\r\nكلك قضاست از رقم اين عزا ، كليل * لوح قدر فرو زده رخساره را به نيل \r\n\r\n5\r\n سهم قدَر ز قوس قضا دلنشين رسيد * در مركز محيط رضا ، تير كين رسيد\r\nكرد آن سه شعبه نقطه توحيد را دونيم * وز شش جهت فغان به سپهر برين رسيد\r\nسرّ مصون ز مَكمَن غيب آشكار شد * ز آن ناوكى كه بر دل حقِّ مبين رسيد\r\nبازوى كفر و طعنه كفّار شد قوى * ز آن طعنِ نيزه‌اى كه به پهلوى دين رسيد\r\nاز تاب رفت شاهد سلطان معرفت * ز آن سوز و سازها كه به شمع يقين رسيد\r\nآمد به قصد كعبه مقصود پيل مست * ديو لعين به قهبط « 1 » روح الامين رسيد\r\nافعىصفت ، گرفت سر از گنج معرفت * بدگوهرى به مخزن دُرِّ ثمين رسيد\r\nآن نفس مطمئنّه حياتى ز سر گرفت * ز آن نفخه‌اى كه در نفس آخرين رسيد\r\nمستغرق جمال ازل گشت لايزال * نوشيد از زلال لقا ، شربت وصال \r\n\r\n6\r\n شد نوكِ نى چو نقطه ايجاد را ، مدار * از دور مانده ، دائرةُ اللّيل و النّهار\r\nسر زد چو ماه معرفت از مشرق سنان * از مغرب ، آفتاب قيامت شد آشكار\r\nشيرازه صحيفه هستى ز هم گسيخت * شد پاره پاره ، دفتر اوضاع روزگار\r\nكلك ازل ز نقش ابد تا ابد بماند * لوح قدر فتاد چو كلك قضا ز كار \r\n\r\n\r\n","description":"","footnote":"\r\n( 1 ) . محل فرود و نزول .\r\n","page_name":" 508 ","page_number":508},
  {"content":"\r\n\r\n در گنبد بلند فلك ، نالهء ملك * افكند در صوامع « 1 » لاهوتيان شرار\r\nعقل نخست نقش جهان را به گريه شست * و اندر عقول زد شرار از آه شعله بار\r\nيكباره سوخت همچو سپند از غمش خليل * آمد دوباره نوح به توفان غم دچار\r\nدر طور غم ، كليم شد از غصّه : دل دو نيم * و اندر فلك مسيح چنان شد كه روى دار\r\nسر حلقه عقول ، چو بر نى مقام كرد * قوس صعود عشق ، ظهورى تمام كرد \r\n\r\n7\r\n در ناكسان چو قافله بيكسان فتاد * يك بوستان ز لاله ، به دست خسان فتاد\r\nيك رشته‌اى ز دُرّ يتيم گرانبها * در دست ظلم سنگدلان ، رايگان فتاد\r\nيك حلقه‌اى ز منطقهء چرخ معدات * در حلقه اسيرى و جور زمان فتاد\r\nز آن پس ، گذار دسته دستان « 2 » دلستان * در بوستان سرو و گل و ارغوان فتاد\r\nهر بيدلى به ناله شد از داغ لاله‌اى * هر بلبلى به ياد گلى در فغان فتاد\r\nناموس حق ز جلوه طاووس كبريا * گشت آن چنان ، كه مرغ دلش ز آشيان فتاد\r\nقمرىصفت ، بر آن گل گلزار معرفت * ناليد آن قدر كه ز تاب و توان فتاد\r\nياقوت خون ز جزع يمانى بر او فشاند * يادش چو ز آن عقيق لبِ دُر فشان فتاد\r\nپس كرد روى خويش سوى روضه رسول * كاى جدِّ تاجبخش من ! اى رهبر عقول : \r\n\r\n8\r\n اين لؤلؤ تر و دُرِ گلگون ، حسين توست * وين خشك لعلِ غرقه در خون ، حسين توست\r\nاين مركز محيط شهادت ، كه موج خون * افشانده تا به دامن گردون ، حسين توست\r\nاين نيّرى كه كرده به درياى خون غروب * وز شرقِ نيزه ، سر زده بيرون حسين توست\r\nاين مصحفِ حروف مقطّع ، كه ريخته * اجزاى او به صفحهء هامون ، حسين توست\r\nاين مظهر تجلّى بىچند و چون ، كه هست * از چند و چون جراحتش افزون ، حسين توست \r\n\r\n\r\n","description":"","footnote":"\r\n( 1 ) . جمع صومعه ، در اينجا مطلق عبادتگاه .\r\n( 2 ) . در لغت به معناى سرود آمده ، به بلبل از همين جهت هزاردستان گويند و در اينجا بايد به همين معنا عنايت شود .\r\n","page_name":" 509 ","page_number":509},
  {"content":"\r\n\r\n اين گوهر ثمين كه به خاك است و خون ، دفين * مانند اسم اعظم مخزون ، حسين توست\r\nاين هادى عقول ، كه در وادى غمش * عقل جهانيان شده مجنون ، حسين توست\r\nاين كشتى نجات ، كه توفان ماتمش * اوضاع دهر كرده دگرگون ، حسين توست\r\nآن گاه رو به خلوت امُّ المُصاب كرد * وز سوز دل به مادر دلخون خطاب كرد \r\n\r\n9\r\n اى بانوى حجاز ! مرا بينوا ببين * چون نى ، نواكنان ز غم نينوا ببين\r\nاى كعبه حيا به مناى وفا ، بيا * قربانيان خويش به كوه صفا ببين\r\nنورستگان خويش ، سراسر بريده سر * وز خونِ نو خطان به سراپا حنا ببين\r\nدر خاك و خون تپان مهِ رخسار شه نگر * رنگ جفا بر آينه حق‌نما ببين\r\nبر نخل طور سرِّ انا اللّه را نگر * وز روى نى ، تجلّى ربُّ العُلى ببين\r\nاى خفته نهفته اندر حجاب قدس * برخيز و بىحجابى ما برملا ببين\r\nزنجير جور و سلسله عدل را قرين ! * توحيد را به حلقه شرك ، آشنا ببين !\r\nپرگار كفر ، نقطه اسلام را محيط * دين را ، مدار دايرهء اشقيا ببين\r\nاى مادر ! از يزيد و ، از ابن زياد داد * از آن ، كه اين اساس ستم را نهاد داد ! \r\n\r\n10\r\n كاش آن زمان سراى طبيعت نگون شدى * وز هم گسسته رابطهء كاف و نون شدى\r\nكاش آن زمان كه كشتى ايمان به خون نشست * فُلك و فلك ز موج غمش غرق خون شدى\r\nكاش آن زمان كه رايت دين بر زمين فتاد * زرين لواى چرخ برين ، واژه‌گون شدى\r\nكاش آن زمان كه عين عيان شد به خون تپان * سيلاب خون روان ز عيون عيون « 1 » شدى\r\nكاش آن زمان كه گشت روان كاروان غم * ملك وجود را به عدم رهنمون شدى\r\nكاش آن زمان ز سلسله خيل بيكسان * يك حلقه ، بندِ گردن گردونِ دون شدى\r\nكاش آن زمان كه زد مهِ يثرب به شام ، سر * چون شام ، صبح روى جهان تيره‌گون شدى \r\n\r\n\r\n","description":"","footnote":"\r\n( 1 ) . چشمه‌ساران چشمها .\r\n","page_name":" 510 ","page_number":510},
  {"content":"\r\n\r\n كاش از حديث بزم يزيد و ، شه شهيد * دل ؛ خون شدى ، ز ديدهء حسرت برون شدى\r\nگر شور شام را ، به حكايت درآورند * آشوب بامداد قيامت ، برآورند \r\n\r\n11\r\n اى چرخ ! تا درين ستم آباد ، كرده‌اى * پيوسته خانه ستم ، آباد كرده‌اى !\r\nبنياد عدل و داد ، بسى داده‌اى به باد * زين پايهء ستم كه تو بنياد كرده‌اى\r\nتا داده‌اى ، به دشمن دين كام داده‌اى * يا خاطرى ز نسل خطا ، شاد كرده‌اى\r\nاز روده معاويه و ، زاده زياد * تا كرده‌اى ، به عيش و طرب ياد كرده‌اى\r\nآبى ، نصيب حنجر سرچشمه حيات * از چشمه‌سار خنجر فولاد كرده‌اى !\r\nسرحلقه ملوك جهان را به عدل و داد * در بند ظلم و ، حلقه بيداد كرده‌اى\r\nاى كج‌روش ، به پرورش هر خسى ، بسى * جور و جفا به شاخه شمشاد كرده‌اى\r\nتا برق كين به گلشن ايمان و دين زدى * آفاق را ، چو رعد پر از داد كرده‌اى\r\nچون شكوهء تو را به درِ داور آورند * دود ، از نهاد امكان برآورند \r\n\r\n12\r\n خاموش ( مفتقر ) ! كه دلِ دهر آب شد * وز سيل اشك ، عالم خراب شد\r\nخاموش ( مفتقر ) ! كه از اين شعر شعله‌بار * آتش به جان مرد و زن و شيخ و شاب شد\r\nخاموش ( مفتقر ) ! كه ازين راز دل گداز * صاحبدلى نماند مگر دل كباب شد\r\nخاموش ( مفتقر ) ! كه ز برق نفير خلق * دود فلك برآمد و خَرقِ حجاب شد\r\nخاموش ( مفتقر ) ! كه بسيط زمين ز غم * غرق محيط خون شد و ، در اضطراب شد\r\nخاموش ( مفتقر ) ! كه ز بيتابىِ ملك * چشم فلك سرشك فشان چون سحاب شد\r\nخاموش ( مفتقر ) ! كه ز دود دل مسيح * خورشيد را به چرخ چهارم ، نقاب شد\r\nخاموش ( مفتقر ) ! كه درين ماتم عظيم * آدم به تاب آمد و ، خاتم ز تاب شد\r\nكس جز شهيد عشق ، وفايى چنين نكرد * وز دل قبول بار جفايى چنين ، نكرد \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\n13\r\n مصباح نور ، جلوه‌گر اندر تنور بود * يا در تنور ، آيهء « اللّه نور » ، بود\r\nگاهى به اوج نيزه ، گهى در حضيض خاك * از غايت خفاء كمال ظهور بود\r\nگاهى ، مدار دايره سوز و ساز شد * گاهى چو نقطه ، مركز شورِ نُشور « 1 » بود\r\nيا شمع جمعِ انجمن آه و ناله شد * يا شاهد بساط نشاط و سرور بود\r\nگاهى چو نقطه ، بر درِ سر حلقه فساد * رأس الفخار بر درِ رأس الفجور بود « 2 »\r\nآخر به بزم باده مست و غرور رفت * لعل لبى كه عين شراب طهور بود\r\nيا للعجب ! كه نقطه توحيد ، آشنا * با چوب خيزرانِ اثيم كفور « 3 » بود\r\nقرآن ، قرين ناله شد آن دم كه منطقش * داود بود و ، نغمه‌سُراى زبور بود\r\nتورات ، زد به سينه چو از كينه شد خموش * صوت انَا اللَّهى كه ز سيناى بود\r\nانجيل ، خون گريست چو آزرده بنگريست * لعلى كه روحبخش و شفاى صدور « 4 » بود \r\nمرحوم كمپانى تركيب‌بند ديگرى در شانزده‌بند دارد كه به نقل مطلع و بيت رابط هر بند از آن اكتفا مىكنيم :\r\nمطلع بند اول\r\n بسيط روى زمين ، باز بساط غم است * محيط عرش برين ، دايره ماتم است \r\nبيت رابط بند اول\r\n خزان گلزار دين ، ماه محرم بود * در او بهار عزا ، هماره خرّم بود ! \r\nمطلع بند دوم\r\n چو نوبت كارزار ، به نوجوانان رسيد * محنت اين كارزار به جان جانان رسيد \r\nبيت رابط دوم\r\n رسيد پير خرد ، بر سر آن نوجوان * به ناله ، چون بلبل و شاخ گلِ ارغوان \r\n\r\n\r\n","description":"","footnote":"\r\n( 1 ) . روز قيامت .\r\n( 2 ) . سرآمدِ افتخار آفرينان عالم ، در سراى سرحلقه زشتكاران جاى داشت .\r\n( 3 ) . گناهكار ناسپاس ، كنايه از يزيد .\r\n( 4 ) . سينه‌ها ، جمع صدر .\r\n","page_name":" 512 ","page_number":512},
  {"content":"\r\n\r\nمطلع بند سوم\r\n كاى قد و بالاى تو ، شاخهء شمشاد من * وى به كند غمت خاطر آزاد من \r\nبيت رابط سوم\r\n پس از تو اى نوجوان ! شدم زمينگير تو * خدا ترحّم كند بر پدر پيرِ تو \r\nمطلع بند چهارم\r\n چو اكبرِ نوجوان ، به نوجوانى گذشت * به ماتمش ، عقل پير ز زندگانى گذشت \r\nبيت رابط بند چهارم\r\n كوكب اقبال شاه ، شد از نظر ناپديد * روى فلك : شد سياه ، ديدهء انجم : سفيد \r\nمطلع بند پنجم\r\n گوهر يكتاى عشق ، دُرّ يتيم حسن * خلعت زيباى عشق كرد چو در برفكن \r\nبيت رابط بند پنجم\r\n چو شمع در سوز و ساز ، لاله باغ حسن * خداست داناى راز ، ز سوز داغ حسن \r\nمطلع بند ششم\r\n چو نو خط شاه رفت به حجلهء قتلگاه * ساز مصيبت رسيد تا افق مهر و ماه \r\nبيت رابط بند ششم\r\n قيامتى شد به پا ، به گِرد آن سروِ ناز * عراق شد پر ز شور ، ز بانوان حجاز \r\nمطلع بند هفتم\r\n چو اصغر شيرخوار ، نشانه تير شد * مادر گيتى ز غم ، به ماتمش پير شد \r\nبيت رابط بند هفتم\r\n ديدهء گردون بر آن ، غنچه خندان گريست * مادر بيچاره‌اش هزار چندان گريست \r\nمطلع بند هشتم\r\n ناله برآورد كاى شاخه ريحان من * وى گل نورُستهء گلشن دامان من \r\nبيت رابط مطلع هشتم\r\n گلِ گلوى تو را ، طاقتِ ناوك نبود * لايق آن تير سخت ، گلوى نازك نبود \r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمطلع بند نهم\r\n كاش شدى واژگون ، رايتِ گردونِ دون * چون علم شاه عشق شد به زمين سرنگون \r\nبيت رابط بند نهم\r\n مرا به مرگ تو سرگشته و بيچاره كرد * پردگيانِ مرا ، اسير و آواره كرد \r\nمطلع بند دهم\r\n اى به محيط وفا ، نقطه ثابت قدم * نسخهء صدق و صفا ، دفتر جود و كرم \r\nبيت رابط بند دهم\r\n پس از تو اى جان من ! جهان فانى مباد ! * بىتو مرا يك نفس ز زندگانى ، مبادا ! \r\nمطلع بند يازدهم\r\n چو شهسوار وجود ، بست ميان بهر جنگ * شد به عدم رهسپار ، فرقهء بىنام و ننگ \r\nبيت رابط بند يازدهم\r\n به تن ، توانايى از خدنگ كارى نماند * خسروِ دين را دگر تاب سوارى ، نماند \r\nمطلع بند دوازدهم\r\n چو ز آتش تير كين ، جان و تن شاه سوخت * ز دود آه حرم ، خيمه و خرگاه سوخت \r\nبيت رابط بند دوازدهم\r\n دو ديده فَرقَدان ، ز غصّه خونبار شد * دمى كه بانوى حق به ناله زار شد \r\nمطلع بند سيزدهم\r\n كاى شه لب‌تشنگان ! كنار آب روان * زندهء لعل لبت ، خضرِ ره رهروان \r\nبيت رابط بند سيزدهم\r\n سايه لطف تو رفت از سرِ ما بيكسان * سوخت گلستان دين ز سوز قهر خسان \r\nمطلع بند چهاردهم\r\n جلوه روى تو بود طور ، مناجات ما * كعبه كوى تو بود ، قبله حاجات ما \r\nبيت رابط بند چهاردهم\r\n بىتو نشايد كه ما بار به منزل بريم * يا كه به سختى مگر بار غم دل بريم \r\n\r\n","description":"","footnote":"","page_name":" 514 ","page_number":514},
  {"content":"\r\n\r\nمطلع بند پانزدهم\r\n تا تو شدى كشته ، ما بىسروسامان شديم * يكسره ، سرگشته كوه و بيابان شديم \r\nبيت رابط بند پانزدهم\r\n چو ساربان عزا ، نواخت بانگ رحيل * سر تو شد روى نى ، گمشدگان را دليل \r\nمطلع بند شانزدهم\r\n چو نيزه شد سربلند از سرِ سرِّ وجود * شمع صفت جلوه كرد شاهد بزم شهود \r\nبيت رابط بند شانزدهم\r\n كاش دل ( مفتقر ) درين عزا خون شدى * در عوض اشك كاش ، ز ديده بيرون شدى \r\n\r\n50 . شباب شوشترى ( سده سيزده و چهاردهم هجرى )\r\n\r\nزندگينامه\r\nمتأسفانه به خاطر عدم دسترسى به كليّات اشعار شباب شوشترى ، چاپ بمبئى سال 1215 ه . ق و مقدّمه‌اى كه محمد بن كريم بن محمد شوشترى بر آن نگاشته است ، از زندگينامه اين شاعر پرآوازه آيينى مطلبى به دست نياورديم جز اينكه با ملّا فتح اللّه ( وفائى ) شوشترى ( متوفاى 1303 ه . ق ) معاصر و معاشر بوده است و نامش را ملّا عباس و تخلّص شعرىاش را ( شباب ) ذكر كرده‌اند . « 1 »\r\nدر مقدمه كه بر نمونه‌هايى از اشعار او نوشته‌اند آمده است :\r\n« . . . مرحوم ملا عباس شوشترى كه در حدود سال‌هاى 1300 هجرى در شوشتر مىزيسته ، از دوران جوانى بلكه از طفوليّت به گفتن شعر مسلّط بوده است به طورى كه در مقدّمه ديوان او - چاپ بمبئى - نوشته شده شاعرى جوان مؤدب و بىآلايش ، دانشمند و به تمام فنون شعر آگاه بوده است . اجداد او تماما از تجّار و بازرگانان شوشتر محسوب مىشدند ولى خود او به شغل عطّارى سرگرم ولى ذوق شعرى او به حدّ اعلى رسيده است كه توانسته است اين همه اشعار و قصايد طولانى و در عين حال عرفانى و بىعيب سروده است كه اكثرا درباره اهل بيت - عليهم السلام - و مقدارى هم دربارهء بزرگان آن زمان سروده . . . » « 2 »\r\n\r\n\r\n","description":"","footnote":"\r\n( 1 ) . فرهنگ سخنوران ، دكتر ع . خيّامپور ، تبريز ، سال 1340 ، ص 292 .\r\n( 2 ) . ديوان وفايى ( ملّا فتح اللّه شوشترى ) به انضمام چند قصيده از شباب شوشترى ، چاپ اول ( انتشارات حق‌بين ، قم ، 1370 ) ، ص 135 .\r\n","page_name":" 515 ","page_number":515},
  {"content":"\r\n\r\n\r\nسبك شعرى\r\nاز آثار معدودى كه از او در دسترس ما قرار دارد مىتوان به قدرت طبع و احاطهء وى به فنون شعرى و دقايق كلامى پى برد . در قصيده از سبك متقدّمين پيروى مىكند و از سبك خراسانى سود مىجويد و در ديگر انواع قالب‌هاى شعرى ، گوشهء چشمى نيز به سبك عراقى دارد .\r\n\r\nدامنه تاثير آثار عاشورايى\r\nشباب شوشترى نيز همانند وفايى شوشترى از شعراى مطرح و تواناى آيينى در زمانه خود بوده و آثار مناقبى و ماتمى او در زادگاهش شوشتر و شهرهاى مجاور با آن بازتاب درخورى داشته است . برخى از اشعار مناقبى او در مناقب امير مؤمنان على - عليه السلام - از ديرباز مورد عنايت اهل ادب بوده است .\r\n\r\nبرگزيده‌هاى آثار عاشورايى\r\nاز آثار معدود ماتمى او در مناقب و مراثى سالار شهيدان و شهداى كربلا قسمت‌هايى را براى ثبت در اين تذكره برگزيده‌ايم :\r\n\r\nمنتخبى از شش بند عاشورايى او\r\n\r\n1\r\n بستند چون ز ماريه ، بار از پىِ رحيل * آن كاروان بىكس و بىزاد و بىدليل\r\nيك دودمان به سلسله زاده زياد * از خاندان احمد و ز نخبهء خليل\r\nفوجى جگرگداخته ، در قيد غم دچار * جمعى ستاره‌سوخته ، در چنگ كين ذليل\r\nاينان به قيد سلسله ، عدوان به هلهله * وينان به شور و ولوله ، دشمن به قال و قيل\r\nآن يك ، به نيمه ره شده از خستگى ستوه * و آن يك ، به ظالمى شده از تشنگى دخيل . . .\r\nپايى ز ره پرآبله ، دستى حجابِ رو * چشمى ز خون چو دجله و جسمى ز غم عليل . . .\r\nنيلى ز ضرب سيلى و ، آبى ز قحط آب * رويش كه رشگ ، مه لبش آشوب سلسبيل\r\nبخت سيه ، معاون و لخت جگر ، غذا * همراه با مصيبت و ، دمساز با عزا \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\n2\r\n زينب چو پاره پاره به خون ديد قامتى * بنشست و خاست ز آه و فغانش قيامتى\r\nبر حنجرش نهاد رخ ، آن گه به ناله گفت : * وقت است اگر ز خصم توانى حمايتى !\r\nبرخيز حال زار يتيمان خود بپرس * كز غصّه هر كراست دل پر شكايتى\r\nدر هر مصيبتى ، به نهايت نرفت صبر * الّا درين بلا ، كه ندارد نهايتى\r\nاى كوكب مراد من ! از خاك سر برآر * آخر تو را نه كوكبه‌اى بود و رايتى ؟ !\r\nاز دست دشمن تو شكايت كجا برم ؟ * اى مونس كسان ! كه تو شاه ولايتى\r\nدر هجر ، از هزار حكايت نمىشود * تا بامداد حشر ، اداى حكايتى\r\nخاكم به سر كه ناله اهل و عيال تو * آخر نكرد در دل دشمن سرايتى\r\nآتش به جان شمر بيفتد ، چرا نكرد * بر حلق تشنهء تو به آبى ، رعايتى ؟\r\nاز بهر شست و شوى تنِ چاك چاك تو * جز آب ديده نيست در آبى كفايتى\r\nناگه به شمر دون نظرش ز آن ميان فتاد * زد صيحه‌اى ، كه رعشه به هفت آسمان فتاد \r\n\r\n3\r\n گفت : اى لعين ، بيا و ز خشم خدا بترس * بر ما ترحّمى كن و ، از مصطفى بترس\r\nدست جفا ، ز دامن آل على بدار * وز تاب آه و نالهء خير النّسا بترس\r\nظلم اين قدر بر آل پيمبر روا مدار * اى ظالم ! از تظلّم آل عبا بترس\r\nگيرم حميّت عرب اندر جهان نماند * از بيم طعنه عجم اى بيحيا ! بترس . . .\r\nآتش به خيمه‌گاه شه كربلا مزن * وز شعله‌هاى سينه بريان ، ما بترس\r\nآب روان مكن ز لبِ تشنگان دريغ * وز سيل اشكِ ديدهء گريان ما بترس\r\nچندى چو شكوه از دل خونين ادا نمود * رو در مدينه كرد و ، قيامت به پا نمود . . . \r\n\r\n4\r\n كاى باب نامدار ! ببين حال زار ما * وز كين ، هزار پاره تن تاجدار ما\r\nاى بو تراب ! سر به درآر از تراب و بين * بر جان بيقرار و دل داغدار ما \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n اطفال ما ز تشنه‌لبى مرده ، وين عجب * كز ديدگان ، دو جوىِ روان در كنار ما !\r\nآخر لباس تيره ز سر دوخت تا به پاى * بختِ سياه روزتر از روزگار ما . . .\r\nبر حال ما مصيبت خود نشمرى به هيچ * گر بنگرى شمارِ غم بيشمار ما\r\nبگسته باد سلسله نظم روزگار * كز هم گسست سلسله اعتبار ما . . .\r\nدور است راه ، خدا را بيا ز مهر * بر كن سفارش اطفال زار ما\r\nننشست چون ز شرح تظلّم دلش ز جوش * رو در بقيع كرد و ، كشيد از جگر خروش \r\n\r\n5\r\n كاى مادر ! اين ضياى دو چشم پر آب توست * اين ماهىِ تپيده به خون ، آفتاب توست\r\nاين گوهرى كه سفته شد از صد هزار جاى * با نوك تير و نيزه ، عقيق خوشاب توست\r\nاين كوكبى كه آمده بيش از ستاره‌اش * پيكان كين ز شست شياطين شهاب توست\r\nاين شهسوار عرصه غم كز ركاب جان * پاى ظفر كشيده ، شهيد ركاب توست\r\nاين تاجدار كشور غربت كه متّكى است * بر تخت خاك و خون ، شه مالك رقاب توست\r\nاين جسم پاره پاره كه در ملك نيستى * خرگه كشيده ، خسروِ عالى جناب توست\r\nاين سبزه كز سموم حوادث فسرده است * ريحان دست‌پرور گلزار باب توست . . .\r\nاين سوز ناله كز جگر شعله‌ناك طبع * در ماتم حسينِ تو دارد ، ( شباب ) توست « 1 » \r\n\r\nدر مديح و رثاى حضرت عباس ( عليه السلام )\r\n مرد عاشق بىسر و سودا و سامان بايدا * در طريق سهل و سختى هردو يكسان بايدا . . .\r\nبوستان راحتش را در بهارستان تن * ناله : رعد و ، ديده : ابرو ، گريه : باران بايدا . . .\r\nز انبيا ، از بو البشر بگرفته تا خير البشر * هر كرا شربى ز جام قرب يزدان بايدا . . .\r\nخسروِ كرب و بلا ، اندر ديار كربلا * سر به نوك نيزه ، تن در خاك غلتان بايدا\r\nاندر آن وادى كه موج فتنه خيزد فوج فوج * همچو عباسى ، رهينِ پاسِ فرمان بايدا\r\nشاه دين ، ماه بنى هاشم ، كه درگاه جلال * آسمانش ، آستانِ خيل دربان بايدا \r\n\r\n\r\n","description":"","footnote":"\r\n( 1 ) . همان ، ص 147 تا 150 .\r\n","page_name":" 518 ","page_number":518},
  {"content":"\r\n\r\n كشتى نوح محبّت ، خضر ميدان بلا * موسىِ همت كه از بيضاش ، ثعبان بايدا\r\nنفس معراج شهادت ، ليلة الاسراى قرب * مصطفى شأنى كه حسّانش ثناخوان بايدا\r\nصفدر كرّار منصب ، حيدر عمران نسب * كِش به صفّين جلالت چرخ ميدان بايدا\r\nمعنىِ خُلق حَسن ، مصداق : انّى مِن * لِوَحشَ الثدّه كه درين معنيش برهان بايدا\r\nآن‌كه گر شمشير قهر آرد برون در روز رزم * آفرينش را سراسر ترك امكان بايدا\r\nآن‌كه هستى ز التهاب تيغ تيزش در ستيز * توده خاكستر اندر شعله پنهان بايدا . . .\r\nچون بر آرى دست احسان روز جود از آستين * نهرى از عمّان فيضت بحر عمّان بايدا . . .\r\nطفل اجلالت چو دست آرد به چوگان جلال * از حقارت چرخ گردون كوى ميدان بايدا . . .\r\nبا چنين شوكت نمىدانم چرا جسمت ز كين * چاك چاك از خنجر و شمشير و پيكان بايدا\r\nپيكرى كز نازكى از لاله پهلو مىگرفت * يا رب ! اندر خون چرا چون لاله غلتان بايدا ؟ . . .\r\nبهر آبى آن‌كه جان از دست و ، دست از تن بداد * با چه جُرم آغشته در خون زار و عطشان بايدا ؟\r\nزينب ، آن خورشيد عفّت را - كه جاريه است - * سر چرا بىمعجر و ، گيسو پريشان بايدا\r\nگر كسى با چشم انصاف اين مصيبت بنگرد * همچو من از ديدگان تا حشر گريان بايدا . . .\r\nروزگارا ! خانه‌ها ويران نمودى ، لاجرم * زين ستم بر خاندانت خانه ويران بايدا\r\nدر گلستان مصيبت ، بلبلى همچون ( شباب ) * در عزاى شاه مظلومان ، غزلخوان بايدا . . .\r\nتا جهان را ز اقتضاى دور گردون پى ز پى * نور و ظلمت ، رنج و راحت ، وصل و هجران بايدا :\r\nوقتِ احباب تو همچون گل قرين خرّمى * بخت اعداى تو چون سنبل پريشان بايدا « 1 » \r\n\r\n51 . مدّاح شوشترى ( سده چهاردهم )\r\n\r\nزندگينامه\r\nاز زندگينامه مداح شوشترى اطلاعى در اختيار نداريم جز اين كه قسمتى از اشعار او در حاشيه ديوان وفائى شوشترى ( متوفاى 1303 ه . ق ) به چاپ رسيده است . نامش ميرزا عبد الرّسول ، نام پدرش ملا عبد اللّه و تخلّص شعرىاش « مداح » بوده و از تخلّص او پيدا است\r\n\r\n\r\n","description":"","footnote":"\r\n( 1 ) . همان ، ص 155 تا 157 .\r\n","page_name":" 519 ","page_number":519},
  {"content":"\r\n\r\nكه در زمينه مقولات آيينى و مناقب و مراثى حضرات معصومين - عليهم السلام - طبع‌آزمايى مىكرده و احتمالا در سده چهاردهم مىزيسته است .\r\n\r\nسبك شعرى\r\nاز آثار معدود آيينى كه از او در اختيار داريم پيدا است كه او در سبك عراقى شعر مىسروده و از اين شيوه بيانى در سرودن منظومه‌هاى آيينى بهره مىگرفته است .\r\n\r\nدامنه تأثير آثار عاشورايى\r\nگروه بسيارى از شاعران فارسى زبان به خاطر اقامت هميشگى خود در زادگاهشان گمنام مانده‌اند و شهرت آنان از محدوده‌اى كه زندگى مىكردند تجاوز نكرده است ، مداح شوشترى را بايد از همين گروه از شاعران شناخت كه به رغم شهرتى كه در زادگاه خود - شوشتر - و شهرهاى مجاور با آن داشته ، نام و آثارش براى اهل ادب ناشناخته مانده و تذكره‌هاى معروفى كه در دورهء قاجاريه تأليف شده است از نام و ياد او خالى است و از همين روى نمىتوان در مورد تأثيرات آثار عاشورايى او چندان گفت و در اين مورد مىتوان به اين مطلب اشاره كرد كه آثار شاعرانى چون او در ميان همشهريانش با اقبال رو به رو بوده است .\r\n\r\nبرگزيده آثار عاشورايى\r\nدر ميان اشعارى كه از مداح شوشترى در پايان ديوان چاپى وفائى شوشترى آمده ، چند اثر ماتمى وجود دارد كه ما به نقل يك تضمين و يك مخمّس ماتمى از او بسنده مىكنيم :\r\n اى فلك ! از تو حسين كشته عدوان گرديد * كفن اندر برِ او ، خاك بيابان گرديد\r\nعاقبت تخت‌نشين ، زاده سفيان گرديد * بر زمين ريخته تا خون جوانان گرديد \r\n كربلا پر ز گل و لاله و ريحان گرديد \r\n شمر بگرفت چو بر كف ز ره كين خنجر * لاجرم خاك سيه ريخت جهان را بر سر\r\nزد به سر زين غم عظمى به جنان ، پيغمبر * در جنان ، سينه‌زنان فاطمه شد با حيدر \r\n زين الم ، بيت الحزن روضهء رضوان گرديد \r\n رأس سلطان حجازى به سنان شد ، از تو * نعش او ، زير سُم اسبِ خسان شد از تو\r\nقامت زينب دلخسته ، كمان شد از تو * غارت زينت و خلخالِ زنان شد از تو \r\n غُل و زنجير جفا ، زيور طفلان گرديد \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n اى فلك ! دختر زهرا ز تو شد ناقه‌سوار * از جفاى تو روان گشت به هر شهر و ديار\r\nبستهء بند ستم همچو اسيرانِ تتار * گه به صحرا و گهى كوچه و گاهى بازار \r\n غمگسار دلِ پردرد يتيمان گرديد \r\n اى فلك ! حرمت اولاد على رفت به باد * تا ز كين پرده‌نشين شد حرم آل زياد\r\nباز كاين دير خراب است دريغا آباد * چرخِ سرگشته چنين ظلم ندارد در ياد \r\n روز و شب آن چه درين دوره و دوران گرديد \r\n شد چو بر تخت ، يزيد از ره كين مست شراب * گشت آن لحظه ، دل زينب مظلومه كباب\r\nدر فغان ، سينه‌زنان عابد و كلثوم و رباب * چوب بگرفت و ، به لبهاى حسين كرد خطاب \r\n اى كه ظاهر ز رخت معنى قرآن گرديد \r\n ديدى آخر كه ز قتل تو ، روا گشتم كام * شام من ، صبح شد و روز تو شد تيره چو شام\r\nفخر بر من همه كس كرد ، خصوص اين ايّام * كه ز شمشيرم ، بگرفت همه دهر نظام \r\n اهل بيت تو ، همه بىسر و سامان گرديد \r\n آتشم بر جگر افتاد كنون تا به ممات * كه به كامم شده چون سمِّ اجل ، آب حيات\r\nلال گردم كه ز كفّار چه سر زد حركات * دخترِ فاطمه ، نسبت به كنيزى هيهات ! \r\n ز آن غلامى كه به اين زمره مسلمان گرديد \r\n ظلم شاهين فلك بين كه شدش از چنگال * طايران حرم مصطفوى ، بىپروبال\r\nگرچه شد ديده‌ام از خون جگر مالامال * جغدآسا به جهان بندم ز آن لب ز مقال \r\n كآشيانِ همه در گوشهء ويران گرديد \r\n ( مادح ) ! از خلق جفاپيشه ، وفا هيچ مجو * روبهانند بسا رفته به جلدِ آهو\r\nباش خاموش ، كزين بيخردان بدخو * بادهء عيش تو خونابهء دل شد به سبو \r\n روزىات بِه كه ز لخت جگر ، امكان « 1 » گرديد « 2 » \r\n\r\n\r\n","description":"","footnote":"\r\n( 1 ) . اين كلمه در اينجا به معناى ( ممكن ) به كار رفته كه درست نيست .\r\n( 2 ) . ديوان حاج ملا فتح اللّه شوشترى متخلص به ( وفائى ) به انضمام اشعار ميرزا عبد الرسول ملّاح شوشترى ، به اهتمام مهدى آصفى ، تهران ، انتشارات جمهورى ، چاپ اول ، سال 1378 ، مقدمه و ص 203 و 204 .\r\n","page_name":" 521 ","page_number":521},
  {"content":"\r\n\r\n\r\nتضمين غزل چاووش اصفهانى\r\n اگر بينى كه من در كنج ويرانى مكان دارم * از اين ويران سراى دل ، شكايت بر زبان دارم \r\n كشيدم رنجى و ، گنجى به ويرانى ، نهان دارم \r\n ( ز آبادى دلم خون شد به ويران رو از آن دارم * به خاطر ، مختصر اى دوستان ! اين داستان دارم )\r\nشنيدم اين سخن از نكته‌سنجى ، از ره يارى * كه كارى در جهان نبوَد بتَر از مردم آزارى \r\n يكى روزى ز بهرِ آن‌كه او را رو دهد خوارى \r\n ( به جغدى بلبلى گفتا : تو در ويرانه جا دارى * من اندر باغ گل بر شاخِ سروى آشيان دارم )\r\nمكش از دل دگر افغان ، بهل اين مكر و اين دستان * به بستان با لب خندان بكن رو همچو سرمستان \r\n به ويران با دل سوزان نشايد برد سر اين سان \r\n ( بگردان رو ازين ويران ، بيا با من سوى بستان * ببين چندان هزاران سرو و كاج و ارغوان دارم )\r\nبيا اى جغد ! اندر باغ ، همچون من بكن مسكن * ببين از هرطرف شمشاد و كاج و سرو و نسترون \r\n چنين در كنج تنهايى نشستن ، نيست مستحسن \r\n ( به پاسخ جغد گفت : اى بلبل ! ارزانى به تو گلشن * مرا اين بس كه در ويرانه مأوا و مكان دارم )\r\nمرا بر سر نمىباشد هواى باغ چون مستان * سزاوار است سير باغ و بستان بر زبردستان \r\n چو من هركس ز دنيا دل بريد ، از قيد غم رست آن \r\n ( نه روى رفتن باغ و ، نه روى رفتن بستان * نه عزم ديدن باغ و ، نه ميل گلستان دارم )\r\nتو روز و شب به بستانى ز عشق روى گل ، گويا * تو را بلبل سخن گويند و ، مىباشى هزار آوا \r\n تو آن مرغى كه دارى با طرب بر شاخ گل مأوا \r\n ( بنالد هر كجا مرغى است در فصل بهار ، اما * من آن مرغم كه شور و ناله در فصل خزان دارم ) \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n نمىباشد سرى بر باغ و بستان ، شخص شيدا را * به تنهايى بود شاد و ، نبيند جور تنها را \r\n نديدى همچو من گويا تو اين ظلم غم‌افزا را \r\n ( از آن روزى كه زد باد خزان ، گلزار زهرا را * بهارم شد خزان شيون منِ بىخانمان دارم )\r\nمرا باشد به روز عيش و شادى ، ناله و ماتم * مرا قد گشته از بار غم شاه شهيدان ، خم \r\n مرا از اين غم جانسوز باشد ديده‌اى پرنَم \r\n ( درين فصل بهار و عيد نوروز و دل خرّم * من و كنج خموشى ، يك دل و صد داستان دارم )\r\nنمىدانى چها آمد ز اعدا بر سر زينب * به خاك و خون كشيدند آن‌كه بودى ياور زينب \r\n خبر نبوَد كسى را از دل غمپرور زينب \r\n ( نخواهد شد فراموشم دلِ پرآذر زينب * كه در هر لحظه صد بار از غم او الامان دارم )\r\nبه دشت كربلا شد غرقه در خون ، نوگل زهرا * حريم او شدند از كين ، اسير قوم بىپروا \r\n چه گويم از جفاى ظالمان ، وز آن غم عظمى \r\n ( به طفلان حسين شد ظلمها از كوفيان ، اما * دلى پرغم ز دست دختران شاميان دارم )\r\nتو اندر باغ ، اى بلبل به شاخ گل وطن دارى * تو عشق گل به سر ، بر لب نواهاى حسن دارى \r\n تو دل ، فارغ ز درد و غصّه و رنج و محن دارى \r\n ( تو در سر شورش شمشاد و ياس و نسترن دارى * من اندر سينه و دل ، داغ عباس جوان دارم )\r\nتو شور عشق گل بر سر به بستان دارى اى بلبل ! * تو اندر باغ جا ، مانند مستان دارى اى بلبل ! \r\n تو را باشد غزلخوانى و ، دستان دارى اى بلبل ! \r\n ( تو شادى با عروسان در گلستان دارى اى بلبل ! * من از دامادىِ قاسم ، دو چشم خون‌فشان دارم ) \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n تو را از عشق گل باشد فغان در كوى و در برزن * تو را بر شاخ گل باشد به شادى منزل و مسكن \r\n من از قتل حسين بن على ، از دل كشم شيون \r\n ( ز جور شمر و خولى دارم از غم شكوه‌ها ، ليكن * شكايت‌هاى پى در پى ز جور ساربان دارم )\r\nحديث : اكرِمُ الضَّيف از نبى ، آن پاك آيين است * به هر دفتر ، رقم ز آن شاه ايمان ، سرو دين است \r\n مرا ، دامان ازين ماتم ز خون ديده رنگين است \r\n ( ز مهماندارى خولى ، دلم بسيار خونين است * تعجّب ز آن تنور و ميهمان و ميزبان دارم )\r\nمرا ( چاووش ) ! مىباشد يقين شور نجف بر سر * كه ، ز آن ، منزلى اندر دو عالم نامده خوشتر \r\n نمىدانم چرا كرده بيان آن شخص دانشور : \r\n ( نخواهم آشيان و يار ، جز ويرانهء شوشتر * روم آن جا كه چون « مدّاح » يارى مهربان دارم ) « 1 » \r\n\r\n\r\n","description":"","footnote":"\r\n( 1 ) . همان ، ص 209 تا 213 .\r\n","page_name":" 524 ","page_number":524},
  {"content":"\r\n\r\n\r\nفصل ششم چهره‌هاى نام‌آشناى شعر عاشورا ( شعراى معاصر )\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\n1 . آذر حقيقى ، غلامرضا ( آذر )\r\nحاج غلامرضا آذر حقيقى فرزند محمد ولى و تخلّصش « آذر » است كه به سال 1280 شمسى در قريهء كاهو از دهات كوهپايهء مشهد متولد شد . وى پس از آموختن خواندن و نوشتن به سرودن شعر و نوحه‌هاى سينه‌زنى - كه در دستجات مىخواندند - پرداخت . . . . وى سالها در مشهد به تعليم و تربيت مدّاحان اهتمام ورزيد و شيوهء نوحه‌خوانى را به علاقمندان آموخت و اين سنّت پسنديده را از انحصار بيرون آورد و گسترش داد . متانت ، بردبارى ، تواضع و اخلاص او زبانزد خاص و عام بود . او پس از عمرى عرض ارادت به ساحت مقدس اهل بيت عصمت و طهارت در سال 1358 دار فانى را وداع گفته . . . و در صحن نو در جوار امام على بن موسى الرضا ( ع ) به خاك سپرده شد . مجموعه اشعار و نوحه‌هاى آن مرحوم در 5 جلد منتشر و بارها تجديد چاپ شده است . . . « 1 »\r\nازوست :\r\n\r\nسفير كوفه\r\n به زير تيغم و اين آخرين سلام من است * عزيز فاطمه ! سوى تو اين پيام من است\r\nبه كوى عشق ، نخستين فدايى تو منم * هزار شكر كه سربازىات مرام من است\r\nلبم به ذكر تو گوياست تا توان دارم * كه عشق روى تو كارِ علَى الدّوام من است \r\n\r\n\r\n","description":"","footnote":"\r\n( 1 ) . صد سال شعر خراسان ، على اكبر گلشن آزادى ، به كوشش احمد كمالپور ( كمال ) ، ص 41 تا 43 .\r\n","page_name":" 527 ","page_number":527},
  {"content":"\r\n\r\n به جرم يارى دين گر شوم شهيد چه غم * كه اين عقيده و اين علت قيام من است\r\nبه راه عشق تو جان مىدهم ولى شادم * از اين كه قرعهء جان باختن به نام من است « 1 » \r\n\r\nشِبه احمد ( ص )\r\n بر زمين شيرازهء امّ الكتاب افتاده است * يا كه شبه احمد از پشت « عقاب » افتاده است ؟\r\nاين علىِّ اكبر است افتاده در درياى خون * يا كه عكسِ ماهِ غرق خون در آب افتاده است ؟\r\nرو عقابا در حرم آهسته با ليلا بگو : * قرص ماهت در ميانِ آفتاب افتاده است\r\nسرور لب‌تشنگان از داغ جانسوز پسر * در سراپاى وجودش انقلاب افتاده است\r\nگشت ظاهر در رُخَش آثار پيرى تا كه ديد * نو خطش از پا در ايام شباب افتاده است\r\nبر سرش بنشست و بر زانو نهاد از غم سرش * خواند نور ديده را ، ديد از جواب افتاده است\r\nخم شد و صورت به صورت ، لب به لب بنهاد و گفت : * آتش داغت على ! بر جانِ باب افتاده است\r\nيا على ! بعد از تو بادا خاك بر فرق جهان * بىتو شهد زندگانى در سراب افتاده است « 2 » \r\n\r\n2 . آزادگان ، محمد ( و اصل )\r\n« محمد آزادگان متخلص به ( و اصل ) فرزند حسين در سال 1300 هجرى شمسى در شهر قم قدم به عرصهء حيات گذاشت . تحصيلات خود را تا ششم ابتدايى بيشتر نتوانست ادامه دهد و از تحصيل باز ماند و به شغل آزاد پرداخت و به درودگرى و مبل‌سازى اشتغال ورزيد و مدت دو سال در اين حرفه كار كرد و مهارت يافت و در ضمن كار روزانه به فراگرفتن مقدمات عربى پرداخت و پس از خدمات نظام به همان كار مشغول شد و در حال حاضر با چوب ، كارهاى ظريف و هنرى مىسازد . ( و اصل ) در 38 سالگى ذوق و قريحهء شعرى در او بيدار گشت و با شركت در انجمن‌هاى ادبى طبع شعرش شكوفايى يافت . وى در انواع شعر طبع آزمايى مىكند و بيشتر اشعارش در مدايح و مراثى ائمّهء اطهار ( ع ) است و غزلياتش جنبهء اخلاقى و پندآميز دارد . » « 3 »\r\n\r\n\r\n","description":"","footnote":"\r\n( 1 ) . همان ، ص 41 و 42 .\r\n( 2 ) . همان ، ص 42 .\r\n( 3 ) . سخنوران نامى معاصر ايران ، ج 6 ، ص 3817 .\r\n","page_name":" 528 ","page_number":528},
  {"content":"\r\n\r\nوى مردى است به معناى واقعى كلمه متدين و متعهد به مبانى اسلام و انقلاب و در اشعار آيينى او مفاهيم ارزشى موج مىزند . « خون‌هايى كه تا رستاخيز مىجوشد » از مجموعه شعرهايى است كه تاكنون از او چاپ و منتشر شده است . و اصل را بايد از پيش‌كسوتان شعر آيينى معاصر به شمار آورد اگرچه در شعر مقاومت نيز داراى تجربه‌هاى موفّقى است .\r\n\r\nمقصود شاه دين\r\n فكر تو واژگونه و پندار تو خطاست * كرده عبادت بت و پنداشتى خداست\r\nتو بندهء هوى و حسين عاشق خدا * آزادگى ، عزيز من ! از بندگى جداست\r\nاز نهضت حسين بخوان مقصد حسين * كان رادمرد را چه ازين كار مدّعاست\r\nجان داد و ، تن نداد به ذلّت كه تا ابد * اين نكته را بداند هركس به هر كجاست :\r\nتن دادنِ به ذلت و تعظيم زور و زر * از دين ما جدا و به آيين ما خطاست\r\nتكريم طاغيان و پرستش به غير حق * معمول جاهليّت و خود سير قهقراست\r\nدر بندِ بندگى و كشى بارِ ظلم و زور * فرياد يا حسين كشى كاين حسين ماست !\r\nخود مىكُشى مرام حسين و ، همى زنى * زنجير و طبل و بوق كه مقتول اشقياست . . .\r\nاز آن بزرگ نهضت و از اين مهين قيام * مقصود شاه دين نه همين ماتم و عزاست\r\nآرى حسين زادهء آزادهء علىست * آرى حسين مقصد و منظور مصطفىست\r\nدر راه راحت بشر از يوغ بندگى * شاهنشهى كه رأس شريفش به نيزه‌هاست\r\nبگذشت زان چه بود سِوى اللّه و ، زد علَم * آنجا كه از مقام علا فوق ماسواست . . .\r\n( و اصل ) ! بس‌ست اگرچه نمىخشكد اين قلم * از شعلهء زبان تو هم آتشى به پاست « 1 » \r\n\r\n3 . آقاسى ، محمد رضا\r\nآقاسى از چهره‌هاى نام‌آشناى شعر آيينى به شمار مىرفت و حضور او در مراسم آيينى با اقبال چشمگيرى رو به رو بود .\r\nبا آنكه تحصيلات كلاسيك آقاسى در پايان دورهء راهنمايى متوقّف شد ، ولى شركت فعال او در كانون‌هاى ادبى و جلسات شعرخوانى و نيز مصاحبتى كه با تنى چند از نام‌آوران شعر\r\n\r\n\r\n","description":"","footnote":"\r\n( 1 ) . خون‌هايى كه تا رستاخيز مىجوشد ، محمد آزادگان ( و اصل ) ، ص 65 و 66 .\r\n","page_name":" 529 ","page_number":529},
  {"content":"\r\n\r\nمعاصر داشت ، اين فرصت را در اختيار او قرار داد تا به مدد استعداد خدادادى به تكميل معلومات ادبى خود بپردازد .\r\nاو بارها بر اين نكته پاى مىفشرد كه زندگىاش در آغاز جوانى به رشتهء گره خورده‌اى مىمانست كه اميدى به گشودن آن نداشت تا آن‌كه با هدايت يكى از شاعران آل اللّه ( ع ) دست نياز و توسل به دامان كريمهء اهل بيت حضرت فاطمهء معصومه ( س ) زد و در حرم نورانى آن حضرت با خداى خود صادقانه پيمان بست كه از آن پس جز در مسير ولايت و محبّت اهل بيت ( ع ) گام برندارد و استعداد ذاتى خود را در قلمرو شعر آيينى و مناقب و مراثى ذوات مقدس حضرات معصومين ( ع ) به كار گيرد ، و از آن تاريخ به بعد بود كه شاهد جهش ناگهانى و تحسين‌برانگيز او در عرصهء شعر آيينى و دفاع مقدس بوديم و زندگى او نيز در سايهء عنايت كريمانه و گره‌گشاى آن بانوى بزرگوار سامان نسبتا درخورى يافت .\r\nآقاسى به سال 1384 بر اثر بيمارى قلبى درگذشت و دوستداران آثار خود را به سوك نشاند . او ساده شعر مىگفت و ساده زندگى مىكرد و از تكلّف‌ها به دور بود . خدايش بيامرزاد و با اولياء خود محشورش كناد !\r\nاز آقاسى مجموعه شعر مستقلّى به چاپ نرسيده است . ما اين دو سرودهء او را از نوار پياده كرديم و براى ثبت در اين اوراق برگزيديم :\r\n آن شب كه بتان نماز خواندند * ما را به حريم راز خواندند\r\nبر كف دف و بر لبان‌ِشان كف * از دلبر دلنواز خواندند\r\nدستى به درِ نياز برديم * با غمزهء خود به ناز خواندند\r\nمطرب به ره عراق مىزد * در گوشه‌اى از حجاز خواندند :\r\nما شيعهء آل مصطفاييم * آيينهء كربلا نماييم\r\nاى تشنهْ شهيد سربريده * دل از سر و از پسر بريده\r\nدر ظهر عطش مگرچه ديدى * كز جان و جهان نظر بريدى\r\nاى آب حيات دين احمد ( ص ) * وى كشتى امّت محمد ( ص )\r\nتو نوح تمام ماسوايى * تاج سرِ عرش كبريايى \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n حُبّ تو ، اقامهء نمازست * ذكر تو هماره دلنوازست\r\nاى ناز تو بهترين سرآغاز * چشمى به نياز ما بينداز\r\nيك چشمه نگر نماز ما را * پركن قدح نياز ما را\r\nچشم تو شرابخانهء ماست * اين مستى و مى بهانهء ماست\r\nاز روز ازل نيازمنديم * بر جام لب تو آزمنديم\r\nاى لعل تو گوهر تبسّم * بگشاى لب از سر تبسّم\r\nاى راهنماى رهنوردان * ما را خس و خار ره مگردان\r\nسوگند تو را به لن ترانى * كاين قافله را ز خود مرانى\r\nتيريم كه بسته بر كمانيم * لطفى ، كه به چلّه درنمانيم\r\nلنگيم ، فتاده در تَف طور * وز لخطهء ديدن تو مسرور\r\nگفتيم كه : شعلهء شجر كو ؟ * گفتى كه : گدازهء جگر كو ؟\r\nآن كس كه ز خود عبور دارد * آيينه به شمع طور دارد\r\nماييم غريب و غرق درديم * دنبال تو در كجا بگرديم ؟\r\nدر رهگذر اميد و بيميم * در حسرت يك تپش نسيميم\r\nاى زمزمهء نسيم برخيز * ما را به هواى خود برانگيز\r\nاى رايحهء تو روح‌پرور * موج نفس تو ، نوح‌پرور\r\nماييم و هزار موج سركش * دريا دريا خروش و آتش\r\nما شعلهء پيچ و تاب داريم * كز داغ تو التهاب داريم\r\nاين شعله ، هجوم نالهء ماست * آبىست كه در پيالهء ماست\r\nروزى كه به ما پياله دادى * تعليم فغان و ناله دادى\r\nجايى كه به ما نواله كردى * ما را به غمت حواله كردى . . . \r\n\r\nغم غربت\r\n زهرهء منظومهء زهرا ، حسين * كشتهء افتاده به صحرا ، حسين\r\nدست صبا زلف تو را شانه كرد * بر سر نى خندهء مستانه كرد \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n چيست لب خشك و ترك خورده‌ات * چشمه‌اى از زخم نمك خورده‌ات\r\nروشنى خلوت شب‌هاى من * بوسه بزن بر تب لب‌هاى من\r\nتا ز غم غربت تو تب كنم * ياد پريشانى زينب كنم \r\n* * *\r\n آه از آن لحظه كه بر سينه‌ات * بوسه نشاندند به لب ، تيرها\r\nآه از آن لحظه كه بر پيكرت * زخم كشيدند به شمشيرها\r\nآه از آن لحظه كه اصغر شكفت * در هدف چشم كمانگيرها\r\nآه از آن لحظه كه سجاد شد * همنفس نالهء زنجيرها \r\n* * *\r\n قومِ به حج رفته ، به حج رفته‌اند « 1 » * بىتو درين باديه كج رفته‌اند\r\nكعبه تويى ، كعبه به جز سنگ نيست * آينه‌اى مثل تو بيرنگ نيست\r\nآينهء رهگذر صوفيان * سنگْ نصيب گذر كوفيان\r\nكوفه دم از مهر و وفا مىزد * شام ، تو را سنگ جفا مىزند\r\nكوفه اگر آينه‌ات را شكست * شام ازين واقعه طرفى نبست\r\nكوفه اگر تيغ و تبر زين شود * شام اگر يك سره آذين شود\r\nمرگ اگر اسب مرا زين كند * خون مرا ، تيغ تو تضمين كند\r\nآتش پرهيز نبرَّد مرا * تيغ اجل نيز ، نبرَّد مرا\r\nبىسر و سامان توام يا حسين * دست به دامان توام يا حسين\r\nجان على سلسله بندم مكن * گردم ، از خاك بلندم مكن\r\nعاقبت اين عشق هلاكم كند * در گذر كوى تو ، خاكم كند\r\nتربت تو ، بوى خدا مىدهد * بوى حضور شهدا مىدهد\r\nساقى لب‌تشنه ! لبى باز كن * سفرهء نان و رطبى باز كن \r\n\r\n\r\n","description":"","footnote":"\r\n( 1 ) . ظاهرا بايد ( نه حج رفته‌اند ) باشد در غير اين صورت توضيح واضحات است و مخلّ فصاحت . در نوار به همين شكل قرائت شده كه در متن آمده است .\r\n","page_name":" 532 ","page_number":532},
  {"content":"\r\n\r\n شمّه‌اى از درد دلت بازگو * نكته‌اى از نقطهء آغاز گو\r\nقومِ به حج رفته چو بازآمدند * بر سر نعشت به نماز آمدند\r\nقومِ به حج رفته تو را كشته‌اند * پنجه به خوناب تو آغشته‌اند\r\nسامريان ، شعبده بازى مىكنند * نفىِ رسولان حجازى كنند\r\nمشعر حق ! عزم منا كرده‌اى * كعبهء شش گوشه بنا كرده‌اى\r\nتير ، تنت را به مصاف آمده است * تيغ ، سرت را به طواف آمده‌ست\r\nچيست شفابخش دل ريش ما * مرهم زخم و غم و تشويش ما\r\nچيست به جز ياد گل روى تو * سجده به محراب دو ابروى تو\r\nبر سرِ نى ، زلف رها كرده‌اى * با جگر شيعه چها كرده‌اى ؟ !\r\nباز كه هنگامه برانگيختى * بر جگر شيعه نمك ريختى\r\nكو كفنى تا كه بپوشم تنت * تا گيرم دامنهء دامنت\r\nحجّ تو هر چند كه تأخير داشت * لكن هفتاد و دو تكبير داشت\r\nآرى هفتاد و دو لبّيك گو * عزم وضو كرده به خون گلو\r\nاينان هفتاد و دو قربانىاند * كز اثر بادهء تو ، فانىاند\r\nهمنفسان ! حجّ حسينى كنيد * پيروى از راه خمينى كنيد\r\nحجّ حسينى ، سفرى سرخ بود * احرامش ، بال و پرى سرخ بود\r\nحجّ حسينى ، سفر كربلاست * نيّت آن غربت و رنج و بلاست \r\n* * *\r\n جنگ ! كجايى ؟ كه دلم تنگ توست * رقص جنون تشنهء آهنگ توست\r\nجنگ ! كجايى ؟ كه دلم خون شده‌ست * زادهء ليلاى تو ، مجنون شده‌ست\r\nحيف ! كه فصل تو فراموش شد * نالهء جانسوز تو ، خاموش شد\r\nفصل تو ، فصل دل و آواز بود * فصل رها گشتن و پرواز بود\r\nذهن من و خاطرهء خاك‌ْريز * موشك و خمپاره و جنگ و گريز\r\nخاطرهء خنده ، كمين و كمين * تشنگى و سفرهء ميدان مين . . . \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\n4 . آقايارى ، خسرو\r\nزادگاهش تهران و در سال 1337 به دنيا آمده است . كارشناس ادبيات فارسى است و تاكنون عهده‌دار مسئوليت‌ها و مشاغل زير بوده است : كارشناس و مسئول فعاليت‌هاى ادبى و دبير كانون شاعران و نويسندگان وزارت آموزش و پرورش ( از سال 1362 ) ، مدير مركز آفرينش‌هاى ادبى كانون پرورش فكرى ، دبير ماهنامهء ادبيات كودك و نوجوان .\r\nاو نويسنده‌اى است متعهد و دردآشنا و داراى آثارى چون : افسانهء باغ آرزوها ( داستان ) ، عاشيق محمد ( داستان ) ، مردى ديگر ( داستان ) ، دلقك و پهلوان ( نمايشنامه ) ، حماسه‌هاى پهلوانى ( در چهار مجلّد ) است .\r\nدر حاشيهء كار نويسندگى ، گاهى از سر تفنّن شعر مىگويد و به معيارهاى شعرى كاملا آشناست و در نقد شعر نيز دستى دارد . ازوست :\r\n\r\nدر عزاى گل\r\n باز هم آفتاب مىتابد * بر عطشناك تربت ياران\r\nشعر امَّن يُجيب مىخواند * تشنگىهاى خاطر باران\r\nباز جوشنده از دل سنگ‌ست * آب از بهر تشنه كامى ما\r\nآه مردم ! مگر كه تشنه شديد * بعدِ گلهاى پَرپر زهرا ؟\r\nآسمان ، داغدار مىگريد * در عزاى گلى كه بىكفن‌ست\r\nكفن امّا كجا نشان داريد * بهر آن كس كه پارهْ پاره تن‌ست ؟\r\nباد هم باز در ركاب آورد * پاى بيتابى و قرارش را\r\nسوگوارست ، نوحه مىخواند * تا زيارت كند مزارش را\r\nآفتاب‌ست اينكه بيتاب‌ست * تشنگانى كه در پى آبيد !\r\nروح كوثر فتاده بر صحرا * آه اى مردمان ! مگر خوابيد ؟ \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n آفتاب‌ست اينكه مىتابد * هُرم داغىست آه پُر شررش\r\nاز خجالت تنش عرق كرده * اشك مىجوشد از دو چشم ترش\r\nآفتاب ، عاشقانه مىگريد * بر زمين ، نعش شاه دين افتاد\r\nآسمان تا زمين فرو غلتيد * ديدهء او چو بر زمين افتاد \r\n\r\n5 . آل ياسين ، سيد رضا ( همايون )\r\n« سيد رضا آل ياسين متخلص به ( همايون ) در سال 1307 هجرى شمسى در شهر كاشان ديده به جهان گشود . پدرش مرحوم نظام الدين آل ياسين از علما و روحانيون كاشان بود كه در سال 1319 بدرود حيات گفت . وى از نواده‌هاى حاج سيد محمد تقى حسينى پشت مشهدى است كه از مراجع روحانى شيعه به شمار مىرفت ، و نيز پدربزرگ مادرىاش مشرقى غفارى ( محتاج عليشاه ) شاعر شهير قرن سيزدهم هجرى است .\r\n. . . سيد رضا آل ياسين از سال 1318 به شعر و شاعرى پرداخت و آثارش در روزنامهء محلّى كاشان به چاپ مىرسيد . . . وى از سال 1365 شروع به نظم نهج البلاغه كرد كه در آبان ماه 1370 كار نظم آن پايان يافت و نيز كتابى طنزآميز به نام « تفسير اللّغات » تأليف كرد . » « 1 »\r\nترجمهء منظوم او از نهج البلاغه با عنوان « كلام على با نغمهء همايون » چاپ و منتشر شده است . و « منظومهء شهيدان كربلا » اثر بزرگ عاشورايى اوست كه زندگينامهء حضرت امام حسين ( ع ) را از دوران كودكى تا لحظهء شهادت به نظم كشيده و پا به پاى كاروان كربلا و همراه با اصحاب فداكار آن حضرت سفرى بيدلانه كرده و اين سفرنامهء تاريخى را با بيانى حماسى به تصوير كشيده است . كوشش‌هاى او در احياى مفاهيم ارزشى فرهنگ عاشورا مشكور باد !\r\n\r\nورود اهل بيت پيمبر ( ص ) به يثرب\r\n به يثرب نمودند ز آنجا گذار * دل و جان آل نبى داغدار\r\nچو در راه گرديد يثرب عيان * به زينب همى گفت خواهر نوان\r\nكه « نعمان » به ما نيكويى كرده است * به خوبى بدين شهر آورده است \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 6 ، ص 3937 .\r\n","page_name":" 535 ","page_number":535},
  {"content":"\r\n\r\n به پاداش بايدشْ احسان كنيم * به انعامِ آن كرده ، جبران كنيم\r\nگشودند خلخال‌ها را ز پا * زر و زيور از دست كردند وا\r\nبه « نعمان » بفرمود دخت بتول * تو ناچيز هديه ز ما كن قبول\r\nبِدو گفت « نعمان » به راه خدا * نموديم خدمت براى شما\r\nچو هستيد آل نبى در جهان * نخواهيم مزد از شما بىگمان\r\nبه يثرب چو آن كاروان ره بريد * در افتاد نفرين به جان يزيد\r\nز هر خانه برخاست بانگ عزا * نشستند در سوگ آل عبا\r\nبه هر شهر آمد عيان شور و شين * كه گيرند خود انتقام حسين\r\nچراغ حسينى پر از نور شد * همه ديدهء دشمنان كور شد\r\nبه ايران به پا شد عزاخانه‌ها * حسينيّه‌ها گشت هر جا به پا\r\nگزارش نوشتند سوى يزيد * كه غوغا بود در مدينه پديد\r\nنشستند مردم به سوگ امام * زبانه كشد شعلهء انتقام\r\nدگر نيز در كوفه ، آن مردمان * نشستند گريان و برسرزنان\r\nبه خواهش نمودند زينب روان * سوى مصر ، نالان و آزرده جان\r\nخليفه ز يك زن شد انديشناك * فرستاد بر مصر آن جان پاك\r\nخفيف‌ست پيوسته بيدادگر * به خوارى شود بر جهانِ دگر « 1 » \r\n\r\n6 . آهى ، حسين\r\nآهى از سخنوران فاضل ، دردآشنا و تواناى روزگار ماست . مردى است فروتن و خاكسار و داراى مشرب عرفانى . وى در سال 1332 در تهران به دنيا آمد و پس از تحصيل در مقاطع ابتدايى و متوسطه و آموزش عالى ، به آموختن زبان‌هاى عربى ، انگليسى و آلمانى پرداخت .\r\nوى در ادبيات فارسى مطالعات عميقى دارد و اشراف اعجاب‌انگيز او در بحور عروضى زبانزد اهل ادب است .\r\n\r\n\r\n","description":"","footnote":"\r\n( 1 ) . منظومهء شهيدان كربلا ، سيد رضا آل ياسين ( همايون كاشانى ) ، تهران ، حوزهء هنرى ، چاپ اوّل ، سال 1375 ، ص 298 و 299 .\r\n","page_name":" 536 ","page_number":536},
  {"content":"\r\n\r\nاز وى تاكنون بيش از بيست اثر تحقيقى به چاپ رسيده و تلاش پيگير او در احياى متون منظوم و منثور پارسى ستودنى است . از اوست :\r\n\r\nخون خدا\r\n مىخواست كفر افكند از جوش ، كعبه را * تا اهل دين كنند فراموش ، كعبه را\r\nبگرفت جا به دامن كرب و بلا ، حسين * با درد و غم نمود هماغوش ، كعبه را\r\nشد زنده دين حق ز قيامش ، اگرچه كرد * اندر عزاى خويش ، سپه پوش كعبه را\r\nخون خدا به كرب و بلا موج مىزند * بينم و ليك ساكت و خاموش كعبه را\r\nبوى خوشى كه مىوزد از تربت حسين * گويى كه برده تا ابد از هوش ، كعبه را\r\nبنگر مقام و رتبه ، كه در پيش كربلا * شد حلقهء ارادت در گوش ، كعبه را\r\nاز بس كه اشك ريخته در ماتم حسين * چون زمزم است ، چشمهء ، پرجوش كعبه را\r\nيا نيست جز خيال شه كربلا به سر * يا خاطرم نموده فراموش كعبه را \r\n\r\n7 . احتشامى هونه‌گانى ، خسرو\r\nعلىرغم آنكه او از چهره‌هاى نام‌آشناى غزل معاصر است ، جز اينكه در سال 1325 در هونه‌گان از توابع اصفهان به دنيا آمده است ، « 1 » از زندگىنامهء او مطلب ديگرى به دست نياورديم .\r\nاحتشامى در قلمرو شعر آيينى ، شاعرى مطرح و پرآوازه است و مجموعه شعر « زين نقرهء واژگون » او با حجم كمى كه دارد ، حاوى آثار بلند و گاه ماندگارى است كه مىتواند رهگشاى شاعران جوانى باشد كه دوست دارند در فضاى شعر آيينى تنفّس كنند .\r\nشيوهء بيانى او ، آميزه‌اى از سبك عراقى و اصفهانى ( هندى ) است و رگه‌هاى تيره و روشنى كه در بافت كلام او حضور دارد شعر او را از سايه روشن عاطفه و خيال سرشار كرده است .\r\nاستفادهء كارآمد و به هنگام از آرايه‌هاى لفظى و معنوى ، آفرينش تركيب‌هاى ناب و بديع ، خلق مضامين رنگين ، نگاه تازه به آفاق شعر آيينى و كلام فاخر او ، احتشامى را در شمار شاعران موفق روزگار ما قرار داده است و غزل مرثيه‌هاى عاشورايى او ، در زمرهء بهترين اشعار ماتمى زمانهء ماست .\r\n\r\n\r\n","description":"","footnote":"\r\n( 1 ) . غزلهاى شاعران امروز ، مجيد شفق ، ج 1 ، ص 61 .\r\n","page_name":" 537 ","page_number":537},
  {"content":"\r\n\r\n\r\nشمشيرهاى برهنه\r\n از هُرم آفتاب ، زمين در نفير بود * هستى گداز سينهء گرم كوير بود\r\nنه شاخه از شكوفه سپيداب مىنُمود * نه قامت درخت نشسته به شير بود\r\nجاى نسيم ، باد تب‌آلود مىوزيد * نه نكهت بهار ، نه بوى عبير بود\r\nخورشيد ، در نهايت بيداد مىگداخت * صحرا ، به ژرفناى حرارت اسير بود\r\nره مىسپرد قافلهء عشق و راستى * بر كاروانيان ، گل آتش حرير بود\r\nتا بر حريم ميكدهء دوست سر نهند * جانها در آن مقام به گلبانگ پير بود\r\nپيرى كه در كمال طريقت چراغ داشت * پيرى كه بر جهان حقيقت سفير بود\r\nقامتْ قصيده‌اى كه به ديباچهء وجود * از خويشتن گزير و ، ز حق ناگزير بود\r\nمشتى درشت بر دهن ديوسيرتان * سروى سترگ در گذر زمهرير بود\r\nدر عاشقى ، يگانهء دنياى نيستى * در دوستى ، ز جاه و زر و مال سير بود\r\n« ما در پياله عكس رخ يار ديده‌ايم » « 1 » * سيمرغ قاف آينه‌ها را صفير بود\r\nآيينه‌هاى خون ، كه به ظهر ضميرشان * بر نيزه‌ها شكفته شدن دلپذير بود\r\nآيينه نه ، تسلسل حريّت حَرا * آيينه نه ، تداوم روز غدير بود\r\nبا ساز صولت اسد الله دشت عشق * نيزار نينوا ، شرفْ آهنگ شير بود\r\nافتاده در محاق خدايان زور و زر * ماهى كه در سپهر فتوت منير بود\r\nدانست تيغ مرگ بِهْ از بندِ بندگىست * افراشت قامتى كه نه ذلّت‌پذير بود\r\nشمشيرها ! برهنه طواف تنم كنيد * راز حماسه كارى مردى دلير بود\r\nمردى كه مىنوشت خط سرنوشت را * مردى كه چون خداى جهان بىنظير بود\r\nمردى كه با تولّد خود ، آفتاب را * بر مُنجيان خفتهء عالم بشير بود\r\nدر موج‌خيز حادثه ، در ساحل فرات * آنجا كه حق به پنجهء باطل اسير بود\r\n« استاده‌ام چو شمع ، مترسان ز آتشم » « 2 » * پاسخ گزار خنجر و شمشير و تير بود « 3 » \r\n\r\n\r\n","description":"","footnote":"\r\n( 1 ) . وامى از لسان الغيب حافظ شيرازى .\r\n( 2 ) . وامى از لسان الغيب حافظ شيرازى .\r\n( 3 ) . زين نقرهء واژگون ، خسرو احتشامى ( هونه‌گانى ) ، سال 1382 ، قم ، الطّيار ، ص 35 تا 37 .\r\n","page_name":" 538 ","page_number":538},
  {"content":"\r\n\r\n\r\nشطّ شقايق\r\n گيسوى خورشيد مىلغزيد روى خيمه‌ها * خون و آتش مىتراويد از سبوى خيمه‌ها\r\nآبِ پاى تپّه‌ها مىشست زخم دشت را * از شرار تشنگى پر بود جوى خيمه‌ها\r\nآسمان ، آرام در شطّ شقايق مىنشست * ارغوان مىريخت در جام وضوى خيمه‌ها\r\nشهريار عشق در گرم بيابان خفته بود * اسب با زين تهى مىرفت سوى خيمه‌ها\r\nگرد را سر تا به پا آغوش استقبال كرد * آفتابى شعله‌پوش از رو به روى خيمه‌ها\r\nشيهه‌اى خونين شنيد و از حرم بيرون دويد * شوق را عرشىْ غزالِ آيهْ بوى خيمه‌ها\r\nاسب رنگين يال و تنها بود ، تنهاتر ز كوه * خاك شد با گام رجعت آرزوى خيمه‌ها\r\nساربانان در جرس زنگ اسارت داشتند * بال مىزد بغض غيرت در گلوى خيمه‌ها\r\nكاروان ، آلاله‌ها را برد و شب مهتاب ديد * نخل سبز بىسرى در جستجوى خيمه‌ها « 1 » \r\n\r\nبرگريز عشق\r\n سرخِ غروب بود و حريق خيام بود * آغاز زنگ قافله در راه شام بود\r\nسرخِ غروب بود و شهيدان و هُرم خاك * روز نبرد نور و سياهى تمام بود\r\nسرخ غروب بود و سكوت سوارها * اسب امير آينه‌ها بىلگام بود\r\nسرخ غروب بود و ، عطش آه مىكشيد * در ديده ، خوابِ آب هم آنجا حرام بود\r\nسرخ غروب بود و ، چو آغوش آسمان * ماه و ستاره بر سرِ نى در خرام بود\r\nسرخ غروب بود و ، زمان گنگ مىگذشت * در برگريز عشق نه جاى كلام بود\r\nسرخِ غروب بود و ، زمين مانده بود مات * تا در ميانه ، لالهء زهرا كدام بود ؟ « 2 » \r\n\r\nعاشق‌ترين سوار\r\n مىرفت بارهء شب و ، بار گناه داشت * مىآمد آفتاب و ، غمى در نگاه داشت\r\nپيراهن سپيده ، سياهى گرفته بود * خورشيد ، داغ شرم ز پير پگاه داشت\r\nتا دوردست ، نيزه پسِ نيزه مىدميد * آغوش دشت ، حسرت سبز گياه داشت \r\n\r\n\r\n","description":"","footnote":"\r\n( 1 ) . همان ، ص 39 و 40 .\r\n( 2 ) . همان ، ص 41 .\r\n","page_name":" 539 ","page_number":539},
  {"content":"\r\n\r\n اين سو ، حيات آينه بىآب مىشكست * آن سو ، فراتْ خنده به لب قاه قاه داشت\r\nدر رزمگاه نور كه ايزدْ سرشت بود * اهريمن ضلالت و ظلمت سپاه داشت\r\nتوفان تيغ بازى مستانه مىوزيد * از پهنه‌اى كه خون خدا بارگاه داشت\r\nدر نيمروز عشق كه عاشق‌ترين سوار * بر مِهردوست حاجت مُهر گواه داشت\r\nآورد حجّتى كه ز گهواره تا مصاف * زنجير شيون و ، زِره اشك و آه داشت\r\nبر دوش صلح‌ْپوش امامت نشانه رفت * تير قضا ، كه تا حرم وحى راه داشت\r\nآواز خون سرود و به خواب عدم غُنود * مرغى كه بر درخت ولايت پناه داشت\r\nهر دشنه‌اى ، علامت سرخ سؤال داشت * هر خنجرى خميد كه : آيا گناه داشت ؟ ! « 1 » \r\n\r\nيك گوش و يك گوشواره !\r\n خورشيد ، خورشيد ، خورشيد ، آيينه‌اى پاره پاره * شمشير ، شمشير ، شمشير ، رنگين ز خون ستاره\r\nخورشيد ، خورشيد ، خورشيد ، آيينه آتش گرفته * مىبارد از آسمان : آه ، مىجوشد از شن : شراره\r\nخورشيد ، خورشيد ، خورشيد ، آيينه بيتاب و آب‌ست * با تشنگانش ترنّم ، بر كشتگانش نظاره\r\nخورشيد ، خورشيد ، خورشيد ، آيينه مىسوزد از داغ * خون مىچكد قطرهْ قطره از جنبش گاهواره\r\nخورشيد ، خورشيد ، خورشيد ، آيينه مىبارد آن دور * قاموس قرآن پياده ، اشباح شيطان سواره\r\nخورشيد ، خورشيد ، خورشيد ، آيينه در كاروان‌ست * گويى تراشيده ابليس اين مردمان را ز خاره\r\nخورشيد ، خورشيد ، خورشيد ، آيينه مىخواند از دوست * تقدير ، تقدير ، تقدير ، از اين سفر نيست چاره \r\n\r\n\r\n","description":"","footnote":"\r\n( 1 ) . همان ، ص 43 و 44 .\r\n","page_name":" 540 ","page_number":540},
  {"content":"\r\n\r\n خورشيد ، خورشيد ، خورشيد ، آيينه چشم انتظارست * از پاى خارى تراود اشكى ز برق اشاره\r\nخورشيد ، خورشيد ، خورشيد ، آيينه طاقت ندارد * مردى نهان كرده در مشت يك گوش و يك گوشواره ! « 1 » \r\n\r\nآفتابى پشت زين\r\n نخلها ديدند او را فتح بابى پشت زين * اوجْ گردى ، عرشْ پروازى ، عقابى پشت زين\r\nنخلها ديدند او را بر بلنداى شكوه * مُلتقاى قلّه‌اى با آفتابى پشت زين\r\nنخلها ديدند او را در غبار رزمگاه * چون چراغ صبح از پشت سحابى ، پشت زين\r\nنخلها ديدند او را روح دريا در خرام * با كمال تشنگى ، موج شتابى پشت زين\r\nنخلها ديدند او را خون‌ْچكان و خشك‌ْلب * در هواى خيمه‌ها با مشك آبى پشت زين\r\nنخلها ديدند او را دست شسته از دو دست * داشت با داور دعاى مستجابى ، پشت زين\r\nنخلها ديدند مثل كوه بر خاك اوفتاد * آن علمدارى كه مىشد بو ترابى پشت زين\r\nنخلها ديدند اى افسوس از اين نخلها * سوگواران غروبِ ماهتابى پشت زين « 2 » \r\n\r\nمىوزيد مرگ : سرخ ، سرخ ، سرخ\r\n مىوزيد مرگ : سرخ ، سرخ ، سرخ مىگذشت روز : زرد ، زرد ، زرد * آتش گناه : گرم ، گرم ، گرم ، شعلهء نگاه : سرد ، سرد ، سرد\r\nسينهء كوير : داغ ، داغ ، داغ ، نه خيال گل ، نه هواى باغ * خاك و آفتاب ، تابش و سراب ، باد ، باد ، باد ، گرد ، گرد ، گرد\r\nخادمان مال : گنگ ، مات ، لال ، قيل ، قيل ، قيل ، قال ، قال ، قال * بردهء هوا : خيل ، خيل ، خيل ، بندهء هوس : فرد ، فرد ، فرد\r\nراهيان كفر بسته راه شط ، پر نمىزند در فرات بط * فكر كودكان : آب ، آب ، آب ، ذكر هر زبان : درد ، درد ، درد \r\n\r\n\r\n","description":"","footnote":"\r\n( 1 ) . همان ، ص 45 تا 47 .\r\n( 2 ) . همان ، ص 48 .\r\n","page_name":" 541 ","page_number":541},
  {"content":"\r\n\r\n ناگهان كشيد روى ماسه‌ها ، دست كوچكى مشك خشك را * هرچه درد دل ، هرچه آرزو : گفت ، گفت ، گفت ، كرد ، كرد ، كرد\r\nلحظه‌اى دگر تيغ ذو الفقار ، آسمان‌شكن ، آسمان‌گداز * پشت مىشكست : كوه ، كوه ، كوه ، جار مىكشيد : مرد ، مرد ، مرد\r\nگرگهاى هار ، روبهان پير ، نعره مىزدند : شير ، شير ، شير * در گريز ازو سخت ناگزير ، خالى از خروش ، خسته از نبرد\r\nبا گل غروب ، آن دو دست پاك ، اوفتاده بود بر فراز خاك * مىوزيد مرگ : سرخ ، سرخ ، سرخ ، مىگذشت روز : زرد ، زرد ، زرد « 1 » \r\n\r\nدر عظمت وجودى علمدار كربلا\r\n اى بسته بر زيارت قدّ تو قامت ، آب * شرمنده محبّت تو تا قيامت ، آب\r\nافتاد سايه‌اى ز سمند تو در فرات * پيچيد و رنگ باخت ز شور شهامت ، آب\r\nدستت به موج ، داغ حباب طلب گذاشت * اوج گذشت ديد و كمال كرامت ، آب\r\nبر دفتر زلالىِ شط خطّ « لا » نوشت * لعلى كه خورده بود ز جام امامت آب\r\nلب تر نكردى از ادب اى روح تشنگى ! * آموخت درس عاشقى و استقامت ، آب\r\nترجيع درد را - ز گريزى كه از تو داشت - * سر مىزند هنوز به سنگ ندامت ، آب\r\nاز نقش سجده كردهء نخل بلند تو * آيينه‌اى است خفته در آه سلامت ، آب\r\nسوگ تو را ز صخره چكد قطره قطره ، رود * زين بيشتر سزاست به اشك غرامت آب\r\nاز ساغر سقايت فضلت قلم چشيد * گسترد تا حريم تعزّل زعامت ، آب\r\nزينب ، حسين را به گل سرخ خون شناخت * بر تربت تو بود نشان و علامت : آب !\r\nاز جوهر شفاعت تيغت بعيد نيست * گر بگذرد ز آتش دوزخ سلامت ، آب\r\nآمد به آستان تو گريان و عذرخواه * با عزم پاى بوسى و قصد اقامت ، آب\r\nمىخوانمت به نام ابو الفضل و ، شوق را * در ديدگان منتظرم بسته قامت ، آب « 2 » \r\n\r\n\r\n","description":"","footnote":"\r\n( 1 ) . همان ، ص 52 .\r\n( 2 ) . همان ، ص 54 و 55 .\r\n","page_name":" 542 ","page_number":542},
  {"content":"\r\n\r\n\r\n8 . اخوان ارمكى ، على\r\nمتولّد 1359 در كاشان ، و اكنون دانشجوى رشتهء زبان و ادبيات فارسى و از اعضاى انجمن شاعران جوان كاشان است . اگرچه در قلمرو شعر آيينى آثار معدودى دارد ولى نگاه تازه او به مقوله‌هاى مذهبى ستودنى است و آشنايى وى با شگردهاى بيانى كاملا محسوس .\r\n وقتى خدا تابيد در آيينه‌هاى تو * پر شد ز آهنگ رهايى نينواى تو\r\nدر اين كويرستان شكوه ديگر دارد * آبىترين لحنى كه مىخواند صداى تو\r\nآن آيه‌هايى را كه روى نيزه مىخواندى * جبريل را آورد سمت كربلاى تو\r\nافسوس ! ما از كربلا چيزى نفهميديم * جز گريه و جز اشك حسرت در عزاى تو\r\nاصلا نفهميديم معناى شهادت را * آغاز و پايانى ندارد ماجراى تو\r\nتنها پيام كربلا نخل و علامت نيست * بايد كه شعر ديگرى گفت از براى تو \r\n\r\n9 . اخوان كاشانى ، حسين ( تائب )\r\nحسين اخوان متخلّص به « تائب » در سال 1328 در فين كاشان به دنيا آمد و پس از سپرى كردن تحصيلات دوره ابتدايى به مدت 20 سال در كاشان و حوزه علميه قم به تحصيل علوم حوزوى پرداخت و تا سطح خارج به تحصيلات خود ادامه داد . به هنگام اقامت در قم به مدت ده سال با روزنامهء نداى حق همكارى كرد و آثارش در اين روزنامه و مجله هفتگى جوانان درج مىشد . او جلد اوّل از كتاب « محجّة البيضاء » علامه ملا محسن فيض كاشانى را از عربى به فارسى ترجمه كرده و در ادبيات عرب نيز دستى دارد .\r\n« تائب » از اعضاى اصلى « انجمن ادبى صبا » در كاشان به شمار مىرود و غزليات او از شور و حال خاصى برخوردار است ، در زمينهء شعر آيينى نيز صاحبنظر و صاحب اثر است .\r\nازوست :\r\n\r\nكبوتران حرم ( نذر حضرت زينب ( س ) )\r\n به زخم‌هاى تنت چون اشاره مىكردم * به دامن از مژه جارى ، ستاره مىكردم\r\nبراى رفتنِ تا كوفه ، داشتم ترديد * به مصحفِ بدنت استخاره مىكردم\r\nز سيل گريهء لرزان خويش در كوفه * خراب ، پايهء دار الاماره مىكردم \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n كبوتران حريم تو را به هر منزل * به قصد منزل ديگر ، شماره مىكردم\r\nشبى كه يك تن از آنان ميان ره گم شد * به سينه پيرهن صبر ، پاره مىكردم\r\nبه طشت زر ، به لبت چوب خيزران مىزد * يزيد و ، من به تحيّر نظاره مىكردم\r\nبه سينه چنگ زنان خيره مىشدم به « رباب » * چو ياد تشنگى شيرخواره مىكردم\r\nبه قطرهْ قطرهء اشكم در اين سفر « تائب » ! * هماره آب ، دل سنگ خاره مىكردم \r\n\r\n10 . اسرافيلى ، حسين\r\nحسين اسرافيلى از چهره‌هاى شاخص شعر زمانهء ماست . لحن حماسى سروده‌هاى وى و ساختار متين لفظى و غناى محتوايى كلامش او را از همگنان خود ممتاز ساخته است .\r\nوى به سال 1331 ش در تبريز چشم به جهان گشود و تحصيلات ابتدايى و متوسطه را در مراغه و تهران و دزفول به پايان برد و در سال 1349 به استخدام نيروى هوايى درآمد ولى در آبان 1357 استعفا داد و در بخش خصوصى به فعاليت پرداخت . رويكرد اسرافيلى به مقوله‌هاى دينى از ارادت بىشايبهء وى به خاندان عصمت و طهارت نشأت مىگيرد و از زمرهء شاعران متعهد و ولايى است كه در اشعار آيينى او ، باورهاى زلال و آسمانىاش را مىتوان به تماشا نشست . وى در حوزهء شعر مقاومت نيز تجربه‌هاى موفقى دارد و از اعضاى مطرح شوراى شعر نيروهاى مسلح وابسته به بنياد حفظ آثار و ارزش‌هاى دفاع مقدس به شمار مىرود .\r\nحضور جدّى وى در شب‌هاى شعر دفاع مقدس و همايش‌هاى سراسرى شعر آيينى ستودنى است .\r\nتولد در ميدان ، آتش در خيمه‌ها ، عبور از صاعقه و مردان آتش‌نهاد ، از آثار منتشر شدهء اوست . از ميان آثار عاشورايى وى برگزيده‌اى از مثنوى - غزل پرشور « شكوه آفرينش » او را براى ثبت در اين دفتر برگزيده‌ايم :\r\n\r\nشُكوه آفرينش\r\n اى حضور آسمان در جان خاك * يا حسين بن على ، روحى فداك\r\nاى نماز عشق را تكبير سرخ * آيت تطهير را ، تفسير سرخ \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n اى جلال آسمان ، شور زمين * معنى پوشيده در زيتون و تين\r\nاى به طور موسوى ، روى حكيم * قبلهء عرفان ، صراط المستقيم\r\nاى شكوه آفرينش ، اى يقين * آبروى مكتب ، اى سالار دين\r\nاى امام لاله‌هاى نينوا * آفتاب غرق خون در كربلا\r\nاى شكوه عشق ، فخر كاينات * اى خجل از نام تو شطّ فرات\r\nاى جلال هرچه غيرت ، هرچه مرد * قوّت بازوى قرآن در نبرد\r\nوارث تيغ دو لب ، خيبرگشا * يادگار فاطمه ، وقت دعا\r\nاى حضور شور خون در مستىام * شوكت شيرين باغ هستىام\r\nقوس محرابم ، خم ابروى توست * خطّ « انْعَمْتَ عليهم » كوى توست\r\nآب‌ها وقتى كه توفان مىكنند * ياد آن لب‌هاى عطشان مىكنند\r\nگرچه باغت برگريز از دشمن‌ست * خواهرى دارى كه روح گلشن‌ست\r\nخواهرى دارى فراتر از شكوه * در مديح او ، زبانم الكن‌ست\r\nچون به نامش مىرسيم ، درمانده‌ام * گريه‌ام ، باران خون و شيون‌ست\r\nزينجا دارى كه چون تيغ على * خطبه‌اش حيرت فزاى دشمن‌ست\r\nزينبى دارى ستون خيمه‌ها * عالمى در سايه سارش ايمن‌ست . . . \r\n\r\n11 . اكبرزاده ، امير\r\nمتولد سال 1359 و زادگاهش شهر مذهبى قم است . وى پس از تحصيلات دوره متوسطه در رشته علوم تجربى از سال 1375 در عرصهء هنر قدم نهاد و در حال حاضر مسئول واحد برادران انجمن شعر و قصه استان قم مىباشد . وى از چهره‌هاى جوان و بااستعدادى است كه در شب شعرها و مسابقات كشورى مىدرخشد . ازوست :\r\n\r\nرباعى\r\n او منتظر وقت سفر بود ، نبود ؟ * مشتاق گذشتن از خطر بود ، نبود ؟\r\nتا لحظهء آخر به خودش فكر نكرد * شش ماهه كفن پوش پدر بود ، نبود ؟ \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nافتاده روى خاك تن دريا ( به حضرت ابو فاضل ( ع ) )\r\n دنبال ردّ پاىِ كه مىگردد بر خاك‌هاى تب‌زدهء صحرا ؟ * دنبال بىنشانِ نشان كيست مجنون گمشده ؟ ! نه خودِ ليلا !\r\nافتاده به شماره نفس‌هايش ، پژمرده است باغ لبان او * افتاده است لرزه به زانويش ، چيزى نمانده است كه او از پا . . .\r\nبا چشم‌هاى مضطربش دارد از عمق زخم حادثه مىگويد * از ظهر خشكسالىِ باغى سبز ، يك عصر قبل از آنكه رسد فردا\r\nدنبال ردّ پاى نگاهش رفت ، بغضى شكفت گوشهء چشمانش * آتش زبانه مىكشد از سينه‌ش ، هُرم عطش گرفته گلويش را\r\nپشت سرش هر آنچه كه بود و بود هجده گل سپيد كه قرمز شد * پژمرده است باغ ميان خون ، خشكيده است باغ لب دريا\r\nاز باغ مانده دسته گلى پرپر ، هجده گلى كه هديه به يك تن شد * يك دسته گل به نيّت يك مادر ، يك دسته گل به خاطر يك زهرا\r\nامّا نگاه او به كجا مىرفت تنها به سمت غربت نخلستان ؟ * آنجا كنار رود چه مىخواهد ؟ بوى گلى شنيده مگر آنجا ؟\r\nبر خاك داغ قدم‌هايش هر گوشه مىروند ، مگر يابند * نام و نشان گمشده‌اى از عشق ، تعبير عاشقانهء يك معنا\r\nمىبيند از دريچهء چشمى خيس - باور ندارد آنچه كه مىبيند - * افتاده قرص ماه ميان خون ، افتاده روى خاك تن دريا\r\nدنبال ردّپاىِ . . . نمىگردد ، افتاده روى خاك دو دست آب * افتاده روى خاك ، كنار مشك ، دستان آب‌آور يك سقا ! \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n\r\n12 . اكرامى ، محمود ( خزان )\r\nوى به سال 1338 ه . ش در جوشقان از توابع اسفراين خراسان به دنيا آمد و تحصيلات ابتدايى و متوسطه را به پايان برد و تحصيلات عالى خود را در رشته مردم‌شناسى پىگرفت و به دريافت مدرك كارشناسى در اين رشته نايل آمد .\r\nوى از زمان دانشجويى به سرودن شعر پرداخت و از تخلص خزان سود مىجست و اشعارش در مجلات مختلف به صورت پراكنده چاپ مىشد . « از آن همه آسمان » و شمارهء 32 از گزيده ادبيات معاصر انتشارات نيستان دو مجموعهء شعرى مستقل اويند .\r\nاز اوست :\r\n اى حسين ! اى ماه قربانى شده * صبح سُكرانگيز توفانى شده\r\nاى تمام شهر در سكوت سياه * آب‌هاى نهر ، در سوگت سياه\r\nاى سرِ خورشيد روى دامنت * شعله شعله زخم در پيراهنت\r\nاى درختان پيش رويت سر به زير * هفت اقيانوس در چشمت اسير\r\nجز تو كس در عاشقى استاد نيست * تشنه‌كام هرچه باداباد ، نيست\r\nجز تو كس فرياد بيدارى نشد * تشنهء از خويشتن جارى نشد\r\nغصّه‌ها ، پشت مرا خم مىكنند * گريه‌ها ، عمر مرا كم مىكنند\r\nآه از آن ساعت كه در آن دشت پير * ذو الجناحى بود و زينى سر به زير\r\nآفتاب از صدر زين افتاده بود * آسمان ، روى زمين افتاده بود\r\nهيچ‌كس خورشيد را يارى نكرد * هيچ‌كس از گل طرفدارى نكرد\r\nجملهء سرها ، گريبانى شدند * دشمنِ آن نوح توفانى شدند . . .\r\nآسمان در آسمان ، بارانىام * گردبادم ، در خودم زندانىام\r\nسر نهاده شعله روى دامن * آتشى ، گل كرده در پيراهنم . . .\r\nآسمان ، گريان و دريا تشنه است * در ميان دجله ، دريا تشنه است\r\nدست در شط بر دو دريا مست شد * آسمان تا بىنهايت ، دست شد\r\n« با دل خونين ، لب خندان . . . » « 1 » كه ديد ؟ * تشنه ، مشكِ آب بر دندان كه ديد ؟ \r\n\r\n\r\n","description":"","footnote":"\r\n( 1 ) . وامى است از اين مصراع لسان الغيب حافظ شيرازى : با دل خونين ، لب خندان بياور همچو جام .\r\n","page_name":" 547 ","page_number":547},
  {"content":"\r\n\r\n\r\n13 . امين‌پور ، قيصر\r\nقيصر امين‌پور از چهره‌هاى نامدار و ماندگار شعر فارسى در روزگار ماست . او به سال 1338 در شهر دزفول به دنيا آمد و پس از طى تحصيلات دورهء ابتدايى و متوسطه ، در دانشكده ادبيات دانشگاه تهران به ادامه تحصيل پرداخت و به اخذ درجهء دكترى در رشته ادبيات فارسى نايل آمد .\r\nآقاى دكتر مصطفى اوليائى در شرح حال او مىنويسد :\r\n« ترديدى نيست كه تا قلّه‌هاى فرهنگ پيش خواهد رفت . قيصر يكى از شاعران انقلاب اسلامى است كه چهرهء رباعى را دگرگون كرده و در كنار دوست صميمى خويش حسن حسينى بر قلّهء رباعى پايگاهى رفيع براى خود ساخت ، تاريخ آينده قضاوت خواهد كرد .\r\nهمچنان كه حماسه به نام فردوسى ، غزل به نام سعدى و حافظ و مثنوى عرفانى به نام مولوى ثبت شده ، رباعى متكامل نيز به نام قيصر و حسينى ثبت خواهد شد . بايد گفت نهضت اخير روى آوردن به رباعى مرهون استعداد و پشت‌كار حسينى و قيصر است اگرچه چيزى براى ديگران باقى نگذاشته‌اند . وى از جملهء بنيانگذاران حوزهء هنر و انديشهء اسلامى و از نقّادان خوب سخن است » . « 1 »\r\nقيصر امين‌پور نه تنها در قالب رباعى ، بلكه در سرودن غزل دستى به تمام دارد و از چهره‌هاى شاخص غزل در زمانه ماست . او در شعر سپيد و نيمايى نيز تجربه‌هاى موفقى دارد و آثار او الهام‌بخش شعراى جوان بوده و هست . ازوست :\r\n\r\nنىنامه\r\n خوشا از دل نم اشكى فشاندن * به آبى ، آتش دل را نشاندن\r\nخوشا زان عشقبازان ياد كردن * زبان را ، زخمهء فرياد كردن\r\nخوشا از نى ، خوشا از سر سرودن * خوشا نىنامه‌اى ديگر سرودن\r\nنواى نى ، نوايى آتشين‌ست * بگو از سر بگيرد ، دلنشين‌ست\r\nنواى نى ، نواى بىنوايىست * هواى ناله‌هايش نينوايىست\r\nنواى نى ، دواى هر دل تنگ * شفاى خواب گل ، بيدارى سنگ \r\n\r\n\r\n","description":"","footnote":"\r\n( 1 ) . تذكرهء شعراى معاصر ، دههء اوّل انقلاب اسلامى ، مصطفى اوليائى ، ص 133 .\r\n","page_name":" 548 ","page_number":548},
  {"content":"\r\n\r\n قلم ، تصوير جانكاهىست از نى * عَلم ، تمثيل كوتاهىست از نى\r\nخدا چون دست بر لوح و قلم زد * سرِ او را به خطّ نى رقم زد\r\nدل نى ، ناله‌ها دارد از آن روز * از آن روزست نى را ناله پرسوز\r\nچه رفت آن روز در انديشهء نى * كه اين سان شد پريشان بيشهء نى ؟\r\nسرى سرمست شور و بىقرارى * چو مجنون در هواى نى سوارى\r\nپر از عشق نيستان سينهء او * غم غربت ، غم ديرينهء او\r\nغم نى ، بند بند پيكر اوست * هواى آن نيستان در سر اوست\r\nدلش را با غريبى ، آشنايىست * به هم اعضاى او وصل از جدايىست\r\nسرش بر نى ، تنش در قعر گودال * ادب را گه الف گرديد ، گه دال\r\nره نى ، پيچ و خم بسيار دارد * نوايش زير و بم ، بسيار دارد\r\nسرى بر نيزه‌اى ، منزل به منزل * به همراهش هزاران كاروان دل\r\nچگونه پا زِ گل بردارد اشتر * كه با خود بارى از سر دارد اشتر ؟\r\nگران بارى به محمل بود بر نى * نه از سر ، بارى از دل بود بر نى\r\nچو از جان ، پيش پاى عشق سر داد * سرش بر نى ، نواى عشق سر داد\r\nبه روى نيزه و شيرين زبانى ! * عجب نبود ز نى شكّر فشانى\r\nاگر نى پرده‌اى ديگر بخواند * نيستان را به آتش مىكشاند\r\nسزد گر چشم‌ها در خون نشينند * چو دريا را به روى نيزه بينند\r\nشگفتا بىسر و سامانى عشق ! * به روى نيزه ، سرگردانى عشق !\r\nز دست عشق در عالم هياهوست * تمام فتنه‌ها زير سر اوست ! « 1 » \r\n\r\n14 . انسانى ، على\r\nدر سال 1326 در شهر كاشان به دنيا آمد و در سال 1333 همراه با افراد خانواده خود به تهران عزيمت كرد و تحصيلات ابتدايى و متوسطه را در همين شهر به پايان برد و با حضور مستمر خود در محافل ادبى و مذهبى از محضر اساتيد فن بهره‌ها برد . از اوان جوانى با شيوهء\r\n\r\n\r\n","description":"","footnote":"\r\n( 1 ) . آينه‌هاى ناگهان ، قيصر امين‌پور ، تهران ، چاپ اول ، سال 1372 ، ص 162 تا 165 .\r\n","page_name":" 549 ","page_number":549},
  {"content":"\r\n\r\nستايشگرى آل اللّه و آفرينش آثار آيينى آشنا شد و به تدريج با تجربه‌هايى كه در اين دو مقوله كسب كرد ، توانست در انجمن‌هاى ادبى و محافل آيينى حضور موفقى داشته باشد تا جايى كه امروز از چهره‌هاى ممتاز و برتر جامعهء مدّاحان و از شعراى مطرح و نام‌آشناى آيينى به شمار مىرود .\r\nاو اهل مطالعه است و به « حسن انتخاب » و « دقت نظر » مشهور است . آثار قلمى او عبارتند از :\r\n1 . تصحيح و مقابلهء منظومهء حماسى عاشورايى « چهار خيابان باغ فردوس » سرودهء الهامى كرمانشاهى از شعراى تواناى دورهء قاجاريّه . 2 ) مجموعهء « چراغ صاعقه » حاوى اشعار برگزيدهء عاشورايى شاعران . 3 ) مجموعهء شعرى « يك عمر » حاوى غزلهاى برگزيدهء صائب تبريزى در زمينه‌هاى اخلاقى ، عرفانى و مذهبى ، و نيز استقبال‌هاى او از برخى از غزليات لسان الغيب حافظ شيرازى . 4 ) مجموعهء شعر ( دل سنگ آب شد ) حاوى اشعار آيينى وى . 5 ) مجموعهء شعرى ( يك دم ) كه سوگسروده‌ها و نوحه‌هاى او را در بر دارد و آمادهء چاپ مىباشد .\r\nعلى انسانى طبعا به سبك اصفهانى ( هندى ) متمايل است و شيوهء بيانى او غالبا آميزه‌اى از دو سبك اصفهانى و عراقى است . ازوست :\r\n\r\nراندهء خوانده\r\n اگر بر آستان خوانى مرا ، خاك درت گردم * و گر از در برانى ، خاك پاى لشكرت گردم\r\nبه دامانت غبارآسا نشستم ، برنمىخيزم * وگر بفشانىام ، خيزم ولى گرد سرت گردم\r\nعلى - شير خدا ، باب تو - شير خود به قاتل داد * تويى دلبند او مپسند بىفيض از درت گردم\r\nدل و جانم ز تاب شرم همچون شمع مىسوزد * بده پروانه ، تا پروانه‌سان خاكسترت گردم\r\nبه دربارت اگر بارى دهى بارم ، زهى عزّت * و ليكن با چه رويى رو به رو با خواهرت گردم ؟\r\nببين از كردهء خود سر به پيشم ، سربلندم كن * مرا رخصت بده تا پيشْ مرگِ اكبرت گردم\r\nاگر باشد به دستم اختيارى ، بعدِ سر دادن * سرم گيرم به دست و ، باز بر گرد سرت گردم\r\nوضو گيرم ز آب كوثر و نامش به لب آرم * كه شايد رستگار از فيض نام مادرت گردم\r\nاگر بر جانفشانى نيستم قابل ، اجازت بخش * به خيمه مهدْ جنبانِ علىِ اصغرت گردم « 1 » \r\n\r\n\r\n","description":"","footnote":"\r\n( 1 ) . دل سنگ آب شد ، على انسانى ، ص 235 و 236 .\r\n","page_name":" 550 ","page_number":550},
  {"content":"\r\n\r\n\r\nسجود عشق\r\n بيا از خاك بردار و به دامانت سرم بگذار * به پيش چشم دشمن ، پاى بر چشم ترم بگذار\r\nاگر چشمم پر از خونست و جايى بهر پايت نيست * بيا چشم انتظارم ، پا به چشم ديگرم بگذار\r\nمرا در كودكى مادر بلاگرد تو گردانيد * به پاداش خلوصش منّتى بر مادرم بگذار\r\nبه شكر اينكه گشتم كشته‌ات ، بر سجده افتادم * بيا و مُهر مِهرت بر نماز آخرم بگذار\r\nسجود عشق ، طولانىست من سر برنمىدارم * اگر خواهى سرافرازم ، بيا پا بر سرم بگذار\r\nعلَم افتاده سويى ، مشك سويى ، دستها سويى * ز هم پاشيده شد ، شيرازه‌اى بر دفترم بگذار\r\nبه دوش خود ، عَلم‌آسا نهادم بار عشقت را * پس از من همچو بار غم به دوش خواهرم بگذار\r\nبيا پروانهء پروانه را اى شمع امضا كن * سرافرازم كن و ، پا بر سر خاكسترم بگذار « 1 » \r\n\r\nدشت شراره\r\n بيش از ستاره زخم و ، فلك در نظاره بود * دامان آسمان ز غمش پرستاره بود\r\nلازم نبود آتش سوزان به خيمه‌ها * دشتى ز سوز سينهء زينب شراره بود\r\nمىخواست تا ببوسد و برگيردش ز خاك * قرآن او ورقْ ورق و پاره پاره بود\r\nيك خيمه نيم سوخته ، شد جاى صد اسير * چيزى كه ره نداشت در آن خيمه ، چاره بود \r\n\r\n15 . باباجانى ، على\r\nمتولد 1352 ، زادگاهش اراك ، و تحصيلاتش در سطح ديپلم است . يك مجموعه شعر با عنوان : « يك آسمان فرشته » و يك سفرنامه را با نام « آنجا كه دلم جا ماند » در دست چاپ دارد .\r\nچند سالى است كه در زمينهء « شعر كودك » قلم مىزند و سروده‌هاى عاشورايى او ساده و صميمى است . ازوست :\r\n\r\nتير سه شعله !\r\n نگاه نازنينش خواب مىخواست * عطش ، آن غنچه را بيتاب مىخواست\r\nچرا تير سه شعله ؟ آى آتش ! * علىِّ اصغر من آب مىخواست ! \r\n\r\n\r\n","description":"","footnote":"\r\n( 1 ) . همان ، ص 290 و 291 .\r\n","page_name":" 551 ","page_number":551},
  {"content":"\r\n\r\n\r\nنذر حضرت زينب ( س )\r\n تو شيونِ ناى نينوايى ، زينب ! * با صحبت سَرخم آشنايى زينب !\r\nبعد از من و اين حماسهء خونين رنگ * گلبانگ بلند كربلايى زينب ! \r\n* * *\r\n زينب ، خبر خون خدا را مىبرد * يك آينه از دشت بلا را مىبرد\r\nدر سينه ، غم برادر و در دستش * خاكستر سرخ خيمه‌ها را مىبرد \r\n* * *\r\n شدم ابرى و پيش شب نشستم * و تشنه در كوير تب نشستم\r\nدلم شد كربلاى اشك و آتش * كنار غربت زينب نشستم \r\n\r\nماه سبز\r\n آبرو دادى زمين را ، دستِ آب‌آورترين ! * آسمان را شستى از شب ، ماه جارى در زمين !\r\nپركشيد آن دست و ، لبريز از گل خورشيد شد * تا بچيند سايه‌ها را ، سايه‌هاى در كمين\r\nقصّهء دنباله‌دار مشك تو اى ماه سبز ! * ريشهْ ريشه مىشود جارى به نامت در زمين\r\nآن تبسّم‌هاى مسمومى كه در تو زخم كاشت * نيزه نيزه مىشود خونْ گريه در فصل يقين\r\nباورم كن ! دستهاى تشنه‌ام پر مىكشند * سوى دستان شما از اين قفس ، از آستين \r\n\r\n16 . براتىپور ، عباسعلى\r\nبراتىپور در سال 1322 در تهران به دنيا آمد و تحصيلات ابتدايى و متوسطه را در زادگاهش به پايان برد و به اخذ ديپلم رياضى نايل شد . وى در سال 1341 به استخدام نيروى هوايى درآمد و پس از طىّ دوره‌هاى تخصصى در داخل و خارج از كشور در سالهاى اخير با درجهء سرهنگى به افتخار بازنشستگى نايل آمد . « 1 »\r\nوى از اواخر تحصيلات دوره متوسطه به شعر و شاعرى روى آورد و به مطالعهء دواوين شعرا پرداخت و به خاطر ارادت ديرپايى كه به ذوات مقدس حضرات معصومين ( ع ) داشت\r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 1 ، ص 520 .\r\n","page_name":" 552 ","page_number":552},
  {"content":"\r\n\r\nاز ستايش آل الله غافل نماند . او در حال حاضر از چهره‌هاى نام‌آشناى شعر آيينى معاصر است و سالها است كه در واحد ادبيات حوزهء هنرى سازمان تبليغات اسلامى - شعبهء تهران - منشأ خدمات شايان فرهنگى است . از آثار قلمى اوست : « بهت‌نگاه » ، « چشم بيمار » ، « بر تربت خورشيد » ، « غم دلدار » ، « زمزمهء مستى » ، « وعدهء ديدار » و « ماه در فرات » .\r\n\r\nاز عطش لبريز\r\n تو را با گل برابر آفريدند * ز بويت نافهء تر آفريدند\r\nبراى خاطر نازكْ خيالت * نسيم روح‌پرور آفريدند\r\nجهان شد روشن از برق نگاهت * تو را مهر منوّر آفريدند\r\nبراى كشور حُسن و ملاحت * اميرى ماهْ منظر آفريدند\r\nشجاعت تا به عالم اوج‌گيرد * تو را آيين و مظهر آفريدند\r\nسپاه عاشقان كربلا را * سپهسالار لشكر آفريدند\r\nبراى روز عاشوراى خونبار * علمدارِ دلاور آفريدند\r\nتويى سرچشمهء ايمان و ايثار * تو را از روح ، پيكر آفريدند\r\nبنازم بازوى مردانه‌ات را * كه چون بازوى حيدر آفريدند\r\nبه جاى دستهاى باوفايت * به رنگ ارغوان ، پر آفريدند\r\nتو را كام از عطش لبريز كردند * برايت حوض كوثر آفريدند\r\nتو را باب الحوائج نام كردند * به عالم سَرور و سر آفريدند\r\nفرات ، افسوس مىنوشد شب و روز * روانش را مكدّر آفريدند\r\nتو را اى شافع بشكسته بالان * براى روز محشر آفريدند « 1 » \r\n\r\nماه نو\r\n چو آتش ستم خصم دون زبانه گرفت * تو را نشان بلا ديد و در ميانه گرفت\r\nشرار كين چو فتاد از جفا به خرمن دين * شرر به سينهء اهل وفا زبانه گرفت\r\nشميم پاك پيامت به هر كرانه رسيد * چمن نسيم كلام تو را ، ترانه گرفت \r\n\r\n\r\n","description":"","footnote":"\r\n( 1 ) . ماه در فرات ، به كوشش عباس براتىپور ، ص 136 تا 138 .\r\n","page_name":" 553 ","page_number":553},
  {"content":"\r\n\r\n به شَست خصم اگر تير جان شكارى بود * جهيد و از همه عالم تو را نشانه گرفت\r\nشنيد نغمهء « هَلْ مِنْ مُعين ؟ » چو غنچه ز گل * چو مرغ سوخته دل پر ز آشيانه گرفت\r\nبه عزم يارى دين خدا فتاد به خاك * وليك تشنگى خويش را بهانه گرفت\r\nبه عرش سينهء تو ماه نو گرفت قرار * ولى ز سوز عطش سر به روى شانه گرفت\r\nز ديدگان فلك ، سيل اشك شد جارى * گلوى خشك وِرا تا عدو نشانه گرفت\r\nبه خون نشسته چو ماهى به روى دوش پدر * ز دوست ، جام شهادت چه عاشقانه گرفت\r\nز دست سبط نبى شد به عرشْ خون گلوش * شفق ز خون على رنگ جاودانه گرفت\r\nنخفت ديدهء شب تا سحر به سان سحاب * ز بس كه در غم او گريهء شبانه گرفت\r\nكبوتران حرم سر به كوه و دشت زدند * به كف چو خصم فرومايه تازيانه گرفت « 1 » \r\n\r\n17 . بلخى ، سيد محمد اسماعيل\r\nاز روحانيون مبارز شيعى و از شاعران بلندآوازه افغانستان است . در سال 1307 همراه پدرش به مشهد رفت و در آن شهر نزد اساتيد بزرگى همانند : اديب نيشابورى ، حاج احمد مدرسى ، ميرزا مهدى اصفهانى و شيخ عباس قمى به تحصيل علوم متداول پرداخت و به صف مبارزان سياسى - اسلامى پيوست . پس از سركوبى قيام مسجد گوهرشاد توسط ايادى رضاخانى ( سال 1314 ) ناگزير به هرات رفت و در روشنگرى و بيدارى مردم آن سامان نقش به سزايى داشت و سازمانى به نام « مجتمع اسلامى » بنيان نهاد . ( 1322 - 1323 ) وى در سال 1327 وارد كابل شد و مبارزات بىامان خود را در مخالفت با ايادى استكبار فزونى بخشيد و در سال 1329 به اتهام طراح نقشهء براندازى حكومت وقت افغانستان دستگير شد و به زندان افتاد و پس از 14 سال از زندان آزاد شد .\r\nوى به سال 1346 سفرى به ايران و عراق كرد و سرانجام بر اثر توطئه حكومت افغانستان به شهادت رسيد . مجموعه اشعار او به 75000 بيت مىرسد كه بيشتر آنها را در زندان سروده است ولى متاسّفانه امروز فقط به مقدارى از آنها دسترسى داريم .\r\n\r\n\r\n","description":"","footnote":"\r\n( 1 ) . بهت نگاه ، عباس براتىپور ، ص 29 تا 31 .\r\n","page_name":" 554 ","page_number":554},
  {"content":"\r\n\r\nمجموعه‌اى از اشعار اين روحانى مبارز شيعى در سال 1363 با عنوان : « مشعل توحيد » به همت مركز مطالعات و تحقيقات اسلامى در ايران به چاپ رسيده است . حجم قابل توجّهى از آثار منظوم شهيد بلخى داراى صبغهء آيينى ، اجتماعى و سياسى است و در عرصهء ادب دينى آثار ممتازى دارد .\r\nسبك شعرى او ، آميزه‌اى از شيوهء هندى و عراقى است و اشعارش سرشار از مفاهيم عرفانى مىباشد .\r\n\r\nلب‌تشنه بازگشت\r\n عباس ! اى كه زيب گرفت از تو نام مرد * بادا فداى همچو تو مردى ، تمام مرد !\r\nبزم وفاى عهد كه ميدان كربلاست * دادى به نوع مرد تو درس مرام مرد\r\nتو زنده‌اى و گرنه سزد آنكه فاش گفت : * روز شهادت تو بود قتل عام مرد\r\nعزم خرام كرد چو قدّت ، سپهر گفت : * تنگ‌ست ملك كون بر اين نيم گام مرد\r\nخون جاى اشك ريخت ز مژگان مرد راه * پيچيد دود آه كه گرديد نام مرد . . .\r\nبگرفت و رفت ، ليك لبِ تشنه بازگشت * آرى كه روزگار نگردد به كام مرد \r\n\r\nمبتلاى عشق ( در سوگ سقاى كربلا ( ع ) )\r\n اى مبتلاى عشق تو را ابتلا بلند * با « لا » ى نفى ، نفى تو بالا بلا ، بلند\r\nرمزىست در نداى الستت كه تا ابد * ذرات را بلاى تو از لابه‌لا بلند\r\nاز قطره‌هاى خون شهيدان مسلكت * قالوا بلى به كرب و بلا زان بلا بلند\r\nگرديد حق به سايهء نخلت مكين چو شد * سروِ قدت ز دوش رسول خدا بلند\r\nاز حلق كشتگان رهت اى وفا شعار ! * تا روز حشر بانگ شعار وفا بلند « 1 » \r\n\r\n18 . بيابانكى ، سعيد\r\nسعيد بيابانكى از شعراى نام‌آشناى زمانهء ماست . به سال 1347 ه . ش در خمينى شهر به دنيا آمد و در خانواده‌اى متدين پرورش يافت و پس از طىّ تحصيلات ابتدايى و متوسطه به دانشگاه راه يافت و در رشتهء مهندسى كامپيوتر فارغ التحصيل شد .\r\n\r\n\r\n","description":"","footnote":"\r\n( 1 ) . دانشنامهء ادب فارسى ، حسن انوشه .\r\n","page_name":" 555 ","page_number":555},
  {"content":"\r\n\r\nوى از 16 سالگى به سرودن شعر پرداخت و با حضور در انجمن‌هاى ادبى سروش و صائب و ديگر تشكل‌هاى ادبى ، استعدادهاى ادبى و هنرى او شكوفا شد و اشعار او به روزنامه‌ها و مجلّات راه يافت .\r\nبيابانكى در اغلب همايش‌هاى سراسرى شعر آيينى و مقاومت حضور موفقى دارد .\r\nازوست :\r\n\r\nپيكر خورشيد\r\n دشت مىبلعيد كم‌كم ، پيكر خورشيد را * بر فراز نيزه مىديدم سرِ خورشيد را\r\nآسمان گو تا بشويد با گلاب اشك‌ها * گيسوان خفته در خاكستر خورشيد را\r\nبوريايى نيست در اين رشته تا پنهان كند * پيكرِ از بوريا عريان‌ترِ خورشيد را\r\nچشم‌هاى خفته در خون شفق را واكنيد * تا ببيند كهكشان پَرپر خورشيد را\r\nنيمى از خورشيد ، در سيلاب خون افتاده بود * كاروان مىبرد نيم ديگر خورشيد را\r\nكاروان بود و گلوى زخمى زنگوله‌ها * ساربان دزديده بود انگشتر خورشيد را\r\nآه اشترها چه غمگين و پريشان مىروند * بر فراز نيزه مىبينم سرِ خورشيد را \r\n\r\n19 . بينش ، سيد حكيم\r\nدر سال 1355 در شهر باميان افغانستان به دنيا آمد . دوران كودكىاش را در فضاى خون و دود و باروت پشت سر گذاشت و در سال 1364 با خانواده خود عازم ايران شد و در شهر مشهد اقامت كرد . وى پس اخذ ديپلم در رشتهء رياضى و فيزيك از دبيرستانهاى مشهد ، وارد دانشگاه شد و در سال 1380 در رشته شيمى از دانشگاه اصفهان فارغ التحصيل گرديد . « 1 »\r\nشعر او سرشار از درون مايه‌هاى دينى و مكتبى است و بيشتر در قالبهاى آزاد طبع‌آزمايى مىكند .\r\n\r\n\r\n","description":"","footnote":"\r\n( 1 ) . مشرق گلهاى فروزان .\r\n","page_name":" 556 ","page_number":556},
  {"content":"\r\n\r\n\r\nماه كه شهيد شد ( براى بانوى كربلا حضرت زينب ( س ) )\r\nرو در روى فاجعه آسمان سعهء صدر تو بود هاجرِ نگاهت تا فرات با شتاب مىدويد و فرات سرابى بيش نبود آن طرف‌تر از نخلستان فولادين اسماعيلت را به كوه سپردى از گلوگاهش زمزم سرخ جارى گشت و كوه شرمنده‌ات بود ماه كه شهيد شد درفش را بر پا نگاه داشتى خيمه‌گاه بيستون مىسوخت از دلت چه كسى خبر داشت ؟ ! عاشورا با اسارتت تكثير شد . « 1 »\r\n\r\n20 . پژمان بختيارى ، حسين ( پژمان )\r\nحسين پژمان فرزند على مراد امير پنجهء بختيارى و مادرش خانم عالمتاج متخلّص به « ژاله » از دودمان ميرزا ابو القاسم قائم مقام فراهانى است . وى در سال 1279 ه . ش در تهران به دنيا آمد و پس از طى تحصيلات مرسوم در مدارس آن روزگار ، به فراگيرى زبان عربى و فرانسه پرداخت و از محضر اساتيد شعر و ادب بهره‌مند شد ، سپس به استخدام وزارت پست و تلگراف درآمد . « 2 »\r\n\r\n\r\n","description":"","footnote":"\r\n( 1 ) . مجلّه شعر ، شمارهء 14 ، آبان 73 ، سال دوم ، ويژه‌نامهء شعر افغانستان ؛ مشرق گلهاى فروزان ، نشر ستاره .\r\n( 2 ) . سخنوران نامى معاصر ايران ، ج 2 ، ص 798 .\r\n","page_name":" 557 ","page_number":557},
  {"content":"\r\n\r\nوى كار سرودن شعر را از هجده سالگى آغاز كرد و ديرى نپاييد كه در شمار غزلسرايان مطرح كشور درآمد و بعضى از غزليات او شهرهء عام و خاص شد . از آثار اوست :\r\nمنتخبى از اشعار شعراى فارسى زبان با عنوان « بهترين اشعار » ، مجموعه شعر « خاشاك » ، تصحيح ديوان حافظ و خمسهء حكيم نظامى . وى دو اثر « وفاى زن » اثر بنيامين كنستانت ، و « آتالاورنه » اثر شاتوبريان را نيز به فارسى برگردانده است .\r\nوى به سال 1353 در سن 74 سالگى بدرود حيات گفت و ديوان اشعارش در سال 1368 توسط انتشارات پارسا چاپ و منتشر شد . از آثار اوست :\r\n\r\nمكتب حسين ( ع )\r\n اين ماه ، ماه ماتم سبط پيمبرست ؟ * يا ماه سربلندى فرزند حيدرست ؟\r\nشير اوژَنى كه بر تن و فرق مباركش * از زخم تيرْ جوشن و از تيغْ مغفرست\r\nآن كو نهال دين محمد ز خون او * سيراب گشت و سايه فكن گشت و بَروَرست\r\nدر ظاهر ار شكسته شد آن شير دل منال * كز آن شكست بادهء فتحش به ساغرست\r\nسر لوح فتح‌ْنامهء او شد شكستِ او * مرد حق ار شكسته شود ، هم مظفّرست\r\nامروز عيد فتح حسين است و آل او * زارى مكن كه خستهء شمشير و خنجرست\r\nاو كشته گشت و ملت اسلام زنده شد * وين كشته از هزار جهان زنده ، برترست\r\nشيرين ، شهادتى كه به اسلام داد جان * فرخنده ، رفتنى كه چنين هستى آورست\r\nاو كشته نيست ، زندهء اعصار و قرن‌هاست * كِش نام نيك تا به ابد زيب دفترست\r\nاز خونِ آن حسين ، حسينى دگر بزاد * وين نقش جاودانه از آن روى و منظرست\r\nمرگ از براى ماست نه درخوردِ او ، كه ما * ترسان ز محشريم و ، وى آن سوىِ محشرست\r\nچندين ز تشنه‌كامى و مظلومىاش مگوى * كو شَهْم « 1 » و قادرست ، نه مسكين و مضطرست\r\nخوارىّ و سرشكستگى آرد قبول ظلم * او تا جهان به جاست عزيزست و سَرورست\r\nآن آهنينْ جگر كه ز تصوير تيغ او * تبْ لرزه مر سپاه عدو را به پيكرست\r\nمظلوم نيست ، خانه برانداز ظالم‌ست * لب‌ْتشنه نيست ، ساقى تسنيم و كوثرست \r\n\r\n\r\n","description":"","footnote":"\r\n( 1 ) . شَهْم : دلير ، بزرگ و سَرور .\r\n","page_name":" 558 ","page_number":558},
  {"content":"\r\n\r\n مظلومْ نى ، كه رايت پيروزمند او * پيوسته بر بسيط زمين سايه گسترست\r\nآن كس كه بىسپاه زند بر سپاه خصم * درياى لشكرست ، نه محتاج لشكرست\r\nآن كو به پاى خويشتن آيد به قتلگاه * مرگ ستمگرست ، نه مرد ستَمْبَرست\r\nچون كودكان گمشده گريان مباش از آنك * او شاهْ مرد و ، قصّهء او مردپرورست\r\nبر ابن سعد و ابن زيادست و بر يزيد * ار گريه جايزست ، وگر نوحه درخورست\r\nكآن جمع تيره بخت پليد جهول را * دنيا نماند و ، كيفر عقبى مقررست\r\nاو كشته شد كه دين نبى جاودان شود * جان جهان فداش كه بىمثلْ گوهرست\r\nزارى مكن به ماتم سلطان دين از آنك * در سوگ مرد ، شيوهء مردانه خوشترست\r\nرو كسب فخر و فيض كن از مكتب حسين * كان مكتبت به دولت جاويد رهبرست\r\nدر راه حفظ ميهن و آيين و دين و داد * باش آن چنان كه زادهء زهراى اطهرست\r\nآيين سربلندى و هنجار نام و ننگ * در مكتب حسين ، نه در جاى ديگرست\r\nتسخير كاخ عزّت و طىّ طريق حق * صعب است و پر مخاطره ، امّا ميسّرست\r\nديندار باش و عدلْ گزين باش و مرد باش * كاين مكتبِ گزيدهء سبط پيمبرست\r\nدر راه دوست تكيه به شمشير تيز كن * كارى كه كرد شاه شهيدان ، تو نيز كن « 1 » \r\n\r\n21 . تابش ، قنبر على\r\nاين شاعر جوان و بااستعداد افغانستانى در سال 1348 در جاغورىِ غزنه به دنيا آمد و پس از پايان تحصيلات ابتدايى در زادگاهش ، به سال 1365 به ايران مهاجرت كرد و در مدرسه علميه ذو الفقار اصفهان به تحصيل علوم متعارف حوزوى پرداخت و در سال 1370 به قم رفت و ادامه تحصيلات خود را در حوزه علميه قم پى گرفت .\r\nتابش از چهره‌هاى نام‌آشنا و مطرح شعر امروز افغانستان است و آثار او در زمينه‌هاى آيينى و اجتماعى مورد قبول اهل نظر قرار گرفته است .\r\nمجموعه شعرى از او با عنوان « دور تر از چشم اقيانوس » توسط حوزهء هنرى سازمان تبليغات اسلامى به چاپ رسيده است .\r\n\r\n\r\n","description":"","footnote":"\r\n( 1 ) . ديوان پژمان بختيارى ، ص 8 تا 11 .\r\n","page_name":" 559 ","page_number":559},
  {"content":"\r\n\r\n\r\nخون خدا\r\n خون خدا شتَك زده ، جوشيد از تنور * خورشيد سربريده ، درخشيد از تنور\r\nخولى به پاى آينه افتاد ، سنگ شد * چون قد كشيد قامت توحيد از تنور\r\nشب ، گُر گرفت و بستر تاريك شمر سوخت * چون زخمهاى سوخته شوريد از تنور\r\nهر زخم تازه‌اى كه در آتش گرفت جان * خونين‌تر از ستاره ، تراويد از تنور\r\nخورشيد را ميان طبق حبس كرده بود * ناگاه ، بال و پر زد و تابيد از تنور \r\n\r\nباران\r\n تا در گلوى تشنهء خنجر صدا جارىست * خون گلويت كربلا در كربلا جارىست\r\nيا چون نسيم صبحِ تابستان گندم‌ْزار * نرم و ملايم ، روستا در روستا جارىست\r\nتا آسمان كوفه پابرجاست ، مىدانم * خون تو در اين خاك چون آب‌وهوا جارىست\r\nتا قطرهْ آبى از فرات و دجله مىلغزد * باران نبضت در گلوى ابرها جارىست\r\nخون تو را در آسمان شعر پاشيدم * نامت ازين پس تا فراسوى صدا جارىست « 1 » \r\n\r\n22 . توحيدى ، سيد محمود ( ارفع )\r\nاز زندگينامهء اين شاعر تواناى كرمانى جز اين نمىدانيم كه در سال 1322 در كرمان به دنيا آمده و به سال 1379 در 57 سالگى بدرود حيات گفته است . آقاى سيد محمد على گلاب‌زاده در مقدمه مجموعهء شعرى او « ياس‌ها و داس‌ها » مىنويسد :\r\n« . . . آنچه شعر ( ارفع ) را از ساير شاعران معاصر متمايز مىسازد اين است كه او همان قدر به زيبايى كلام اهميت مىدهد كه به محتوى و معانى . به عبارت ديگر وى آن چنان در تلفيق اين دو توفيق داشت كه حتى اهل نظر مىماندند كه او در سرايش آن شعر ، اولويّت را به زيبايى كلام و هماغوشى دلنشين و شيرين واژه‌ها داده ، يا به صلابت و سنگينى و محتوايى مولاناگون ؟ » . « 2 » و خانم پروين سلاجقه دربارهء او مىنگارد :\r\n\r\n\r\n","description":"","footnote":"\r\n( 1 ) . دور تر از چشم اقيانوس ، تهران ، حوزهء هنرى ؛ مشرق گلهاى فروزان ، قم ، نشر ستاره ، كتابخانه تخصصى ادبيات .\r\n( 2 ) . ياس‌ها و داس‌ها ، سيد محمود توحيدى ( ارفع ) ، ص 15 .\r\n","page_name":" 560 ","page_number":560},
  {"content":"\r\n\r\n« تأثير غزل پيشينيان به ويژه نزديكى به زبان سعدى در عاشقانه‌ها ، مولانا در عارفانه‌ها ، بيدل و صائب در مضمون‌پردازى ، تعبيرات و تركيبات شاعرانه در آثار او مشهود است ولى در نهايت مىتوان گفت كه سبك شخصى اوست كه با آميزش تجربه‌هاى گذشته و دغدغه‌هاى زمانهء نو و نظر به آفاق شعر معاصر حرف اوّل را مىزند ، همچنين واژگان و فضاى نمادين اشعار به بسيارى از غزلها ، خاصيّتى « فرازمانى » بخشيده و چاشنى عشق و عرفان در اين ميان بر غناى محتوايى اشعار او افزوده است . شعر ( ارفع ) آينه‌اى است كه در صداقت خويش ، زشتى و زيبايى را آن گونه كه هست مىنماياند و در ژرفْ ساخت خود عالمى عارى از دورنگى و پليدى را به نمايش بگذارد ، عالمى كه جلوه‌هاى معشوق ازلى در هر گوشهء آن پديدار است » . « 1 »\r\nدر اين غزل ناب و پرشور عاشورايى كه سرشار از جلوه‌هاى بديع خيال و لبريز از فضاى زيباى تصويرى است ، توانايىهاى اين شاعر غزلسراى كرمانى را مىتوان به تماشا نشست و بر اين حقيقت تلخ اعتراف كرد كه در گوشه و كنار اين خاك پهناور سخنوران بزرگى زندگى مىكنند كه آثارشان از آثار مطرح شعراى پرآوازهء روزگار ما چيزى كم ندارد و تنها گناه‌شان اين است كه در تهران زندگى نمىكنند و نامشان بر سر زبانها نيست !\r\n\r\nسرخيل عشّاق\r\n مهتاب ديشب رنگ و بويى آشنا داشت * سُكر دعا ، شوق لقا ، عطر خدا داشت\r\nآرام همچون خلسه در دامانِ اشراق * سير و سلوكى تند ، اما بىصدا داشت\r\nمهتاب ديشب حرف از خورشيد مىزد * گويا خبر از كهكشان نينوا داشت\r\nگفتم : چه آمد بر سرِ سرخيل عشاق ؟ * گفتا : بپرس از نيزه ، پرسيدم ، حيا داشت !\r\nگفتم : تبسّم زد گلوى غنچه بر خون * گفتا : شقايق راز آن را بر ملا داشت\r\nگفتم : به نخل تشنه بر دريا ، چه آمد ؟ * گفتا : عطش بر همتش صد مرحبا داشت\r\nآبى كه ميراب از كنار لب به شط ريخت * يك شط نشان از مردى و جود و سخا داشت\r\nگفتم : گلى افتاده زير بوته‌اى خار * گفتا : به يادت هست روزى جا كجا داشت ؟ \r\n\r\n\r\n","description":"","footnote":"\r\n( 1 ) . همان ، ص 51 و 52 .\r\n","page_name":" 561 ","page_number":561},
  {"content":"\r\n\r\n گفتم : سرى بر نيزه رو بر كاروان كرد * گفتا : يتيمى دادِ « انْظُرْ يا ابا » داشت\r\nگفتم : چرا خون مىچكيد از چوب محمل ؟ * سر كوفت بر ديوار و از گفتن ابا داشت\r\nمهتاب ديشب تا طلوع صبح ( ارفع ) ! * واكربلا ! واكربلا ! واكربلا داشت « 1 » \r\nچاپ اوّل مجموعهء شعرى ارفع كرمانى ، با عنوان « در شهر قصه هيچ عجيبى عجيب نيست » در سال 1378 و چاپ دوم آن با الحاق تعدادى از غزلهاى جديد او به مناسبت سالگرد درگذشت وى به نام « ياس‌ها و داس‌ها » به سال 1380 چاپ و منتشر شده است .\r\n\r\n23 . جعفرى ، بيت الله\r\nدر سال 1332 در روستاى لوربالاجوق از توابع روضه چاى اروميّه به دنيا آمد . پس از اخذ ديپلم طبيعى و فوق ديپلم علوم انسانى عازم تهران شد و در مدرسه عالى ترجمه در رشتهء ادبيات عرب سرگرم تحصيل شد و در اواخر سال 1357 پيش از پايان دورهء ليسانس به صفوف انقلابيون پيوست . پس از پيروزى انقلاب به تحصيلات خود ادامه داد و پس از اخذ دانشنامهء مترجمى در رشتهء زبان عربى به زادگاهش برگشت و به عنوان سخنگوى شوراى شهر انتخاب شد . در سال 1367 به عنوان نماينده اروميه به مجلس شوراى اسلامى راه يافت و در سال 1370 نيز مجدّدا به مجلس چهارم رفت و اكنون ضمن تدريس و تحصيل در دورهء كارشناسى ارشد علوم سياسى در دانشگاه آزاد اسلامى به عنوان مشاور رئيس ديوان محاسبات كشور در امور مجلس مشغول خدمت است . او از ديرباز با محافل مذهبى آشناست و در مسير شعر آيينى ره مىسپارد . ازوست :\r\n\r\nبوسه‌هاى عاشورا\r\n آن گلويى را كه لبهاى پيمبر بوسه زد * روز عاشورا عطش سوزاند و ، خنجر بوسه زد\r\nسرّ عشق‌ست اين ، نمىدانم كه در محراب خون * حنجرش بر دشنه ، يا خنجر به حنجر بوسه زد ؟\r\nمادرش زهرا به زينبْ خود وصيت كرده بود * بر گلويش گر در آن ديدار آخر بوسه زد\r\nروى دست آفتابى ، ماه شد آماج تير * بر لب اصغر چو آن پور پيمبر بوسه زد \r\n\r\n\r\n","description":"","footnote":"\r\n( 1 ) . همان ، ص 158 و 159 .\r\n","page_name":" 562 ","page_number":562},
  {"content":"\r\n\r\n كاش مىشد با « ربابِ » خسته دل همناله شد * تا كه تير حرمله بر حلق اصغر بوسه زد\r\nلحظهء پايان شهيد عشق ، آن باب المراد * بر قدمگاه مراد خود برادر ، بوسه زد\r\nشد حديث عشق را تيرى سه پر حُسنِ ختام * تا به قلب خون آن مولا و سرور بوسه زد\r\nبر جنونش خنده مىزد عشق روزى كز وفا * ليلى شوريده بر رخسار اكبر بوسه زد\r\nهمنفس شد با شهيدان در بهشت آرزو * بر تراب كربلا هركس مكرر بوسه زد\r\n« جعفرى » ! بر آن لب و دندان جهنم شد حرام * كه بر آن شش گوشه قبر پاك و اطهر بوسه زد \r\n\r\n24 . جواهرى ، غلامحسين ( وجدى )\r\nوجدى در سال 1303 ه . ش در شهر قم به دنيا آمد و تحصيلات ابتدايى و متوسطه را در تهران به پايان برد ولى به خاطر درگذشت پدرش ، از ادامهء تحصيل باز ماند و به امر تجارت و كشاورزى روى آورد ، ولى طبع حساس او نتوانست اين شرايط را تحمل كند و به استخدام فرهنگ درآمد و به امر تدريس پرداخت .\r\nوجدى از غزلسرايان مطرح و نام‌آشناى روزگار ماست و اخوانيات و مطايبات منظوم او نيز از در شمار بهترين‌هاى اين‌گونه آثار قرار دارد . وى با نام مستعار « خروس بىمحل » با روزنامهء فكاهى « توفيق » همكارى مىكرد . « گلهاى جاويدان » ، « در آسمان سخن » ، « تصحيح كليات شيخ بهايى » ، « تصحيح ديوان عرفى شيرازى » ، « تصحيح ديوان نظيرى نيشابورى » ، « نمونه‌هاى طنز فارسى » ، « نگارش پارسى » « على در شعر و ستايش » ، « تصحيح ديوان سلطان قاجار » و « تصحيح ديوان قصّاب كاشانى » از كارهاى تحقيقى اوست و مجموعه شعر او به نام « ديدار » در سال 1369 چاپ و منتشر شده است .\r\nوى در اقتفاى مرثيهء دوازده‌بند محتشم كاشانى ، تركيب دوازده‌بندى دارد كه به نقل دوبند آن بسنده مىكنيم :\r\n\r\nبندششم\r\n تنها نه بر تو مردم دنيا گريستند * كرّوبيان عالم بالا گريستند\r\nبر تشنه‌كامى تو در آن آفتاب گرم * مرغ هوا و ماهى دريا گريستند\r\nپروانه‌وار گِرد خيام تو كودكان * چون شمع سوختند و سراپا گريستند \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n شد عرش و فرش لجّهء خون از هجوم اشك * در ماتم تو خيل ملك تا گريستند\r\nتنها نشد به سوك تو اسلام داغدار * بر ماتم تو راهب و ترسا گريستند\r\nآن كس كه در عزاى تو گريان نشد ، كه بود ؟ * چشمش چو چشم من گهر افشان نشد ، كه بود ؟ « 1 » \r\n\r\nبندهشتم\r\n من كيستم ؟ فروغ سپهر امامتم * نور خدا و معنى سرّ ولايتم\r\nهر جا كه عشق جلوه كند ، حسن يوسفم * هر جا عفاف پرده كشد ، راز خلوتم\r\nدر بارگاه قدس نبرده‌ست هيچ‌كس * حتّى فرشته ره به حريم جلالتم\r\nاز جلوهء عفاف به گردون نديده است * حتى ستاره پرتوى از رنگ عفّتم\r\nخوارم مبين يزيد به بزمت از آنكه هست * ذرات كاينات گواه اصالتم\r\nمن زينبم ، سلالهء زهراى اطهرم * دخت امام و ، زادهء پاك پيمبرم « 2 » \r\nهر بند از اين تركيب‌بند عاشورايى در شش بيت سامان يافته و جمعا داراى 72 بيت مىباشد .\r\n\r\n25 . جودى ، عبد الجواد\r\nنامش عبد الجواد متخلّص به « جودى » از مردم « عنبران » - سه فرسخى مشهد - است . . . . به طورى كه در ديباچهء چاپ دوم كتاب « جودى » كه در سال 1303 قمرى در مشهد به طبع رسيده ، نوشته‌اند : نخستين بار ديوان « جودى » به امر ناصر الدين شاه چاپ شد ، ميرزا سعيد خان وزير معروف امور خارجه كه آن وقت نيابت توليت آستان قدس را داشته در چاپخانهء سنگى متعلّق به آستان قدس چاپ كرده است و گويا اولين كتابى بوده كه در آن چاپخانه طبع شده است و آن به خطّ « ميرزا شفيع اعتماد التوليه » در سال 1299 قمرى بوده است . بارى « جودى » در سال 1301 قمرى درگذشته و در اتاقى از صحن نو ، كنار مقبرهء شيخ بهايى مدفون گرديده و اختر طوسى قطعه‌اى در رثاى وى سروده كه اين مصراع : « كند حسين بروز جزا\r\n\r\n\r\n","description":"","footnote":"\r\n( 1 ) . مجموعه شعر ( ديدار ) ، جواهرى وجدى ، ص 128 .\r\n( 2 ) . همان ، ص 129 .\r\n","page_name":" 564 ","page_number":564},
  {"content":"\r\n\r\nشفاعت جودى » مادّه تاريخ آن است . . . . « 1 » دكان قنادى « جودى » نزديك سه راه بازار سرشور مشهد بوده و تا آخر عمر از همين مَمَر ، امرار معاش مىكرده و با آنكه سواد خواندن و نوشتن درستى نداشته ، طبعش روان ، شعرش نيكو و ارادتش به آل الله زبانزد خاص و عام بوده است و در عين حال شاعرى بوده بذله‌گو و نكته‌سنج و ديوان مراثى او بالغ بر سه هزار بيت مىشود كه بارها به چاپ رسيده است . « 2 »\r\nاز اوست :\r\n\r\nداغ پسر\r\n داغى كه حسين از غم اكبر به جگر داشت * جز خالق اكبر ز دل او كه خبر داشت ؟\r\nتا آن دم آخر كه بريدند سرش را * او ديدهء حسرت به سوى نعش پسر داشت\r\nمىسوخت خود از تشنگى و ، تا دم مردن * از سوز لب خشك پسر ديدهء تر داشت\r\nمجنون شدى و سر به بيابان بنهادى * ليلاى جگر خون گر ازين قصّه خبر داشت \r\n\r\nداشتن سر عجب است !\r\n عاشقان را سر شوريده به پيكر عجب است * دادن سر نه عجب ، داشتن سر عجب است !\r\nاوفتد گر دلش از ديده به دامن نه عجب * دل به برداشتن و دورى دلبر عجب است\r\nتيغ بارد اگر آنجا كه بود جلوهء دوست * تن ندادن ز وفا در دم خنجر عجب است\r\nتشنه‌لب ، جان به لب آب سپردن سهل است * تشنهء وصل كند ياد ز كوثر عجب است\r\nتنِ بىسر عجبى نيست گر افتد روى خاك * سرِ سرباز ره عشق به پيكر عجب است \r\n\r\nچون شود امشب ؟ !\r\n بس بانگ غم و ناله به گردون شود امشب * گردون عجبى نيست كه وارون شود امشب\r\nلرزد فلك از ماتم و گريد مَلك از غم * در حيرتم اوضاع فلك چون شود امشب ؟ !\r\nاز خوف شبيخون زدن لشكر دشمن * در خيمه دلِ اهل حرم خون شود امشب\r\nدر دشت بلا از اثر كشتن اكبر * ليلا عجبى نيست كه مجنون شود امشب \r\n\r\n\r\n","description":"","footnote":"\r\n( 1 ) . صد سال شعر خراسان ، ص 190 تا 192 .\r\n( 2 ) . همان ، ص 190 .\r\n","page_name":" 565 ","page_number":565},
  {"content":"\r\n\r\n\r\n26 . جهان‌آرايى ، جواد ( جهان‌آرا )\r\n« جواد جهان‌آرايى در سال 1334 هجرى شمسى در يك خانوادهء مذهبى در كاشان به دنيا آمد .\r\nپدرش مرحوم حاج حيدر على فردى مؤمن و باتقوا بود و به شغل رنگرزى و قالىبافى اشتغال داشت . . . جهان‌آرايى تحصيلات ابتدايى را در دبستان ملى خيام ( مدرس ) به انجام رسانيد و دورهء دبيرستان را تا سوم متوسطه ادامه داد و پس از آن به هنرستان نسّاجى كاشان رفت و ديپلم خود را از آنجا اخذ كرد و در سال 1352 به تهران رهسپار شد و به تحصيل ادامه داد و تا اخذ فوق ديپلم پيش رفت و پس از انجام خدمت سربازى به استخدام كارخانهء كاشى اصفهان درآمد و تا سال 1360 در همين شغل باقى بود . آن‌گاه به زادگاهش بازگشت و به شغل آزاد روى آورد » . « 1 »\r\nجهان‌آرايى مردى است كريم الطّبع و شاعرى است نكته‌ياب و نكته‌سنج و در ميان اعضاى انجمن‌هاى ادبى كاشان منزلت خاصّى دارد و در انواع قالب‌هاى شعر فارسى طبع‌آزمايى مىكند ولى طبعا شاعرى است غزلسرا . طبعش روان و ساختار شعرىاش محكم و استوار است . ازوست :\r\n\r\nبرادر ! آب\r\n آن‌كه را بود مهر مادر ، آب * ديده مىدوخت تشنه‌لب بر آب\r\nكربلا بود و جنگ و هُرم عطش * داشت آنجا بهاى گوهر ، آب\r\nچنگ مىزد ( رباب ) بر دل ريش * كه : خدا ! كى رسد به اصغر آب ؟\r\nمانده حيران درين ميان چه كند ؟ * از كجا مىشود ميسّر آب ؟\r\nبرد او را پدر به عرصهء رزم * تا دهد جاى شير مادر ، آب\r\nوه كه سيراب شد ز جرعهء تير * نرسيد آه بر لبش گر آب\r\nديد تا كودكان تشنه ، حسين * گفت از سوز جان : برادر ! آب\r\nاى بهين آبيار گلشن عشق * بهر اين غنچه‌ها بياور آب\r\nرفت آن مير عشق سوى فرات * تا كه بنهاد پاى جان بر آب \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 2 ، ص 1020 .\r\n","page_name":" 566 ","page_number":566},
  {"content":"\r\n\r\n كفى از آب برگرفت و ، شگفت * ديد تصوير كودكان در آب\r\nتشنه‌لب بود و لب بر آب نزد * تا بنوشد ز حوض كوثر آب\r\nخواست تا نوشد از فرات ، امّا * بر دلش زد شرر چو آذر ، آب\r\nمشك را پر ز آب كرد و شتافت * تا دهد باغ را سراسر آب\r\nتيرها سوى او روانه شدند * گاه در چشم رفت و گه در آب !\r\nتا تهى ، مشك شد ز آب افسوس * گشت از شرم ، پور حيدر ، آب « 1 » \r\n\r\n27 . چايچيان ، حبيب ( حسان )\r\nسال تولدش 1302 ، زادگاهش تبريز و تخلص شعرىاش « حسان » است . وى در خانواده‌اى مذهبى پرورش يافت و تحصيلات دوره متوسطه خود را در « مدرسهء ايران و آلمان » به پايان برد و به استخدام بانك ملى درآمد و پس از سال‌ها خدمت ، بازنشسته شد .\r\n« حسان » از چهره‌هاى مطرح و نام‌آشناى محافل و هيأت‌هاى مذهبى است و از پيشكسوتان شعر آيينى به شمار مىرود و از آثار مناقبى و ماتمى او استقبال مىشود . آثار منثور و منظوم فراوانى دارد كه براى نمونه مىتوان از : گلهاى پرپر ، خزان گلريز ، باغستان عشق ، سايه‌هاى غم ، اى اشكها بريزيد ، خلوتگاه راز ، بنال اى نى ! ، زينب بانوى قهرمان كربلا ( ترجمه ) ، اللّه اكبر نداى برتر ، فاطمة الزّهرا ( س ) ( تقريرات مرحوم علّامه امينى ) و چهل حديث جالب از على بن ابيطالب ( ع ) نام برد . از آثار اوست :\r\n\r\nبلاگردان تو ( زبان حال حضرت ابو الفضل ( ع ) در شب عاشورا )\r\n دوست دارم شمع باشم تا كه خود تنها بسوزم * بر سر بالينت امشب از غم فردا بسوزم\r\nدوست دارم هاله باشم تا ببوسم روى ماهت * يا شوم پروانه ، از شوق تو بىپروا بسوزم\r\nدوست دارم ماه باشم ، تا سحر بيدار باشم * تا چو مشعل بر سر راهت درين صحرا بسوزم\r\nدوست دارم سايه باشم تا در آغوشم بخوابى * چشم دوزم بر جمالت ، ز آن رخ گيرا بسوزم\r\nدوست دارم لاله باشم بر سر راهت نشينم * تا نهى پا بر سرم ، وز شوق سر تا پا بسوزم \r\n\r\n\r\n","description":"","footnote":"\r\n( 1 ) . گريهء اشك ، ص 208 و 209 .\r\n","page_name":" 567 ","page_number":567},
  {"content":"\r\n\r\n دوست دارم خال باشم بر رخ مهر آفرينت * از لبت آتش بگيرم تا جهانى را بسوزم\r\nدوست دارم خار باشم دامن وصلت بگيرم * تا ز مهر آتشينت اى گل زهرا بسوزم\r\nدوست دارم ژاله باشم من به خاك پايت افتم * تا چو گل شاداب باشى و من از گرما بسوزم\r\nدوست دارم خادمت باشم ، كنم دربانىات را * دل نهم در بوتهء عشقت شها ، يك جا بسوزم\r\nدوست دارم اشك ريزم تا مگر از اشك چشمم * تو شوى سيراب و من خود جاى آن لبها بسوزم\r\nدوست دارم كام عطشان تو را سيراب سازم * گرچه خود از تشنه‌كامى بر لب دريا بسوزم\r\nدوست دارم دستم افتد تا مگر دستم بگيرى * لحظه‌اى پيشم نشينى تا سپندآسا بسوزم\r\nدوست دارم در دلم افزون شود مهرش « حسانا » ! * تا ز داغ حسرت آن تشنهْ لب سقا ، بسوزم \r\n\r\n28 . حاجتيان فومنى ، على\r\nزادگاهش تهران ، اقامتگاهش شهر رى و متولّد 1351 است . در رشتهء زبان و ادبيات فارسى تحصيل كرده و در كانون پرورش فكرى كودكان كار مىكند . حضور صميمى او در شبهاى شعر عاشوراى شيراز حاكى از ارادت بىشايبهء وى به سالار شهيدان و شهداى كربلاست .\r\nرگه‌هاى عاطفى و درون مايه‌هاى شعر عاشورايى او سرشار از تصاوير زيبا و مفاهيم دوست داشتنى است . از اوست :\r\n\r\nعصر عاشورا\r\n به غير دشت كه از لاله‌ها گل افشان‌ست * خرابه‌هاى جهان درهم و پريشان‌ست\r\nبه پاست آتش و ، پرپر كنند گلها را * كه گل رسيده و فصل گلابگيران‌ست\r\nگرفته‌اند گلاب و ، هنوز در جانها * شميم معرفت عاشقانه پنهان‌ست\r\nز داغ اوست كه پشت جهان كمانى شد * ز داغ اوست اگر ابرْ خيسِ باران‌ست\r\nبه پيش آمد در ظهر قحطىِ انسان * به پيش آمد مردى كه فخر انسان‌ست\r\nبه پيش آمد و ، برداشت مشك خالى را * به خويش گفت كه : سقّا ، اميد طفلان‌ست\r\nدو بال ماه شكست و عطش فرو ننشست * عطش كه در تپش حسرتى نمايان‌ست\r\nفرات ، موج‌زنان ، روىْزرد ، شرم‌آگين * از اينكه بوسه نزد بر لبش ، پشيمان‌ست \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nدر سوگ قمر بنى هاشم ( ع )\r\n شط ، رنج دارد به جانش ، مىپيچد و درد دارد * در پيچش دردناكش ، چشمى به آن مرد دارد\r\nمردى كه بر دوش مهرش مشك عطش تاب مىخورد * مردى كه با تشنگىها آهنگِ آورد دارد\r\nاز شدت زخم خوردن زردست روى دلاور * حجّت تمام‌ست بر رود تا چهره را زرد دارد\r\nخورشيد ! رخ را بپوشان ، رخت عزا را به تن كن * دنيا مگر از همين دست چندين جوانمرد دارد ؟ ! \r\n\r\nاربعين\r\n چهل روز و چهل شب داغها تكثير خواهد شد * سپس آيات سرخ نينوا تفسير خواهد شد\r\nچهل منزل اسارت ، بيكسى ، تحقير و توهين آه ! * اگر لب واكند ، اين فتنه بىتأثير خواهد شد\r\nدو دستى كه سر خورشيد را بر نيزه مىكارد * ميان آسمانها تا ابد تكفير خواهد شد\r\nچهل منزل غُل و زنجير ، زينب را چه مىدانى ؟ ! * كه با اين داغ ، ذرهْ ذرهْ ذره پير خواهد شد\r\nجهان در التهاب خطبه‌هاى حيدرآهنگش * به يك جام از شراب كوثر آنك سير خواهد شد\r\nزمين در گير و دار وحشت و ظلمت نمىماند * و روزى خوابهاى آسمان تعبير خواهد شد\r\nمىآيد تكسوارى منتقم ، آن وقت آهنها * به يُمن گردش چشمان او شمشير خواهد شد \r\n\r\nرباعى\r\n وقتى كه همه به ننگ عادت كردند * در پيلهء عافيت اقامت كردند\r\nاز صفحهء كربلا ملايك آن روز * هفتاد و دو آيه را تلاوت كردند \r\n\r\n29 . حسينجانى ، ابو القاسم\r\nوى از شعراى نام‌آشناى معاصر است . به سال 1328 در بندر انزلى به دنيا آمد و پس از طى دوره‌هاى مختلف تحصيلى ، سرانجام به دريافت مدرك كارشناسى ارشد در رشتهء مهندسى برق نايل آمد .\r\nوى كار سرودن شعر را از دورهء دبيرستان آغاز كرد و با حضور در انجمن‌هاى ادبى ، استعدادهاى ذاتى خود را شكوفا كرد .\r\nآثار وى اعمّ از قطعه‌هاى ادبى و شعر در مطبوعات كشور به چاپ مىرسد . نگاه تازه‌اى كه او به مقوله‌هاى ذوقى ، عاطفى و اجتماعى دارد ، آثار او را از طراوت و شادابى سرشار كرده است .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nبىمرگ مثل صنوبر ، مقدمه‌اى بر شيطان ، اگر شهادت نبود ، حسين ( ع ) احياگر آدم ، در اقليم خويش ، چفيه‌هاى چاك چاك ، از آثار اويند .\r\nحسينجانى در انواع شعر آيينى خصوصا شعر عاشورا تجربه‌هاى موفقى دارد . ازوست :\r\n\r\nبيا تا برويم\r\n جاده و اسب مهياست ، بيا تا برويم * كربلا ، منتظر ماست ، بيا تا برويم\r\nايستاده‌ست به تفسير قيامت زينب * آن سوى واقعه پيداست ، بيا تا برويم\r\nخاك در خون خدا مىشكفد ، مىبالد * آسمان ، غرق تماشاست بيا تا برويم\r\nتيغ در معركه مىافتد و برمىخيزد * رقص شمشير چه زيباست ! بيا تا برويم\r\nاز سراشيبى ترديد اگر برگرديم * عرش ، زير قدم ماست بيا تا برويم\r\nدست عباس به خونخواهى آب آمده است * آتش معركه بر پاست ، بيا تا برويم\r\nزِره از موج بپوشيم و ، ردا از توفان * راه ما از دل درياست ، بيا تا برويم\r\nكاش ! اى كاش كه دنياى عطش مىفهميد * آب ، مهريّهء زهراست بيا تا برويم\r\nچيزى از راه نمانده‌ست ، چرا برگرديم ؟ ! * آخر راه ، همين جاست بيا تا برويم\r\nفرصتى باشد اگر باز در اين آمد و رفت * تا همين امشب و فرداست ، بيا تا برويم \r\n\r\n30 . حسينى ، سيد حسن\r\nدر سال 1335 در تهران به دنيا آمد و به سال 1383 در 48 سالگى درگذشت . وى تحصيلات خود را در زادگاهش به پايان برد و به مدرك دكترا در رشته زبان و ادبيات فارسى دست يافت . از وى تاكنون آثار ارزشمندى در دو زمينه نثر و نظم منتشر شده كه از آن جمله است :\r\n« همصدا با حلق اسماعيل » ، « براده‌ها » ، « گنجشك و جبرئيل » ، « بيدل ، سپهرى و سبك هندى » و چند ترجمه از عربى به فارسى . دكتر سيد حسن حسينى ضمن تدريس در دانشگاه به كار تحقيق و ترجمه مىپرداخت . وى از چهره‌هاى نام‌آشنا و مطرح در شعر معاصر است و در شعر عاشورايى زمانهء ما تأثيرگذار .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nطنطنهء حماسه‌گونه ، فضاى سرشار از عاطفه و تصوير ، انديشهء ژرف و غناى محتوايى ، سروده‌هاى سپيد عاشورايى او را امتياز خاصى بخشيده و از آثار ديگر او ممتاز كرده است .\r\nاز اوست :\r\n\r\nسفرنامهء خيزران ( 2 )\r\nپرچينى از صدف ناب ديوارى از سپيده آن سوى ديوار - از مكّه تا مدينه - آهنگ دلنشين قافله مىآمد بانگ دراى قافله :\r\nهيهاى جبرئيل در انتهاى راه رحلى شكسته بود از لحن سوگوارش خون مُبينِ حنجره‌اى تازه مىچكيد آن رحل خون‌چكان گويا به شكل خاتم انگشت وحى . . .\r\nنايم بريده باد ! تا بامداد حشر - هنگام نشر تازهء اين داغ بندْ بند - اندوهِ خيزرانى من بىكرانه باد ! « حديث متواتر باران » سلسلهء اين صدا\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nتكرار اين تبلور روشن در طنين كدام حنجره تاريخى شد ؟\r\n* * * تنِ رود در برهوت بسترى بود طبيب سنّتىِ ابر نبض زمين را به بازى تازه‌اى نمىگرفت و تراخم تبخير چشم اقيانوسها را از تباهى مىانباشت كسى به تفسير كوير برنمىخاست تقصير از كدام گلو بود ؟\r\nوقتى كنار شريعهء پولاد - خطاب تاريخ - گلويى تازه‌تر مىشد و خيمه‌گاهى بلند در حريق دامنه‌دار سكوت به غارت مىرفت . . .\r\n* * *\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nسلسلهء اين صدا به كجا مىرسد سلسلهء اين تكاور فرياد - كه در وسعتى شگفت - حديث يال باران را بر گردهء باغ متواتر كرد . . .\r\nسلسلهء اين صدا به كجا مىرسد ؟\r\n* * * اى شطّ شرحهْ شرحه تمام دريا از توست و تو از تماميت دريايى !\r\n\r\nخونبها\r\nاز اين‌گونه مىگذريد با لبانى در شُرُف لبخند :\r\nبراقى سرخ با برگستوان فاخرى از خون و بادى ملايم رو به دروازه‌هاى عروج :\r\nخروج از خويش و دست ردى به سينهء تشويش . . .\r\nبا من بگوييد\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nتكليف لفظ ناتوان « حماسه » غير از سكوت در قبال ملكوت نام شما چيست ؟\r\nامّا من دل به شما سپرده‌ام به آفتابى كه از خاكتان برگرفت و به صولت صدايى صاف كه پيشانى شما را در جبهه‌ها طواف كرد دل به شما سپرده‌ام به آفتابى كه از خاكتان برگرفت و به غزلى ازلى كه به جانتان جلاى جاودانه عطا كرد * * *\r\nدريا كرانهْ كرانه ميزبان شماست و آسمان خونبهاى لبخندى كه مرگ از لبانتان چيد !\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\n31 . خسرونژاد ، سيد محمد ( خسرو )\r\nسيد محمد خسرونژاد فرزند سيد عبد الله و تخلص شعرىاش ( خسرو ) ، در سال 1311 در شهر مقدس مشهد و در خانواده‌اى مذهبى به دنيا آمد . تحصيلات ابتدايى را در زادگاهش به پايان برد و سپس به پيشه نجّارى روى آورد و از فرصت‌هايى كه در خلال كار روزانه پيش آمد استفاده كرد و دورهء متوسطه را نيز گذرانيد و به اخذ ديپلم ادبى نايل آمد و در هنرستان مشغول به كار شد و تا پايان عمر به خدمت خود در اين نهاد فرهنگى ادامه داد . « 1 »\r\nخسرو به خاطر علاقهء وافر به خاندان رسالت ، از طبع روان خود در ستايش و مراثى آل الله سود مىجست و از چهره‌هاى مطرح شعر آيينى در استان خراسان به شمار مىآمد .\r\nوى سرانجام به سال 1379 در 68 سالگى دعوت حق را لبيك گفت « 2 » و در جوار رحمت حضرت ثامن الائمّه على بن موسى الرضا ( ع ) آرميد . شاعرى بود اهل مطالعه با طبعى وقّاد و ذهنى جستجوگر و با منش مردمى . خدايش بيامرزاد !\r\n« چراغ لاله » و « لالهء عشق » عناوين دو مجموعهء شعرى است كه بارها تجديد چاپ شده است . از اوست :\r\n\r\nشهيد عشق\r\n اى كشته‌اى كه نام تو جاويد زنده است * از همت تو ، مكتب توحيد زنده است\r\nجانم فداى جان تو اى آنكه در جهان * دين نبى ز سعى تو جاويد زنده است\r\nخورشيد آسمان حياتى تو يا حسين * بر هر دلى كه مهر تو تابيد ، زنده است\r\nرمز بقاى آب بقايى كه تا ابد * آنكو شهيد عشق تو گرديد ، زنده است\r\nهركس كه از ولاى تو شد دور ، مرده است * آن كس كه آستان تو بوسيد ، زنده است\r\nاز ما مگير سايهء مهرت كه ذى حيات * هر جا بود ، ز پرتو خورشيد زنده است\r\nگر نيك و گر بدم به تو هستم اميدوار * زيرا بشر هميشه به امّيد زنده است\r\n( خسرو ) به شوق تربت پاكت چنين سرود * اى كشته‌اى كه نام تو جاويد زنده است « 3 » \r\n\r\n\r\n","description":"","footnote":"\r\n( 1 ) . تذكره سخنوران نامى معاصر ، ج 2 ، ص 1279 .\r\n( 2 ) . فرهنگ كتابشناسى شعر شاعران ، مهدى غفورى ساداتيه ، ج 1 ، ص 364 .\r\n( 3 ) . چراغ لاله يا ديوان خسرو ، سيد محمد خسرونژاد ، ص 57 .\r\n","page_name":" 575 ","page_number":575},
  {"content":"\r\n\r\n\r\nتوبهء حُر\r\n نادم و دلخسته و زار و پريشان آمدم * يا حسين از كرده‌هاى خود پشيمان آمدم\r\nتا كنى بر من ترحّم اى عزيز فاطمه * در حضور حضرتت با چشم گريان آمدم\r\nدردمندم ، اى مرا خاك درت كُحل بصر * بر درِ دار الشّفايت بهر درمان آمدم\r\nاين خطاكار پشيمان را مران از درگهت * چون كه با امّيد عفو و لطف و احسان آمدم\r\nيا بُكش اى حكم تو حكم خدا ، يا عفو كن * چون به درگاهت به امّيد فراوان آمدم\r\nميهمانم كن به يك لبخندِ بخشش اى كريم * گر درين مهمان‌سرا ناخوانده مهمان آمدم\r\nخارم و ، در گلشن قدس تو رو آورده‌ام * مورم و ، بر درگه جود سليمان آمدم\r\nسدِّ راهت گرچه من اول شدم از گمرهى * حاليا با شرمسارى بهر جبران آمدم\r\nگرچه آزردم دل اهل حريمت را ، كنون * تا بسازم جان خود بهر تو قربان ، آمدم\r\nبنده‌ام ، حرِّ پشيمانم ، تويى مولاى من * حكم فرما ، كز پىِ اجراى فرمان آمدم\r\nتا بريزم خون خود را در ره دين خدا * تا كنم جان را فدا در راه جانان ، آمدم\r\nكمترم از قطره خسرو ! رو به دريا كرده‌ام * ذره‌ام ، در پيشگاه مهر تابان آمدم « 1 » \r\n\r\n32 . خوش عمل ، عباس\r\nدر سال 1337 در شهر كاشان به دنيا آمد و پس از پايان تحصيلات دورهء ابتدايى و متوسطه ، در سال 1360 به استخدام مؤسسه اطلاعات درآمد و در قسمت ويرايش مجلّه جوانان همان مؤسسه به كار مشغول شد .\r\nخوش عمل از چهره‌هاى نام‌آشناى شعر آيينى معاصر است . وى از چهارده سالگى به سرودن شعر پرداخته و با حضور در محافل ادبى كاشان از محضر شعراى بزرگ آن سامان : شادروان مصطفى فيضى ، حاج عباس حداد و على شريف بهره برده است . چندى نيز با نام مستعار « شاطر حسين » با هفته‌نامهء « گل آقا » همكارى داشته و در زمينهء طنزپردازى تجربه‌هاى موفقى كسب كرده است . « 2 »\r\n\r\n\r\n","description":"","footnote":"\r\n( 1 ) . همان ، ص 64 .\r\n( 2 ) . سخنوران نامى معاصر ، ج 2 ، ص 1307 و 1308 .\r\n","page_name":" 576 ","page_number":576},
  {"content":"\r\n\r\n« در پگاه ترنّم » و « گدازه‌هاى دل » عناوين دو مجموعهء شعرى اين شاعر دردآشناست .\r\nازوست :\r\n\r\nدر غم آل عبا ( ع )\r\n چندان كه ديده در غم آل عبا گريست * يا خون دل به دامن ما كرد يا گريست\r\nدل ، مبتلاى آتش غم گشت تا كه سوخت * شد ديده بىفروغ ، ز اندوه تا گريست\r\nگه سينه در رثاى نبى ناله كرد زار * گه ديده در عزاى حسن ، گه رضا گريست\r\nاز داغ سينه‌سوز حبيبان كردگار * خيل ملك به بارگه كبريا گريست\r\nحوّا كنار مريم و هاجر ، به سينه كوفت * آسيّه با خديجه و خير النّسا گريست\r\nتنها نه جنّ و انس ، پريشان گريستند * روح الامين به عرش ازين ماجرا گريست\r\nبيگانه زين مصيبت عظمىست بيقرار * آنجا كه با تمام وجود آشنا گريست\r\nآرى خزان گلشن آل رسول شد * چون ابر نوبهار اگر چشمها گريست « 1 » \r\n\r\nظهر عاشورا\r\n ظهر عاشورا حسين بن على ياور نداشت * ياورى ديگر از آن ياران نام‌آور نداشت\r\nبهر جانبازى ، نشان از قاسم و جعفر نبود * خسرو دين ، عون و عباس و على اكبر نداشت\r\nبانگِ هَلْ مِن ناصرش را هيچ‌كس پاسخ نگفت * ناصر دين پيمبر ، ناصرى ديگر نداشت\r\nبا دلى سرشار غم قنداقهء اصغر گرفت * سبط احمد ، ياورى غير على اصغر نداشت\r\nتا فدا سازد به راه دوست در ميدان عشق * هديه‌اى از كودك شش ماهه قابل‌تر نداشت\r\nجان فداى پادشاه خطّهء مردانگى * جانب ميدان روان مىشد ولى لشكر نداشت\r\nكوفيان بردند هنگام شهادت از تنش * گرچه غير از كهنه پيراهن كفن در بر نداشت\r\nاز قفا تا بوسه‌گاه پاك احمد را دريد * شرم گويى خنجر از پيغمبر و حنجر نداشت\r\nخون ، دل زهراى اطهر زين مصيبت شد كه ديد * دست فرزندش به تن انگشت و انگشتر نداشت\r\n( خوش عمل ) ! چشم شفاعت روز محشر از حسين * گو ندارد آنكه گامى در ره او بر نداشت « 2 » \r\n\r\n\r\n","description":"","footnote":"\r\n( 1 ) . گدازه‌هاى دل ، عباس خوش عمل ، ص 40 .\r\n( 2 ) . همان ، ص 49 و 50 .\r\n","page_name":" 577 ","page_number":577},
  {"content":"\r\n\r\n\r\n33 . دولتيان ، على\r\nوى به سال 1334 در سمنان به دنيا آمد و پس از اتمام تحصيلات دورهء متوسطه ، مدرك كارشناسى خود را در رشتهء فرهنگ اسلامى از دانشگاه فردوسى مشهد گرفت . دولتيان در استخدام وزارت آموزش و پرورش است و در حال حاضر دبير انجمن شعر و ادب اداره كل فرهنگ و ارشاد اسلامى استان سمنان ، عضو كانون شاعران و نويسندگان سازمان آموزش و پرورش استان و مسئول كانون شاعران شهرستان سمنان است و آثار قلمى او سالها است كه در روزنامه‌ها و مجلّات به چاپ مىرسد .\r\n\r\nچلچراغ\r\n كشيده‌ام طناب را ، دوباره آه مىكشم * و آب ديدهء على ز عمق چاه مىكشم\r\nفرات گم نمىشود ميان چشمه‌هاى عشق * به چاه نقب مىزنم ، شبانه راه مىكشم\r\nشكاف كعبه ، قبلهء نماز نينوا بود * كنار آن ، مناره و دو بارگاه مىكشم\r\nاذان ظهر كربلا به صبح كوفه گفته شد * نگو چرا ستاره را بدون ماه مىكشم ؟\r\nتمام اين ستاره‌ها از آسمان كوثرند * نگو نگو كه راه را من اشتباه مىكشم\r\nشعاع نور سبزشان به شهر ما رسيده است * چه چلچراغ روشنى شب سياه مىكشم\r\nدوباره مرد خيبرى اذان صبح گفته است * بخواب اى برادرم ! نگو كه آه مىكشم \r\n\r\nدريا\r\n كدام واژه تو را وصف مىكند ؟ دريا ! * كه پاى آن دل و جان را فدا كنم يك جا\r\nكوير را به نگاهى تو زنده مىسازى * هزار معجزه دارى ، نگويمت عيسى ؟\r\nسبدْ سبد گل ارديبهشت آوردى * در ابتداى خزان غنچه مىكنى حتّى\r\nتمام چلچله‌ها يك صدا تو را خواندند * تو را به نام بلندت ، سپيدهء يلدا !\r\nهميشه در دل ما جاودانه مىمانى * بهار سبزتر از تو نمىشود پيدا\r\nبگو : براى چه گلهاى عشق پژمردند ؟ * بخوان سرود محرّم به ياد عاشورا \r\n\r\n34 . دِه‌بزرگى ، احد\r\nدر سال 1328 در شيراز و در خانواده‌اى شيفتهء اهل بيت عصمت و طهارت ( ع ) به دنيا آمد .\r\nتحصيلات او در حدّ علوم قديمه است ، اما هيچ گاه از مطالعه آثار ادبى باز نمانده است . هنوز\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nشش يا هفت ساله بود كه در پاى طبقى كه طبق سنّت عزادارى در ايام محرم ساخته و پرداخته بودند ، اين دم عاشورايى را سرود :\r\n گهواره خالى ، قنداقه خونين * لايى لايى از سفر برگشته رودم \r\nدر سالهاى سياه ستمشاهى ، انجمن ادبى حافظ را تشكيل داد كه پس از پيروزى انقلاب با عنوان « انجمن ادبى شاعران انقلاب اسلامى » با فعّاليتى به مراتب گسترده‌تر به حيات ادبى خود ادامه داده است .\r\nوى عضو كانون شعرا و نويسندگان ، مسئول و داور واحد شعر آموزش و پرورش است و در برنامه‌هاى سراسرى شركت فعال دارد . آثارى كه تا كنون از او به چاپ رسيده عبارتند از :\r\nنماز سرخ خون ( سال 1359 ) ، از كربلا تا كربلا ( سال 1364 ) ، در آيينهء شقايق ( سال 1367 ) ، روايت نور ( سال 1368 ) ، قصّه گرگ و آهو ( سال 1369 ) ، نىنواى نينوا ، پنجرهء نور ( سال 1370 ) ، آيات سبز در سه جلد ( سال 1365 ) ، سرود سحر ، خطبهء خون ( سال 1373 ) ، آرزوى كربلا ( سال 1374 ) ، لحظه‌هاى رنگين ( سال 1374 ) ، كشتى زيباى نجات ( سال 1374 ) ، مرغ سحر ( سال 1375 ) . « 1 » تلاش بىوقفهء او در گسترش دامنهء شعر عاشورا ستودنى است .\r\n\r\nگل\r\n به صحراى سحر غارتگر گل * چو شد فرمانرواى كشور گل\r\nسياهى بست راه روشنايى * برآمد زاغ شب بر منبر گل\r\nخزان بر باد سركش داد فرمان * كه از پيكر جدا سازد سر گل\r\nز كينه بهر قتل سرخ گلها * كمر بربست خصم ابْتَرِ گل\r\nغمى سنگين و مبهم موج مىزد * به فصل سرد شب در منظر گل\r\nنَفَس در ناى ، بلبل شد گلوگير * نمىگرديد گِردِ محور گل\r\nز وحشت در چمن پروانه ديگر * چو شد آشفته روى احمر گل\r\nز بس جادوگرى سر زد ز خُفّاش * پريد از ذهن بلبل ، باور گل\r\nچو شد محكوم ، قانون الهى * چو شد محصور ، دينِ داورِ گل \r\n\r\n\r\n","description":"","footnote":"\r\n( 1 ) . برگرفته از نوشتهء آقاى منوچهر مظفّريان .\r\n","page_name":" 579 ","page_number":579},
  {"content":"\r\n\r\n پِى دفع شب بيداد برخاست * امام شب‌شكن از خاور گل\r\nبه عزم كشت بذر سرخ لاله * قدم در دشت دل زد سَروَرِ گل\r\nچنان گل گل به گلى روييد از گل * كه‌گويى گشت برپا محشر گل\r\nچو نرگس در رواق صحن گردون * زرافشان شد عروس زرگر گل\r\nبه وجد آورد هوش مرغ جان را * طنين نغمهء رامشگر گل\r\nگرفت از چهره بلقيس غنچه * سليمان سبا شب ، معجر گل\r\nچو ابراهيم آذر بلبل مست * غزلخوان شد ميان مُجمَر گل\r\nعلم بر دوش با ذكر هُوَ العشق * قيامت كرد پير لشكر گل\r\nبه حكم عشق اسماعيل دل را * به مسلخ كرد راهى هاجر گل\r\nز پشت ابر خيمه همچو خورشيد * عيان شد روى شِبل حيدر گل\r\nز نو شق القمر تكرار گرديد * چو مُنشَق گشت فرق اكبر گل\r\nتن صد چاك قاسم زير شمشير * ورق مىخورد همچون دفتر گل\r\nچو نخل از تيشه بيداد افتاد * كنار عَلقَمِه آب‌آور گل\r\nبه دشت داغ جانسوز شقايق * فسرد از تشنه‌كامى ، دختر گل\r\nبِناگه بوسه زد تير سه شعبه * به حلق غنچهء سيسمبر گل\r\nبه روى شاخه سبز ولايت * فَلَق سر زد ز حلق اصغر گل\r\nبه جاى آنكه گِريَد ، با تبسّم * چو بلبل بُرد سر ، زير پر گل\r\nز ياقوت مذاب چشم ساقى * لبالب گشت از خون ساغر گل\r\nميان گيرودار خنجر و خون * شكوفا شد لب جانپرور گل\r\nكه‌اى نامردم بيداد پيشه * حسينم ! من عزيز داور گل\r\nمنم خورشيد بزم آفرينش * منم در رگ رگ گل ، جوهر گل\r\nمنم آزاد مرد ملك هستى * منم قانونگذار كشور گل\r\nمنم ويرانگر كاخ ستمگر * منم روح عدالت گستر گل\r\nبه گوش چرخ چون خورشيد پيچيد * پيام تابناكِ آخر گل\r\nكه گل هرگز نبندد با خزان عهد * خزان هرگز نگردد ياور گل \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n نشايد كرد بيعت با شب‌انديش * نشايد شد مطيعِ كافر گل\r\nبه گلشن پيش خار هرزه هرگز * نگردد خم سَرِ مِهر افسر گل\r\nنبندد عهد با آتش سرشتان * رَوَد بر باد اگر خاكستر گل\r\nبِناگه چرخِ چرخ از چرخش افتاد * جهان شد سرخ ، در چشم تَرِ گل\r\nنماز عاشقى را بست قامت * سَرِ سجادهء خون رهبر گل\r\nفرو پيچيد از طوفان وحشت * غبارى قيرگون در سنگر گل\r\nغروب غربت گُل بود و بلبل * شب بيداد و فصل پَرپَر گل\r\nزِرِه از لالهء دل كرد بر تن * به دشت داغ ، خون برزيگر گل\r\nچنان خورشيد بال و پر درآورد * به زير تير و خنجر ، پيكر گل\r\nز بس زوبين فرو باريد گردون * به خون آغشته شد ، بال و پر گل\r\nز سنگ فتنه چون آئينه صبح * مُشجّر شد تنِ سيمين برِ گل\r\nچو ماهى در ميان قُلزُم خون * شناور شد وجود اطهر گل\r\nز جَذر و مد دريا شد معطر * فضاى عالم از عطر تَرِ گل\r\nزمين سرشار از خون خدا شد * چو خنجر بوسه زد بر حنجر گل\r\nشبى تاريك بود و شب نژادى * بريد انگشت و بُرد انگشتر گل\r\nخزان شد گلشن و باد خزانى * حرير پيرهن بُرد از برِ گل\r\nنهان در شط خون شد مهر و چون ماه * عَلَم شد بر فراز نِى سَرِ گل\r\nاسير عشق جانان همچو بلبل * برون شد داغدار از معبر گل\r\nز دشت عشق تا شام بلا رفت * پى خونخواهى گل ، خواهر گل\r\nالا پروانهء شمعِ شريعت * الا اى پير و پيغمبرِ گل\r\nز نو تاريخ گل تكرار گرديد * شد ايران كربلاى ديگر گل\r\nبه لعل پير پيروز جماران * شكوفا شد پيام رهبر گل\r\nحماسه‌ساز عاشورا به پا خيز * مَهِل بر خاك افتد مِغفَرِ گل\r\nبه ميدان شرف با تير تكبير * بگير از دشمن گل ، كيفر گل\r\nز نو « هيهاتَ مِنّا الذلة » گل كرد * ز خونِ جارىِ روشنگر گل \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n درو كُن خار و خسهاى زمان را * بسيجى ، اى يل رزم‌آور گل\r\nالا رزم‌آفرينِ جبههء نور * بزن بر قلب ظلمت ، خنجر گل\r\nز خون اختران خفته در خاك * زمين شد آسمان و بستر گل\r\nز عزم گل سرشتانِ گل آيين * سراسر دشت دل شد محضر گل\r\n« احَد » با خامهء مژگان رقم زد * سرود سرخ دل در دفتر گل \r\n\r\n35 . رجب زاده ، كريم\r\nوى به سال 1326 ه . ش در لاهيجان به دنيا آمد و تحصيلات ابتدايى و متوسطه را در همان شهر و لنگرود به پايان برد و سپس به تهران عزيمت كرد و با حضور در انجمن‌هاى ادبى به تكميل معلومات ادبى خود پرداخت .\r\nرجب زاده ، هم در سبك كلاسيك و هم شيوهء نيمايى طبع‌آزمايى مىكند و از چهره‌هاى نام‌آشناى معاصر به شمار مىرود .\r\nمجموعه شعرهاى : شرق خون ، آوازخوانى بىزبان ، از زخم زيتون ، قرارمان پاى همين شعر ، و راز غريب ارغوان از آثار منتشر شدهء رجب زاده است . ازوست :\r\n\r\nدر تن‌پوشى از شمشير\r\n به ميدان مىبرم از شوق سربازى ، سرِ خود را * تو هم آماده كن اى عشق ! كم كم خنجر خود را\r\nمرا گر آرزويى هست باور كن به جز اين نيست * كه در تن‌پوشى از شمشير بينم پيكر خود را\r\nهواى پر زدن از عالم خاكى به سر دارم * خوشا روزى كه بينم بىقفس ، بال و پر خود را\r\nز دل تاريكى باد خزان تا پرده بردارم * به روى دست مىگيرم گل نيلوفر خود را\r\nمن از ايمان خود يك ذره حتّى ، برنمىگردم * تلاوت مىكنم در گوش نى هم باور خود را \r\n\r\n36 . رسا ، قاسم\r\n« دكتر قاسم رسا فرزند شيخ محمد حسن ، در سال 1290 هجرى شمسى در تهران قدم به عرصهء حيات گذاشت . ده ساله بود كه به اتفاق خانواده‌اش به مشهد مهاجرت كرد و در اين شهر اقامت گزيد . ازاين‌روى به عنوان شاعر خراسانى شناخته و مشهور گشت . قاسم رسا\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nتحصيلات ابتدايى و متوسطه را در مشهد به پايان رسانيد و چندى نيز به تحصيل علوم ادبيه و عربيه پرداخت و با فنون شعر و رموز آن آشنا گشت . . . رسا در سال 1309 براى ادامه تحصيل به تهران عزيمت كرد و در دانشكده پزشكى به تحصيل پرداخت و در سال 1315 فارغ التحصيل گرديد و نشان اول پزشكى گرفت . از آن پس به استخدام وزارت بهدارى درآمده و به استان خراسان اعزام گرديد .\r\nدكتر رسا داراى حافظه‌اى نيرومند بود . . . و در بديهه‌سرايى استاد ، و تا زمان حيات عنوان ملك الشعرايى آستان قدس رضوى را داشت . . . وى در سال 1356 شمسى در سن 66 سالگى چشم از جهان فرو بست . » « 1 »\r\nديوان دكتر قاسم رسا در سال 1340 به چاپ رسيد و بعد از آن بارها تجديد چاپ شد .\r\nرسا داراى طبعى روان و بيانى ساده و صميمى است و اشعار آيينى او زينت‌بخش محافل مذهبى مىباشد .\r\n\r\nبستان حسينى\r\n اى برده گل رويت رونق ز گلستانها * وى قامت دلجويت پيرايهء بستانها\r\nبستان حسينى را غرق گل و ريحان بين * آنجا كه كند مستت بوى گل و ريحانها\r\nپيمانهء دلها شد لبريز ز مهر تو * كز روز ازل بستيم با عشق تو پيمانها\r\nدر محفل مشتاقان گر چهره برافروزى * بر شمع رخت سوزند پروانه صفت جانها\r\nعشقت ز دل عاشق هرگز نرود بيرون * ثبت است حديث تو در صفحهء دورانها\r\nآن دل كه تو را جويد دست از همه‌جا شويد * دل از تو چسان گيرند اين بىسر و سامانها ؟\r\nاصحاب وفادارت در عرصهء جانبازى * افكنده همه چون گوى سر در خم چوگانها\r\nگلگون‌كفنان يك سو غلتيده به خاك و خون * خونين جگران يك سر افتاده به ميدانها\r\nدر محفل مشتاقان اى ماه تجلّى كن * كز دورى رخسارت شد پاره گريبانها\r\nتا دوست نهد مرهم بر زخم تنت هر دم * سر ، ديده چه محنت‌ها ، تن خورده چه پيكانها\r\nليلى ز پى اكبر در باديه بىمعجر * بنهاده چو مجنون سر در كوه و بيابانها \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، سيد محمد باقر برقعى ، ج 3 ، ص 1523 .\r\n","page_name":" 583 ","page_number":583},
  {"content":"\r\n\r\n ناموس خدا زينب در ظلمت شب‌گويى * شمعى است كه گرد او جمعند پريشانها\r\nاز چهرهء تابانش ، افروخته محفل‌ها * وز خطبهء سوزانش انگيخته توفانها\r\nما را ز درِ احسان اى شاه مران هرگز * اى خاك صفا نخشت سرچشمهء احسانها « 1 » \r\n\r\nماه بنى هاشم ( ع )\r\n آمد آن ماه كه خوانند مه انجمنش * جلوه‌گر نور خدا از رخ پرتوفكنش\r\nآيت صولت و مردانگى و شرم و وقار * روشن از چهرهء تابنده و وَجه حَسنش\r\nز جوانمردى و سقايى و پرچمدارى * جامه‌اى دوخته خياط ازل بر بدنش\r\nآنكه آثار حيا جلوه‌گر از هر نگهش * و آنكه الفاظ ادب تعبيه در هر سخنش\r\nميوهء باغ ولايت به سخن لب چو گشود * خم فلك گشت كه تا بوسه زند بر دهنش\r\nكوكب صبح جوانيش نتابيده هنوز * كه شد از خار اجل چاك چو گل پيرهنش\r\nآن چنان تاخت به ميدان شهادت كه فلك * آفرين گفت به آن بازوى لشكرشكنش\r\nهمچو پروانهء دلباخته از شوق وصال * آن چنان سوخت كه شد بىخبر از خويشتنش\r\nخواست دستش كه رسد زود به دامان وصال * شد جدا زودتر از ساير اعضا ز تنش\r\nز ادب چهره بر آن قبلهء حاجات بنه * كه شود زنده مسيحا ز نسيم چمنش\r\nكوته از دامنت اى شاه مكن دست « رسا » * از كرم پاك كن از چهره غبار محنش « 2 » \r\n\r\nگل باغ حسن ( ع )\r\n چون گل باغ حسن از خيمه‌گاه آمد برون * از ميان ابر گفتى قرص ماه آمد برون\r\nتا ببيند وقت رفتن روى ماهش را تمام * همچو خورشيد از درون خيمه شاه آمد برون\r\nزينب غمديده بهر ديدن خورشيد و ماه * از حرم با ناله و فرياد و آه آمد برون\r\nسوى ميدان تاخت قاسم ، چون صداى العطش * از خيام كودكان بىگناه آمد برون\r\nاز پى نوشيدن جام شهادت آن يتيم * چون دُرِ خونين ز درياى سپاه آمد برون « 3 » \r\n\r\n\r\n","description":"","footnote":"\r\n( 1 ) . ديوان دكتر قاسم رسا ، ص 389 و 390 .\r\n( 2 ) . همان ، ص 394 و 395 .\r\n( 3 ) . همان ، ص 395 .\r\n","page_name":" 584 ","page_number":584},
  {"content":"\r\n\r\n\r\n37 . رسول زاده ، جعفر ( آشفته )\r\nجعفر رسول زاده متخلّص به « آشفته » به سال 1331 در شهر كاشان و در خانواده‌اى مذهبى و معتقد به دنيا آمد . تحصيلات خود را تا اوّل دبيرستان ادامه داد و سپس به كار آزاد روى آورد .\r\nرسول آزاده از اوان جوانى علاقهء وافرى به شعر داشت و با حضور در محافل ادبى صبا ، پانزده خرداد و محيط در كاشان ، تهران و قم ، استعداد او شكوفا شد و به جرگهء شاعران معاصر پيوست .\r\nوى مردى صميمى ، شاعرى دلسوخته و هنرمندى نقش‌آفرين است و صبغهء غالب سروده‌هاى او ، آيينى و داراى رگه‌هاى دلپذير عاطفى است .\r\nرسول زاده در سرودن نوحه و سرودهاى مذهبى دستى به تمام دارد و تاكنون بيش از ده‌ها مجموعه از آثار مناقبى و ماتمى شعراى آل اللّه را گردآورى و به طبع رسانيده است . ازوست :\r\n\r\nباور داشت\r\n مىآمد و ، آفتاب را باور داشت * مفهوم حضور آب را ، باور داشت\r\nايمان به شكوه عشق در جانش بود * آن خواهش مستجاب را باور داشت \r\n\r\nمانند سپيده\r\n آيينه شدند و تابناك افتادند * مانند سپيده ، سينه چاك افتادند\r\nدر پيش نگاه مهربان خورشيد * هفتاد و دو آسمان به خاك افتادند \r\n\r\nشطّ عطش‌سوز\r\n روزى كه ز درياى لبش دُر مىرفت * نهر كلماتش از عطش پر مىرفت\r\nيك جوى از آن شطّ عطش‌ْسوز زلال * آهسته به آبيارى حُر مىرفت « 1 » \r\n\r\nطناب و تيغ بياريد ! ( نذر حضرت مسلم )\r\n طناب و تيغ بياريد ، عيد قربان‌ست * دلم هوايى ديدار روى جانان‌ست\r\nميان جمعم و از روشنايى نگهت * فضاى خلوت چشمان من چراغان‌ست\r\nشكسته بالى و ، پرواز تا حوالى عشق * بريدن از قفس تنگ تن چه آسان‌ست \r\n\r\n\r\n","description":"","footnote":"\r\n( 1 ) . گريهء اشك ، به انتخاب محمد على مجاهدى ، ص 48 و 49 .\r\n","page_name":" 585 ","page_number":585},
  {"content":"\r\n\r\n تمام غربتم اين‌ست كز تو بيخبرم * هواى ابرى چشمم به ياد باران‌ست\r\nاسير دشمنم اينجا و سرسپردهء دوست * خليل عشقم و آتش مرا گلستان‌ست\r\nبه جرم عشق تو در چنگ دشمنم امروز * به دست اهرمنان خاتم سليمان‌ست\r\nفراز بامَم و ، از دورْدست مىشنوَم * دراى قافله‌ات را كه در بيابان‌ست « 1 » \r\n\r\n38 . رسولى ، امير\r\nمتولّد 1359 و ساكن زنجان است . از 8 سالگى سرودن اشعار مذهبى را آغاز كرده و نشو و نماى او در خانواده‌اى متدين و شيفته اهل بيت ( ع ) بوده است و تحصيلاتش در رشتهء عمران مىباشد . حضور عناصر « عاطفه » و « خيال » در شعر او حاكى از نگاه تازه‌اى است كه به محيط اطراف خود دارد .\r\n\r\nدر رثاى علمدار كربلا ( ع )\r\n لبش به آب نخورد و ، وقار آب شكست * ز اوج همت او ، پشت آفتاب شكست\r\nفداى اشكِ به رخ حجله بستهء مردى * كه قطرهْ قطرهء آن قيمت گلاب شكست\r\nنگاه ملتمس آب بر دو دستش بود * ولى بلور تمنّاش چون حباب شكست\r\nبه قاب باور او ، نقش آب و اصغر بود * چه جاى شكوه اگر تير خورد و قاب شكست ؟\r\nز التهاب بپرسيد : اين چه سرّى داشت * كه تير خورد به مشك و دل رباب شكست ؟\r\nبه نازم آنكه به جان غيرت على را داشت * سرش هم از سر غيرت چو بو تراب شكست \r\n\r\nخورشيد در قنوت\r\n تكبير گل هنوز به ياد نماز توست * خورشيد در قنوت به شوق نياز توست\r\nنازم به ركعتى كه تو خواندى به نوك نى * گه در تنور و ، گاه به نى سوز و ساز توست\r\nمعشوق ، خود كه بر همگان ناز مىفروخت * اينك نظاره كن كه خريدار ناز توست\r\nچشمم سروده تك غزلى با رديف اشك * در راه عشق منتظر پيشواز توست\r\nهر شب نماز آينه با نيّت قضاست * زين رو كه زير خاك رخ دلنواز توست \r\n\r\n\r\n","description":"","footnote":"\r\n( 1 ) . همان ، ص 84 و 85 .\r\n","page_name":" 586 ","page_number":586},
  {"content":"\r\n\r\n\r\n39 . رسولى ، حسين\r\nدر سال 1361 در شهر زنجان به دنيا آمد و در خانواده‌اى مذهبى و شيفتهء آل اللّه پرورش يافت و تحصيلات خود را تا پايان دورهء متوسطه در زادگاهش ادامه داد . به خاطر گرايشى كه به مقوله‌هاى مذهبى دارد غالب سروده‌هايش صبغهء آيينى گرفته است . از اوست :\r\n اگر چو خاطره از شهر قصه‌ها باشى * به كوچه‌هاى تخيّل رفيق ما باشى\r\nاگر ز بند حصار گلو برون آيى * روا بود كه چو فرياد من رها باشى\r\nو يا چو اشك فرو ريزى از دو چشمهء چشم * كه در زمانه چو فرياد بىصدا باشى\r\nتو هم به داغ غم ما رسيده‌اى ، شايد * كه از قبيلهء عشاق كربلا باشى\r\nحسين من ! كه تو از لاله‌ها لطيف‌ترى * روا نبود كفن‌پوش بوريا باشى\r\nچرا به خواب در آغوش نيزه‌ها رفتى ؟ * تويى كه حسرت آغوش لاله‌ها باشى \r\n\r\n40 . رياضى يزدى ، سيد محمد على ( رياضى )\r\nسيد محمد على رياضى در سال 1290 در شهر يزد به دنيا آمد و در سال 1362 به ديار باقى شتافت ؛ وى پس از پايان تحصيلات ابتدايى به آموختن علوم دينى پرداخت ، سپس دورهء متوسطه را در اصفهان و تهران به پايان برد و پس از اخذ مدرك ليسانس در رشته علوم تربيتى از دانشسراى عالى تهران ، در رشتهء معقول و منقول به تحصيل پرداخت و به دريافت ليسانس در اين رشته توفيق يافت ، و در دانشگاه تهران با پايهء دبيرى مشغول به كار شد . وى در آغاز كار ، « قضايى » تخلّص مىكرد ولى بعدها آن را به « رياضى » تغيير داد .\r\nرياضى از پيشكسوتان شعر آيينى در روزگار ما بود و اشعار مذهبى او به محافل دينى رونق به سزايى مىداد . سروده‌هاى آيينى او به خاطر روانى و غناى محتوايى در شمار بهترين آثار در زمانهء ما به شمار مىرود و شيوهء شعرى او براى بسيارى از شعراى آيينى راهگشا بوده است .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nرياضى ، ملك الشّعراى آستان قدس رضوى و كريمهء اهل بيت ( ع ) بود و ديوان اشعارش به اهتمام مهدى آصفى و با مقدمه و حواشى حسين آهى در سال 1371 توسط انتشارات جمهورى ( اسدى ) چاپ و منتشر شد .\r\nاز اوست :\r\n\r\nقنديل ماه\r\n سلامِ ايزد منان ، سلامِ جبرائيل * سلامِ شاه شهيدان به مسلم بن عقيل\r\nبِدان نيابت عظماى سيد الشهدا * بِدان جلال خدايى ، بِدان جمال جميل\r\nشهيد عشق كه سر در مناى دوست نهاد * به پيش پاى خليل خدا چو اسماعيل\r\nبر آسمان درش ، آفتاب سايه‌نشين * به بام بقعهء او ، ماه آسمان : قنديل\r\nزهى مقام كه فرش حريم حرمت او * شكنج طرّهء حورست و ، بال ميكائيل\r\nسلام بر تو ! كه دارد زيارت حَرمت * ثواب گفتن تسبيح و خواندن تهليل\r\nهواى گلشن مهرت : نسيم پاك بهشت * شرار آتش قهرت : حجارهء سجيل\r\nتو بر حقى و مرام تو حق ، امام تو حق * به آيهْ آيهء قرآن و مصحف و انجيل\r\nببين دنائت دنيا كه از تو بيعت خواست * كسى كه پيش جلال تو بنده‌اىست ذليل\r\nمحيط كوفه تو را كوچك‌ست و روحْ بزرگ * از آن به بام شدى كشته اى سليل خليل !\r\nفراز بام ، سلام امام گفتى و داد * ميان بركه‌اى از خون ، جوابْ شاه قتيل\r\nبه پاى دوست فكندى سر از بلندىِ بام * كه نقد جان برِ جانان بود متاع قليل\r\nشروع ، نهضت خونين كربلا ز تو شد * به نطق زينب كبرى به شام شد تكميل \r\n\r\nمكتب عشق ( در رثاى حضرت ابو الفضل ( ع ) )\r\n اى حَرمت قبلهء حاجات ما * ياد تو تسبيح و مناجات ما\r\nتاج شهيدان همه عالمى * دست على ، ماه بنى هاشمى\r\nماه كجا ، روى دلاراى تو ؟ * سرو كجا ، قامت رعناى تو ؟\r\nماه درخشنده‌تر از آفتاب * مطلع تو ، جان و تن بو تراب\r\nهمقدم قافله سالار عشق * ساقى عشّاق و ، علمدار عشق\r\nسرور و سالار سپاه حسين * داده سر و دست به راه حسين \r\n\r\n","description":"","footnote":"","page_name":" 588 ","page_number":588},
  {"content":"\r\n\r\n عَمِّ امام و ، أخ و ابن امام * حضرت عباس ( عليه السّلام )\r\nاى عَلم كفر نگون ساخته ! * پرچم اسلام برافراخته !\r\nمكتب تو ، مكتب عشق و وفاست * درس الفباى تو ، صدق و صفاست\r\nمكتب جانبازى و سربازىست * بىسرى ، آنگاه سرافرازىست\r\nشمع شده ، آب شده ، سوخته * روح ادب را ، ادب آموخته\r\nآب فرات از ادب توست مات * موج زند اشك به چشم فرات\r\nياد حسين و لب عطشان او * و آن لب خشكيدهء طفلان او\r\nتشنه برون آمدى از موج آب * اى جگر آب برايت كباب\r\nساقى كوثر ، پدرت مرتضىست * كار تو ، سقّايى كرب و بلاست\r\nمشكِ پر از آب حياتت به دوش * طفل حقيقت ز كفَت آب نوش\r\nدرگه والاى تو در نشأتين * هست درِ رحمت و باب حسين\r\nهر كه به دردى ، به غمى شد دچار * گويد اگر يكصد و سى و سه بار :\r\nاى علَم افروخته در عالمَين * اكْشِف يا كاشفَ كرْبِ الحسين\r\nاز كرم و لطف جوابش دهى * تشنه اگر آمده ، آبش دهى\r\nچون نُهم ماه محرم رسيد * كار بِدان جا كه نبايد كشيد\r\nاز عقبِ خيمهء صدر جهان * شاهِ فلكْ جاهِ ملكْ پاسبان\r\n« شمر » به آواز تو را زد صدا * گفت : كجاييد بَنُو اخْتَنا ؟ !\r\nتا برهانند ز هنگامه‌ات * داد نشان خطِّ امان نامه‌ات\r\nرنگ پريد از رخ زيباى تو * لرزه بيفتاد بر اعضاى تو :\r\nمن به امان باشم و ، جان جهان * از دم شمشير و سنان ، بىامان ؟ !\r\nدست تو نگرفت امان نامه را * تا كه شد از پيكر پاكت جدا\r\nمزد تو زين سوختن و ساختن * دست سپر كردن و سر باختن :\r\nدست تو ، شد دست شه لا فتى * خطّ تو ، شد خطّ امام خدا\r\nپنج امامى كه تو را ديده‌اند * دست علَم گير تو بوسيده‌اند\r\nطفل بُدى ، مادر والاگهر * بردت تا ساحت قدس پدر \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n چشم خداوند چو دست تو ديد * بوسه زد و اشك ز چشمش چكيد\r\nبا لبِ آغشته به زهر جفا * بوسه به دست تو بزد مجتبى\r\nديد چو در كرب و بلا شاه دين * دست تو افتاده به روى زمين\r\nخم شد و بگذاشت سرِ ديده‌اش * بوسه بزد با لب خشكيده‌اش\r\nحضرت سجاد هم ، آن دست پاك * بوسه زد و كرد نهان زير خاك\r\nحضرت باقر به صف كربلا * بوسه به دست تو بزد بارها\r\nكاى تو به اطفال حرم غمگسار * جان ز عطش در تب و ، دلْ بيقرار \r\n* * *\r\n مَطلع شعبانِ همايونْ اثر * بر ادب توست دليلى دگر\r\nسوم اين ماه چو نور اميد * شعشعهء صبح حسينى دميد\r\nچارمِ اين مه كه پر از عطر و بوست * نوبت ميلاد علمدار اوست\r\nشد به هم آميخته از مشرقين * نور ابو الفضل و شعاع حسين\r\nوقت ولادت ، قدمى پشت سر * وقت شهادت ، قدمى پيشتر\r\nاى به فداى سر و جان و تنت * وين ادب آمدن و رفتنت\r\nمدح تو اين بس كه شهِ ملك جان * شاه شهيدان و امام زمان\r\nگفت به تو گوهر والانژاد : * جان برادر به فداى تو باد !\r\nشه چو به قربان برادر رود * كيست ( رياضى ) كه فدايت شود ؟ « 1 » \r\n\r\n41 . زارعى ، مهدى\r\nمهدى زارعى متولد سال 1356 ، زادگاهش تهران و ليسانسهء زبان و ادبيات فارسى است .\r\nنگاهى تازه به اشياء پيرامون خود دارد كه گاه با « كشف » همراه است . استفادهء به هنگام از عنصر خيال ، شعر او را در فضايى سرشار از تصوير شناور كرده است و زبان ساده و بيان\r\n\r\n\r\n","description":"","footnote":"\r\n( 1 ) . ديوان ملك الشعرا رياضى يزدى ، به اهتمام مهدى آصفى ، با تصحيح و حواشى و مقدمهء حسين آهى ، انتشارات جمهورى ( اسدى ) ، سال 1371 ، ص 342 تا 346 .\r\n","page_name":" 590 ","page_number":590},
  {"content":"\r\n\r\nصميمى از شاخصه‌هاى ديگر شعرى اوست . داورى نهايى دربارهء آثار او نياز به گذشت زمان دارد . از اوست :\r\n\r\nرمان - تراژدى\r\n شب تبانىِ پنهانىِ « قضا » و « قدر » * شب قطار زمان روى ريل‌هاى خطر\r\nصداى سرفهء خِشدار ساعتى مسلول * ( و چند قطرهء خون روى ميز ، پنجره ، در )\r\nقلم بلند شد و واژه‌ها رديف شدند * ( رمان ، تراژِدىِ ) قتل يك . . . نه ! چند نفر\r\nتمام مغز نويسنده لب به لب از مرگ ! * اتاق خوابش لبريز از تب و بستر !\r\nو چند مرتبه كابوس ، شعله ، دود ، عطش * و چند مرتبه هم آب و قرص خواب‌آور !\r\nو روح « تشنهء » او شمع شد ، زبانه گرفت * و شمع « آب » شد و مرد ، سوخت تا آخر\r\nو شعلهْ شعله به متن رُمان رسيد آتش * و سطرْ سطرِ رُمان ، واژهْ واژه خاكستر . . . !\r\nبه جز سه چار خط از چند سطر پايانى * كه مىرسيد به خون ، خيمه ، تير ، نيزه ، سپر\r\nسپاه سبز : ( قداست ، دفاع ، عاطفه ، خير ) * سپاه قرمز : ( عصيان ، هجوم ، فاجعه ، شر )\r\nعطش ( شبيه به يك جفت دست خون‌آلود ) * كشيده بود تن هرچه تشنه را در بر\r\nو ماه ( مشك به دندان ) از آسمان افتاد * و مشك ( مثل خودِ ماه ) پر شد از خنجر\r\nرسيد متن به مردى كه بين دستانش * گل شكفتهء شش ماهه شد گلى پرپر\r\nو بوسه زد به گلوگاه آسمان ، خورشيد * ( و فكر كرد به راز وصيّت مادر )\r\nزمان به اوج خودش مىرسيد ، جايى كه * پريد و پر زد از آنجا پرنده‌اى بىسر\r\nبه خنده لشكر شيطان به گوش هم گفتند : * « چه روز خوب و قشنگىست ، گوش شيطان كر ! »\r\nزمين مچاله شد آن لحظه كه رسيد به هم * سرِ بريدهء بابا و دامن دختر\r\nو شب ، نمايش معكوسى از « حقيقت » و « وهْم » * ( شب شيوع « مسلمان » و قحطى « كافر » ! )\r\nو روز ، روز عبث بود و ساعت عصيان * و سال شصت و يكِ كشتنِ حقوقِ بشر\r\nرُمان به نيمه . . . ولى ساعت از نفس افتاد * ( و چند قطرهء خون روى ميز ، پنجره ، در )\r\nقلم ، شهيد شد و خون مشكىاش ماسيد * رُمان : تمام ، قلم : سوخت ، دود شد : دفتر \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\n42 . زيادى ، عزيز الله\r\n« در سال 1329 ه . ش در روستاى چتاب - بيست كيلومترى ميانه - در آذربايجان شرقى قدم به عرصهء حيات نهاد . زيادى تحصيلات ابتداى و متوسطه را در تهران به پايان رسانيد . از آن پس وارد رشته فنى نيروى هوايى شد و بعد از گذراندن دورهء مذكور به دريافت گواهينامهء فوق ديپلم توفيق يافت . » « 1 » و سرانجام بر اثر ابتلا به يك بيمارى مهلك در سال 1381 درگذشت .\r\nوى اهل درد بود و با ارادتى كه به سالار شهيدان داشت در ايام محرم سر از پا نمىشناخت و از آتش عشق حسينى شعله‌ور مىشد و در فضاى روحانى كربلا نفس مىكشيد .\r\nدر شعر آيينى دستى داشت و از هيچ كوششى در اوج بخشيدن به آثار عاشورايى خود فرو نمىگذاشت و سعى بليغ و اهتمام او در به سامان رساندن شماره‌هاى « گزيدهء ابيات معاصر » در قسمت شعر از منشورات انتشارات نيستان بر اهل ادب پوشيده نيست .\r\n« بر مدار صبح » ، « خون فرات » ، « مشق نور » و شمارهء 8 « گزيدهء ادبيات معاصر » از آثار قلمى اوست و حاوى بخشى از سروده‌هايش در قالبهاى متنوع و موضوعات مختلف .\r\nاز اوست :\r\n\r\nكار عشق\r\n به شرحهْ شرحه شدن بىبهانه بايد رفت * به وصل دوست به سر عاشقانه بايد رفت\r\nبه نام حضرت حق در ولاى عاشورا * ميان آتش و خون بىبهانه بايد رفت\r\nكه تا زمينهء شب محو گردد از گردون * به صبحِ سرخْ نشان ، بىنشانه بايد رفت\r\nمراد مكتب ما اوست تا به ميعادش * به شاخ و برگ و به ساق و جوانه بايد رفت\r\nبه رقص خون به صف راهيان خطهء گل * به چشم دوست كران تا كرانه بايد رفت\r\nز طوف خانه به شوق طواف چشمانش * چنان حسين به ره عاشقانه بايد رفت « 2 » \r\n\r\nرهسپاران ره حق\r\n رهسپاران ره حق ! هرچه داريم از شماست * قصه‌اى يا گر كه شعرى مىنگاريم ، از شماست\r\nدر شب ظلمانى دنياى لال و كور و كر * دستها را گر به وحدت مىفشاريم ، از شماست \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 3 ، ص 1675 .\r\n( 2 ) . مشق نور ، عزيز اللّه زيادى ، ص 34 و 35 .\r\n","page_name":" 592 ","page_number":592},
  {"content":"\r\n\r\n خونتان خون حسين و ، راهتان راه حسين * گر به اميد شهادت دم شماريم ، از شماست\r\nلطف حقّ است اينكه در نام شما گل كرده است * لطف حق را گر به عالم پاسداريم ، از شماست\r\nگر رهايى يافتيم از نوع جهل و ريب و رنگ * در وصال دوست بىصبر و قراريم ، از شماست\r\nبا سرود خنده‌هاتان شاد و با غمها غمين * شاد و خندانيم ، ور سرد و فگاريم از شماست\r\nگه به فرياد حسين و گه طريق القدس و گه . . . * گر طلسم حصر شب را ذو الفقاريم از شماست\r\nغرّش تكبيرمان بركنده بيخ و بن ز ظلم * طاغيان را گر به عالم در شكاريم ، از شماست\r\nدر زمين خسته و پائيز روى زندگى * شوق پيداى گل و باغ و بهاريم ، از شماست\r\nشاخه‌هاى خشك در توفان شب را بىريا * گر اميد سبز شوق برگ و باريم ، از شماست\r\nراهتان پاينده ، دست حق نگهدار شما * راهيان حق ! كه هرچه هست و داريم از شماست « 1 » \r\n\r\n43 . سازگار ، غلامرضا ( ميثم )\r\nغلامرضا سازگار به سال 1321 در شهر مذهبى قم به دنيا آمد و در خانواده‌اى معتقد و مذهبى پرورش يافت . وى از كودكى به خاطر علاقهء زايد الوصفى كه به خاندان رسالت داشت در تكايا ، حسينيّه‌ها و محافل مذهبى حضور مىيافت و به تدريج كه بزرگتر مىشد آتش عشق حسينى را در كانون وجود خويش شعله‌ورتر مىديد و با زلال گوارايى كه در اين جلسات نصيب او مىشد رفع عطش مىكرد . با فراگيرى فنون مدّآحى از محضر اساتيد فن و با بهره‌مندى از حافظه قوى و استعداد فطرى و از بر كردن اشعار آيينى در موضوعات مختلف و حضور مستمر در مجالس منقبت‌خوانى و مرثيه‌سرايى توانست در ميان شيفتگان فرهنگ عاشورا به منزلتى درخور دست يابد . وى با عزيمت به تهران و ادارهء جلسات مختلف مذهبى و سرودن مناقب و مراثى موقعيت خود را استحكام بخشيد و اكنون از چهره‌هاى معروف و مطرح جامعهء ستايشگران آل الله به شمار مىرود و از احترام خاصّى در محافل مذهبى برخوردار است .\r\nسازگار اولين سروده‌هاى خود را با تخلص « سازش » سر و سامان مىداد ولى بعدها تخلّص « ميثم » را براى خود برگزيد . شعر سازگار به خاطر سادگى و روانى از پايگاه مردمى\r\n\r\n\r\n","description":"","footnote":"\r\n( 1 ) . همان ، ص 42 و 43 .\r\n","page_name":" 593 ","page_number":593},
  {"content":"\r\n\r\nبرخوردار است و اغلب مداحان از سروده‌هاى او در مناسبت‌هاى مختلف استفاده مىكنند .\r\nدر پايان مقدمه مفصلى كه بر مجموعهء اشعار او نوشته‌ام دربارهء او و خصلت‌هاى مردمى وى سخن گفته‌ام و در اينجا لزومى به تكرار آنها نمىبينم . « 1 » وى در سرودن سرودهاى مذهبى و انواع نوحه‌ها دستى به تمام دارد و از چهره‌هاى شاخص در اين دو مقوله است . سازگار را بايد در شمار شاعران پر شعر به حساب آورد كه قسمتى از آنها را تحت عنوان « نخل ميثم » در دو مجلّد به چاپ رسيده و مجلد سوم آن در شرف انتشار است . ازوست :\r\n\r\nقلزم خون\r\n شادى هردو جهان بىتو مرا جز غم نيست * جنّتِ بىتو عذابش ز جهنّم كم نيست\r\nدر دم مرگ اگر پا به سرم بگذارى * عمر جاويد به شيرينى آن يك دم نيست\r\nحرم قرب خدا را كه دل عاشق توست * طرفه بيتى است كه روح القُدسش مَحرم نيست . . .\r\nتا خدايّى خدا هست لواى تو به پاست * زانكه جز دست خدا حافظ اين پرچم نيست\r\nهم خدا داند و هم عالم و آدم دانند * كه به جز رايت عشق تو درين عالم نيست\r\nدوزخ ، ارزانى آنان كه ندارند غمت * با غمت هيچ مرا ز آتش دوزخ غم نيست\r\nملك هستى همه ماتمكدهء توست حسين * جايى از ملك جهان خالى ازين ماتم نيست\r\nگوهر اشك عزاى تو به هركس ندهند * اهرمن را شرف داشتن خاتم نيست\r\nگريه بر پيكر مجروح تو بايد همه دم * كه جراحات تنت را بِهْ ازين مرهم نيست . . .\r\nدادِ مظلومى تو ملك جهان را پر كرد * عالمى نيست كه با ياد غمت دَرهم نيست\r\nسينه كردى هدف تير كه مىدانستى * زنده بىمرگ تو دين نبىِ اكرم نيست\r\nهيچ مظلوم همانند تو در قلزم خون * سر جدا با گلوى تشنه كنار يَم نيست\r\nگو ببرّند سرِ دار زبان در كامش * غير مدح تو ثنايى به لب ( ميثم ) نيست « 2 » \r\n\r\nپرچمدار دين\r\n سدره و طوبى به دامان زمين افتاده بود * يا ز پيكر آن دو دست نازنين افتاده بود ؟\r\nسرنگون گرديد خورشيد از فراز آسمان * يا كه ماه مرتضى از صدر زين افتاده بود ؟ \r\n\r\n\r\n","description":"","footnote":"\r\n( 1 ) . نخل ميثم ، غلامرضا سازگار ، ج 1 ، مقدمه ، ص 10 تا 38 .\r\n( 2 ) . همان ، ص 206 و 207 .\r\n","page_name":" 594 ","page_number":594},
  {"content":"\r\n\r\n جلوه مىكرد از كنار علقمه ختم رسل * يا به موج خون امير المؤمنين افتاده بود ؟\r\nخون دل مىريخت از چشم بنات فاطمه * يا گلى از دامن امّ البنين افتاده بود ؟\r\nغرقه در خون ، جعفر طيارِ دشت كربلا * دستهايش در يسار و در يمين افتاده بود\r\nبا دهان خشك ، سقّا بر لب درياى آب * از سرشك تشنه‌كامان شرمگين افتاده بود\r\nقطعهْ قطعه پيكر نورانىاش در آفتاب * همچنان اوراق قرآن مبين افتاده بود\r\nكوه غم ، پشت ولىّ اللّه اعظم را شكست * در يَم خون جسم پرچمدار دين افتاده بود\r\n( ميثم ) آن روزى كه شرح اين مصيبت مىسرود * ناله‌اش چون شعله در عرش برين افتاده بود « 1 » \r\n\r\nيك بند از ترجيع عاشورايى\r\n باز اى چون على تو را شمشير * حمله بردى به خصم با شمشير\r\nخصم از بيم جان ز پا افتاد * برگرفتى به دست تا شمشير\r\nهر كه از دور ديده سويت دوخت * ديد در دست مصطفى شمشير\r\nمىشدى همچو مصطفى ظاهر * مىزدى همچو مرتضى شمشير\r\nآمد از يك اشارهء دستت * با دل چرخ ، آشنا شمشير\r\nريخت از چشم كفر خون جگر * كرد در قلب خصم جا شمشير\r\nهمه ديدند چون على به احد * مىزدى در ره خدا شمشير\r\nپدر از دور با تبسّم گفت : * آفرين ! خوش بود تو را شمشير\r\nجان ز اهل خطا ستان كه به رزم * نكند در كَفت خطا ، شمشير\r\nتو فكن بر دل عدو آتش * تو بزن در صف غزا شمشير\r\nتا به دست تو نفى كفر كند * زد به اجسام نقش لا ، شمشير\r\nآه اى ماه برج يكتايى ! * كرد فرق تو را دو تا شمشير\r\nحمله‌ور گشت خصم بر بدنت * گاه با نيزه ، گاه با شمشير\r\nكرد در پيش ديدگان پدر * عضوْ عضوت ز هم جدا شمشير\r\nهيچ‌كس باورش نبود چنين * كه تو را افكند ز پا شمشير \r\n\r\n\r\n","description":"","footnote":"\r\n( 1 ) . همان ، ص 215 .\r\n","page_name":" 595 ","page_number":595},
  {"content":"\r\n\r\n تو به حقى ، چه غم گرت آيد * تير دشمن به سينه ، يا شمشير\r\nبود از اول به جرم حق‌گويى * بر شما خاندان سزا شمشير\r\nدين حق را ، بقا ز مكتب توست * « اوَلَسْنا عَلَى الحق ؟ » از لب توست « 1 » \r\n\r\nكشتهء مظلوم\r\n كيست اين طفل ؟ كه پير بشرش بايد گفت * پسر و ، بر همه هستى پدرش بايد گفت\r\nشمسهء شمس ولا ، كُفوِ شه كرب و بلا * اخترى زاده كه رشك قمرش بايد گفت\r\nاين پسر ، خون خدا و پسر خون خداست * كه به تعبير حسينِ دگرش بايد گفت\r\nاين يگانه دُرِ نابى است خدا مىداند * كه به هفتاد و دو دريا گهرش بايد گفت\r\nبه نظر كوچك و در سير بزرگان جهان * تا ابد رهبر صاحبنظرش بايد گفت\r\nهر كجا كرب و بلا يا شب عاشورايى است * بين عشاق چراغ سحرش بايد گفت\r\nاين همان طرفه نهال است ز گلزار حسين * كه به سيناى شهادت شجرش بايد گفت\r\nاين شهيدى است كه بر خون امام شهدا * تا صف محشر ، پيغامبرش بايد گفت\r\nطفلِ شير است ولى با پسر شير خدا * تا خدا همقدم و همسفرش بايد گفت . . .\r\nگرچه بعد از شهدا جام شهادت نوشيد * از تمام شهدا پيشترش بايد گفت\r\nهم به هفتاد و دو رضوانْ گلِ آغشته به خون * هم به هفتاد و دو طبى ثمرش بايد گفت . . .\r\nگرچه از دوش پدر بال زد و رفت به عرش * باز هم طاير بشكسته پرش بايد گفت\r\nقبرش آغوش پدر ، قتلگهش دوش پدر * تا صف حشر انيس پدرش بايد گفت\r\nاصغر است اين كه به اثبات شفاعت فردا * سندِ مستندِ و معتبرش بايد گفت\r\nشعر ( ميثم ) شررى بود كه از دل برخاست * آتش سينه و داغ جگرش بايد گفت « 2 » \r\n\r\n44 . سخنيار كوپايى ، حسين ( مسرور )\r\nنامش حسين ، نام خانوادگىاش سخنيار ، زادگاهش كوپا ( از توابع استان اصفهان ) و تخلّص شعرىاش « مسرور » بود و در ميان اهل ادب به حسين مسرور شهرت داشت .\r\n\r\n\r\n","description":"","footnote":"\r\n( 1 ) . همان ، ص 224 .\r\n( 2 ) . همان ، ص 228 و 229 .\r\n","page_name":" 596 ","page_number":596},
  {"content":"\r\n\r\nاو در سال 1269 به دنيا آمد و به سال 1347 شمسى در سنّ 79 سالگى بدرود حيات گفت و در گورستان ظهير الدوله شميران به خاك سپرده شد .\r\nوى از استادان مسلم زبان فارسى به شمار مىرفت و در دو رشتهء نظم و نثر آثار ماندگارى را از خود به يادگار گذاشت . ده نفر قزلباش ، گوشه‌اى از زندگى لطفعلى خان زند ، نىزن بيابان ، امثال سائره ، فرهنگ زبان و داستان تاريخى محمود افغان از آثار قلمى او به شمار مىرود و « يادگار سخنيار » و « راز الهام » عنوان دو مجموعهء اشعار اوست .\r\nمسرور علاوه بر زبان‌هاى فرانسه و انگليسى با خطّ ميخى و زبان باستانى ايران نيز آشنايى داشت و از محضر بسيارى از بزرگان از جمله فرصت الدوله شيرازى ( 1271 - 1339 ق ) بهره‌ها برده بود . « 1 »\r\nاين مثنوى كوتاه حسين مسرور از بهترين نمونه‌هاى شعر عاشورايى معاصر است كه در آن زبان حال حسن مثنّى ( ع ) را در شامگاه روز عاشورا به تصوير كشيده است :\r\n\r\nبزمگاه شهيدان\r\n نكوتر بتاب امشب اى روى ماه * كه روشن كنى روى اين بزمگاه\r\nبسا شمع رخشندهء تابناك * ز باد حوادث فرو مرده پاك\r\nحريفان به يكديگر آميخته * صراحى شكسته ، قدح ريخته\r\nبه يك سوى ، ساقى برفته ز دست * به سوى دگر مطرب افتاده مست\r\nبتاب امشب اى مه كه افلاكيان * ببينند جانبازى خاكيان\r\nمگر نوح بيند كزين موج خون * چسان كشتى آورد بايد برون\r\nببيند خليل خداوندگار * ز قربانى خود شود شرمسار\r\nكند جامه موسى به تن چاك چاك * عصا بشكند بر سر آب و خاك\r\nمسيحا اگر بيند اين رستخيز * صليب و سُلُب « 2 » را كند ريز ريز\r\nمحمد سر از غرفه آرد برون * ببيند جگر گوشه را غرق خون « 3 » \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، سيد محمد باقر برقعى ، ج 5 ، ص 3277 و 3278 ، و يادگار سخنيار ، دكتر محمد سياسى ، چاپ 1348 ، ص 12 تا 17 .\r\n( 2 ) . سلب : جامه‌هاى سياه كه در عزا بر تن كنند ، مفرد آن سلاب .\r\n( 3 ) . يادگار سخنيار ، ص 92 تا 95 .\r\n","page_name":" 597 ","page_number":597},
  {"content":"\r\n\r\n\r\n45 . سرويها ، قاسم ( سروى )\r\n« قاسم سرويها متخلص به « سروى » فرزند حاجى على در سال 1304 ه . ش در مشهد مقدس چشم به جهان هستى گشود . پس از پايان تحصيلات ابتدايى در سال 1318 به كمك پدر شتافت و يار و مددكارش در كسب معيشت شد . در خلال تلاش معاش به كلاس شبانه راه يافت و در سال 1344 ديپلم ادبى را گرفت . از آن پس به دانشكده الهيات مشهد راه يافت و در سال 1348 به دريافت ليسانس نايل آمد و در دبيرستانهاى شهر خود به تدريس پرداخت . . . . « سروى » در سال 1367 نخستين مجموعهء شعرش را به نام « سروستان » طبع و نشر كرد . . . بيشتر اشعارش در مدح و مرثيهء ائمّهء اطهار ( ع ) است و در دوران جنگ نيز دربارهء جنگ و رزمندگان اشعارى سرود . » « 1 »\r\nاز اوست :\r\n\r\nگنج در ويرانه\r\n زينب آمد شام را يكباره ويران كرد و رفت * اهل عالم را ز كار خويش حيران كرد و رفت\r\nدر ره شام بلا ، آن دلْ غمين از كربلا * هر كجا بنهاد پا ، فتح نمايان كرد و رفت\r\nبا لسان مرتضى از ماجراى نينوا * خطبه‌اى جانسوز اندر كوفه عنوان كرد و رفت\r\nفاش مىگويم كه آن بانوى عظماى دلير * از بيان خويش دشمن را پشيمان كرد و رفت\r\nبا فداكارى و جانبازى به راه كردگار * دين جَدّ خويش را مشهور دوران كرد و رفت\r\nبا كلام جانفزا اثبات دين حق نمود * عالمى را دوستدار اصل ايمان كرد و رفت\r\nبر فراز نى چو آن قرآن ناطق را بديد * با عمل آن بىقرين تفسير قرآن كرد و رفت\r\nخطبه‌اى غَرّا بيان فرمود در كاخ يزيد * كاخ استبداد را از ريشه ويران كرد و رفت . . .\r\nچون رقيّه شد شهيد او را همان جا دفن كرد * گنج را در گوشهء ويرانه پنهان كرد و رفت\r\nز آتش دل بر مزار دختر سلطان دين * در وداع آخرين شمعى فروزان كرد و رفت . . . « 2 » \r\n\r\n46 . سعيدى ، محمّد شريف\r\nوى در سال 1346 در روستاى الميتوى جاغورى از نواحى استان غزنهء افغانستان به دنيا آمد و آموزش‌هاى ابتدايى را در مكتب‌خانه و سپس در مدارس علميه زادگاهش آموخت .\r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 3 ، ص 1769 .\r\n( 2 ) . سروستان ، قاسم سرويها ، ص 257 و 258 .\r\n","page_name":" 598 ","page_number":598},
  {"content":"\r\n\r\nسعيدى در سال 1360 به ايران آمد و در مدرسه ذوالفقار اصفهان به تحصيل علوم دينى پرداخت و در سال 1369 به قم عزيمت كرد و در حوزه علميه و دانشگاه مفيد اين شهر سرگرم تحصيل شد و اينك چند سالى است كه در خارج از كشور اقامت دارد .\r\n« وقتى كبوتر نيست » نام مجموعه شعرى اوست كه در سال 1374 منتشر شده است . او از چهره‌هاى مطرح شعر امروز افغانستان است و در سرودن غزل به سبك هندى تواناست .\r\n\r\nاسبى در باد\r\n مىدود اسبى با يال پريشان ، در باد * پشت زين خشم دگر دارد توفان در باد\r\nمرد اگر داد زند صاعقه‌آسا ، اينك * از تب حنجره‌اش سوزد ميدان در باد\r\nتيغ اگر در كف اين كوه نباشد اينك * مىرود سبزترين جنگل ايمان در باد\r\nاز شرار نفس سوخته‌اش چون خورشيد * شعله مىگيرد گيسوى بيابان در باد\r\nمىرود ، از جگر معركه برمىگردد * بىسوار امّا آن سوخته يكران در باد\r\nتا نشيند عطش معركه ، اينك زينب * كوه ابرىست كه مىبارد باران در باد\r\nخيمه مىسوزد و ، طفلى كه سراپا عطش‌ست * مىدود تلخ و برافروخته دامان در باد\r\nرودها مرثيه مىخوانند از دلتنگى * آسمان نيز دريده‌ست گريبان در باد\r\nمرقدش ، مشرق گلهاى فروزان بادا * آنكه جان داد چو فانوس فروزان در باد « 1 » \r\n\r\n47 . سمنانى ، سيد وحيد\r\nزادگاهش تهران ، متولد 1360 و ديپلمهء علوم انسانى است . وى عضو انجمن ادبى « نسل مرواريد » است و داراى مجموعه غزل : « چند ردّ پا از من » . شعر عاشورايى او سرشار از عاطفه و تصوير است . ازوست :\r\n\r\nكوفه اگرچه سنگ . . .\r\n دستى شكفت ، بال شد ، افتاد بر زمين * آن روز ، آسمان شده بودى مگر زمين ؟\r\nآن روز ، روى نيزه « خدا » خواند آسمان * در گوش سنگْ ماندهء اين گُنك و كر - زمين - \r\n\r\n\r\n","description":"","footnote":"\r\n( 1 ) . وقتى كبوتر نيست ، محمد شريف سعيدى ، سال 1374 .\r\n","page_name":" 599 ","page_number":599},
  {"content":"\r\n\r\n كوفه اگرچه سنگ بماند ، اگرچه ننگ . . . * اما براى آينه‌ها سر به سر ، زمين\r\nجايى براى رويش يك بال تازه است * جايى شبيه آينهء اوج ، هر زمين\r\nحق‌ّست اينكه گيج بمانى و ، چرخْ چرخ * پيوسته دور محور خود در به در ، زمين !\r\nاز بعد كوچ قافله عشق ، آفتاب * پاشيده بود آينه و بال بر زمين\r\nيعنى بهشت ، پنجره‌اى سبز مىنوشت * بر خيمه‌ها و آتش اين سرخْ سرزمين \r\n\r\nفصل پرواز ( براى چهلمين برگ عاشورا - اربعين - )\r\n باز شد پنجره‌اى سمت زمستان ، در باد * فصل سرما شد و ، پايان درختان در باد\r\nگرد باد غزلى در نفسم مىپيچد * بايد از بال بگويم كه چه آسان در باد . . .\r\nآسمان بود و كبوتر ، و قفس پشت قفس * پرچم تشنگى و خيمه ، هراسان در باد\r\nدستى از شطّ عطش آينه برداشت ، شكست * تا بماند نفس روشن انسان در باد\r\nآسمان هم نتوانست كه جارى باشد * سرخ شد ، شرم شد از كشتهء باران در باد\r\nفصل پروازِ ابابيل كه تكرار نشد * نبض تاريخ رها ماند پشيمان در باد\r\nدختر قافله از داغ شكفتن پر شد * تا چهل بار ورق خورد پريشان در باد \r\n\r\n48 . شاهرخى ، محمود ( جذبه )\r\nاستاد محمود شاهرخى در سال 1306 در شهر بم از توابع كرمان به دنيا آمد و پس از گذراندن تحصيلات دورهء ابتدايى و متوسطه در كرمان ، به منظور تحصيل علوم حوزوى به عتبات مهاجرت كرد . وى در مدرسهء آخوند خراسانى در شهر نجف به فراگيرى علوم دينى پرداخت و از محضر اساتيد بزرگ نجف استفاده‌ها برد ، ولى به خاطر نامساعد بودن آب‌وهواى عراق و ابتلاى به بيمارى ريه ناگزير به ايران مراجعت كرد و سالها در مدرسه فيضيه شهر قم به تكميل تحصيلات حوزوى خود پرداخت . امّا سرانجام به خاطر تنگى معيشت ترك كسوت طلبگى كرد و در بخش خصوصى به تحصيل معاش سرگرم شد ، ولى هيچ‌گاه از مطالعه فاصله نگرفت و ارتباط خود را با كانون‌هاى علمى و ادبى حفظ كرد .\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nپس از پيروزى انقلاب اسلامى به جرگه شعراى نام‌آشناى انقلاب پيوست و با صدا و سيماى جمهورى اسلامى ايران همكارى تنگاتنگ خود را آغاز كرد و در برنامه‌هاى :\r\n« تا به خلوتگاه خورشيد » ، « تا به سرمنزل عنقا » ، « سيرى به پاى دل » و « نواى نى » مشاركت جدى داشت .\r\nاين اديب وارسته و فروتن تخلص شعرى خود - جذبه - را از عارف دل افروخته‌اى به نام سيد محمد متخلص به « مجذوب » گرفت و بعدها به افتخار دامادى اين مرد ميدان سير و سلوك نايل آمد . استاد شاهرخى از چهره‌هاى ماندگار شعر فارسى و از چهره‌هاى شاخص شعر آيينى در روزگار ماست . رفتار فروتنانهء اين استاد فرهيخته مىتواند الگوى بسيار خوبى براى اهل شعر و ادب باشد و منش اخلاقى او به عنوان يك شيوهء سلوكى موفق و كارآمد مورد اقبال جامعهء هنرى كشور قرار گيرد .\r\n« در غبار كاروان » ، « تجلّى عشق » و « گزيدهء ادبيات معاصر ، شمارهء 21 » از آثار به چاپ رسيدهء اوست و « خلوتگاه عشق » خود را كه منظومهء عاشورايى او در قالب مثنوى و حاوى 1077 بيت است ، به پيشگاه سالار شهيدان حضرت امام حسين ( ع ) تقديم داشته و آن را به سبك و سياق گنجينهء اسرار عمان سامانى سامان داده است .\r\n\r\nتركيب‌بند عاشورايى\r\n\r\n1\r\n آزاده‌اى كه كعبهء دلهاست كوى او * دارند چشم ، اهل دو عالم به سوى او\r\nصاحبدلان كنند به شكرانه جان نثار * در مقدم صبا به نسيمى ز كوى او\r\nاى جان فداى همت آن عاشقى كه بود * در راه دوست كشته شدن آرزوى او\r\nدلداده‌اى كه بود به محراب وصل دوست * از جويبار خون همه غسل و وضوى او\r\nكردند جان نثار چو عقد نماز بست * ز آزادگان عشق دو تن پيش روى او\r\nلب‌تشنه جان سپرد به جانان كسى كه بود * سرچشمهء حيات نَمى از سبوى او\r\nدر خون تپيد آنكه دو عالم حقير بود * در من يزيد عشق ، به يك تار موى او\r\nدر ساحل فرات چو لب‌تشنه شد شهيد * سيراب گشت مزرع دين ز آبروى او \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n فرّى دوباره يافت حقيقت ز فيض وى * آبى دوباره جست شريعت ز جوى او\r\nهستى به جنبش آمد و عالم ز جاى شد * هَلْ مِنْ مُغيث شد چو بلند از گلوى او\r\nخونين شفق به دامن اين نيلگون سپهر * آيينه‌اى است كرده در آن جلوه روى او\r\nاين كيست خيره مانده در او چشم عالمين ؟ * شمع حقيقت است و چراغ هُدى حسين \r\n\r\n2\r\n اى توتياى اهل نظر خاك پاى تو * اكسير عشق ، تربتِ چون كيمياى تو\r\nپيوند جان زنده‌دلان است و عاشقان * هر نفحه‌اى كه مىوزد از كربلاى تو\r\nشورآفرينِ محفل احرار عالم است * هر نغمه‌اى كه بر شود از نينواى تو\r\nكردى به كوى عشق سر و جان فداى حق * اى جان رهروان حقيقت فداى تو\r\nبوده‌ست خوابگاه تو آغوش فاطمه * دردا كه گشت خاك سيه متّكاى تو\r\nگردون فشاند اشك به دامن ز اختران * كافزونَ بُد از ستاره چرا زخم‌هاى تو ؟\r\nسوزد روان كوثر و تسنيم و سلسبيل * اى تشنه‌لب ز حسرت آب بقاى تو\r\nصد چون ذبيح از دل و جان رشگ مىبرد * بر كشتگان غرقه به خونِ مناى تو\r\nخون تو زد صحيفهء توحيد را رقم * حقّا كه نيست غير خدا خونبهاى تو\r\nتا هست مهر ، مشعله‌افروز آسمان * نام تو بر سپهر جلال است جاودان \r\n\r\n3\r\n اى آنكه در عزاى تو چشم جهان گريست * وز درد جانگزاى تو هفت آسمان گريست\r\nتنها نه آدمى ز غمت خون ز ديده راند * در ماتم تو عرش و زمين و زمان گريست\r\nهر كو حديث داغ جگرسوز تو شنيد * لرزان چو شمع با دل آتشفشان گريست\r\nاز محنت تو شور به جنّ و ملك فتاد * وز ماتم تو ديدهء پير و جوان گريست\r\nماهى ز حسرت لب خشكت در آب سوخت * مرغ از حديث درد تو در آشيان گريست\r\nخير النّسا به چهره ز اندوه لطمه زد * خير البشر به ناله و آه و فغان گريست \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n زين داغ ، مرتضى به بهشت برين گداخت * زين درد ، مجتبى به رياض جنان گريست\r\nگريد چگونه ابر بهارى به باغ و راغ * زينب كنار كشتهء تو آن چنان گريست\r\nآن سان كنار نعش تو بگريست زار زار * كز سوز آن مُحبّ و مُعاند شد اشكبار \r\n\r\n4\r\n اى پشت چرخ خم ز عزاى تو يا حسين * وى ناى دهر پر ز نواى تو يا حسين\r\nروح الامين ملول و غمين در حريم قدس * چون نوحه‌گر سروده رثاى تو يا حسين\r\nبر انبيا به حسرت و اندوه و درد و داغ * خوانده حديث كرب و بلاى تو يا حسين\r\nهم آدم صفى به دريغت فشانده اشك * هم نوح كرده نوحه براى تو يا حسين\r\nكس را چه پايه تا كه كند تعزيت به پا * صاحب عزاى توست خداى تو يا حسين\r\nآن آيت جلال و جمالى كه نطق حق * لال است در بيان ثناى تو يا حسين\r\nدست قَدر به حكم ازل بر فراشته‌ست * برتر ز نُه سپهر لواى تو يا حسين\r\nكلك قضا به امر مشيّت رقم زده‌ست * بر لوح دهر نقش بقاى تو يا حسين\r\nگر منهدم شود همه اركان كاينات * نبوَد خلل‌پذير بناى تو يا حسين\r\nآيد هنوز از دل اين نيلگون رواق * در گوش هوش بانگ رساى تو يا حسين\r\nكآزاده تن به پستى و ذلت نمىدهد * فرياد عزّت است نداى تو يا حسين\r\nتا كاروان خلق به گيتى روان بود * نامت چراغ روشن اين كاروان بود \r\n\r\n5\r\n كوى اميد و كعبهء احرار ، كربلاست * معراج عشق و مطلع انوار ، كربلاست\r\nباد صبا ! ز من به كليم اين خبر ببر * با او بگو كه موقف ديدار : كربلاست\r\nگر طالب تجلّى انوار سرمدى * بشتاب ، ز انكه جلوه‌گه يار ، كربلاست\r\nآنجا كه با شئون جلال و جمال خويش * سلطان غيب گشته پديدار ، كربلاست\r\nاى خسته از تطاول هجران ! به هوش باش * ميعاد وصل و منزل دلدار ، كربلاست\r\nخواهى اگر كه محرم سرّ ازل شوى * در نِه قدم كه خلوت اسرار ، كربلاست \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n مصداق عزم و آيت ايمان بود حسين * مَجلاى عشق و مظهر ايثار كربلاست\r\nتا در جهان نشانه ز دادست و مردمى * كوى مراد و قبلهء ابرار كربلاست\r\nاى باد ! خاك من به سوى آن ديار بر * آبى بر آتشم زن و ، اشكم نثار بر \r\n\r\n6\r\n اى دل بنال زار كه جان تَفته از غم است * اى ديده ! خون ببار كه هنگام ماتم است\r\nاى آه ! شعله زن به سراپردهء سپهر * زين غم كه مُنخَسِف رخ آن بَدْر عالم است\r\nآن مظهر جلال كه از غايت كمال * خون خدا و مَفخر اولاد آدم است\r\nدر كام او شرنگ بلايا ، پياپى است * در جام او شراب مصائب ، دمادم است\r\nگر بر جراحتش كه فزون است از شمار * دل شرحهْ شرحه گردد و جان بىسكون ، كم است\r\nخشكيد غنچهء لب آن نازنين گلى * كز خون او حديقهء توحيد خرّم است\r\nاز برج زين ز ضعف خم آورد بر زمين * ماهى كه پشت چرخ به تعظيم او خم است\r\nدر خاك و خون تپيد شهى كآستانه‌اش * برتر ز قدر و مرتبه از عرش اعظم است\r\nخست از سنان و تير ، تنِ آن‌كه نام وى * بر زخم بستگان بلا ديده ، مرهم است\r\nبر دردمند خسته درون ، تربتش دواست * در زير قبّه‌اش به اجابت قرين ، دعاست « 1 » \r\n\r\n7\r\n اى فتنه بر جهان شده ، لختى در آن نگر * بگشاى چشم عقل و به كار جهان نگر\r\nخواهى اگر ز راز فلك با خبر شوى * چون ديده‌ور به گردش دور زمان نگر\r\nباطل بسى به دهر نپايد ، به هوش باش * محصول جور ، خوارى و لعن و هَوان « 2 » نگر\r\nجز مرد حق كسى به جهان پايدار نيست * چشم خرد گشاى و درين خاكدان نگر\r\nبىنام و بىنشان و رهينِ مغاكِ گور * بس مير و شاه و خسروِ صاحبقران نگر\r\nپامال مرگ ، قيصر و دارا و اردوان * محو از زمان ، سكندر گيتىستان نگر \r\n\r\n\r\n","description":"","footnote":"\r\n( 1 ) . ز اشك پرس حكايت ، محمود شاهرخى ، نشر همراه ، چاپ اول ، سال 1381 ، ص 81 تا 88 .\r\n( 2 ) . هوان به فتح اوّل : خوارى و سستى .\r\n","page_name":" 604 ","page_number":604},
  {"content":"\r\n\r\n نسل اميّة را ، همه بدنام روزگار * فرّ و شكوه آل على جاودان نگر\r\nنفرين و طعَنِ زادهء مرجانه و يزيد * در هر ديار بشنو و بر هر زبان نگر\r\nنام شكوهمند حسين و درود او * بر هر زبان به عرصهء گيتى ، روان نگر\r\nمىخواست خصم تا كه نماند نشان ازو * هر جا به يمن دولت حق ز او نشان نگر\r\nشاهى كه بُد برهنه تن او به روى خاك * از طاق عرش بر سر او سايبان نگر\r\nماهى كه مىتپيد چو ماهى به موج خون * برتر جلال مرقدش از فرقَدان « 1 » نگر\r\nهيچ اعتماد ( جذبه ) ! بر اين روزگار نيست * در دهر غير دولت حق ، پايدار نيست « 2 » \r\n\r\n49 . شرافت ، سيد محمد جواد\r\nدر سال 1360 در شهر قم به دنيا آمد . و تحصيلات دورهء متوسطه را به پايان برد و هم اكنون در حوزهء علميهء قم به تحصيل علوم دينى اشتغال دارد . وى از چهره‌هاى جوان و بااستعداد شعر آيينى است . و آيندهء روشنى را از هم اكنون مىتوان براى او پيش‌بينى كرد .\r\n\r\nشب عاشورا\r\n پريشانم وَ مىدانم برادر ! * كه فردا بىتو مىمانم ، برادر !\r\nتيمّم مىكنم بر خاك راهت * نماز صبر مىخوانم برادر ! \r\n\r\nشام عاشورا\r\n مىسوخت دلش ، وَ پيكرش مىلرزيد * در آتش كينه ، خيمه‌ها را مىديد\r\nشب بود ، ولى از آسمان چشمش * خورشيدترين ستاره‌ها را مىچيد \r\n\r\nزبان حال حضرت سكينه ( س ) با حضرت علىّ اصغر ( ع )\r\n گفتم به عمو : برو كمى آب بياور * يك جرعه از آن جارى ناياب بياور\r\nاو رفته كه با مشكِ پر از آب بيايد * لب تشنهء من ! فقط كمى تاب بياور \r\n\r\n\r\n","description":"","footnote":"\r\n( 1 ) . فرقدان به فتح اول و سوم : نام دو ستاره نزديك قطب شمالى ، در زبان فارسى اين دو ستاره به دو برادران و دو برارو مشهورند .\r\n( 2 ) . اين بند آخر از دست نوشتهء استاد شاهرخى كه طى مرقومه‌اى براى نگارنده فرستاده بودند ، نقل شد .\r\n","page_name":" 605 ","page_number":605},
  {"content":"\r\n\r\n\r\nنذر حضرت ابو الفضل ( ع )\r\n اى جان تو در نهايت شيدايى * شيدايى تو ، در اوج بيهمتايى\r\nخوانده‌ست به كودكى برايت مادر * با نام حسين بن على ، لالايى \r\n* * *\r\n در آه كودكان گم مىشد آهت * كنار شط قدم مىزد نگاهت\r\nو جارى بود اى زيباى غمگين * غزلْ مرثيّه در چشم سياهت \r\n\r\n50 . شرمى كاشانى ، محمّد ( شرمى )\r\nحاج محمد شرمى كاشانى از چهره‌هاى نام‌آشناى محافل مذهبى كاشان بود و عمر خود را در تعظيم از شعائر اسلامى به پايان برد و حاصل يك عمر دلدادگى و شيفتگى او به سالار شهيدان و شهداى كربلا ( ع ) سوگسروده‌هايى است كه از او به جاى مانده و در مجموعه‌هاى اشعار آيينى او به چاپ رسيده است .\r\nاو در سال 1372 بدرود حيات گفت و به لقاى حق شتافت ، رحمة اللّه عليه .\r\nاز دوازده‌بند عاشورايى او ، يك بند را جهت درج در اين تذكرهء عاشورايى برگزيده‌ايم :\r\n\r\nدر سوگ سالار شهيدان ( ع )\r\n در خاك و خون چون آن بدن نازنين فتاد * بىاختيار ، زلزله در ماء و طين « 1 » فتاد\r\nتاريك شد ز ابر الَم قرص آفتاب * چون نيّر سپهر امامت زِ زين فتاد\r\nآن سان زمين به لرزه درآمد كه در سَما * يكباره در ملايكه بانگ انين « 2 » فتاد\r\nگفتى فتاد از حركت چرخ پرشتاب * يا روى خاك ، قُرطهء عرش « 3 » برين فتاد\r\nهم ز آن بُروز ، محور هفت آسمان تپيد * هم ز آن ظهور ، رعشه به هفتم زمين فتاد\r\nبر تن دريد جامهء غم ، حضرت مسيح * ز آن غلغله كه در كرهء چارمين « 4 » فتاد \r\n\r\n\r\n","description":"","footnote":"\r\n( 1 ) . آب و خاك .\r\n( 2 ) . ناله .\r\n( 3 ) . گوشوارهء عرش .\r\n( 4 ) . آسمان چهارم ، كه گويند قرارگاه حضرت مسيح ( ع ) است .\r\n","page_name":" 606 ","page_number":606},
  {"content":"\r\n\r\n از دود حلق تشنهء او ، نهر سلسبيل * آمد به جوش و ، دود به ماء مَعين « 1 » فتاد\r\nپس خاك و خون ز طاق دو محراب ، « 2 » پاك كرد * از خون وضو گرفت و ، تيمّم به خاك كرد « 3 » \r\n\r\n51 . شمسىپور ، نعمت اللّه ( فاكر )\r\nدر سال 1341 در شهر رامسر به دنيا آمد و پس از طى تحصيلات در مقطع دبستان و دبيرستان در حوزهء علميّه قم به تحصيل علوم دينى پرداخت . وى از اعضاى انجمن ادبى محيط ( قم ) به شمار مىرود و ( فاكر ) تخلص مىكند . سروده‌هايش غالبا رنگ آيينى و عرفانى دارد .\r\nاگر استعداد شگرف او مجال بيشترى براى شكفتن پيدا كند ، شاهد آثار دلنشين‌ترى از او خواهيم بود .\r\n\r\nاوج شكوه\r\n بر تربت عشق ، سينه چاك افتادند * آيينه شدند و ، شعله‌ناك افتادند\r\nتا اوج شكوه بيكرانش ديدند * هفتاد و دو آسمان به خاك افتادند \r\n\r\nنغمهء داود\r\n آفتابى ، نورافشان بود روى نيزه‌ها * وز تجلّيها نمىآسود روى نيزه‌ها\r\nدر نگاهش چشمهْ چشمه نور بود و روشنى * بود جارى عطر صدها رود روى نيزه‌ها\r\nدر سكوت تلخ آن وادى گل افشانى گرفت * سبزتر از نغمهء داود ، روى نيزه‌ها\r\nوقت قرآن خواندنش ، يك عرش از حور و پرى * پرزنان در رفت و آمد بود روى نيزه‌ها\r\nهيچ‌كس چون او در آن صحراى زرد بىغزل * آسمان را سرخ‌تر نسرود روى نيزه‌ها\r\nعشقبازى را تماشا كن كه در دشت عطش * بود در اوج بلا خشنود ، روى نيزه‌ها\r\nبا گلوى سرخ منشور شهادت را سرود * در ميان خون و اشك و دود ، روى نيزه‌ها\r\nچشم تنگ عقل بود و وسعت ميدان عشق * التقاى شاهد و مشهود روى نيزه‌ها \r\n\r\n\r\n","description":"","footnote":"\r\n( 1 ) . آب پاك و روان .\r\n( 2 ) . كنايه از دو ابرو .\r\n( 3 ) . خورشيد سرايان ، ص 69 و 70 .\r\n","page_name":" 607 ","page_number":607},
  {"content":"\r\n\r\n جبرئيل آن روز در بهت تماشا ، ديده بود * روح ابراهيم ، عيسى ، هود روى نيزه‌ها\r\nاى معمّاى پريدنهاى دور از دست ! چيست * راز آن پرواز نامحدود روى نيزه‌ها ؟\r\nتا ننوشى جرعه‌اى از آن همه آيينگى * راه او را كى توان پيمود روى نيزه‌ها ؟ \r\n\r\n52 . شهريار ، محمد حسين\r\nاستاد محمد حسين شهريار فرزند حاج ميرزا آقا خشكنابى در سال 1285 ه . ش در تبريز به دنيا آمد و پس از 60 سال قدم زدن در قلمرو شعر و ادب و آفرينش آثار ماندگار سرانجام در سن 82 سالگى و به سال 1367 در بيمارستان مهر تهران بدرود حيات گفت و پيكر بىجانش پس از انتقال به تبريز ، در مقبرة الشعراى اين شهر به خاك سپرده شد .\r\nشهريار علوم مقدماتى و دوره اوّل متوسطه و زبان فرانسه را در زادگاه خود فرا گرفت و پس از فرا گرفتن ادبيات عرب در مدرسه طالبيّهء تبريز ، در سال 1339 رهسپار تهران شد و در مدرسهء دار الفنون به تكميل تحصيلات دورهء متوسطه پرداخت و سپس در رشته طب به تحصيل پرداخت ولى به خاطر دلدادگىها نتوانست به تحصيلات خود در اين رشته ادامه دهد و ناگزير شد براى امرار معاش به استخدام دولت درآيد و از سال 1310 ه . ش در ادارهء ثبت اسناد و بعد در شهردارى و بهدارى تهران سرگرم خدمت شد و سرانجام به بانك كشاورزى منتقل شد .\r\nمثنوى ( روح پروانه ) نخستين منظومهء شهريار بود كه توجّه صاحبنظران و محافل ادبى را به جانب خود معطوف ساخت و بخشى از اشعار او در سال 1310 و دوباره با مقدمهء ملك الشعراى بهار و سعيد نفيسى چاپ و منتشر شد .\r\nملك الشعراى بهار در مقدمهء كتاب ( صداى خدا ) نوشت :\r\nشهريار نه تنها افتخار ايران ، بلكه افتخار شرق است .\r\nشهريار پس از سال‌ها دورى به زادگاه خود برگشت و مدتى نيز در دانشكده ادبيات تبريز به تدريس پرداخت و در همان زمان بزرگ‌ترين اثر ادبى خود را به زبان آذرى آفريد كه\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nعنوانش منظومهء ( حيدربابا يه‌سلام ) بود . اين منظومه تا كنون چندين بار به چاپ رسيده و به چند زبان ترجمه و منتشر شده است .\r\nشور و حال خاصى كه در اشعار شهريار خصوصا غزليات او موج مىزند ، او را به عنوان چهرهء ممتاز شعر معاصر معرّفى كرده است .\r\nكليات اشعار شهريار بارها به چاپ رسيده و در سال 1371 نيز در چهار مجلّد توسط كنگرهء بزرگداشت سيد محمد حسين شهريار چاپ و منتشر شد كه بالغ بر پانزده هزار بيت است .\r\nشهريار در انواع قالب‌هاى شعرى آثار فاخر و ممتازى دارد ولى شگردهاى هنرى و توانايىهاى ادبى او بيشتر در قالب غزل مجال عرض اندام پيدا كرده است .\r\nمىگويند شهريار در آخرين لحظات زندگى اين دو بيت را خطاب به مراد روحانى خود امير مؤمنان على ( ع ) زمزمه كرد تا جان سپرد :\r\n اى مظهر جمال و جلال خدا ، على * يا مظهر العجايب و يا مرتضى على\r\nاز شهريار پيرِ زمين‌گير دست گير * اى دستگير مردم بىدست و پا على \r\nاز آثار عاشورايى اوست :\r\n\r\nكاروان كربلا\r\n شيعيان ! ديگر هواى نينوا دارد حسين * روى دل با كاروان كربلا دارد حسين\r\nاز حريم كعبهء جدّش به اشكى شست دست * مروه پشت سر نهاد امّا صفا دارد حسين\r\nمىبرد در كربلا هفتاد و دو ذبح عظيم * بيش ازين‌ها حرمت كوى منا دارد حسين\r\nپيش رو راه ديار نيستى كافيش نيست * اشك و آه عالمى هم در قفا دارد حسين\r\nبس كه محمل‌ها رود منزل به منزل باشتاب * كس نداند عروسى يا عزا دارد حسين\r\nرخت و ديباج حرم چون گل به تاراجش برند * تا به جايى كه كفن از بوريا دارد حسين\r\nبردن اهل حرم دستور بود و سرّ غيب * ورنه اين بىحرمتىها كى روا دارد حسين\r\nسروران ، پروانگان شمع رخسارش ولى * چون سحر روشن كه سر از تن جدا دارد حسين\r\nسر به قاچ زين نهاده ، راه‌پيماى عراق * مىنُمايد خود كه عهدى با خدا دارد حسين \r\n\r\n","description":"","footnote":"","page_name":" 609 ","page_number":609},
  {"content":"\r\n\r\n او وفاى عهد را با سر كند سودا ولى * خون به دل از كوفيان بيوفا دارد حسين\r\nدشمنانش بىامان و ، دوستانش بيوفا * با كدامين سر كند ؟ مشكل دو تا دارد حسين\r\nسيرت آل على با سرنوشت كربلاست * هر زمان از ما يكى صورت نما دارد حسين\r\nآب خود با دشمنان تشنه قسمت مىكند * عزّت و آزادگى بين تا كجا دارد حسين\r\nدشمنش هم آب مىبندد به روى اهل بيت * داورى بين با چه قومى بىحيا دارد حسين\r\nبعد ازينش صحنه‌ها و پرده‌ها اشك‌ست و خون * دل تماشا كن چه رنگين سينما دارد حسين !\r\nساز عشق‌ست و به دل هر زخم پيكان زخمه‌اى * گوش كن عالم پر از شور و نوا دارد حسين\r\nدست آخر كز همه بيگانه شد ، ديدم هنوز * با دم خنجر نگاهى آشنا دارد حسين\r\nشمر گويد گوش كردم تا چه خواهد از خدا * جاى نفرين هم به لب ديدم دعا دارد حسين\r\nاشك خونين گو بيا بنشين به چشم ( شهريار ) * كاندرين گوشه عزايى بىريا دارد حسين « 1 » \r\n\r\nداغ حسين ( ع )\r\n محرّم آمد و نو كرد درد و داغ حسين * گريست ابر خزان هم به باغ و راغ حسين\r\nهزار و سيصد و اندى گذشت سال و هنوز * چو لاله بر دل خونين شيعه ، داغ حسين\r\nبه هر چمن كه بتازد سموم باد خزان * زمانه ياد كند از خزان باغ حسين\r\nهنوز ساقى عطشان كربلا گويى * كنار علقمه افتاده با اياغ حسين\r\nاگر چراغ حسينى به خيمه شد خاموش * منوّرست مساجد به چلچراغ حسين\r\nخدا به نافهء خلدش دماغ جان پرداشت * كه بوى خون نكند رخنه در دماغ حسين\r\nفراغ از دو جهان داشت با فروغ خداى * خداى را چه فروغىست در فراغ حسين\r\nيزيد كو كه ببيند به ناله قافله‌ها * گرفته از همه سوى جهان سراغ حسين « 2 » \r\nمتأسفانه آثار عاشورايى استاد شهريار در مقايسه با ديگر آثار فاخر و ماندگار او از فخامت كمترى برخوردارند و از نظر ساختارى و محتوايى چندان استوار و بلند به نظر نمىرسند .\r\n\r\n\r\n","description":"","footnote":"\r\n( 1 ) . ديوان شهريار ، ج 1 ، كنگرهء بزرگداشت سيد محمد حسين شهريار ، تهران ، سال 1371 .\r\n( 2 ) . همان ، ج 2 ، ص 919 .\r\n","page_name":" 610 ","page_number":610},
  {"content":"\r\n\r\n\r\n53 . صائم كاشانى ، على اصغر ( صائم )\r\nنامش على اصغر ، زادگاهش كاشان و متولد سال 1331 است . وى تحصيلات دوره ابتدايى و متوسطه را در كاشان به پايان برد و از اوان نوجوانى به سرودن شعر پرداخت و ديرى نپاييد كه از چهره‌هاى مطرح شعر كاشان درآمد . در سال 1364 به تأسيس « انجمن ادبى سخن » در كاشان همت گماشت و به تربيت استعدادهاى شاعران جوان پرداخت . در حال حاضر مسئوليت بانك مخمل و ابريشم كاشان را بر عهده دارد .\r\nوى شاعرى است سختكوش ، آشنا با معيارهاى شعر سنّتى و در انتخاب واژه‌ها و تركيبات تازه موفق . طبع او از ميان قالب‌هاى سنّتى شعر به غزل گرايش بيشترى دارد و غزليات او سرشار از عاطفه و تصوير است . از آثارى كه تا كنون منتشر كرده است مىتوان از « خورشيدسرايان يا شاعران عاشورايى كاشان » و سه مجموعه شعرى با عناوين : « بلور اشك » و « شكار ستاره » و « ديوان عشق » نام برد . ازوست :\r\n\r\nدرياى عطش\r\n درياى عطش ، لبان پرگوهر تو * گلزخم هزار خنجر و حنجر تو\r\nهنگام غروب بود و مىكرد طلوع * از مشرق نيزه آفتاب سر تو \r\n\r\nلوح فلق\r\n تا لوح فلق ، نقش به نام تو گرفت * خورشيد ، فروغ از پيام تو گرفت\r\nاى خون تو جارى به رگ سرخ حيات ! * اسلام ، قوام از قيام تو گرفت \r\n\r\nخون خدا\r\n اى آفتاب ! زخم تنت را شماره نيست * در كهكشانِ جسم تو غير از ستاره نيست\r\nما را به زخمهاى تنتِ از سپهر چشم * غير از ستاره ريختن اى ماه ! چاره نيست\r\nاى آسمان ! چگونه تو را دل ز غم نسوخت * در سوگ مهر ؟ گر دلت از سنگ خاره نيست\r\nمحمل ببست سوى عراق از حجاز و ، گفت : * « در كار خير ، حاجت هيچ استخاره نيست »\r\nجان را سپرد دست خدا ، ناخداى عشق * جز وصل يار ، بحر وفا را كناره نيست\r\n« صائم » ! عروس باور و انديشهء تو را * غير از ولاى خون خدا طوق و ياره نيست \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nخورشيد عاشورا\r\n بار ديگر شد به ياد داستان كربلا * اشك غم جارى ز چشم عاشقان كربلا\r\nعاشق صادق اگر از خون دل شويد رواست * آستين آرزو در آستان كربلا\r\nچشم گردون گشت حيران‌تر ز چشم روزگار * بر سنان تا ديد سرهاى كربلا\r\nناوك خونريز تا بر حنجر اصغر نشست * شد شفق آيينه‌دار آسمان سران كربلا\r\nجانفشانىهاى عباس‌ست در عالم ، عَلم * نازم اين سردار و سروِ بوستان كربلا\r\nرفت تا اكبر به ميدان ، گفت با حسرت حسين : * اى دريغا شد روان از تن ، روان كربلا\r\nلاله‌ها پرپر ميان خون و ، دارد بر جگر * داغها در دشت حرمان ، باغبان كربلا\r\nدست آخر ، دست مىشويد ز جان سلطان عشق * تا كند رنگين ز خون خويش خوان كربلا\r\nقامت خورشيد عاشورا شناور شد به خون * شد قيامت از قيام ميهمان كربلا\r\nكودكان حيران و زينب اشكريزان همچو شمع * يك جهان اندوه و تنها قهرمان كربلا\r\nغصه‌ها و قصه‌ها از زينب و خون خداست * شيعيان را تا قيامت ارمغان كربلا\r\nدوستان ! در بوستان شعر « صائم » بشنويد * داستان جانگدار راستان كربلا « 1 » \r\n\r\n54 . صاحبكار ، ذبيح الله ( سهى )\r\n« ذبيح الله صاحبكارى كه به صاحبكار شهرت يافته و تخلّص « سهى » را در شعر برگزيده است در سال 1313 هجرى شمسى در روستاى دولت‌آباد - سى كيلومترى شرق تربت حيدريه - ديده به جهان گشود . صاحبكار ، دروس ابتدايى را در همان زادگاهش فرا گرفت ، از آن پس به تربت حيدريه رفت و به تحصيل علوم دينيه در حوزه علميه آن شهر پرداخت و پس از مهاجرت به مشهد در مدرسهء نوّاب به تحصيل ادامه داد و از محضر افاضل آن شهر كسب دانش كرد . صاحبكار در سال 1342 شمسى به استخدام وزارت آموزش و پرورش درآمد و در مشهد به تدريس در آموزشگاه‌هاى آن سامان پرداخت . » « 2 »\r\n\r\n\r\n","description":"","footnote":"\r\n( 1 ) . ديوان عشق ، صائم كاشانى ، انتشارات تالار كتاب ، سال 1380 ، ص 142 تا 145 .\r\n( 2 ) . سخنوران نامى معاصر ايران ، ج 3 ، ص 1832 .\r\n","page_name":" 612 ","page_number":612},
  {"content":"\r\n\r\nصاحبكار از چهره‌هاى مطرح و پرآوازهء انجمن‌هاى ادبى خراسان به شمار مىرفتن و از ميان قالب‌هاى شعر سنّتى به غزل علاقه وافرى داشت و برخى از غزل‌هاى او در شمار بهترين غزليات فارسى در زمانهء ما به شمار مىرود . سبك بيانى او شيوهء اصفهانى ( هندى ) بود و در اين سبك از سرآمدان روزگار خود به حساب مىآمد . مردى بود فاضل ، متدين ، متعهد و پرهيزگار و با طبع روان ، حافظهء قوى و مطالعات وسيعى كه در زمينهء ادب پارسى داشت از منزلت خاصى در جمع سخنوران معاصر برخوردار بود .\r\nپژوهش محقّقانهء او پيرامون شرح احوال و آثار حزين لاهيجى ( 1103 - 1180 ) و دقّتى كه در مقابله و تصحيح ديوان اشعار اين شاعر پرآوازهء سبك اصفهانى ( هندى ) سدهء دوازدهم هجرى به‌كاربرده حاكى از توانايىهاى علمى و ادبى اوست . اين اثر به سال 1374 همزمان با برگزارى كنگره بزرگداشت حزين لاهيجى توسط دفتر ميراث مكتوب منتشر شد و در اختيار جامعهء ادبى كشور قرار گرفت .\r\nتركيب‌بند عاشورايى او را از ميان آثار ماتمىاش جهت نقل در اين تذكره برگزيده‌ايم :\r\n\r\n1\r\n نمىدانم چه شورى بُوَد از عشق تو در سرها * كه دلها مىزند پر در هوايت چون كبوترها\r\nاگر هر منبر از وصف تو زينت يافت ، جا دارد * كه از عشق تو پابرجاى شد محراب و منبرها\r\nبنازم همرهانت را كه افتادند چون از پا * طريق عشق را مردانه پيمودند با سرها\r\nنمىدانم چه آيينى است دنياى مَحبت را * كه خواهرها نمىگريند بر مرگ برادرها\r\nنظر كن خوارى خصم و نگر فرّ حسينى را * كه اين پيروزى خون است بر شمشير و خنجرها\r\nپدرها شسته دست از جان به اشك ديده طفلان * خضاب از خون فرزندان خود كردند مادرها\r\nفداى پرچم سرخ تو اى سردار مظلومان * كه مىلرزد ز بيمش تا ابد كاخ ستمگرها\r\nاگر خود تشنه‌لب جان بر لب آب روان دادى * جهانى را ز فيض خون پاك خويش جان دادى \r\n\r\n2\r\n شهيد عشق را نازم كه گاهِ بذل و ايثارش * فلك را پشت لرزيد از نهيب رزم و پيكارش\r\nنشد سدّ ره او در طريق عشق و جانبازى * نه آه سرد طفلانش ، نه اشك چشم بيمارش \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n دلم بر ماتم آن باغبان چون شمع مىسوزد * كه در يك روز پرپر شد همه گل‌هاى بىخارش\r\nفداى آن سبك سيرى كه راه مقصد خود را * به سر پيمود [ از جان 
  ] چون ز پاى افتاد رهوارش « 1 »\r\nز رنگ خون به دامان شفق نقشى است جاويدان * ز خون پاك هفتاد و دو تن يار وفادارش\r\nگلستان ولايت را نگر كز تشنه‌كامىها * لب آب روان پژمرده شد گل‌هاى [ بسيارش 
  ] « 2 »\r\nز مرگ سرخ او ملك فضيلت جاودانى شد * ستم رفت و ستمگر رفت ، كاخ ظلم فانى شد \r\n\r\n3\r\n خوش آن سرها كه بگذشتند در راهت ز سامانها * خوش آن تن‌ها كه بخشيدند اندر مقدمت جانها\r\nسعادت ، يار آن اسطوره‌هاى عشق و جانبازى * كه بند از بندشان بگسست و نگسستند پيمانها\r\nهوسْ پرورده كى دارد خبر از شوق جانبازى ؟ * چه داند عافيتْ جو لذّت آغوش توفانها ؟\r\nفداى همت آن تشنگان كاندر لب دريا * ننوشيدند جز آب از دم شمشير و پيكانها\r\nگلى از گلشن عصمت فتاد از پا ز بىآبى * كه بر تن چاك كردند از غمش گل‌ها گريبانها\r\nهُژَبران خفته در خون ، خيمه‌ها در شعلهء آتش * غزالان حرم آوارهء دشت و بيابانها\r\nنخواهد شست از چهر زمين اين گرد ماتم را * ببارد آسمان گر تا ابد از ديده بارانها\r\nبه ياد ماتم آن كودكان تشنه جا دارد * اگر دل‌ها همه خون گردد و ريزد ز مژگانها\r\nبه عالم داد درس جانفشانى از قيام خود * نوشت از خون خود بر صفحهء گيتى پيام خود \r\n\r\n4\r\n چو خالى شد ز ياران گِرد آن سردار بىلشكر * به سوى خيمه آمد با تنى خونين و چشم تر\r\nنظر افكند سوى خيمهء هريك ز همراهان * تهى ديد آشيان‌ها را از آن مرغان خونين‌پر\r\nيقين بودش كه تا لختى دگر از آتش دشمن * نخواهد ماند زين [ خرگاه 
  ] « 3 » جز مشتى ز خاكستر \r\n\r\n\r\n","description":"","footnote":"\r\n( 1 ) . در دست نوشتهء ستايشگر متعهّد و بااخلاص آل اللّه ، آقاى حاج محمود اكبرزاده ، اين مصراع كلمهء « از جان » نداشت و نگارنده براى پر كردن خلأ وزن عروضى آن را به اين مصراع افزود .\r\n( 2 ) . در همين دست نوشته « گل‌هاى بىخارش » آمده بود كه براى پرهيز از تكرار قافيه آن را به اين شكل تغيير داديم .\r\n( 3 ) . دست نوشته : درگاه .\r\n","page_name":" 614 ","page_number":614},
  {"content":"\r\n\r\n به عزم آخرين ديدار فرزندان و خواهرها * فرود آمد ز مركب آن سپهسالار بىياور\r\nپياپى كودكان را از محبّت بوسه زد بر رخ * يكايك خواهران را سود دست مرحمت بر سر\r\nبه خواهر گفت كاى باليدهْ سروِ گلشن عصمت * مرا منزل به پايان مىرسد تا لحظه‌اى ديگر\r\nمبادا لطمه بر صورت زنى ، ناخن به رخ سايى * غم مرگ برادر گرچه دشوار است بر خواهر\r\nبود خصم تو را اين فتح ، آغاز سيه روزى * ولى باشد شكست ما نخستين گام پيروزى \r\n\r\n5\r\n بر اين صحراى پر بيم و هراس اى مه متاب امشب * كه دامانت نسوزد از لهيب اضطراب امشب\r\nسزد گر چهره پنهان مىكنى در هالهء حسرت * كه اصغر را نمىيابى در آغوش رباب امشب\r\nنهان شد چهرهء خورشيد يثرب در نقاب خون * جهان شد بزم ماتم در عزاى آفتاب امشب\r\nبر اين تن‌ها كه هريك رنگ گل‌هاى جنان دارد * ببار اى آسمان از چشم اخترها گلاب امشب\r\nجدا شد ساقىِ اين كاروان را دست از پيكر * بده اين كودكان را اى فلك از ديده آب امشب\r\nاگر ديشب نخفتى از عطش در دامن مادر * بخواب اى كودك شيرين زبان ، راحت بخواب امشب\r\nسر از خاك نجف بردار اى غمخوار مظلومان * براى دستگيرى ز اين اسيران ، كن شتاب امشب\r\nبيا وَز اهل بيت خويش امشب پاسدارى كن * گرفتاران غم را از محبت غمگسارى كن \r\n\r\n6\r\n ز غم در دل گره شد ناله‌ام اى اشك ! توفانى * دلم لبريز خون شد اى شب اندوه ! پايانى\r\nچنان اهريمن آتش زد گلستان حسينى را * كه مرغان بهشتى را نه سر ماند و نه سامانى\r\nدر آن دشت پر از وحشت ز بيم حملهء گرگان * گريزان است از هر سو غزالى در بيابانى\r\nگر از حال يتيمان لحظه‌اى غافل شود زينب * دهد جان كودكى در دامن خار مغيلانى\r\nمگر شويى غبار بيكسى از چهرهء طفلان * بيفشان اى فلك اشكى ، ببار اى ابر بارانى\r\nبر اين جانبازى و ايثار و اين صبر و شكيبايى * به كيوان ، ديدهء هر اخترى شد چشم حيرانى\r\nگمانم مرغكى گم كرده امشب آشيانش را * بگرد اى باغبان ! شايد به دست آرى نشانش را \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\n7\r\n ز حسرت ، لاله ز اين غم داغ ماتم بر جگر دارد * كه زينب سوى شام و كوفه آهنگ سفر دارد\r\nروان شد كاروان و ماند اندر پى دلِ ليلا * كجا مادر تواند ديده از فرزند بردارد ؟\r\nكنار هر اسيرى ، بر فراز نى سرى چون گل * به پاى هر گلى ، مرغى سر اندر زير پر دارد\r\nمباد اهريمنى سيلى زند بر چهرهء طفلى * كه اين سر ، سوى طفلانش نظر با چشم تر دارد\r\nيكى خون بارد از مژگان ، يكى از دل كند فغان * يكى سوك پسر دارد ، يكى داغ پدر دارد\r\nمران اى ساربان محمل كه از دامان اين صحرا * به حسرت شيرخوارى در پى مادر نظر دارد\r\nرهى در پيش دارد كاروان آل پيغمبر * كه در هر گام ، گردون فتنه‌اى در زير سر دارد\r\nفتد از آه مظلومان شرر در خرمن ظالم * كجا اهريمن از فرجام كار خود خبر دارد\r\nهر آن اشكى كه از مژگان طفلى تلخْ كام افتد * شود سيلابى و در خرمن فرعونِ شام افتد \r\n\r\n8\r\n گل باغ ولايت را كه جان‌ها بَرخىِ نامش * عجب دارم كه جا دادند در ويرانهء شامش\r\nبه زنجير ستم بستند بازوى عزيزى را * كه پوشيده‌ست ايزد جامهء عصمت بر اندامش\r\nبه جاى آنكه شويند از رخش با اشك ، گرد غم * نظر كردند با چشم عداوت از در و بامش\r\nدر آن ويرانه پرپر شد گلى از گلشن طاها * كه پشت باغبان خم شد ز مرگ نابه‌هنگامش\r\nز فرزند ابو سفيان چه باقى ماند جز عبرت ؟ * ببين آغاز باطل را ، تماشا كن سرانجامش\r\nفتاد از نغمه امشب مرغِ بىبال و پر زينب * مگر شوق گل روى پدر كرده‌ست آرامش ؟ !\r\nبه دست آورده گويى دامن گم كردهء خود را * تسلّى مىدهد از غم دل افسردهء خود را \r\n\r\n9\r\n به يثرب كاروانى بىسپهسالار مىآيد * كز آهنگِ دَرايش ناله‌هاى زار مىآيد\r\nچه پيغامى مگر زين كاروان آورده پيك غم * كه آواى مصيبت از در و ديوار مىآيد\r\nرسان اى ناله پيغامى به سوى تربت زهرا * كه زينب از سفر با ديدهء خونبار مىآيد\r\nز راه دور با شوق مزار پاك پيغمبر * مسيحى سوى اين دار الشّفا ، بيمار مىآيد\r\nز داغ هر عزيزى صد هزاران خار غم بر دل * طبيب دردمندان با تن تبدار مىآيد \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n گلستان ولايت را كه شد در نينوا غارت * كنون يك غنچهء پژمرده ز آن گلزار مىآيد\r\nازين كوه گران غم كه در عالم نمىگنجد * به چشم اهل يثرب زندگى دشوار مىآيد\r\n( سُهى ) ! اين ماتم جانسوز در دفتر نمىگنجد * نه در دفتر ، كه در دنياى پهناور نمىگنجد \r\n\r\n55 . صالحى ، بهمن ( صالح )\r\nبهمن صالحى متخلص به « صالح » در سال 1316 هجرى شمسى در شهر رشت به دنيا آمد و تحصيلات ابتدايى و متوسطه را در شهر زادگاهش به پايان برد . وى از سال 1333 به كار شاعرى پرداخت و به خاطر ذوق سرشار و طبع سليمى كه داشت در زمرهء شعراى پرآوازهء خطّهء گيلان درآمد و اينك از شعراى مطرح معاصر به شمار مىرود .\r\nوى علاوه بر تجربه‌هاى موفقى كه در شعر كلاسيك دارد ، در زمينهء شعر نو نيز طبع‌آزمايى مىكند و مجموعهء « افق سياه‌تر » حاوى اشعار نيمايى اوست .\r\nاز ديگر آثار اوست : « باد سرد شمال » ، « كسوف طوفانى » ، « نخل سرخ » ، « ميراث عاشقان » ، « بانوى آب » و « زخم زيباى عشق » .\r\nشعر صالحى داراى غناى محتوايى و ساختار محكم لفظى است و با نگاه تازه‌اى كه به اشياء پيرامون خود دارد ، سروده‌هايش سرشار از تصاوير بديع و زيباست . از اوست :\r\n\r\nذو الجناح\r\n بر زمين كوبيد سُم ، امّا سوارش برنخاست * شيهه زد ليكن امير كارزارش برنخاست\r\nشعله‌ور شد در جنون خشم و بُهتِ خود ولى * راكبش ، آن مهربان ، آن غمگسارش برنخاست\r\nمنتظر استاد در هُرم حريق خيمه‌ها * برق امّيدى ز چشم سوگوارش برنخاست\r\nپيكرش شد جنگلى از شاخسار نيزه آه ! * جز گُلِ زخم دمادم از بهارش برنخاست\r\nلحظه‌اى آسود در خواب چمن‌زار بهشت * كركس درد از تنِ گلگون ز خارش برنخاست\r\nمثل يك ابر سپيد امّا سترون در افق * هيچ جز آهى ز جان دردبارش برنخاست\r\nجوى رگ‌هايش تهى چون گشت ، زير پاى مرد * زانوان خم كرد و ، ديگر . . . « 1 » \r\n\r\n\r\n","description":"","footnote":"\r\n( 1 ) . زخم زيباى عشق ، بهمن صالحى ، ص 83 و 84 .\r\n","page_name":" 617 ","page_number":617},
  {"content":"\r\n\r\n\r\n56 . صغير اصفهانى ، محمد حسين ( صغير )\r\nمحمد حسين ( صغير ) اصفهانى در سال 1274 در اصفهان به دنيا آمد و به سال 1349 در 75 سالگى در زادگاهش بدرود حيات گفت و در ميدان قدس معروف به فلكهء طوقچى جنب مقام مطهّر رأس الرضا ( ع ) در اصفهان به خاك سپرده شد و آرامگاه او امروز زيارتگاه ارباب نظر و اصحاب شعر و قلم است . « 1 »\r\nمرحوم صغير اصفهانى ، در ميان شعراى آيينى روزگار ما از منزلت و وجاهت خاصى برخوردار بود و برخى از آثار ستايشى و ماتمى او با ساختار محكم و لفظى و غناى محتوايى در شمار اشعار خوب آيينى معاصر قرار دارد .\r\nسلوك بىوقفهء او در مسير خودسازى و معرفت‌اندوزى ، تلاش بىامان او در گسترش فرهنگ ولايى و شيعى و پايمردىهاى او در تربيت و پرورش مداحان آل اللّه و شاعران آيينى ، براى هميشه در حافظه شيفتگان مكتب اهل بيت عصمت و طهارت ثبت است و چهرهء نورانى او هنوز روشنىبخش اغلب محافل روحانى و مجالس منقبت‌خوانى و مرثيه‌سرايى است .\r\nوسعت مشرب ، مناعت طبع ، فروتنى و خاكسارى ، عشق و محبّت و معرفت به خاندان عصمت و طهارت ، و طبع وقاد و روان و مضمون‌ياب از امتيازات وجودى او بود و از كرامت نفس وى حكايت داشت . خدايش بيامرزد و با اولياى خود محشورش كناد !\r\nاز اوست :\r\n\r\nداغ جگرسوز\r\n شاهى كه بود ساقى كوثر پدر او * افغان كه بريدند لبِ تشنه ، سرِ او\r\nخم قامت او گشت ز بار غم و اندوه * افتاد چو بر نعش برادر گذر او\r\nداغ پسر لاله عذارش على اكبر * داغى است كه تا حشر بوَد بر جگر او\r\nصد آه از آن لحظه كه افتاد به ميدان * بر پيكر صد پارهء اكبر ، نظر او\r\nبنشست و ، به زانو بنهادش سر و ، از غم * گرديد روان سيل سرشك از بصر او\r\nمجنون ، دل ليلاى حزين گشت چو آمد * در خيمه ، روانسوز و غم‌افزا خبر او\r\nنامد ز چه از خيمه برون غمزده ليلا ؟ * آمد به درِ خيمه چو نعش پسر او \r\n\r\n\r\n","description":"","footnote":"\r\n( 1 ) . ديوان صغير اصفهانى ، مقدمه آقاى محمد على صاعد ، ص 17 .\r\n","page_name":" 618 ","page_number":618},
  {"content":"\r\n\r\n گويا نبُدش روح به تن تا كه بيايد * بيند پسر و جسمِ به خون غوطه‌ور او\r\nخاموش كن اين آتش جانسوز ( صغيرا ) ! * ترسم كه بسوزد دو جهان از شرر او « 1 » \r\n\r\nآخرين بند از تركيب 12 بند عاشورايى\r\n ويران شوى كه ترك وفا كردى اى فلك ! * بيرون ز حدّ خويش جفا كردى اى فلك !\r\nهر چند ظلم و جور و عداوت كه داشتى * ظاهر به حقّ آل عبا كردى اى فلك !\r\nشرم از خدا نكردى و كشتى حسين را * اين ظلم با عزيز خدا كردى اى فلك !\r\nزخمش هزار و نهصد و پنجاه و يك به تن * با يك تن ضعيف چها كردى اى فلك !\r\nدستت بريده باد كه دست برادرش * از پيكر شريف جدا كردى اى فلك !\r\nناكام كُشتى اكبرِ او را ز راه كين * از « ابنِ مَرّه » كام روا كردى اى فلك !\r\nعيشت عزا ، كه عشرت نو كدخداى او * از جور بيشمار ، عزا كردى اى فلك !\r\nآن عترتى كه مَحرم ايشان مَلك نبود * حاضر به بزم آل زنا كردى اى فلك !\r\nآن سر كه بود زينت آغوش مصطفى * در شام ، زيب طشت طلا كردى اى فلك !\r\nبس كن ( صغير ) ! جان ملايك بسوختى * زين آتشى كه از سخنت برفروختى « 2 » \r\n\r\nبندهايى از يك مربّع‌تركيب عاشورايى\r\n ديدم آزرده دلى ، شيفته حالى از عشق * كردم از او پى تعليم ، سؤالى از عشق\r\nكه : بَتَر يافته‌اى هيچ ملالى از عشق ؟ ! * زد براى منِ غمديده مثالى از عشق\r\nگفت : جانسوزتر از عشق ، فراق است فراق * آتش افروزتر از عشق ، فراق است فراق\r\nگفتمش : رهرو اين راه خطربار كه بود ؟ * اهل اين قافله را ، قاله‌سالار كه بود ؟\r\nآنكه شد سخت به اين درد گرفتار ، كه بود ؟ * صاحب درد فراق و تن بيمار كه بود ؟\r\nتا كنم شرح غمش ، نام ورا انشا كن * گفت : رو شرح غم فاطمهء صغرى كن . . . \r\n\r\n\r\n","description":"","footnote":"\r\n( 1 ) . كتاب مصيبت‌نامه ، محمد حسين صغير اصفهانى ، ص 74 .\r\n( 2 ) . همان ، ص 184 .\r\n","page_name":" 619 ","page_number":619},
  {"content":"\r\n\r\n روز و شب ديده ز خوناب جگر ، تر دارم * چشم اميد به راه على اكبر دارم\r\nهوس بوسه به رخسارهء اصغر دارم * گاه ازين غم به دل غمزده آذر دارم\r\nكه مبادا اجل آيد به سرِ بالينم * ندهد دست كه ديدار عزيزان بينم . . .\r\nبگو اى مرغ ! پريشانى احوال تو چيست ؟ * خبر مرگِ كرا دارى و اقوال تو چيست ؟\r\nاز كجا مىرسى و خستگى حال تو چيست ؟ * چون دل من اثر خون به پر و بال تو چيست ؟\r\nگفت : اى فاطمه ! اين خون بود از حلق امام * كشتهء كرب و بلا از ستم لشكر شام . . . \r\n\r\n57 . صلح‌خواه ، على اكبر ( خوشدل )\r\nعلى اكبر صلح‌خواه متخلّص به « خوشدل » و معروف به « خوشدل تهرانى » در سال 1293 ه . ش در تهران به دنيا آمد . پدرش مرحوم حاج رحيم فرزند مهدى بيك كرمانشاهى از ايل مبارز سنجابى و مادرش از خاندان شريف كاشان ، و ازاين‌روى خوشدل به اين دو شهر عشق مىورزيد :\r\n گرچه تهران مسقط الرأسِ رهىست * مادرم كاشى ، پدر كرمانشهىست \r\nوى تحصيلات خود را تا سطح ديپلم در دبيرستان « ثروت » تهران ادامه داد و سپس در مدرسهء « مَروى » به تحصيل ادبيات عرب پرداخت و مُغنى و مطوَّل را در خدمت مرحوم حاج شيخ على رشتى آموخت و چندى هم در اصفهان و شيراز به تكميل ادبيات و منطق و فلسفه پرداخت و سرانجام در 72 سالگى به سال 1365 در تهران بدرود حيات گفت .\r\nاستاد « خوشدل » از چهره‌هاى نامدار و ماندگار شعر آيينى در روزگار ماست و رويكرد جدّى او در دوران خفقان ستمشاهى به مقوله‌هاى ارزشى فرهنگ عاشورا زمينهء بيدارى و آگاهى را در سطح وسيعى از محافل مذهبى آن روزگار به وجود آورد و ازاين‌روى بايد او را از پيشقراولان شعر انقلاب به شمار آورد .\r\nاستاد خوشدل داراى طبعى متين و روان و ذهنى جستجوگر و مضمون‌ياب و كلامى فاخر و استوار بود و از ميان سبك‌هاى مختلف ادبى ، بيشتر به شيوهء اصفهانى ( هندى )\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nگرايش داشت و غزليات وى در اين سبك در شمار بهترين آثار در زمانهء ماست .\r\nازوست :\r\n\r\nفلسفهء بزرگ نهضت حسين ( ع )\r\n بزرگْ فلسفهء نهضت حسين اين است * كه : مرگ سرخ بِه از زندگىّ ننگين است\r\nحسين ، مظهر آزادگىّ و آزادى است * خوشا كسى كه چينش مرام و آيين است\r\nنه ظلم كن به كسى ، نى به زير ظلم برو * كه اين مرام حسين است و منطق دين است\r\nهمين نه گريه بر آن شاه تشنه لب كافى است * اگرچه گريه به آلام قلب ، تسكين است\r\nببين كه مقصد عالىّ نهضت او چيست * كه درك آن سبب عزّ و جاه و تمكين است\r\nفراز نى سرِ وى گر رود ، نباشد باك * كه سرفرازى طاها و آل ياسين است\r\nاگرچه داغ جوان تلخ‌ْكام كردش ، گفت * كه : مرگ در ره حفظ شرف چه شيرين است\r\nز خاك مردم آزاده بوى خون آيد * نشان سَرورى و راه رهبرى اين است\r\nز خون سرخ شهيدان كربلا ( خوشدل ) ! * دهان غنچه و دامان لاله رنگين است « 1 » \r\n\r\nهدف حسين ( ع )\r\n مرد آزاده حسين است كه بود اين هدفش * كه شود كشته ، ولى زنده بماند هدفش\r\nعوضِ آب زر ، از خون سر اين جمله نوشت : * اى خوش آن كو نكند بستر راحت تلفش\r\nامتحان كرد ز اصحاب در آخرْ شب عمر * تا به جز مردم آزاده نماند به صفش\r\nدرس غيرت ز وى آموز كه تا در دم مرگ * ديده سوى حرم و حفظ زنان بُد هدفش\r\nبرفشاندى به سوى چرخ كه اين هديهء ماست * گشت از خون سر آن لحظه كه لبريز كفش\r\nسوخت كام ستم پور معاويه به شام * آتشين خطبهء زينب كه ز دل بود تَنَش\r\nزيب گوش دو جهان آن دُرِ عصمت گرديد * كه بُدى دامن صدّيقه كبرى صدفش\r\nهر زمين كرب و بلا باشد و روز عاشورا * در جدال حق و باطل كه بوَد تا طرفش ؟\r\n( خوشدل ) ! اين منزلتى نيست كه هركس يابد * كه جهان ناقد و ، ماييم چو دُرّ و خزَفش « 2 » \r\n\r\n\r\n","description":"","footnote":"\r\n( 1 ) . ديوان خوشدل تهرانى ، ص 745 و 746 .\r\n( 2 ) . همان ، ص 773 .\r\n","page_name":" 621 ","page_number":621},
  {"content":"\r\n\r\n\r\n58 . طهماسبى ، قادر ( فريد )\r\nفريد اهل اصفهان است و داراى مدرك ليسانس در رشته زبان و ادبيات فارسى و عضو هيأت داوران حوزهء هنرى سازمان تبليغات اسلامى در بخش چاپ و نشر .\r\nوى علىرغم شهرتى كه در محافل ادبى دارد به گريزپايى مشهور است و شايد روحيات وى - كه شاعرى طبعا درون‌گراست - عدم تمايل او را به مطرح شدن رقم زده باشد . او شاعرى است نازك‌انديش ، توانا و بيشتر غزلسرا ، كه به سبك اصفهانى ( هندى ) گوشه چشمى دارد و در آثار او مىتوان نمونه‌هاى بسيارى از طبع مضمون‌گراى او ارايه داد .\r\nوى شهرت اوّليهء خود را مديون يك غزل مهدوى است با عنوان « بهشت مجسّم » و با اين مطلع :\r\n بتى كه راز جمالش هنوز سربسته است * به غارت دل سودائيان كمر بسته است \r\nو انتظار مىرفت با تلاش در مسير اين شيوهء فاخر بيانى به آفرينش آثار ماندگار ديگرى در زمينه‌هاى آيينى توفيق يابد ولى با تغييرى كه بعدها در سبك شعرى او پيدا شد ، انتظار شيفتگان شعر آيينى كاملا برآورده نگشت .\r\nفريد ، فطرتى شاعرانه دارد و با آشفته حالىها و بىسر و سامانىها آشنا است و گروهى از دوستان بر اين عقيده‌اند كه او نظم دلخواه خود را در بىنظمىها يافته است ! آثار فخيم و دردآلود او در ارتباط با هشت سال دفاع مقدس از حسرت ديرپايى حكايت دارد كه چرا از فيض شهادت و بال گشودن در فضاى روحانى دلخواه خود باز مانده است ؟ و هنوز حال و هواى روزهاى جنگ ، ذهن جستجوگر او را رها نكرده است . ازوست :\r\n\r\nچشمهء فرياد\r\n سرّ نى در نينوا مىماند اگر زينب نبود * كربلا ، در كربلا مىماند اگر زينب نبود\r\nچهرهء سرخ حقيقت بعد از آن طوفان رنگ * پشت ابرى از ريا ، مىماند اگر زينب نبود\r\nچشمهء فرياد مظلوميتِ لب‌ْتشنگان * در كوير تَفته جا مىماند ، اگر زينب نبود\r\nزخمهء زخمىترين فرياد در چنگ سكوت * از طراز نغمه وامىماند ، اگر زينب نبود\r\nدر طلوع داغ اصغر ، استخوان اشك سرخ * در گلوى چشمها مىماند ، اگر زينب نبود \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n ذو الجناح دادخواهى ، بىسوار و بىلگام * در بيابان‌ها رها مىماند ، اگر زينب نبود\r\nدر عبور از بستر تاريخ ، سيل انقلاب « 1 » * پشت كوه فتنه‌ها مىماند ، اگر زينب نبود \r\n\r\nكليد كوچك\r\n گل سرخ و سپيد كوچك ما * اصغر ما ، شهيد كوچك ما\r\nارتفاع حماسه را تيغ است * جنگجوى رشيد كوچك ما\r\nدر عروق بهشت جارى شد * جويبار سپيد كوچك ما\r\nزندگى در عذاب وجدان سوخت * با غروب اميد كوچك ما\r\nقصّهء تلخى از شقاوت گفت * داس با شنبليد كوچك ما\r\nميخ در چشم ظالمان كوبيد * ميخك برگ بيد كوچك ما\r\nدرِ گلخانهء شهادت را * مىگشايد كليد كوچك ما\r\nاز پيامى بزرگ سرشار است * دستهاى شهيد كوچك ما « 2 » \r\n\r\n59 . عابد تبريزى ، محمد ( عابد )\r\nاستاد محمد عابد به سال 1313 در شهر تبريز به دنيا آمد و در خانواده‌اى فرهنگ‌دوست و اهل شعر و ادب پرورش يافت . پدرش مرحوم تاج الشعرا « مولانا يتيم » از شعراى وارسته ، عارف مشرب و دلسوخته آل اللّه خطهء آذربايجان به شمار مىرفت و شادروان محمد على ( فتى ) كه به نگارندهء اين سطور چشم عنايتى داشت و شاعرى توانا و قوىپنجه در ميدان غزل به شمار مىرفت خود را وامدار آن بزرگوار مىدانست و از منش كريمانه و خوى اديبانهء او حكايتها داشت . خداىِشان بيامرزد !\r\nعابد تحصيلات مقدماتى را در زادگاهش به پايان برد و بعدها به استخدام بانك تجارت درآمد و چند سالى است كه دورهء بازنشستگى را تجربه مىكند .\r\nعابد ، شاعرى است آزاده و توانا و داراى مناعت طبع و عزّت نفس كه در پژوهش و بررسى آثار بزرگان ادب فارسى دستى دارد و طبعا درون‌گرا و فارغ از دنياى پرآشوب شهرت ؛\r\n\r\n\r\n","description":"","footnote":"\r\n( 1 ) . غزل معاصر ايران ، به كوشش عليرضا قزوه ، ص 118 .\r\n( 2 ) . عشق بىغروب ، قادر طهماسبى ( فريد ) ، ص 73 و 74 .\r\n","page_name":" 623 ","page_number":623},
  {"content":"\r\n\r\nبا اين همه در ميان شعراى معاصر جايگاه خاص خود را دارد و سروده‌هايش از استحكام لفظى و غناى محتوايى سرشار مىباشد . با اين كه قالب دلخواه شعرى او غزل است ولى در ساير قالب‌هاى شعرى نيز داراى تجربه‌هاى موفقى است و اشعار آيينى او نيز در شمار آثار فاخر معاصر به شمار مىرود . ازوست :\r\n\r\nكشتهء محبّت\r\n به قتلگه ز سر شوق گفت شاه حجاز : * منم كه ديده به ديدار دوست كردم باز « 1 »\r\nبدين شرف كه شدم كشتهء محبّت تو * چه شكر گويمت اى كارساز بنده نواز\r\nز شاهراه سعادت چو بگذرى اى دوست * بسا كه بر رخ دولت كنى كرشمه و ناز\r\nبه خون ، وضو نكند گر قتيل راه وفا * به قول مفتى عشقش درست نيست نماز\r\nبه آستان جلالت جبين به عجز نهم * كه كيمياى مراد است خاك كوى نياز\r\nسرم به عرش سنان بِهْ ، تنم به فرش تراب * كه مرد راه نينديشد از نشيب و فراز\r\nازل به گوش دلم پير ميفروشان گفت : * درين سراچهء بازيچه ، غير عشق مباز\r\nبه جز خيال تو ، اسرار دل كرا گويم ؟ * چو سروِ راست درين باغ نيست محرم راز\r\nبه عشق دوست قسم ، هر بلا رود به سرم * من آن نيَم كه ازين عشقبازى ، آيم باز\r\nچه جاى گفتهء ناجورِ چون تويى ( عابد ) ! * در آن مقام كه « حافظ » برآورد آواز « 2 » \r\n\r\nگفتگوى بيدلانهء حضرت زينب ( س )\r\n ز درد دل بگويم يا غم دلدار ، يا هردو ؟ * ز جور خصم نالم يا فراق يار ، يا هردو ؟\r\nبه خون دل نمىدانم ز دامان گرد غم شويم * برادر ! يا به اشك ديدهء خونبار ، يا هردو ؟\r\nمن اندر گلشن هستى چو در فصل خزان بلبل * ز هجر گل بنالم يا جفاى خار ، يا هردو ؟\r\nز بخت بد ندانم اين چنين بىخانمان گشتم * و يا از گردش گردون كج‌ْرفتار ، يا هردو ؟\r\nصبورى بر غم مرگ حبيبان سخت‌تر باشد * تحمّل يا به جور و طعنهء اغيار ، يا هردو ؟\r\nچو ابر نوبهارى حاليا در حيرتم ، گريم * به حال خويش يا اطفال بىغمخوار ، يا هردو ؟ \r\n\r\n\r\n","description":"","footnote":"\r\n( 1 ) . كليّه مصراع‌هاى دوم ابيات اين غزل از لسان الغيب حافظ شيرازياست .\r\n( 2 ) . گريهء اشك ، ص 127 و 128 .\r\n","page_name":" 624 ","page_number":624},
  {"content":"\r\n\r\n شكايت پيش پيغمبر برم ، مبهوت و حيرانم * ز بيداد مسلمانان و يا كفار ، يا هردو ؟\r\nبه روى صفحه از درياى طبع پرگهر ( عابد ) * فشاند لؤلؤ تر يا دُرِ شهوار يا هردو ؟ « 1 » \r\n\r\n60 . عادلى ، محمد صادق\r\nدر سال 1348 در شهر غزنهء افغانستان به دنيا آمد و در نوجوانى در مدرسه علميهء زادگاهش به تحصيل علوم دينى پرداخت و پس از آغاز جنگ و تجاوز ارتش سرخ روسيه به خاك ميهنش ، ابتدا به پاكستان و بعد به ايران مهاجرت كرد . چندى در شهر اصفهان به تحصيلات حوزوى خود ادامه داد و سپس راهى شهر قم گرديد و در حوزه علميه اين شهر سرگرم تكميل آموخته‌هاى دينى خود شد .\r\nعادلى را ، شاعرى غزلسرا مىشناسند و رويكرد جدى او به مقوله‌هاى دينى و عرفانى ، به سروده‌هايش رنگ ديگرى بخشيده است . غزل مرثيهء او در سوگ سالار شهيدان ( ع ) خواندنى است .\r\n\r\nداغى كه از تمامى غمها بزرگتر . . .\r\n آه اى عطش ! ز وسعت صحرا بزرگتر ! * موجى ، ولى ز باور دريا بزرگتر\r\nروشن‌ترين ستارهء در آسمان عشق ! * اى روشنى ، ز عالم بالا بزرگتر !\r\nاز پرتو صداقتت آيينه ، سبز شد * نورى به ذهن آينه ، امّا بزرگتر\r\nآتش گرفت آب از آن داغ ملتهب * داغى كه از تمامى غمها بزرگتر\r\nننگى كه بر جبين تماشا نشسته است * ننگىست از تمامى دنيا بزرگتر\r\nعالم به رغمِ آنكه دلش مرد ، زنده شد * چون چشمهء زلال عطش ، يا بزرگتر « 2 » \r\n\r\n61 . عاصى ، عبد القهّار\r\nاين شاعر و نويسنده افغانى در سال 1335 در درّه « پنجشير » به دنيا آمد و تحصيلات خود را در كابل به پايان برد و موفّق به اخذ دانشنامه در رشتهء گياه‌شناسى از دانشگاه كابل شد .\r\n\r\n\r\n","description":"","footnote":"\r\n( 1 ) . تحفهء سرمدى ، به كوشش محمد على فتى ، قم ، چاپ حكمت ، چاپ اول ، سال 1347 ، ص 210 و 211 .\r\n( 2 ) . مجله بلاغ ، شماره ( 4 ) ؛ مشرق گلهاى فروزان .\r\n","page_name":" 625 ","page_number":625},
  {"content":"\r\n\r\nتا كنون شش مجموعه شعر از او منتشر شده است با عناوين : « لالايى براى مليمه » ، « مقامهء گل سورى » ، « ديوان عاشقانهء باغ » ، « غزل من و غم من » ، « تنها ولى هميشه » و « جزيرهء خون » .\r\nضمنا برگزيده‌اى از اشعار او با نام : « از ترانه و آهن » و نيز مجموعهء خاطرات او از آخرين روزهاى سقوط رژيم كمونيستى افغانستان به همت دفتر ادبيات و هنر مقاومت حوزهء هنرى در دست چاپ است .\r\nغزل مرثيهء « خون امام » نمونه‌اى از آثار عاشورايى اوست و داراى مطلع رنگينى است :\r\n\r\nخون امام\r\n تا ريخت خون مرد به دامان كربلا * سجاده شد تمام بيابان كربلا\r\nبر مسلمين طليعهء نو باز شد ز حق * در رهگذار نشئه ميدان كربلا\r\nخون پيمبرست كه گلگونه كرده است * خاك سياه و خار مغيلان كربلا\r\nالگوى زندگىست ، وَ راه مقاومت * طرح قيام آل مسلمان كربلا\r\nدست يزيديان چه تواند كند به خلق ؟ * خون امام ماست نگهبان كربلا\r\nآنك حضور شمر ، كه بر باد مىرود * در پيشگاه سيد و سلطان كربلا\r\nپا در ركاب باد چه مىبندى اى رفيق * پر باز كن به دولت ايمان كربلا\r\nآزادگىست آن چه كه تسجيل مىشود * بر برگْ برگِ دفتر و ديوان كربلا « 1 » \r\n\r\n62 . عاملى ، امير\r\nاز خوشنويسان بنام و از شعراى مطرح قزوين است . اكثر سروده‌هاى او صبغهء آيينى دارد و در زمينهء آفرينش آثار عاشورايى نيز داراى تجربه‌هاى ارزشمندى است :\r\nنمونه‌اى از غزلها و مثنوىهاى عاشورايى او با عنوان : « نيزه بر يزيد ! » در سال 1376 به همت مؤسسه فرهنگى آفرينه منتشر شده ، و « حسرت پرواز » مجموعه‌اى از اشعار ديگر اوست و در قالب‌هاى مختلف كه شمارهء 159 از سلسله مجموعه‌هاى « گزيده ادبيات معاصر » را به خود اختصاص داده و در سال 1381 توسط كتاب نيستان به چاپ رسيده است . از اوست :\r\n\r\n\r\n","description":"","footnote":"\r\n( 1 ) . مجله شعر ، سال دوم ، آبان 1373 ، ويژه‌نامهء شعر افغانستان ؛ مشرق گلهاى فروزان ، نشر ستاره ، كتابخانهء تخصّصى ادبيات .\r\n","page_name":" 626 ","page_number":626},
  {"content":"\r\n\r\n\r\nمرا ببخش !\r\n بخوان حماسهء مردان سخت باور را * بگو حكايت آيينه‌هاى حيدر را\r\nدر آن ميانه كه پاى حسين در كارست * نگه چگونه توان داشت عاشقانْ ! سر را ؟\r\n« حضور مجلس انس‌ست و دوستان جمعند » * بريز بادهء گلگون تمام ساغر را\r\nچه حكمت‌ست كه خون حماسه مىجوشد * ميان كرب و بلا لاله‌هاى پرپر را\r\nمرا ببخش اگر زنده‌ام ، ولى بىتو * ستاده‌ام كه نشانم نفير كافر را « 1 » \r\n* * *\r\n . . . كربلا ، مأواى شيران خداست * رقص شمشير شهيدان بلاست\r\nكربلا ، سير و سلوك بىسرست * عرصهء جولان تيغ حيدرست\r\nسكّهء عرفان به نام كربلاست * معنى انسان ، امام كربلاست . . . \r\n* * *\r\n حيف امّا مىبرند از يادمان * زرپرستان ، هيبت فريادمان\r\nبيم دارم ساربان ديگرى * باز هم دزدى كند انگشترى\r\nباز هم دزدان دين خاتم برند * آبروى حضرت آدم برند\r\nهوش داريد اى رفيقان طريق ! * خيمه خواهد سوخت از هُرم حريق\r\nماندن و مرداب را تن داده‌ايد ؟ * آب را در دست دشمن داده‌ايد ؟\r\nخواب يعنى مرگ ، بيدارى چه شد ؟ * كربلا را خفتگان ! يارى چه شد ؟\r\nپير ما درداد آوازى حزين : * عاشقان نينوا ! هَل مِن معين ؟ \r\n* * *\r\n تير آمد ، خيمه‌ها آتش گرفت * خيمهء خون خدا آتش گرفت\r\nكودكان از خيمه بيرون آمدند * نخلهاى تشنه ، مجنون آمدند . . .\r\nبشنو از نى ، نى نوازد درد را * كودكانِ خسته از نامرد را . . .\r\nنى ز آدم يادگارى مانده است * با غمِ زينب برادر خوانده است . . . \r\n\r\n\r\n","description":"","footnote":"\r\n( 1 ) . نيزه بريزيد ، امير عاملى ، ص 91 و 92 .\r\n","page_name":" 627 ","page_number":627},
  {"content":"\r\n\r\n نى ، رفيق شور مردان خداست * نى ، نواى ناله‌هاى آشناست . . .\r\nياد بادا خيزران و كربلا * نيزه و خورشيد و قرآن خدا « 1 » \r\n\r\n63 . عطائى ، سيّد على\r\nدر سال 1351 در شهر مزار شريف افغانستان به دنيا آمد و دوران كودكىاش را در شهر مولانا جلال الدين مولوى گذرانيد و بعدها پس از شهادت پدرش به صف مبارزان پيوست و با متجاوزان روسى به نبرد پرداخت و سرانجام به ايران آمد و در شهر مقدس مشهد ساكن شد و تحصيلات خود را در رشته پزشكى دانشگاه مشهد به پايان برد .\r\nآثار اين شاعر نام‌آشناى افغانستانى به صورت پراكنده در مطبوعات ايران و افغانستان به چاپ رسيده است . وى از انواع قالب‌هاى شعرى به قالب غزل گرايش خاصى دارد و از سبك « سايه روشن هندى » پيروى مىكند .\r\nاز غزل مرثيهء « عطش » او پيداست كه در شكار مضامين ناب و رنگين ، ايجاد فضاى عاطفى و تصويرى و آفرينش تركيبات بديع ، دستى دارد .\r\n\r\nعطش\r\n سرخيم ، بيا زخم بزن پيكر ما را * آيينه كن اى عشق ! منِ ديگر ما را\r\nما را پس ازين موج عطش ! تشنه بميران * تا زنده كنى غيرت آب آور ما را\r\nدر حسرت تا اوجْ رسىهاى تو هستيم * از اين قفس خسته رها كن پر ما را\r\nتيرى بنشان بر تب حلقوم و ، بريزان * خون عطش‌آلود على اصغر ما را\r\nما و سر تسليم به تيغ تو ، دگر هيچ * گر حكم تو اينست ، جدا كن سر ما را « 2 » \r\n\r\n64 . غفور زاده ، محمد جواد ( شفق )\r\nمحمد جواد غفورزاده متخلّص به ( شفق ) فرزند محمد حسين در سال 1322 در شهر مقدس مشهد به دنيا آمد . وى پس از پايان تحصيلات دورهء ابتدايى و متوسطه ، در سال 1346 به\r\n\r\n\r\n","description":"","footnote":"\r\n( 1 ) . نيزه بريزيد ، ص 21 تا 25 .\r\n( 2 ) . فصلنامهء ادبى ، هنرى ، فرهنگى « دُرِّ دَرى » ، سال اوّل ، سال 1376 .\r\n","page_name":" 628 ","page_number":628},
  {"content":"\r\n\r\nاستخدام وزارت دادگسترى درآمد و در سال 1360 به ادارهء كل فرهنگ و ارشاد اسلامى استان خراسان منتقل شد . « 1 »\r\nوى از اوان جوانى به مطالعهء ادبيات و سرودن شعر سرگرم بوده ولى مشغلهء عمدهء هنرى او پرداختن به شعر آيينى و به تصوير كشيدن مقوله‌هاى مطرح در فرهنگ ارزشى آل اللّه مىباشد .\r\nشفق در آفرينش غزل مرثيه دستى به تمام دارد و در انواع قالب‌هاى شعر نيز داراى تجربه‌هاى موفّقى است . اشعار فاخر آيينى او به خاطر حضور فعّال عنصر « خيال » در فضاى تصويرى شناور است و از لحاظ عاطفى نيز در حدّ قابل قبول قرار دارد و به خاطر رويكرد جدّى به مفاهيم ارزشى در شمار آثار خوب آيينى معاصر است . وجه غالب سروده‌هاى او مايه‌هاى مذهبى است اگرچه در ساير موضوعات نيز طبع‌آزمايىهايى دارد . شعر او به خاطر ساختار محكم لفظى ، غناى محتوايى و فضاى عاطفى در ميان اشعار آيينى شعراى خراسان مىدرخشد و در ميانهء آثار آيينى معاصر نيز جايگاه مطلوبى دارد . ازوست :\r\n\r\nگلبن توحيد\r\n عشق سر در قدم ماست اگر بگذارند * عاشقان را سرِ سود است ، اگر بگذارند\r\nما و اين كشتى توفان زده در پنجهء موج * ساحل ما دل درياست ، اگر بگذارند\r\nدشت از هُرم عطش سوخته و چتر ملال * سايبان گل زهراست ، اگر بگذارند\r\nآب بر آتش لبهاى عطشناك زدن * آرزوى من و سقّاست اگر بگذارند\r\nدوش در گلشن ما بلبل شيدا مىگفت : * باغ گل وقف تماشاست ، اگر بگذارند\r\nگل اين باغ به تاراج خزان رفت و كنون * وقت دلجويى گلهاست ، اگر بگذارند\r\nطفل شش ماههء من زينت آغوش من است * جاى اين غنچه همين جاست ، اگر بگذارند\r\nاين به خون خفته كه عالم ز غمش مجنون است * تشنهء بوسهء ليلاست ، اگر بگذارند\r\nگرچه سرمست فتاده‌ست به ميخانهء عشق * دست در گردن ميناست اگر بگذارند\r\nاين گل سرخ كه از گلبن توحيد شكفت * آبروى چمن ماست ، اگر بگذارند\r\nدر عقيق لب من موج زند خاصيتى * كه شفابخش مسيحاست ، اگر بگذارند \r\n\r\n\r\n","description":"","footnote":"\r\n( 1 ) . صد سال شعر خراسان ، ص 34 ؛ سخنوران نامى معاصر ايران ، ج 3 ، ص 1959 .\r\n","page_name":" 629 ","page_number":629},
  {"content":"\r\n\r\n يوسف مصر وجودم من وَ اين پيراهن * جامهء روز مباداست ، اگر بگذارند\r\nخيمهء عشق اگر طعمهء آتش گردد * راهى از خيمه به صحراست ، اگر بگذارند\r\nريشه در خون و شرف نهضت ما دارد و بس * سند روشن فرداست ، اگر بگذارند « 1 » \r\n\r\nتفسير آفتاب\r\n الا كه مَقدم تو مژدهء سعادت داشت * به خاكبوسى راهت فرشته عادت داشت\r\nسلام بر تو كه ماه جمادى الاوّل * ز جلوهء تو به رخ هالهء مسرت داشت\r\nسلام بر تو كه امُّ المصائبت خوانند * تويى كه غم ز ازل در دلت اقامت داشت\r\nسلام بر تو و بر هر زنى كه از آغاز * به پاس پيروىات ، از حجاب زينت داشت\r\nتو از همان شجر پاك عصمت آمده‌اى * كه ريشه در دل قرآن و جان عترت داشت\r\nتو دست‌ْپرور آن مادر گرانقدرى * كه قلب پاك پيمبر به او ارادت داشت\r\nتو سر بر آينهء سينه‌اى گذاشته‌اى * كه بوسه‌گاه نبى بود و عطر جنّت داشت\r\nتو زير سايهء آن گلبنى بزرگ شدى * كه هرچه داشت شكوفايى ، از نبوّت داشت\r\nنديده ديدهء تاريخ بانويى چون تو * كه حق به گردن آزادى و عدالت داشت\r\nچه بانويى كه پس از دختر رسول الله * به هر زنى كه تصور كنى شرافت داشت\r\nچه بانويى كه ز فيض هدايت معصوم * مقام و منزلتى هم طراز عصمت داشت\r\nچه بانويى كه صبورى نمود چون زهرا * چه بانويى كه به قدر على شهامت داشت\r\nچه بانويى كه به بال مجاهدت ، پرواز * ز دشت ماريه تا اوج بينهايت داشت\r\nچه بانويى كه به حدّ كمال در همه حال * اراده داشت ، وفا داشت ، عزم و همت داشت\r\nچه بانويى كه به هنگامهء اسارت هم * وقار داشت ، حيا داشت ، شرم و عفت داشت\r\nچه بانويى كه همه عمر در نيايشِ شب * هزار بار ز خود تا خداى ، هجرت داشت\r\nچه بانويى كه به همراه يك مدينه صفا * گلاب گريه و يك كربلا مصيبت داشت\r\nچه بانويى كه به خورشيدِ خون گرفتهء عشق * به قدر وسعت هفت آسمان محبّت داشت \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 3 ، ص 1963 .\r\n","page_name":" 630 ","page_number":630},
  {"content":"\r\n\r\n دل تو بود پر از شور و اشتياق حسين * كه لحظهْ لحظهء عمرت ازين حكايت داشت\r\nحسين نيز به شايستگى ، نثار تو كرد * هر آن چه عاطفه و التفات و رأفت داشت\r\nنبود حاجت بوسيدنِ گلوى حسين * حسين با تو هزاران هزار حجّت داشت\r\nحسين از تو جدايى نداشت در هر حال * مگر به خاطر انسى كه با شهادت داشت\r\nچراغ آخرتش باد شاعرى كه سرود * سه بيت ناب كه دنيايى از طراوت داشت\r\n« نه ذو الجناح دگر تاب استقامت داشت » * « نه سيد الشهدا بر جدال ، طاقت داشت »\r\n« هوا ز جور مخالف چو نيلگون گرديد » * « عزيز فاطمه از اسب سرنگون گرديد »\r\n« بلندْ مرتبه شاهى ز صدر زين افتاد » * « اگر غلط نكنم عرش بر زمين افتاد »\r\nستارهء سحر تو كه روى خاك افتاد * هزار و نهصد و پنجاه و يك جراحت داشت\r\nمن و مكارم اخلاق زينبى ؟ هيهات ! * كجا برابر خورشيد ، ذرّه جرأت داشت ؟\r\nتو آن يگانه اسيرى كه در چهل منزل * به دوش خستهء خود كوهى از رسالت داشت\r\nتو آفتاب حقيقت شدى به بزم يزيد * كه سعى بيهده در محو واقعيّت داشت\r\nتو خطبه خواندى و برهم زدى اساس ستم * ستمگر از سخنت جا به خاك ذلّت داشت\r\nتو خطبه خواندى و سوزاندى و مجسّم شد * على ، كه در سخنش گرمى فصاحت داشت\r\nپيام خون و شرف را به شام و كوفه رساند * صلاى روح نوازت كه رنگ محنت داشت\r\nبه هر بهانه به تفسير انقلاب نشست * كلام روح فزايت كه رنج غربت داشت\r\nهلال يكشبه‌ات جلوه كرد از سرِ نى * كه با تو سوخته دل اشتياق صحبت داشت\r\nپس از زيارت خون سر تو از محمل * ( شفق ) طلوع نمىكرد اگر مروّت داشت « 1 » \r\n\r\n65 . فتى تبريزى ، محمد على ( فتى )\r\nاستاد محمد على فتى به سال 1301 ه . ش در شهر تبريز و در خانواده‌اى مذهبى ( معروف به دوزدوزانى ) به دنيا آمد و در سال 1365 ه . ش در سنّ 64 سالگى در اثر ابتلاء به سرطان ريه در تهران درگذشت .\r\n\r\n\r\n","description":"","footnote":"\r\n( 1 ) . صد سال شعر خراسان ، ص 637 تا 639 .\r\n","page_name":" 631 ","page_number":631},
  {"content":"\r\n\r\nوى پس از طى تحصيلات مقدماتى به استخدام وزارت راه و ترابرى درآمد و در شهرهاى مختلف : تهران ، كرمان ، بندرعباس ، شيراز ، اصفهان ، يزد و اروميّه با صداقت و امانت انجام وظيفه كرد و ره‌آورد سفرهاى او آشنايى با چهره‌هاى مطرح ادبى در گوشه و كنار كشور بود . او به راستى اسم بامسمّايى داشت و اسوهء محبّت و جوانمردى و گذشت بود . علوم و فنون ادبى را در اوان جوانى از محضر مولانا يتيم - شاعر پرآوازهء آذربايجان - فرا گرفت و پس از اقامت در تهران از محضر استاد مسلم ادب پارسى ، شادروان محمد على ناصح بهره‌ها برد و بر معلومات ادبى خود افزود و از اعضاى برجستهء انجمن‌هاى ادبى ايران ، حافظ ، آذرابادگان ، صائب ، دانشوران و اهلم قلم به شمار مىرفت . در سرودن غزل خصوصا با رديف‌هاى دشوار بسيار توانا بود و در نقد شعر دستى به تمام داشت . در اواخر عمر به مقوله‌هاى دينى رويكردى جدّى داشت و اغلب اشعار آيينى او يادگار همين دوره از زندگانى اوست . مردى بود خليق ، مهربان ، فروتن ، صريح اللّهجه و اهل فتوّت . او حقّ استادى بر گردن نگارندهء اين سطور دارد و اگر در آفرينش آثار منظوم آيينى توفيقى داشته‌ام او را در اين توفيق سهيم مىدانم . متأسفانه كار تدوين و چاپ اشعار اين شاعر بزرگ كه قرار بود بنابر وصيّت او توسط اينجانب صورت پذيرد به جهت بروز پاره‌اى از مشكلات انجام نشد و فرزندان آن مرحوم نيز تاكنون توفيق اين خدمت را نيافته‌اند . تنها اثرى كه از او بر جاى مانده ، « تحفهء سرمدى » است حاوى مدايح و مراثى برگزيدهء خاندان عصمت و طهارت كه در سال 1347 زير نظر اين جانب در قم به چاپ رسيد و در اختيار شيفتگان مكتب آل اللّه قرار گرفت .\r\nازوست :\r\n\r\nدرود بر حسين ( ع )\r\n درود بر حسين و بر وفاى او * كه سر نهند سروران به پاى او\r\nنشُست دست اين چنين به راه دين * ز مال و جاه و سر ، كسى سواى او\r\nچُنو فداى دين كسى نكرد جان * كه باد جان عالمى فداى او\r\nمگو كه خون او هدر شد و كسى * طلب نكرد خونبها براى او\r\nشهيد حق چه خونبها طلب كند ؟ * كه خونبهاى او بود خداى او\r\nچو نى ، نوا كند دل حزين من * چو آورم به ياد ، نينواى او \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n به جاى اشك ، خون رود ز ديده‌ام * به ياد كشتگان كربلاى او\r\nچو مرغ حق ، مدام نوحه سر كند * دلِ به غم دچار در عزاى او\r\nبسوختى روان مرتضى دلا * ببند لب ز شرح ماجراى او\r\nكنون كه جشن‌ها به پاست در جهان * به نام او ، وَ بهر اعتلاى او\r\nبهِل حديث نينوا و كربلا * دگر سخن مگوى در رثاى او\r\nبه صد نوا چو عندليب ساز كن * چكامه در مديح و در ثناى او\r\nدوباره سركن اين سرود و بازگو * درود بر حسين و بر وفاى او\r\nالا كه طالب سعادتى ، بيا * به چنگ آر دامن ولاى او\r\nنرفتى از ميان ما نفاق و كين * اگر نبود در ميانه پاى او\r\nز دين حق نبود در جهان اثر * نبود اگر قيام بر ملاى او\r\nشگرفْ رونقى گرفت دين حق * ز همت بلند و عزم وراى او\r\nدلا اگر رضاى حق طلب كنى * بيا به صدق دل بجو رضاى او\r\nگدايى اختيار كن به كوى او * كه فخر بر شهان كند گداى او\r\nمرا به عرش سود از شرف كُله * فكند سايه تا به سر لواى او\r\nدرين سراى تا كه زنده‌ام ( فتى ) * من و غلامى درِ سراى او\r\nبه روز حشر ، دست ما و دامنش * كه نيست دستگير ما ، سواى او « 1 » \r\n\r\nتضمين غزل اقبال لاهورى\r\n مُلك دين ، مالك والاگهرى پيدا كرد * شاه دانا دل و صاحبنظرى پيدا كرد \r\n چرخ عزّ و شرف امشب قمرى پيدا كرد \r\n ( آسمان ، طالع فرّخ سيرى پيدا كرد ) * ( طاير عشق ، عجب بال و پرى پيدا كرد )\r\nسالها بود پر از فتنه و شر ، روى زمين * حق‌پرستان همه بودند دل افگار و غمين \r\n كفر و ايمان به هم آن روز همى بود قرين \r\n ( رنجها ديد از اولاد ابو سفيان ، دين ) * ( حالى اسلام مبارك پسرى پيدا كرد ) \r\n\r\n\r\n","description":"","footnote":"\r\n( 1 ) . تحفهءسرمدى ، به كوشش محمد على فتى ، ص 78 و 79 .\r\n","page_name":" 633 ","page_number":633},
  {"content":"\r\n\r\n هاتف غيب به گوش دلم اين نكته بگفت : * خيز اى غافل و ديگر منشين با غم جفت \r\n بايد امروز همه گفت گل و گل بشنفت \r\n ( گل پيوند نبوّت به ولايت بشكفت ) * ( باغ دين لطف و صفاى دگرى پيدا كرد )\r\nمنشين اى دل نوميد ! پريشان و ملول * زانكه آن آيت رحمت به جهان كرد نزول \r\n شادمانند ازين امر همه آل رسول \r\n ( مصطفى گشت سرافراز كه زهراى بتول ) * ( چون حسين از على اكنون پسرى پيدا كرد )\r\nآنكه ويران شد ازو خانهء بيداد ، آمد * آن كزو كشور توحيد شد آباد ، آمد \r\n رهبر راهروان از پى ارشاد آمد \r\n ( نيوا همچو نى از شوق به فرياد آمد ) * ( كه حسين آمد و ره ، راهبرى پيدا كرد )\r\nآنكه بر كشور تقوى و شهامت شه بود * آنكه خود پيرو حق ، رهبر هر گمره بود \r\n آنكه نور بصر حيدر و ، ثار اللَّه بود \r\n ( بر سر كوى وفا خيمه زد و آگه بود ) * ( كه چرا پر خطر اين سان گذرى پيدا كرد )\r\nآنكه با دوست بود دوست به جان خصم عدوست * هست فرمانبر حق ، رسم و رهش جمله نكوست \r\n هستى خويش فدا كرد همه در ره دوست \r\n ( رسم آزادگى و شيوهء جانبازى ازوست ) * ( بيشهء عشق عجب شير نرى پيدا كرد )\r\nجز نبى گر نشناسييش نظيرى ، شايد * كه محال است چنو مادر گيتى زايد \r\n پرده آن ماه چو مىخواست ز رخ بگشايد \r\n ( شوق لرزيد كه سر باخته‌اى مىآيد ) * ( عشق خنديد كه ره رهسپرى پيدا كرد ) \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n اى به جان خواسته از دوست بلا روز الست * دست شسته به رهش يك سره از هرچه كه هست \r\n جان ياران تو از بند غم امروز برست \r\n ( روز ميلاد تو دل ، غرقهء بحر شوق است ) * ( كز ولاى تو به فردوس درى پيدا كرد ) « 1 » \r\n\r\n66 . فخّارزادهء جهرمى ، محمّد\r\nاو در دى ماه 1357 در شهر آبادان به دنيا آمد . تحصيلات دورهء راهنمايى و دبيرستان را در مركز پرورش استعدادهاى درخشان ( شيراز ) به پايان برد . اكنون ضمن آنكه دانشجوى دورهء دكتراى مهندسى برق است به عنوان عضو هيأت علمى دانشگاه شهيد چمران اهواز به تدريس اشتغال دارد .\r\nوى در رشته‌هاى علمى و هنرى رتبه‌هاى ممتازى را در سطح كشور به دست آورده و گردآورى مجموعه شعر « آواى نينوا » ويژهء اشعار دانشجويان و طلّاب سراسر كشور در چهار مجلّد بر عهدهء او بوده است . ازوست :\r\n\r\nاين ذبح عظيم\r\n اينكه دلباخته تا مرز عدم مىآيد * آفتابىست كه از سمت حرم مىآيد\r\nسدّى از بال ملايك بگذاريد كه او * بى خبر از وزش تيغ ستم مىآيد\r\nاو چه ديده‌ست در آن سرخى ميدان كه مدام * به زمين مىخورد و چند قدم ، مىآيد\r\nگرچه آن شير علمدار به خاك افتاده‌ست * رزم برپاست كه از خيمه علَم مىآيد\r\nتازه اين اوّل بيتابى و بىخوابى توست * صبر كن ، واقعه در واقعه غم مىآيد\r\nاسب بر پيكر آيينه گذر خواهد كرد * ديو با حسرت انگشتر جم مىآيد\r\nزير اين بغض جگرسوز ، گلوى منِ زار * راه تنگىست كه يك روز به هم مىآيد\r\nكمكم كن كه به وصف تو كمر راست كنم * شعر در منقبت ذات تو كم مىآيد\r\nطبل توفان تو را كوفته اين ذبح عظيم * موج آيينه ازين تيغ دو دم مىآيد \r\n\r\n\r\n","description":"","footnote":"\r\n( 1 ) . همان ، ص 79 و 80 .\r\n","page_name":" 635 ","page_number":635},
  {"content":"\r\n\r\n\r\nچه شكوهىست درين خيمه ؟\r\n گرچه تا غارت اين باغ نمانده‌ست بسى * بوى گل مىرسد از خيمهء خاموش كسى\r\nچه شكوهىست درين خيمه كه صد قافله دل * مىنوازند به امّيد رسيدن ، جرسى\r\nدامن خيمه به بالا بزن اى گل ! كه دلم * جز پرستارى درد تو ندارد هوسى\r\nاى صفاى سحرى جمع به پيشانى تو * باد پايم وَ به گردت نرسيده‌ست كسى\r\nبر سرِ دار تمناى تو ، گل كرد مسيح * يافت از شعلهء ادراك تو موسى ، قبسى\r\nراهىام كن به تماشاى جمالت ، بگذار * بر سر سفرهء سيمرغ نشيند مگسى\r\nچه صميمىست خدايى كه تو يادم دادى ! * لطف محض‌ست اگر نيست جز او دادرسى\r\nباز شب آمد و من ماندم و اين گريه و ، نيست * جز ابو حمزهء تو فانىِ تو همنفسى \r\n\r\n67 . فراهى كاشانى ، عزيز الله ( فراهى )\r\nاز پير غلامان درگاه حسينى بود و افزون از 50 سال در عرصهء شعر آيينى قلم زد . شاعرى بود با اخلاص و صادق و به آنچه كه مىسرود ايمان داشت . « خوشه‌اى از خرمن ادب » حاوى بخشى از سروده‌هاى مذهبى اوست . وى سرانجام به سال 1363 و در سنّ هفتاد سالگى در زادگاهش كاشان بدرود حيات گفت . عاش سعيدا و مات سعيدا . ازوست :\r\n\r\nگلهاى كربلا\r\n كربلا ، گلهاى خوشبويى به بار آورده است * كز شميم خوش ، معطّر روزگار آورده است\r\nبر مشام جان رسد بوى بهشت از كربلا * چون جوانان جنان را در كنار آورده است\r\nگر به ظاهر گلستانى شد در آن صحرا خزان * بهر دين تا روز محشر نوبهار آورده است\r\nسرمهء چشم ملك باشد غبار آن زمين * كز برايش كاروان جان ، غبار آورده است\r\nخاك پاكش بس به خون گلرخان آغشته است * آن بيابان را بِه از صد لاله‌زار آورده است\r\nنهضت خونين شاه كربلا در راه حق * حق‌پرستان را برون از انتظار آورده است\r\nبيقراريهاى زينب بر سر نعش حسين * از براى دين درين عالم قرار آورده است\r\nخطبه‌هاى او به شهر كوفه و شام خراب * خوارى از بهر يزيد بدشعار آورده است\r\nروى منبر ، خطبهء غَرّاى زين العابدين * از براى خصم ، رسوايى به بار آورده است \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n نالهء مظلومى آن كودك ويران‌نشين * ظالمان را از روان بيرون دمار آورده است\r\nقلزم طبع « فراهى » در رثاى شاه عشق * گوهر ارزنده ، دُرّ شاهوار آورده است « 1 » \r\n\r\n68 . فرجى ، مهدى\r\nدر بهمن ماه 1358 در تهران به دنيا آمد ولى نشو و نماى او در كاشان بوده است . تحصيلات خود را تا پايان دورهء متوسطه ادامه داد و در حال حاضر به شغل آزاد اشتغال دارد .\r\nدو مجموعه شعر تاكنون از او به چاپ رسيده با عناوين : « هزار اسم قلم خورده » و « چشمهاى تو باران » و مجموعهء ديگرى در زمينهء شعر انتظار در دست چاپ دارد .\r\nفرجى ، زبان و سبك بيانى خود را در شعر آيينى پيدا كرده و با ذهنى جستجوگر و طبعى ناآرام و بيقرار به آفرينش آثارى مىپردازد كه از نظر ساختار بيرونى منسجم و از لحاظ درون‌مايه‌هاى عاطفى پربار است . رويكرد او نيز به جنبه‌هاى ارزشى و مفاهيم بلند و ماندگار فرهنگ عاشورا به آثار ماتمى او غنا بخشيده است .\r\n\r\nفصل گمشدهء تاريخ\r\n امروز فصل گمشدهء تاريخ ، خواب‌ست در تمامى ساعتها * اكنون شراره‌هاى حقيقت را پوشانده است پردهء عادتها\r\nوقتى تو خون پاك خدا هستى ، وقتى تو سيد الشّهدا هستى * وصف تمام آن چه كه بايد را مقدور نيست حدّ بلاغتها\r\nتو حاجى حريم خداوندى ، هر چند حجّ خانه رها كردى * در كربلا تمام نشد راهت ، سينه به سينه مانده روايتها\r\nبعد از تو زينب‌ست پيام‌آور ، آن وقت در شهادتت آغازىست * پس چشم شام و گوش كرِ كوفه وامىشود به نقل شهامتها\r\nلبّيك لا شريك لك لبّيك ، لبّيك لا شريك لك لبّيك * راه تو چون خليل و محمد بود وقتى كه بت شدند جهالتها \r\n\r\n\r\n","description":"","footnote":"\r\n( 1 ) . خورشيدسرايان ، ص 68 .\r\n","page_name":" 637 ","page_number":637},
  {"content":"\r\n\r\n مولا ! تو را كه مثل على بودى در پاكى و سخاوت و بيباكى * يا زير نخلهاى عزا ديديم ، يا در سطور ذكر مصيبتها\r\nخون خدا ! تو زنده‌اى و امروز خون تو در رگان زمان جارىست * اين روزها به يُمن شعار تو خوابى پريده از سر ساعتها \r\n\r\nغيرت برادرى\r\n جواب رد دادى خاندان مادرىات را * كه آشكار كنى غيرت برادرىات را\r\nعمو تو باشى و اهل حرم جواب نگيرند ؟ ! * فرات ، منتظرست اقتدار حيدرىات را\r\nكسى نديد ، كه يك لحظه هم بروز ندادى * در آن شكوه عقابى دلِ كبوترىات را\r\nاگرچه كينهء آن قوم خون پاك تو را ريخت * زبان گشود ولى قصّهء دلاورىات را\r\nچنان حسين ز پاكان هاشمىست نژادت * اگر قبول نكردى دمى برابرىات را\r\nتو ماه ، ماه بنى هاشمى كه دختر خورشيد * همان نخست پذيرفته بود مادرىات را \r\n\r\n69 . قاسمى ، محمّد ضياء\r\nاين شاعر جوان و بااستعداد افغانستانى به سال 1355 در استان وردك به دنيا آمد و كار سرودن شعر را از دوران دانش‌آموزى شروع كرد و چندين بار در مسابقات سراسرى شعر دانش آموزى مقام نخست را به دست آورد . وى پس از اخذ ديپلم و فارغ التحصيل شدن در رشتهء فيلم‌سازى ، به عنوان دانشجو در دانشكده صدا و سيما مشغول به تحصيل شده است .\r\nمجموعهء شعر او ، يكى از شماره‌هاى « گزيدهء ادبيات معاصر » را به خود اختصاص داده و توسط نشر نيستان به چاپ رسيده است .\r\n\r\nشعله‌ور در خون\r\n بيابانت كفن شد تا بمانى شعله‌ور در خون * گلستانى شوى در لامكانى شعله‌ور در خون\r\nزمين و آسمان در خويش مىپيچند از آن روز * كه بر پا كرده‌اى آتشفشانى شعله‌ور در خون\r\nتو نوحى ، مىبرى هر روز هفتاد و دو دريا را * به سمت عاشقى ، با بادبانى شعله‌ور در خون\r\nدو بال سرخ افتادند از ماه و ، علَم خم شد * كنار رود جا ماند آسمانى شعله‌ور در خون\r\nنگاهت بوى باران داشت تا خواند آيهء گل را * سرت بالاى نى چون كهكشانى شعله‌ور در خون \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n و قبله در نگاه تيغ جارى شد ، كه با حلقت * نماز آخرينت را بخوانى شعله‌ور در خون\r\nخودت را ريختى اى مرد در حلقوم آهن‌ها * غزل خواندى در آتش بازبانى شعله‌ور در خون « 1 » \r\n\r\n70 . قدرتى ، نسترن\r\nزادگاهش سمنان و داراى مدرك كارشناسى در رشته‌هاى جامعه‌شناسى و مشاوره و راهنمايى است . تاكنون چهار مجموعه از آثار خود را به دست چاپ سپرده است :\r\n1 . حريم سبز عشق 2 . بانوى آفتاب 3 . عطر ولايت 4 . عطر حضور\r\nو دو مجموعهء ديگر نيز در دست چاپ دارد .\r\nوى در سبك سنّتى طبع‌آزمايى مىكند و غالب آثارش داراى صبغهء آيينى است و تلاش او در آفرينش اين‌گونه آثار ستودنى است .\r\n\r\nسرزمين نور ( در ورود سالار شهيدان ( ع ) به كربلا )\r\n كربلا ، اى تشنه‌كام سالها ! * اى عطش نوش غريب ، اى نينوا !\r\nآمدم ، با عشق جانان آمدم * كربلا ! از شهر ايمان آمدم\r\nآيه‌اى ز آيات سبز باورم * روشناى ديدهء پيغمبرم\r\nعطر پيغام رهايى با من‌ست * مژده‌هاى آشنايى با من‌ست\r\nآمدم ، بيدارِ بيدارت كنم * از گل و آيينه ، سرشارت كنم\r\nپايگاه باور من كربلاست * خطّ پروازم به سمت اوج‌هاست\r\nكار عاشق ، از خوديها رستن‌ست * از خودى رستن به او پيوستن‌ست\r\nمىرسم از دوردست آرزو * در هواى وصل ، وصل روى او\r\nراهىام تا سرزمين سبز نور * با دلى سرشار از عطر حضور\r\nآمدم تا عشق را يارى كنم * بوى گل را در تنت جارى كنم\r\nگل بكارم جاىْ جاى دامنت * تا بگيرد بوى گل پيراهنت \r\n\r\n\r\n","description":"","footnote":"\r\n( 1 ) . مجله شعر ، سال دوم ، شماره 14 ، سال 73 ، ويژه‌نامهء شعر افغانستان ؛ مشرق گلهاى فروزان ، نشر ستاره ، سال 78 ، كتابخانه تخصّصى ادبيات .\r\n","page_name":" 639 ","page_number":639},
  {"content":"\r\n\r\n را هم از نور هدايت روشن‌ست * مژده‌هاى سرفرازى با من‌ست\r\nبا سرافرازى قرينت مىكنم * قبلهء اهل يقينت مىكنم \r\n\r\nحديث غربت\r\n بنال اى نى به آهنگ جدايى * بكن با نالهء من همنوايى\r\nنواى بينوايى باز سر كن * ز داغ ما ، جهانى را خبر كن\r\nبنال از سوز دل در ماتم عشق * كه بىصبر و قرارم از غم عشق\r\nبيا با نالهء من همنوا شو * بيا و چاره‌ْساز دردها شو\r\nبزن آتش به جان بيقرارم * كه تاب گريهء گل را ندارم\r\nبنال آن سان كه آتش خيز باشد * شررآميز و شورانگيز باشد\r\nنوايى جانگداز و آتش‌افروز * كه در جان افكند داغى نهان‌سوز\r\nبيا با اشك ، غم از دل بشوييم * حديث غربت گل را بگوييم\r\nحديث لحظه‌هاى بيقرارى * حديث ناله و شب زنده‌دارى\r\nحديث لاله‌هاى باغ خون را * حديث اشكهاى لاله‌گون را\r\nتو ديدى دشت را در ماتم و درد * تو ديدى شعله با گلها چه مىكرد\r\nتو ديدى لاله‌ها در خون تپيدند * پرستوها ، پريشان پر كشيدند\r\nگره از بغض چندين ساله وا كن * غريبم ، غربتم را برملا كن \r\n\r\nبىقراريهاى حضرت مهدى ( عج ) در سوگ شهيدان كربلا ( با الهام از زيارت ناحيهء مقدّسه )\r\n در هوايت روز و شب با خويش نجوا مىكنم * رازهاى غربت خود را هويدا مىكنم\r\nدم به دم مىگويم و از بيقراريهاى دل * عقده‌هاى اين دل آشفته را وامىكنم\r\nكو مرا صبر و قرارى از فراق لاله‌ها ؟ * چاره‌اى كى بر غم ديرينه پيدا مىكنم ؟\r\nگريه‌هاى بىامانم ترجمان عاشقىست * عشق را در هاىْهاى گريه معنا مىكنم\r\nغم به آتش مىكشد جان پريشان مرا * گريه‌ها در ماتم گلهاى زهرا مىكنم\r\nسر به زانو مىگذارم ، وز غريبىهاى تو * جان و دل را در هوايت ناشكيبا مىكنم\r\nبا خيال لاله‌هاى تشنه‌كام پرپرت * لاله‌هاى سرخ صحرا را تماشا مىكنم \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n مىچكد از چشم گردون اشك حسرت اى دريغ * تا شكايت از غم جانسوز گلها مىكنم\r\nهمنواى زينبم مولا ! قسم بر خون عشق * همدلى با زينب غمگين تنها مىكنم\r\nمىگدازد آتش ماتم سراپاى مرا * زخمهاى كربلا را تا شكوفا مىكنم\r\nمن غريب لحظه‌هاى درد و داغ اكبرم * ديده را از ماتمش هر لحظه دريا مىكنم\r\nكربلا ، ميراث خون تشنگان عاشق‌ست * خويش را از بهر خونخواهى مهيّا مىكنم \r\n\r\n71 . قدسى ، سيد فضل الله\r\nاين شاعر و نويسندهء مطرح افغانستانى به سال 1342 در شهر بلخ به دنيا آمد و از سال 1355 در حوزهء علميه بلخ به تحصيل علوم دينى پرداخت . وى در سال 1364 به ايران آمد و تحصيلات خود را در حوزه علميه خراسان ادامه داد و در سال 1376 در رشتهء الهيّات از دانشگاه علوم اسلامى رضوى فارغ التحصيل شد .\r\nوى از سال 1360 به سرايش شعر روى آورد و نخستين شاعر افغانستانى بود كه در محافل ادبى و مطبوعاتى ايران درخشيد .\r\nقدسى از چهره‌هاى نام‌آشنا و پرآوازهء شعر معاصر افغانستان است . نخستين مجموعه از سروده‌هاى وى در دفترى با نام « خاكستر صدا » در سال 1357 به همت حوزه هنرى سازمان تبليغات اسلامى منتشر شده است . شيوهء بيانى او ، « سبك سايه روشن هندى » را تداعى مىكند و حضور رگه‌هايى از انديشه و عاطفه و خيال ، شعر او را جاذبه‌اى درخور بخشيده و به گونه‌اى كه نظر برخى از چهره‌هاى جوان شعر افغانستان را به خود معطوف داشته است .\r\nاز اوست :\r\n\r\n. . . و عرش از كربلا تصوير كم رنگىست\r\n چه مىشد پيش از آن‌كه كشته بودم باور خود را « 1 » * چهل منزل به روى نيزه مىبردم سر خود را ؟\r\nچه خواهد شد خدايا ! باغبان در پنجهء طوفان * ببيند آخرين گل از بهار پرپر خود را ؟\r\nنخواهد ماند خالى بعد از اين مشك وفا ، زيرا * به دريا وام دادم بازوى آب‌آور خود را \r\n\r\n\r\n","description":"","footnote":"\r\n( 1 ) . اگر اين غزل تصويرگر حالات علمدار كربلا باشد ، اين مصرع از لحاظ مفهومى با مراتب يقين آن بزرگوار سازگارى ندارد ، مگر آنكه به گونه‌اى حضور « صنعت التفات » را در آن توجيه كنيم .\r\n","page_name":" 641 ","page_number":641},
  {"content":"\r\n\r\n جنون برقى زد امشب ، تا به رنگ آب پاشيدم * كنار حجله پيش از سوختن خاكستر خود را\r\nو عرش از كربلا تصوير كم‌رنگىست ، هان اى عشق ! * دگر پرواز لازم نيست ، برگردان پر خود را « 1 » \r\n\r\n72 . قزوه ، عليرضا\r\n« در سال 1342 خورشيدى در گرمسار ديده به جهان گشود . قزوه از شاعرانى است كه بعد از انقلاب اسلامى نشو و نماى يافت . اكثر آثارش در قالبهاى آزاد و غزل است . تا به حال دو مجموعهء شعر به نامهاى : « از نخلستان تا خيابان » و « شبلى و آتش » از او به چاپ رسيده . اخيرا نيز مجموعه‌اى از غزلهاى معاصر را از شاعران انقلاب انتشار داده است . قزوه داراى ليسانس حقوق قضايى است و در روزنامهء اطلاعات مشغول به كار است » . « 2 »\r\nنگاه تازه ، تركيبات بديع و دلنشين ، زبان ساده و صميمى ، فضاى عاطفى و تصويرى ، و غناى محتوايى از شاخصه‌هاى اشعار عاشورايى اوست و رويكرد جدّى وى در به تصوير كشيدن مفاهيم ارزشى و كليدى فرهنگ عاشورا ، ستودنى است . قزوه در شعر آيينى دستى به تمام دارد و اين غزل عاشورايى او در شمار سوگنامه‌هاى ممتاز عاشورايى معاصر است :\r\n\r\nظهر دردآلود\r\n نخستين كس كه در مدح تو شعرى گفت ، آدم بود * شروع عشق و آغاز غزل شايد همان دم بود\r\nنخستين اتّفاق تلخ‌تر از تلخ در تاريخ * - كه پشت عرش را خم كرد - يك ظهر محرّم بود\r\nمدينه نه ، كه حتّى مكّه ديگر جاى امنى نيست * تمام كربلا و كوفه غرق ابن ملجم بود\r\nفتاد از پا كنار رود ، در آن ظهر دردآلود * كسى كه عطر نامش آبروى آب زمزم بود \r\n\r\n\r\n","description":"","footnote":"\r\n( 1 ) . دانشنامهء ادب فارسى در افغانستان ، تهران ، مؤسسه فرهنگى و انتشاراتى دانشنامه ؛ از حنجره‌هاى شرقى ، شعر شاعران حوزه علميه ، به كوشش عبد الرضا رضائىنيا .\r\n( 2 ) . غزلهاى شاعران امروز ، ص 689 .\r\n","page_name":" 642 ","page_number":642},
  {"content":"\r\n\r\n دلش مىخواست مىشد آب شد از شرم ، امّا حيف ! * دلش مىخواست صد جان داشت ، اما باز هم كم بود\r\nاگر در كربلا طوفان نمىشد ، كس نمىفهميد * چرا يك عمر پشت ذو الفقار مرتضى خم بود ؟ \r\nتركيب هفده‌بندى او با عنوان ( با كاروان نيزه ) نيز جايگاه درخورى در ميان سروده‌هايى از اين دست در زمانهء ما دارد .\r\n\r\n73 . كافى ، غلامرضا\r\nدر سال 1347 در شهرستان كويرى شهر بابك از توابع استان كرمان به دنيا آمد . پس از تحصيلات مقدماتى براى ادامه تحصيل به شيراز رفت و تحصيلات خود را در دانشگاه شيراز تا مقطع دكترا ادامه داد و در همين شهر مقيم شد .\r\nكافى در سال 1369 مسئوليت انجمن شعر جهاد دانشگاهى فارس را بر عهده گرفت و اين در حالى بود كه تنها سه سال از كار شاعرى وى مىگذشت ، و با اين همه اين انجمن شعر يكى از معتبرترين محافل ادبى استان فارس شناخته شد .\r\nغزل و مثنوى عمده‌ترين قالب‌هاى شعرى او به حساب مىآيند كه با مضمون‌هاى آيينى و درون‌مايه‌هاى شعر دفاع مقدس آرايه يافته‌اند . همچنين به شيوهء جديدى با عنوان « ترانك » روى آورده و آثارش در اين زمينه مورد توجه قرار گرفته است .\r\nبهار در برهوت ( سال 1378 ) ، تيغ و ترانه ( سال 1378 ) ، رواق خونىِ سنگر ( سال 1377 ) ، زخم كبود كبوتر ( سال 1379 ) ، سردار هور ( سال 1380 ) ، گزيدهء اشعار ( سال 1381 ) ، دستى بر آتش شِناخت شعر جنگ ( سال 1381 ) ، فرشته و انجير ، مجموعهء مشترك با همسرش پروانه نجاتى ( سال 1381 ) ، عناوين مجموعه‌هاى شعرى اوست .\r\n\r\nيه قصّهء كوچولو ( نذر حضرت رقيه ( س ) )\r\n يواش يواش دلم داره بد مىشه * پيش چِشام مثل قيامت مىشه\r\nاشكاى غم ، گل مىزنه تو چشمام * يك نفرى زُل مىزنه تو چشمام\r\nاگر برات قصّه مىگم ، گوش نكن * امّا يه اسمى رو فراموش نكن \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n اسم مقدّسى كه مىگم ، چيه ؟ ! * اون كه مىگم دلش بزرگه ، كيه ؟ !\r\nقصّه ما « به سر رسيد » نداره * قهرمونى به جز شهيد نداره\r\nيه دخترى بود و دلش بزرگ بود * يه روز اسير چند تا گلّه گرگ بود\r\nپوشيده بود مثلى كه ماه تو هاله * سن‌ِّشو تو خوب مىدونى ، سه ساله\r\nرو مقنعه‌ش ، رديف پولكى داشت * بابا ، مامان ، داداش كوچكى داشت\r\nعشق و مىگن خداييه ، راس مىگن * دختر مىگن باباييه ، راس مىگن\r\nعشقِ باباش توى دلش به جوش بود * يه مرد خوش قد و بالا عموش بود\r\nهردو براش مثل گل و نور بودن * مىمرد اگر يه روز ازِش دور بودن\r\nچه كار كنه ؟ تاب صبورى نداشت * بچّه بود و ، طاقت دورى نداشت\r\nسه ساله بود ، اما موهاش سفيد شد * وقتى باباش پيش چِشاش شهيد شد \r\n\r\nغريبه ( نذر حضرت مسلم ( ع ) )\r\n چقدر آشنا مىنُمايى غريبه ! * بگو از كجا ، از كجايى غريبه ؟\r\nدرين شهر و اين شب چه بىسر پناهى ! * ندارى مگر آشنايى غريبه ؟ !\r\nدل نخلها ، تازه شد از عبورت * مگر تو ولىِّ خدايى غريبه ؟\r\nتو در آسمان نگاهت چه دارى ؟ * كه كردى دلم را هوايى ، غريبه !\r\nغبار كدامين سفر بر تو مانده‌ست ؟ * كه گرد از دلم مىزدايى غريبه ؟\r\nتن شهر ، بوى تو را مىدهد آه ! * تو جان كدام آشنايى غريبه ؟ !\r\nتو را مىشناسم ، تو را مىشناسم * تو همرنگ خون خدايى غريبه !\r\nكمين‌گاه ديوَست اين شهر ، اين شب * مگر در دل من درآيى غريبه !\r\nتو رفتى و مانده‌ست در كوچهء شهر * نشان از توام ردِّپايى ، غريبه ! \r\n\r\nقصّهء باغ شفقِ پرپر\r\n كاروان ره مىسپرد ، اما دل و جان سوخته * اشك ، دريا مىنُمود امّا بيابان سوخته !\r\nباد از باغ شفق - پرپر چه زخمى مىگذشت * دامنش امّا ز گُلداغ شهيدان سوخته\r\nآه از آن شام غريبانى كه بر عالم گذشت * دشت و دريا غرق خون ، پيدا و پنهان سوخته\r\nديدم آن شب بر زمين خاكستر پروانه را * شمع را ديدم ولى سر در گريبان ، سوخته \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n خاك را ، باران تير و نيزه‌ها سيراب كرد * « گلشن زهرا » ولى در زير باران سوخته\r\nكاروان مىرفت و بيرق از سر خورشيد داشت * بود بر بالاى نى برگى ز قرآن سوخته\r\nكاروان مىبرد زينب را به سوى سرنوشت * داشت در صحرا ولى جا مانده‌اى ، آن سوخته\r\nلاله‌اند آن زخم بر دوشانِ خونين پيرهن ؟ * يا زمين از آتش داغ عزيزان سوخته ؟\r\nكيست تا در پاره‌اى از بوريا پنهان كند * جسم صد چاكى كه بر ريگ بيابان سوخته ؟ \r\n\r\n74 . كىمنش ، عباس ( مشفق )\r\nعباس كىمنش متولد كاشان و تخلّص شعرىاش « مشفق » است . در سال 1304 به دنيا آمد و تحصيلات ابتدايى و متوسطه را در زادگاه خود به پايان برد و به استخدام وزارت آموزش و پرورش درآمد . تحصيلات خود را ضمن خدمات آموزشى دنبال كرد و سرانجام در رشتهء علوم بازرگانى و حسابدارى به دريافت فوق ليسانس از دانشگاه تهران نايل آمد . مشفق از غزلسرايان طراز اوّل روزگار ماست و در زمينهء شعر آيينى نيز داراى آثار بلند و ماندگارى است و منظومهء « صلاى غم » اين استاد گرانقدر و فرهيخته در ميان آثار عاشورايى زمانهء ما از منزلت خاصّى برخوردار است .\r\nآثار قلمى بسيارى تاكنون از استاد مشفق منتشر شده و مورد اقبال جامعهء ادبى كشور قرار گرفته است . شباهنگ ، خاطرات جوانى ، شراب آفتاب ، سرود زندگى ، آذرخش ، آيينهء خيال ، سرود سرخ بهار ، هفت بند التهاب و پنجره‌اى رو به آفتاب نمونه‌اى از آنهاست .\r\nاستاد مشفق كاشانى با هميارى استاد محمود شاهرخى ، برگزيده‌هايى از اشعار آيينى در زبان فارسى را با عناوين مختلف در مدايح و مراثى اهل بيت عصمت و طهارت ( ع ) توسط انتشارات اسوه به چاپ رسانيده كه مورد استفاده علاقمندان به شعر و ادب شيعى قرار گرفته است و تلاش مبارك ايشان در نشر معارف آل اللّه ستودنى است .\r\nاستاد مشفق تضمين ماندگارى از تركيب‌بند بلند عاشورايى محتشم كاشانى دارد كه بارها با عناوين « زينة المراثى » و « صلاى غم » به زيور طبع آراسته شده و مورد اقبال شيفتگان فرهنگ عاشورا قرار گرفته است اين اثر به تنهايى مىتواند براى هميشه نام و ياد استاد را زنده نگاه داشته و هر خواننده‌اى را به خاطر قدرت طبع و ارادت قلبىاش به سالار شهيدان حسين بن على ( ع ) به تحسين وادارد .\r\nدر اينجا چهار بند از دوازده بند « صلاى غم » آورده مىشود :\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\nصلاى غم\r\n\r\n1\r\n از موج فتنه چشم جهان غيرت يم است * وز تندباد حادثه پشت فلك خم است \r\n صبح اميد چون شب تاريك مظلم است \r\n ( باز اين چه شورش است كه در خلق عالم است ) * ( باز اين چه نوحه و چه عزا و چه ماتم است )\r\nهر جا نشان محنت و مردم بغم قرين * افكنده‌اند غلغله تا چرخ هفتمين \r\n گردون فكنده بس گره از درد بر جبين \r\n ( باز اين چه رستخيز عظيم است كز زمين ) * ( بىنفخ صور خاسته تا عرش اعظم است )\r\nاز لوح سينه رفته چرا نقش آرزو * فريادها شكسته ز اندوه در گلو \r\n خورشيد برده سر بگريبان غم فرو \r\n ( اين صبح تيره باز دميد از كجا كزو ) * ( كار جهان و خلق جهان جمله درهم‌ست )\r\nهر جا به گوش ميرسد آواى انقلاب * خلقى بماتمند و جهانى در اضطراب \r\n جان در تلاطم آمده دل را نمانده تاب \r\n ( گويا طلوع مىكند از مغرب آفتاب ) * ( كآشوب در تمامى ذرّات عالم است )\r\nروشن به راه ديده چراغ اميد نيست * كس را هواى شادى و گفت و شنيد نيست \r\n زين ابر تيره اختر شادى پديد نيست \r\n ( گر خوانمش قيامت دنيا بعيد نيست ) * ( اين رستخيز عام كه نامش محرّم است )\r\nشورى بسر افتاده كه جاى مقال نيست * جز غم نصيب مردم شوريده حال نيست \r\n باغ حيات را پس ازين اعتدال نيست \r\n ( در بارگاه قدس كه جاى ملال نيست ) * ( سرهاى قدسيان همه بر زانوى غم است ) \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n خلق جهان ز سوز نهان نوحه مىكنند * از دست داده تاب و توان نوحه مىكنند \r\n هر جا ز ديده اشك‌فشان نوحه مىكنند \r\n ( جن و ملك بر آدميان نوحه مىكنند ) * ( گويا عزاى اشرفِ اولاد آدم است )\r\nشاهى كه افتخار به دو كرده عالمين * بابش علىّ و فاطمه را هست نور عين \r\n از شرم روى او به حجابند نيّرين \r\n ( خورشيد آسمان و زمين نور مشرقين ) * ( پروردهء كنار رسول خدا حسين ( ع ) ) \r\n\r\n2\r\n كردند كوفيان همه دامان كربلا * گلگون ز خون پاك شهيدان كربلا \r\n خون موج زد ز بحر خروشان كربلا \r\n ( كشتى شكست خوردهء طوفان كربلا ) * ( در خاك و خون فتاده بميدان كربلا )\r\nكس در زمانه نيست كزين غم فسرده نيست * آنكو كه دل شكسته ازين درد نيست كيست \r\n هر چند كار چرخ فسونگر ستمگريست \r\n ( گر چشم روزگار بر او فاش مىگريست ) * ( خون مىگذشت از سر ايوان كربلا )\r\nدر نينوا نبود چو آبى به غير اشك * چشم فلك نديد سرابى به غير اشك \r\n اطفال را نبود جوابى به غير اشك \r\n ( نگرفت دست دهر گلابى به غير اشك ) * ( ز آن گل كه شد شكفته به بستان كربلا )\r\nبا آنكه بود شاه بر آن قوم ميهمان * بر قتل او كمر همه بستند بر ميان \r\n كى اين ستم رسيده به همان ز ميزبان \r\n ( از آب هم مضايقه كردند كوفيان ) * ( خوش داشتند حرمت مهمان كربلا ) \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n باد خزان به گلشن آل على وزيد * از عرش زين چو شاه به روى زمين رسيد \r\n آندم كه تشنه‌لب ، لب شط مىشدى شهيد \r\n ( بودند ديو و دد همه سيراب و مىمكيد ) * ( خاتم ز قحط آب سليمان كربلا )\r\nداغى نشسته بر رخ گردون كه تا ابد * زين جانگداز واقعه هرگز نمىرود \r\n دلها درون سينه ز اندوه مىتپيد \r\n ( ز آن تشنگان هنوز به عيوق مىرسد ) * ( فرياد العطش ز بيابان كربلا )\r\nدون همّتان ز حىّ توانا نكرده شرم * از اهل بيت و عترت طه نكرده شرم \r\n ز آن تشنه كشته بر لب دريا نكرده شرم \r\n ( آه از دمى كه لشكر اعدا ، نكرده شرم ) * ( كردند رو به خيمهء سلطان كربلا )\r\nلشكر چو در خيام شه ارجمند شد * در باغ خلد خاطر زهرا نژند شد \r\n احمد گريست زار و على دردمند شد \r\n ( آندم فلك بر آتش غيرت سپند شد ) * ( كز خوف خصم در حرم افغان بلند شد ) \r\n\r\n3\r\n بيداد خصم تيره دل از حدّ فزون شدى * زين ماجرا ز ديده روان سيل خون شدى \r\n همچون سپهر روى زمين نيلگون شدى \r\n ( كاش آن زمان سرادق گردون نگون شدى ) * ( وين خرگه بلندْستون بىستون شدى )\r\nآمد زمانه زين غم جانسوز در ستوه * تا شد شهيد خنجر كين شاه با شكوه \r\n رفتند سوى خيمه چو آن بىحيا گروه \r\n ( كاش آن زمان درآمدى از كوه تا بكوه ) * ( سيل سيه كه روى زمين قيرگون شدى ) \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n خاموش شد چو شمع شب‌افروز اهل بيت * دنيا گرفت آه غم‌اندوز اهل بيت \r\n گرديد همچو شام سيه روز اهل بيت \r\n ( كاش آن زمان ز آه جگرسوز اهل بيت ) * ( يك شعله برق خرمن گردون دون شدى )\r\nنشنيده گوش چرخ چنين تلخْ داستان * ناديده چشم دهر چو اين ظلم در جهان \r\n پشت زمانه خم شده زين محنت گران \r\n ( كاش آن زمان كه اين حركت كرد آسمان ) * ( سيماب‌وار گوى زمين بىسكون شدى )\r\nدردا كه از جفاى فلك آن وجود پاك * افتاد همچو گوهرِ تابنده در مغاك \r\n با آن دل شكسته و با جسم چاك چاك \r\n ( كاش آن زمان كه پيكر او شد درون خاك ) * ( جان جهانيان همه از تن برون شدى )\r\nبگذشت چون بخاطر او وعدهء الست * در كشتى شهادت ، چون نوح برنشست \r\n در موج‌خيز حادثه خوش داد جان ز دست \r\n ( كاش آن زمان كه كشتى آل نبى شكست ) * ( عالم تمام غرقهء درياى خون شدى )\r\nپيدا شود چو روز قيامت فروز حشر * با آفتاب شعله‌ور و تاب‌سوز حشر \r\n گيرند مزد خويشتن اعداى او ز حشر \r\n ( اين انتقام گر نفتادى به روز حشر ) * ( با اين عمل معاملهء دهر چون شدى )\r\nميزان عدل و داد چو در محشر آورند * آنگاه خيل قوم ستم گستر آورند \r\n پس داورى ز كرده سوى داور آورند \r\n ( آل على چو دست تظلّم برآورند ) * ( اركان عرش را به تلاطم درآورند ) \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n\r\n4\r\n در كارگاه هستى ، تا نقش ما زدند * آزادگان به كوى محبت لوا زدند \r\n از عالم وجود قدم در فنا زدند \r\n ( برخوان غم چو عالميان را صلا زدند ) * ( اوّل صلا به سلسلهء انبيا زدند )\r\nبار بلاى عشق هر آنكس به جان خريد * از جام مهردوست مى عاشقى چشيد \r\n در كار عشق پا و سر و تن به خون كشيد \r\n ( نوبت به اوليا كه رسيد آسمان طپيد ) * ( ز آن ضربتى كه بر سر شير خدا زدند )\r\nدوران چو داشت در سر فكر ستيزها * مشتى دغل نشاند به جاى عزيزها \r\n تا عاقبت به دست همان بىتميزها \r\n ( پس آتشى ز اخگر الماس ريزها ) * ( افروختند و در حسن مجتبى زدند )\r\nمىخواست چرخ فتنه‌گر ، اين گنبد كبود * رنگين به خون ديده كند عالم وجود \r\n دردى به دردهاى دل مصطفى فزود \r\n ( وانگه سرادقى كه ملك محرمش نبود ) * ( كندند از مدينه و در كربلا زدند )\r\nاز موج حادثات به صحراى بيكران * دريا به جنبش آمد و شد سيل خون روان \r\n باران مرگ كرد گلستان دين خزان \r\n ( وز تيشهء ستيزه در آن دشت ، كوفيان ) * ( بس نخلها ز گلشن آل عبا زدند )\r\nاز تيغ و تيرِ لشگر دون‌پرور يزيد * آل على شدند چو در كربلا شهيد \r\n بس نونهال تازه كه در خاك و خون طپيد \r\n ( پس ، ضربتى كز آن جگر مصطفى دريد ) * ( بر حلق تشنهء خلف مرتضى زدند ) \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n ناكرده شرم يكسره آن قوم كينه‌جوى * كردند همچو سيل به سوى خيام روى \r\n از خيمه تا بلند شد از خصم هاىوهوى \r\n ( اهل حرم دريده گريبان ، گشوده موى ) * ( فرياد بر در حرم كبريا زدند )\r\nافتاد در ملايك افلاك اضطراب * كز ظلم و جور و كينه نكردند اجتناب \r\n بر حال اهل بيت ، دلِ سنگ مىشد آب \r\n ( روح الامين نهاده به زانو سر حجاب ) * ( تاريك شد ز ديدن آن چشم آفتاب ) \r\n\r\n75 . لاهوتى ، حسين\r\nحسين لاهوتى متخلص به « صفا » و مشهور به صفاى لاهوتى در سال 1306 ه . ش در كاشان به دنيا آمد و به سال 1378 ه . ش در هفتاد و دو سالگى در تهران بدرود حيات گفت .\r\nوى پس از پايان تحصيلات متوسطه از زادگاه خود به تهران رفت و در بانك صنعتى و سپس در سازمان ريشه‌كنى مالاريا به كار مشغول شد و به سال 1345 به افتخار بازنشستگى نايل آمد .\r\nوى پس از پيروزى انقلاب ، به عنوان دبير شوراى شعر وزارت فرهنگ و ارشاد اسلامى انتخاب شد . لاهوتى در طول هشت سال دفاع مقدس ، بارها در جبهه‌ها و مناطق مختلف عملياتى حضور يافت و با سروده‌هاى خود رزمندگان اسلام را به پايدارى در برابر دشمن فراخواند .\r\nمردى بود ساده و بىپيرايه ، خاكىنهاد و فروتن و دوست داشتنى ، منظومهء « ساغر و سامان » ، تضمين ترجيع‌بند توحيدى هاتف اصفهانى ، تدوين و تصحيح ديوان نور الدين محمد نجيب كاشانى از آثار چاپى اوست و ديوان اشعار وى نيز به سال 1379 يك سال پس از مرگش توسط انتشارات آفرينش چاپ و منتشر شد .\r\nازوست :\r\n اى برادر ! كيميا دانى كه چيست ؟ * كيميا ، عشق‌ست غير از عشق نيست\r\nكيمياگر ، عاشق دلسوخته‌ست * شمع جان از نور حق افروخته‌ست\r\nعاشق آن باشد كه در ميدان عشق * جان شيرين مىكند قربان عشق\r\nنيست بين عاشقان باصفا * پاكبازى چون شهيد كربلا . . . \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n بود معشوقش خداوند كريم * خالق يكتاى رحمان و رحيم\r\nوصف اين معشوق و عاشق كى توان * شرح كردن ، با نوشتن ، با بيان ؟ ! . . .\r\nتا فتاد از خانهء زين بر زمين * ولوله افتاد بر عرش برين\r\nزين مصيبت در عزا گردون نشست * كربلا ، يك سر به موج خون نشست\r\nاز جفا و جور و ظلم خاكيان * خاست فرياد از دل افلاكيان\r\nقدسيان زين ماجرا جبران شدند * سر به زانو برده و ، گريان شدند\r\nاى حسين ! اى زيب دامان بتول ! * اى حسين ! اى نور چشمان رسول !\r\nاى ز تو دين محمّد پايدار * وز تو اركان شريعت استوار\r\nاى ز تو نخل عدالت پرثمر * كاخ بيداد و ستم زير و زبر\r\nاى شفيع روز محشر ، يا حسين ! * شيعيان را يار و ياور ، يا حسين ! \r\n\r\n76 . مجاهدى ، محمد على ( پروانه )\r\nدر سال 1322 در خانواده‌اى مذهبى در شهر قم به دنيا آمدم . پدرم مرحوم آيت الله آقا ميرزا محمد مجاهدى تبريزى از اساتيد طراز اوّل حوزهء علميهء قم ، جدّ پدرىام مرحوم حجت الاسلام و المسلمين حاج ميرزا على اكبر مجاهد قرجه داغى از پيشقراولان نهضت مشروطيت در آذربايجان ، و نياى مادرىام مرحوم آيت الله العظمى حاج سيد حاج آقا ميلانى از مراجع تقليد روزگار خود به شمار مىرفتند .\r\nتحصيلاتى ابتدايى و متوسطه را در شهر زادگاهم به پايان بردم و پس از استخدام در وزارت آموزش و پرورش به تحصيلات خود ادامه دادم و به مدت سه سال به تحصيل ادبيات عرب پرداختم و بعدا با ورود به مدرسه عالى قضائى قم ، در رشتهء حقوق قضايى فارغ التحصيل شدم .\r\nاز سنّ 18 سالگى به سرودن شعر پرداختم و با حضور در انجمن ادبى قم و محافل ادبى تهران از محضر اساتيدى چون استاد محمد على ناصح رئيس انجمن ادبى ايران و استاد محمد على فتى تبريزى بهره‌ها بردم .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nسال‌هاست كه جلسات هفتگى « انجمن ادبى محيط » در منزل اين جانب برگزار مىگردد و مديريت انجمن شعر و قصه استان قم را به مدت هشت سال عهده‌دار بوده‌ام . آثارى كه تاكنون از اين جانب چاپ و منتشر شده عبارتند از :\r\n1 . تصحيح ، مقابله و تحشيه « گنجينة الاسرار » عمان سامانى به انضمام غزليات وحدت كرمانشاهى .\r\n2 . مقابله ، تصحيح و مقدمه ديوان حسينعلى بيك شرر بيگدلى قمى با نام « فغان دل » .\r\n3 . تذكرهء علماى شاعر يا در محفل روحانيان .\r\n4 . تذكرهء سخنوران قم ، ج 1 .\r\n5 . مقابله ، تصحيح و تحشيهء ديوان حافظ .\r\n6 . شكوه شعر عاشورا در زبان فارسى ( اثر برگزيدهء هيأت داوران كنگرهء شعر عاشورا در سال 1380 ) .\r\n7 . سيماى مهدى موعود ( عج ) در آيينهء شعر فارسى ( اثر ممتاز و برگزيدهء هيأت داوران كتاب سال ولايت در سال 1381 ) .\r\n8 . سيرى در تاريخ زندگى و برگزيدهء غزليات حافظ شيرازى .\r\n9 . خوشه‌هاى طلايى ( مجموعه شعر مهدوى ) : گردآورى .\r\n10 . آه عاشقان ( مجموعه شعر مهدوى ) : گردآورى .\r\n11 . ياس كبود ( مجموعه شعر فاطمى ) : گردآورى .\r\n12 . يك قطره از دريا ( مجموعه شعر علوى ) : گردآورى .\r\n13 . گريهء اشك ( مجموعه شعر عاشورايى ) : گردآورى .\r\n14 . بال سرخ قنوت ( مجموعه شعر عاشورايى ) گردآورى .\r\n15 . درياى شعله‌ور ( مجموعه شعر عاشورايى ) : گردآورى .\r\n16 . گنجينهء نور ( مجموعه شعر مناقب و مراثى پنج تن ) : گردآورى .\r\n17 . مجموعه شعر بقيع : گردآورى .\r\n18 . سيرى در ملكوت ( مجموعه شعر ، حاوى بخشى از سروده‌هاى آيينىام ) .\r\n19 . يك صحرا جنون ( مجموعه شعر ، حاوى بخشى از غزليات و اشعار مذهبىام ) .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\n20 . گزيدهء ادبيات معاصر ، شمارهء 112 ، ( حاوى تعدادى از غزلها و سوگسروده‌هايم ) .\r\n21 . آسمانيها ( حاوى بخش ديگرى از آثار منظوم آيينىام ) .\r\n22 . يك دريا عطش ( حاوى بخشى از آثار منظوم عاشورايىام ) .\r\n23 . ترجمهء ساده و روان صحيفهء سجّاديه .\r\n24 . سيرى در تاريخ زندگى و برگزيدهء خمسهء حكيم نظامى .\r\n25 . ترجمهء ثواب الاعمال .\r\n26 . يك بغل غزل ( حاوى بخش ديگرى از غزليات مؤلّف ) .\r\n27 . در محضر لاهوتيان ، در دو جلد .\r\n28 . كاروان شعر عاشورا .\r\nآثارى كه آمادهء چاپ است :\r\n1 . پژوهشى در مقتل‌هاى فارسى .\r\n2 . تصحيح و تعليق ديوان پروين اعتصامى .\r\n3 . مقابله و تحشيهء گلستان سعدى .\r\n4 . كند و كاوى پيرامون شعر نبوى در زبان فارسى\r\n\r\nسفر كرده ( نذر حضرت رقيه ( س ) )\r\n روح بزرگش دميده‌ست جان در تن كوچك من * سرگرم گفت و شنودست او با منِ كوچك من\r\nوقتى كه شب‌هاى تارم در انتظار سپيده‌ست * خورشيدِ او مىتراود از روزن كوچك من\r\nيك لحظه از من جدا نيست باباى خوبم ، ببينيد * دستان خود حلقه كرده‌ست بر گردن كوچك من\r\nمىخواستم از يتيمى ، از غربت خود بنالم * ديدم سر خود نهاده‌ست بر دامن كوچك من\r\nمىخواستم بلكه پوشم عريانىاش را ، ولى آه * بر قامتش قد نمىداد پيراهن كوچك من\r\nدر اين خزان محبت دارم دلى داغ‌پرور * هفتاد و دو لاله رُسته‌ست از گلشن كوچك من\r\nاين جاده‌هاى تب‌آلود ، طومار داغى بزرگند * با ردّ پايى كه دارند از دشمن كوچك من\r\nدنيا چه بىاعتبارست در پيش چشمى كه ديده‌ست * دار الامان جهان را در مأمن كوچك من\r\nآنان كه بر سينه دارند داغ سفر كرده‌اى را * شاخ گلى مىگذارند بر مدفن كوچك من \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nرجعت سرخ\r\n كربلا را مىسرود اين بار روى نيزه‌ها * با دو صد ايهام معنىدار ، روى نيزه‌ها\r\nنينوايىْ شعر او از ناى هفتاد و دو نى * مثل يك ترجيع شد تكرار روى نيزه‌ها\r\nچوب خشك نى به هفتاد و دو گل آذين شده‌ست * لاله‌ها را سر به سر بشمار روى نيزه‌ها\r\nزخمىِ داغند اين گلهاى پرپر اى نسيم * پاى خود آرام‌تر بگذار روى نيزه‌ها\r\nيا بر اين نيزار خون امشب متاب اى ماهتاب * يا قدم آهسته‌تر بردار روى نيزه‌ها\r\nقافله در رجعت سرخ است و جاده فتنه جوش * چشم مير كاروان بيدار روى نيزه‌ها\r\nزنگيان آيينه مىبندند بر نى يا خدا * پرده برمىدارد از رخسار روى نيزه‌ها ؟\r\nصوت قرآن‌ست اين ؟ يا با خدا در گفتگوست * رو به رو ، بىپرده ، در انظار روى نيزه‌ها ؟\r\nياد دارى آسمان ! با اختران خورشيد گفت * وعدهء ديدارمان اين بار روى نيزه‌ها ؟\r\nبا برادر گفت زينب راه دين هموار شد * گرچه راه توست ناهموار روى نيزه‌ها\r\nدرد را ، بر چون محمل زد سر خود را كه آه * تيره‌تر بادا ز شام تا ، روى نيزه‌ها !\r\nاى دليل كاروان ! لختى بران از كوچه‌ها * بلكه افتد سايهء ديوار روى نيزه‌ها\r\nصحنهء اوج و عروج‌ست و طلوع و روشنى * سير كن ، سير تجلّىزار روى نيزه‌ها\r\nچشم ما آيينه‌آسا غرق حيرت شد چو ديد * آن همه خورشيدِ اختربار روى نيزه‌ها \r\n\r\nفتنهء خاكسترى\r\n آتش چقدر رنگ پريده‌ست در تنور * امشب مگر سپيده دميده‌ست در تنور ؟ !\r\nاين ردّ پاى قافلهء داغ لاله‌هاست ؟ * يا خون آفتاب چكيده‌ست در تنور ؟\r\nاين گلخروش كيست كه يكريز و بىامان * شيپور رستخيز دميده‌ست در تنور ؟\r\nچون جسم پارهْ پارهء در خون تپيده‌اش * فرياد او بريدهْ بريده‌ست در تنور\r\nاز دودمان فتنهء خاكسترى ، خسى * خورشيد را به شعله كشيده‌ست در تنور\r\nجز آسمان ابرىِ اين شام كوفه‌سوز * خورشيدِ سر بريده كه ديده‌ست در تنور\r\nدنبال طفل گمشده انگار بارها * با آن سرِ بريده دويده‌ست در تنور ! \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n امشب چو گل شكفته‌اى از هم ، مگر گلى * گلبوسه از لبان تو چيده‌ست در تنور ؟\r\nدر بوسه‌هاى خواهر تو جان نهفته بود * جانى كه بر لب تو رسيده‌ست در تنور\r\nآن شب كه ماهتابْ تو را مىگريست زار * ديدم كه رنگ شعله پريده‌ست در تنور \r\n\r\nخورشيد بىغروب\r\n آن شب كه آسمان خدا بىستاره بود * مردى ، حضور فاجعه را در نظاره بود\r\nدر سوك خيمه‌هاى عطش ، زار مىگريست * مشكى كه در كنار تنى پاره پاره بود\r\nسهم كبوتران حرم از حراميان * بال شكسته ، زخم فزون از شماره بود\r\nزخمى كه تا هميشه به ناى « رباب » ماند * از شور لاى لايىِ يك گاهواره بود\r\nچيز كه برد قافله با خود ز كربلا * چشم به خون نشسته ، دلى پرشراره بود\r\nمىدوخت چشم حسرت خود را به قتلگاه * انگشترى كه همسفر گوشواره بود\r\nراهى كه كوچهء كوچه به بن‌بست مىرسيد * در طول اين مسير فقط راه چاره بود !\r\nاز كوچه‌هاى شب‌زدهء كوفه مىگذشت * پيكى روان به جانب دار الاماره بود\r\nاز دشت لاله‌پوش خبرهاى تازه داشت * مردى كه نعل مركب او خون‌ْنگاره بود\r\nفرياد زد : امير ! در آن گرمگاه خون * آيينه در محاصرهء سنگ خاره بود\r\nخون بود و شعله بود و عطش بود و ، خيمه‌ها * در معرض هجوم هزاران سواره بود\r\nخورشيدِ سر بريده غروبى نمىشناخت * بر اوج نيزه ، گرم طلوعى دوباره بود\r\nدريايى از گدازهء سيّال ، موجْ موج * در عمق خاك منتظر يك اشاره بود\r\nروزى كه رفت اين خبر شوم تا به شام * چشم فرشتگاه خدا پرستاره بود\r\nبانگ اذان بلند نمىشد ز مأذنى * آن روز شهر ، شاهد بغض ستاره بود\r\nبا ضربه‌اى كه حادث بر طبل مىنواخت * فرياد « يا حسين » بلند از نقاره بود\r\nراه گريز اغلب « قاضى شرح » ها * آن روز در بدآمدن استخاره ، بود \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n شهر فريب و وسوسه تا ديرگاه شب * ميدان پايكوبى هر باده‌خواره بود\r\nيك لحظه از ترنّم شادى تهى نماند * گويى كه در تدارك عيشى هماره بود !\r\nتعداد زخم گرچه ز هفتاد مىگذشت * امّا شمار زخم زبان بىشماره بود !\r\nوقتى رسيد قافلهء كربلا به شام * آغاز برگزارى يك جشنواره بود ! \r\n\r\n77 . محبّت ، محمد جواد\r\nدر سال 1322 در كرمانشاه به دنيا آمد و پس از طى مراحل تحصيل به استخدام وزارت آموزش و پرورش درآمد . محبّت ، از پيشكسوتان شعر آيينى در زمانهء ماست و ارادت قلبى او به حضرات معصومين ( ع ) رنگ و بوى ديگرى به آثار مذهبىاش بخشيده است .\r\nزبان ساده ، بيان صميمى ، نگاه تازه و فضاى عاطفى و تصويرى از مشخّصه‌هاى بارز شعرى اوست و رويكرد جدّى وى به مفاهيم بلند و گرانسنگ فرهنگ آل الله ، شعر او را غنايى درخور بخشيده است .\r\nآثارش از ديرباز در مطبوعات كشور به چاپ رسيده و شعرهاى « دو كاج » و « نماز » او به كتابهاى درسى آموزش و پرورش راه يافته است . ازوست :\r\n\r\nرباعىهاى عاشورايى\r\n آن سو ، همه برق نيزه و جوشن بود * اين سو دلى از فروغ حق روشن ، بود\r\nبود آنچه شهامت و شهادت مىخواست * چيزى كه نبود بيمى از دشمن بود \r\n* * *\r\n هر آينه‌اى شكست ، جانى پر زد * تقدير ، رقم به صفحهء ديگر زد\r\nيك عشق ميان راه سرگردان بود * بر خانهء « حُر » فرود آمد ، در زد \r\n* * *\r\n دل با غم و اشك و آرزو همراه‌ست * از حرمت روز اربعين آگاه‌ست\r\nگريانْ گريان به تربت پاك حسين * همسايهء جابر بن عبد اللّه‌ست \r\n* * *\r\n\r\n","description":"","footnote":"","page_name":" 657 ","page_number":657},
  {"content":"\r\n\r\n خورشيدِ سعادت قمرى لازم داشت * آيينهء در برابرى ، لازم داشت\r\nدر علمِ على نبود پنهان كه حسين * هنگام خطر برادرى لازم داشت \r\n* * * \r\nكجايى گريهء دلْ ناصبوران ؟ !\r\n عزيزان ! روز عاشوراست امروز * جهانى غرق در غوغاست امروز\r\nمصيبت‌هاىِ كوه از پاى افكن * براى زادهء زهراست امروز . . .\r\nبه چشمِ آنكه جانش با حسين‌ست * دگرگون كردن دنياست ، امروز\r\nنه تنها اين مصيبت شيعيان راست * قيامت وارى از فرداست امروز \r\n* * *\r\n جوانمردى به حق ، را دست عباس * اميد روز امدادست عباس\r\nبه ظاهر مادرش امّ البنين‌ست * به باطن فاطمى زادست عباس\r\nچه توصيف آورم از قامت او ؟ * صنوبر ، سرو ، شمشادست عباس\r\nز رأفت نرمخو با كودكان‌ست * ز مردى كوه پولادست عباس\r\nبرادر را اگر آقاى خود خواند * ادب را ، مهرْ بنيادست عباس\r\nمنوّر با شريعت جان پاكش * كه در اين دانش استادست عباس\r\nبپرس از آب روشن تا بدانى * ز قيد نفس آزادست عباس\r\nبرادر جان ! برادر جان ! كجايى ؟ ! * خداوندا ! به فريادست عباس \r\n\r\nعجيب نيست !\r\n در محضر كريم ، كرامت عجب نيست * با روشناى ذهن ، ذكاوت عجيب نيست\r\nجايى كه بهره‌ياب نسيم عنايت‌ست * بخشد اگر به روح سخاوت ، عجيب نيست\r\nراهى چو روز روشن و ، جانى چو نور پاك * بر رهروان خفته ، ملامت عجيب نيست\r\nگوش دلست و هالهء نور و كتاب حق * در جذبهء كلام ، حلاوت عجيب نيست\r\nوقتى براى اوست تن و جان و هرچه هست * از حنجر بريده تلاوت عجيب نيست « 1 » \r\n\r\n\r\n","description":"","footnote":"\r\n( 1 ) . كجايى گريهء دلْ ناصبوران ، محمد جواد محبت .\r\n","page_name":" 658 ","page_number":658},
  {"content":"\r\n\r\n\r\n78 . محدثى ، جواد\r\nجواد محدثى به سال 1331 در شهر سراب به دنيا آمد و در دوران كودكى به همراه خانواده به قم عزيمت كرد و به تحصيل علوم كلاسيك و حوزوى پرداخت .\r\nمحدثى از شعرا و نويسندگان نام‌آشناى معاصر است و از محبوبيت خاصى در ميان اهل قلم برخوردار مىباشند .\r\nاز وى تاكنون بيش از چهل اثر در موضوعات مختلف دينى ، ادبى و هنر چاپ و منتشر شده است كه از آن ميان مىتوان به : آشنايى با اسوه‌ها ، آشنايى با سوره‌ها ، آشنايى با علوم قرآن ، آشنايى با معارف « الغدير » ، آينهء علىنما ، با اصحاب قلم ، چهل حديث ، فرهنگ عاشورا ، فرهنگ‌نامهء عاشورا ، و هنر در قلمرو مكتب اشاره كرد .\r\nازوست :\r\n\r\nشب عاشورا\r\n در شب پرشور عاشورا به دشت كربلا * تا سحر بيدار و شادانند اصحاب حسين\r\nصوت قرآن و نمازست و مناجات و دعا * روشنايى بخش ايشان ، نور مهتاب حسين \r\n* * *\r\n گفت با ياران و با اصحاب خود آن شب امام * چون كه فردا رو به رو با لشكر دشمن شوم\r\nجز شهادت نيست راه ديگرى در اين قيام * دوست دارم كشته در اين راه تنها من شوم \r\n* * *\r\n هر كه مىترسد ز جان خود درين جنگ شديد * خيزد و در پرده شب گيرد اكنون راه خويش\r\nهر كه مىخواهد كه فردا همرهم گردد شهيد * عهد بندد با خدايش در دل آگاه خويش \r\n* * *\r\n يكزبان گفتند هريك : اى عزيز فاطمه ! * كى تو را تنها واگذاريم و ازين صحرا رويم\r\nنيست ما را اى حسين از اين شهادت واهمه * اى خوشا با روسپيدى ما ازين دنيا رويم . . . \r\n* * *\r\n يكزبان گفتند كى امشب به پايان مىرسد ؟ * كى شود فردا كه جان در يارى قرآن دهيم ؟\r\nحال ما بعد از شهادت چون به پاكان مىرسد * كى شود پيش امام خود خدايا جان دهيم ؟ . . . \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\n79 . محمدى ، سيد رضا\r\nدر سال 1357 در استان غزنين به دنيا آمد و در ده سالگى با افراد خانواده‌اش به ايران مهاجرت كرد و در شهر مقدس مشهد ساكن شد . دورهء دبستان و دبيرستان را در مدارس خراسان به پايان برد .\r\nمحمدى شاعرى است بااستعداد و خوش‌ذوق و در شعر معاصر افغانستان حضورى پيگير و موفق دارد و آثار او سرشار از شور و شيدايى است . اشعار بسيارى كه از او در روزنامه‌ها و مجله‌هاى ايران و افغانستان به چاپ رسيده ، موجبات شهرت زودهنگام وى را فراهم آورده است .\r\nشيوهء بيانى او متمايل به سبك هندى است كه با رگه‌هايى از ويژگىهاى بارز سبك عراقى همراه است .\r\nبافت ساختار بيرونى شعر او محكم و درون‌مايه‌هاى كلام او نيز ستودنى است .\r\n\r\nغناى چمن معرفت ( در سوگ و ستايش سالار شهيدان ( ع ) )\r\n اى بر شده از حدّ زمانها و مكانها * آيينهء اندوه تو جانها و جهانها\r\nخورشيد ، دليلى ز خروشيدن خونت * انجم ، ز غم داغ غروب تو نشانها\r\nتو قامتى از حسنى و ، حسن‌ست كه مانده‌ست * در سيطرهء گشتِ زمان ورد زبانها\r\nآيينه‌اى از لطف ملاحات غم توست * هر دم كه دميده‌ست خدا در مژِگانها\r\nآرى كه غناى چمن معرفت آهىست * كافتاده ز تلواسهء سوز تو به جانها \r\n* * *\r\n اينك تو چراغى شده‌اى غربت ما را * در راهنما باشىِمان در جَريانها\r\nاينك تو يكى كشتى نوحى كه به سيلاب * شرع نبوى را بكشانى به كرانها\r\nتو خون خدايى كه رگش را چو ببرّند * بىوقفه به هردوره بگيرد فَورانها\r\nبا خون خدا آن فوَران سايهء لطفىست * گسترده شده بر صفهء روح و روانها\r\nگو دست علمدار تو بر خاك بيفتد * گرد عَلَمت را به همه دور و زمانها\r\nشأن تو عزا نيست ، عزاى تو حماسه‌ست * نى مرتبهء كاسبىِ مرثيه‌خوانها\r\nيا خون خدا ! روى بگردان به چه حالند * اصحاب گرفتار تو در فاجعه‌دانها\r\nاى لعن بر آن قوم كه خوارت بنمايند * تا بيش گشايند برِ خلق دكانها \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n\r\nمباد پرچم سرسبزمان فتد در خون ( براى شهيدان عاشورا )\r\n ستاره دشنه شد و مشت آسمان لرزيد * زمين گريست ز غم ، پشت آسمان لرزيد\r\nزمين گريست ز غم ، آدم از بهشت آمد * و آسمان به زمين پشت سرنوشت آمد\r\nزمين گريست ، وَ حوا دوباره گندم خورد * و ماه را ز پس آفتاب ، كژدم خورد\r\nزمين گريست وَ عيساى ما يهودا ماند * و نوح بود كه از كشتى خودش جا ماند\r\nزمين گريست ، وَ گل كرد يك علَم در دشت * و طرح زخمى هفتاد و دو قدم در دشت\r\nزمين گريست ، وَ يك دست بر زمين افتاد * و روى چهرهء طفلان خسته چين افتاد\r\nزمين گريست ، وَ دامان سرخ را ديديم * هزار مرتبه عريان سرخ را ديديم\r\nزمين گريست ، محرّم به قوم نازل شد * طلسم خواب زمين مُهر قهر باطل شد\r\nو عشق غنچه شد و ، سرخ شد ، بهارى شد * و عشق پشت زمستان درد جارى شد \r\n* * *\r\n و رفت سبز تشيّع شكوفه زد در خون * و نام شيعه از آن ماند تا ابد در خون\r\nحسين من ! نظرى كن به دشت ، مىبينى * چگونه عاطفه‌ها سبز مىرود در خون « 1 » \r\n\r\n80 . محمودى ، سهيل\r\nسيد حسن ثابت محمودى معروف به سهيل محمودى از چهره‌هاى مطرح شعر معاصر و از مجريان فاضل و تواناى برنامه‌هاى ادبى و فرهنگى است .\r\nوى در رشته‌هاى قصه‌نويسى براى كودكان و نوجوانان ، داستان‌هاى كوتاه ، روزنامه‌نگارى ، موسيقى و تصنيف نيز دستى به تمام دارد و از هنرمندان جامع الاطراف زمانهء ما به شمار مىرود .\r\nسهيل محمودى صرف‌نظر از شخصيت ادبى و هنرى ، انسانى است وارسته و فروتن و بسيار متواضع و به خاطر صميميت و صفاى باطنى كه دارد از محبوبيت خاصى در ميان هنرمندان برخوردار است .\r\n\r\n\r\n","description":"","footnote":"\r\n( 1 ) . فرياد عاشورا ، سال دوم ، شمارهء چهارم ؛ مشرق گلهاى فروزان .\r\n","page_name":" 661 ","page_number":661},
  {"content":"\r\n\r\n« دريا در غدير » ، « فصلى از عاشقانه‌ها » ، « عشق ناتمام » ، « مىخواهم عاشقانه‌تر بخوانم » و « عاشقانه در پاييز » عناوين مجموعه‌هاى شعرى اوست كه تاكنون مجال چاپ و نشر يافته‌اند ، و « دخترى كه مىخواست پرنده باشد » ، « اولين روز بهار » و « شادى ستاره‌ها » عناوين داستان‌هاى منتشر شدهء اويند .\r\nوى در انواع شعر آيينى تجربه‌هاى موفقى دارد كه در اين مجال كوتاه به نقل نمونه‌اى از آثار عاشورايى او بسنده مىكنيم :\r\n\r\nاوج عطش\r\n تو با تنهايىات از خود فرا رفتى به تنهايى * ولى در خود فرومانديم ما جمع تماشايى\r\nتو در اندازه‌هاى ناگزير ما نمىگنجى * تو را هم با تو مىسنجيم در عزم و شكيبايى\r\nاز اوّل ، آخر كرب و بلايت را چنين ديدم * تو و هفت آسمان غربت ، تو و يك دشت تنهايى\r\nنواى گريهء باران درين شب‌هاى بىپايان * به سوگ توست با ما عاشقان گرم هماوايى\r\nاز آن روزى كه خونت بر زمين باريده ، گرديده * تمام خاك لبريز از شقايق‌هاى صحرايى\r\nكسى مثل تو لفظ عشق را معنا نخواهد كرد * كسى مثل تو ، مثل تو ، به اين ايجاز و شيوايى\r\nزلالىهاى ياران تو را تصوير ازين بهتر * كه جان دادند در اوج عطش دل‌هاى دريايى ؟\r\nبه جان تو كه از تو غير تو هرگز نخواهم خواست * ولى دستى تهى دارم ، مگر بر من ببخشايى \r\n\r\n81 . مرادى ، محمد\r\nدر دى ماه 1358 در شيراز به دنيا آمد و تحصيلات ابتدايى و متوسطه را در زادگاهش به پايان برد و اكنون در رشتهء زبان و ادبيات فارسى دانشگاه شيراز مشغول به تحصيل است .\r\nاو به شعر سپيد و از ميان قالب‌هاى شعر سنّتى به غزل و رباعى و مثنوى علاقه دارد و شعرهاى عاشورايىاش از سادگى و صميميّت خاصى برخوردار است .\r\n\r\nسرباز كوچك ( تقديم به حضرت علىّ اصغر ( ع ) )\r\n هر چند او شجاع و دلاور بود * امّا دلش شقايقِ پرپر بود\r\nيك مرد بود و كوفهء نامردى * اين پردهء نمايش حيدر بود\r\nشمشير هم به جنگ خدا مىرفت * اين سوء استفادهء خنجر بود\r\nمىديد مرد دامن صحرا را * كز جويبارِ جوى جنون‌تر بود \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n چشمش به طفل كوچك خود افتاد * طفلى كه غم‌ترين غمِ مادر بود\r\nراهى نمانده بود براى او * راهى كه با عروج برابر بود\r\nقنداقه را گرفت در آغوشش * اين تير استغاثهء آخر بود\r\nلبخند طفل ، كار خودش را كرد * فرمان رسيد ، نوبت اصغر بود \r\n\r\nعروسك ( تقديم به حضرت رقيّه ( س ) )\r\n حق ندارد بهانه بگيرد ، دخترى كه عروسك ندارد * « نه ، ندارم ! » پدر راست مىگفت ، او به حرف پدر شك ندارد\r\nدخترم ! « خسته‌ام » چند بخش‌ست ؟ باز هم كفرِ بابا درآمد * او نمىفهمد اين حرفها را ، او كه يك قلب كوچك ندارد\r\nياد روز نمايش كه افتاد ، باز هم صورتش سرخ‌تر شد * « من بيايم ؟ اجازه ؟ اجازه ؟ » نه ! لباس تو پولك ندارد\r\nراديو ، قبض برق و اجاره ، « ماه لالا و ، خورشيد لالا » * برق آمد ، وَ او خواب مىديد باز برنامه كودك ندارد\r\nصبح فردا ، خيابان ، بهانه ، « بچّهء بد ! تو ديگر بزرگى * لج نكن ، اه ببين آن يكى هم مثل تو بادبادك ندارد »\r\nآب ، بابا ، خرابه ، شب بعد دزدَكى رفت و چادر به سر كرد * جانمازِ پر از اخمِ بىبى ، و خدايى كه سمعك ندارد\r\n« شايد از او عروسك بگيرم ، بايد اين را بخواهم » ولى نه * توىِ گوشش يكى گفت : « مادر ، چند سال‌ست عينك ندارد »\r\nدخترم ! خسته‌ام چند بخش‌ست ؟ هجى كن : « به قرآن نه دارم » * نقطه . اى آسمان سه ساله ! بىتو اينجا چكاوك ندارد\r\nلاى لالا اميدِ برادر ! گريه ! نه‌نه تو بايد بخوابى * در مزار غريبى كه ديگر شيشه‌هاى مشبّك ندارد \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n اين طرف : پله‌هاى سياست ، آن طرف : ميزهاى رياست * وَ پدر كه به من گفته : « حتّى پول يك نان سنگك ندارد »\r\nبايد او بشكند قلّكش را ، تا براى پدر گل بگيرد * چند شب بعد ، بابا كه آمد ، يادش آمد كه قلّك ندارد\r\nعمّه ! بيدار هستى ، عزيزم : « لاى لالاى ، لالاى ، لالا » * « حق ندارد بهانه بگيرد ، دخترى كه عروسك ندارد » \r\n\r\n82 . مردانى ، محمد على\r\nمحمد على مردانى در سال 1301 در قريهء آشميسان سادات از توابع شهر خمين در خانواده‌اى كشاورز و معتقد به خاندان طهارت به دنيا آمد . تحصيلات ابتدايى و متوسطه را در زادگاهش به پايان برد و سپس به اراك عزيمت كرد و مدتى به تحصيل صرف و نحو زبان عربى پرداخت و از محضر دانشمند بنام و روشندل استاد محمد خزائلى بهره‌ها برد . وى از كودكى در مراسم سوگوارى سالار شهيدان شركت مىكرد و از ده سالگى به مرثيه‌سرايى پرداخت و به تدريج آثار ماتمى او مورد استفادهء مداحان در مراسم سوگوارى قرار گرفت .\r\nمردانى ، شاعرى بود آزاده و معتقد و مبارز و به همين جهت نتوانست در خمين به فعاليت‌هاى مذهبى خود ادامه دهد و در سال 1331 به تهران متوارى شد و از سال 1335 به تشكيل انجمن مداحان همت گماشت اين انجمن كه جلسات آن به صورت سيار در منازل برگزار مىشد از سال 1350 شكل ثابتى به خود گرفت و به نام « انجمن نغمه‌سرايان مذهبى شرق تهران » موسوم شد .\r\nمردانى پس از پيروزى انقلاب به عضويت شوراى شعر وزارت فرهنگ و ارشاد اسلامى و واحد ادبيات حوزه هنرى سازمان تبليغات اسلامى درآمد و با شروع جنگ تحميلى حدود چهار سال در جبهه‌هاى جنگ حضور داشت و با سروده‌هاى خود به رزمندگان اسلام روحيه و نيرو مىبخشيد . « 1 »\r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 5 ، ص 3221 و 3222 .\r\n","page_name":" 664 ","page_number":664},
  {"content":"\r\n\r\n« . . . مردانى قلبى مهربان ، طبعى روان و روحى سرشار از محبت دارد . ذره‌اى منيّت را در وى راه نيست . از نظر اعتقادات مذهبى وضعى خاص دارد ، با توسل به معصومين هر غير ممكنى را براى خود ممكن مىسازد . چند سال پيش سكته كرده ، وضعى اسفبار پيدا مىكند ولى در شب بيست و يكم ماه رمضان با توسل به مولاى خويش حضرت على ( ع ) سلامت خود را بازمىيابد . مردانىِ جبهه‌ها ، بارها در مسابقات شعر انقلاب اسلامى برنده شده است . آثار منتشر شده و انتشار نايافتهء او بسيار است ، تنها عيب شاعر ميليونى ما اين است كه به واسطهء روانى طبع و تواضع ذاتى چندان توجّهى به حكّ و اصلاح آثار خويش نشان نمىدهد » . « 1 »\r\nمردانى از چهره‌هاى مطرح و نامدار شعر آيينى معاصر به شمار مىرفت و به خاطر تلاش بىامانى كه در تربيت مداحان و شاعران مذهبى از خود نشان مىداد ، از احترام خاصى در محافل مذهبى برخوردار بود . خدايش بيامرزد ! اين شاعر پرتلاش و پراثر سرانجام به سال 1378 در سنّ 77 سالگى بدرود حيات گفت و جنازه او با حضور هيأت‌هاى مذهبى و مشتاقان فرهنگ اهل بيت باشكوه خاصى تشييع و به خاك سپرده شد .\r\nاز آثار اوست :\r\n« جنگ جنگ » ، « دو درياى رحمت » ، « فروغ ايمان » ، « يوسف دل » ، « در معبر نور » ، « راهيان عاشورا » ، « زمزمه‌هاى نيايش » ، « مجموعهء آفتاب » ، « پرتوى از خورشيد » ، « ضيافت عشق » ، « حريم عشق » ، « سربداران عشق » ، « حضرت زينب ( س ) » ، « عصر انتظار » ، « صلاى عاشقان » ، « حضرت ابو الفضل ( ع ) » ، « امام حسين ( ع ) » ، « چهار باب ارادت » ، « خلوت دل » ، « رباعيات ائمّه معصومين » ، « طلوع خورشيدها » ، « مهتابى در غبار » ، « حريم سبز عشق » و « گلزار فروزان » . « 2 »\r\nازوست :\r\n\r\nخون خدا\r\n تو كيستى كه كند مرغ دل هواى تو را * مگر ز گلشن جان بشنود نواى تو را\r\nتو كيستى كه پى كسب فيض ، جنّ و بشر * كنند كُحل بصر خاك زير پاى تو را\r\nتو كيستى كه به مژگان كشد امين خدا * به افتخار ، غبار درِ سراى تو را \r\n\r\n\r\n","description":"","footnote":"\r\n( 1 ) . تذكرهء شعراى معاصر ، ص 246 .\r\n( 2 ) . فرهنگ كتابشناسى شعر شاعران ، ج 2 ، ص 909 تا 911 .\r\n","page_name":" 665 ","page_number":665},
  {"content":"\r\n\r\n نه خضرى و نه مسيحا كه اى كه خلق جهان * كشند حسرت روح فرح‌فزاى تو را\r\nنبى نبيى تو ، ولى آن كسى كه ختم رسل * همى به « لَحْمِكَ لَحْمى » كند ثناى تو را\r\nتو آن حسين عزيزى كه كردگار غفور * به نام خون خدا خوانده خونبهاى تو را\r\nتو آن حسين عزيزى كه داده حىّ قديم * مقام خلد برين ، ارض كربلاى تو را\r\nتو آن حسين عزيزى كه تا به روز جزا * زمين ماريه دارد غم رثاى تو را\r\nتو آن حسين عزيزى كه بعد كشته شدن * ميان لجّهء خون داده‌اند جاى تو را\r\nتويى خليل و ، ذبيحت علىّ اكبر توست * شرف ز كعبه فزون‌تر بود مناى تو را\r\nتو آن حسين عزيزى كه مير لشكر تو * بداد دست و ، نداد از كفَش لواى تو را\r\nتو آن حسين عزيزى كه برده‌اند به شام * زنان بيكس و اطفال بينواى تو را\r\nفغان و آه از آن دم كه روى نيزه شنيد * حزينهْ خواهر غمپرورت صداى تو را\r\nسر از دريچهء محمل برون كشيد و بديد * هلال يكشبهء روى دلرباى تو را\r\nكشيد ناله و سر زد به چوب محمل و گفت : * چو خواهرت نخرد كس به جان بلاى تو را\r\nحسين من ! به محبان و دوستان حزين * بگو چگونه دهم شرح ماجراى تو را ؟\r\nايا عزيزْ برادر ! به دشت كرب و بلا * امان نبود كه برپا كنم عزاى تو را\r\nبه گرد شمع رخت تا فدا كند سروجان * بود محبت پروانه ، آشناى تو را\r\nچو نى ، نوا كند از سوز سينه ( مردانى ) * كه بشمرد غم جانسوز كربلاى تو را « 1 » \r\n\r\n83 . مردانى ، نصر اللّه ( ناصر )\r\n« نصر الله مردانى ( ناصر ) به سال 1326 در سرزمين كهن و باستانى كازرون ديده به جهان گشود و از دوران كودكى شعر گفتن را آغاز كرد و خيلى زود توانست در مطبوعات جايى براى خود باز كند . به غزل بيشتر از ساير قوالب شعر پارسى گرايش دارد ، دراين‌باره ( خود ) مىگويد : « . . . و اين صد البتّه بىدليل نيست ، زيرا به تصور من غزلسرايى حساسيت و ذهنيّتى وسيع و تخيّلى قوى مىطلبد . اگر خون تعزّل در رگهاى شاعر جريان داشته باشد غزل ، شعر هميشهء روزگاران خواهد بود . »\r\n\r\n\r\n","description":"","footnote":"\r\n( 1 ) . فروغ ايمان ، محمد على مردانى ، ص 25 و 26 .\r\n","page_name":" 666 ","page_number":666},
  {"content":"\r\n\r\n« نصر الله مردانى كارمند بانك ملى است . . . خيال در ساختار مضامين بديع شعر مردانى نقشى اساسى دارد . بدون ترديد مىتوان او را از جملهء سى چهل سال شاعرى دانست كه آثار ارزنده‌اى داشته‌اند و در تاريخ خواهند ماند . زيرا حق اين است كه در جمهورى اسلامى شاعران توانا فراوان‌اند . به هر حال نصر الله مردانى طبعى روان دارد ، كم شعر مىگويد و سعى مىكند كارش بىنقص باشد . » « 1 »\r\nنصر الله مردانى مدتها بود كه از بيمارى سرطان رنج مىبرد و سرانجام در سال 1383 پس از تشرّف به آستان ملكوتى سالار شهيدان - كه منتهاى آرزويش بود - در كربلا بدرود حيات گفت و با قلبى سرشار از اميد به ديدار محبوب روحانى خود شتافت . مردانى در مقطعى از حيات ادبى خود خوش درخشيد و اغلب آثار ماندگار او يادگار همين دوره از عمر اوست .\r\nمردانى ، شاعرى اهل مطالعه و پژوهش بود و در سال 1382 به عنوان يكى از چهره‌هاى ماندگار شعر فارسى معرّفى شد . از آثار اوست : « قيام نور » ، « خون‌نامهء خاك » ، « آتش نى » ، « ستيغ سخن » كه تذكرهء منظومى است با معرفى كوتاه از حدود 2000 شاعر فارسى زبان و بيش از 150 تذكرهء شعر فارسى ، « سمند صاعقه » ، « قانون عشق » و شمارهء 11 از سرى منشورات گزيدهء ادبيات معاصر كه به نمونه‌هايى از آثار او اختصاص يافته است .\r\n\r\nآب از سر افلاك گذشت\r\n آن چه در سوگ تو اى پاكتر از پاك گذشت * نتوان گفت كه هر لحظه چه غمناك گذشت\r\nچشم تاريخ در آن حادثهء تلخ چه ديد * كه زمان مويه‌كنان از گذر خاك گذشت\r\nسر خورشيد بر آن نيزهء خونين مىگفت * كه چه‌ها بر سر آن پيكر صد چاك گذشت\r\nجلوهء روح خدا در افق خون تو ديد * آنكه با پاى دل از قلّهء ادراك گذشت\r\nمرگ هرگز به حريم حَرمت راه نيافت * هر كجا ديد نشانى ز تو چالاك گذشت\r\nحرِّ آزاده ، شد از چشمهء مهرت سيراب * كه به ميدان عطش پاك شد و پاك گذشت\r\nآب ، شرمندهء ايثار علمدار تو شد * رود بيتاب كنار تو عطشناك گذشت\r\nبر تو بستند اگر آب سواران سراب * دشت ، دريا شد و آب از سر افلاك گذشت\r\nبا حديثى كه ملايك ز ازل آوردند * سخن از قصّهء عشق تو ز لولاك گذشت \r\n\r\n\r\n","description":"","footnote":"\r\n( 1 ) . تذكرهء شعراى معاصر ( دههء اول انقلاب اسلامى ) ، مصطفى اوليائى ، ص 270 .\r\n","page_name":" 667 ","page_number":667},
  {"content":"\r\n\r\n\r\nفرات اشك\r\n بخوان حماسهء خونين كربلا با ما * كه شد بسيط زمين جمله همصدا با ما\r\nسرِ بريده به ميدان عشق مىگويد * حديث خون شهيدان نينوا ، با ما\r\nدوباره پيكر صد چاك لاله آوردند * به داغگاه بهشتى ، فرشته‌ها با ما\r\nفرات اشك ز چشمان خاك مىجوشد * به سوگوارى گلهاى كربلا با ما\r\nبه دشت‌هاى شقايق نشان ما جوييد * كه سرخ روىِ چمن مىكند صبا با ما\r\nبه پاىْبوسى ما آفتاب مىنازد * به نام عشق بخوانند انبيا با ما\r\nز موج‌خيز خطر فاتحانه مىگذريم * كه هست معجز موسايى و عصا با ما\r\nلهيب آتش نمروديان گل افشاند * به روز حادثه باشد اگر خدا با ما\r\nاگر جهان همه دشمن شود ، ظفر يابيم * به عرصه‌اى كه بود تيغ مرتضى با ما\r\nپى سلامت سردار عاشقان ، ديديم * كه دست غيب بلند است در دعا با ما « 1 » \r\n\r\nدرياى وقار\r\n زينب ! اى بانوى اسلام سلام * اى پيام‌آور خونين قيام\r\nزينب اى اسوهء ايثار و خروش * بيرقِ داد گرفتى تو به دوش\r\nزينب اى شيرزن كرب و بلا * جوش با خون تو زد خون خدا\r\nزينب اى آينهء روشن حق * خرّم از اشك تو شد گلشن حق\r\nزينب اى زادهء زهراى بتول * از تو پاينده بود دين رسول\r\nزينب اى عصمت تو شوكتِ زن * وارثى ، وارث هفتاد و دو تن\r\nزينب اى گوهر درياى وقار * صبر از صبر تو بىصبر و قرار\r\nزينب اى خواهر آزاد حسين * بود فرياد تو ، فرياد حسين\r\nزينب اى دختر والاى على * بر لبت بود سخن‌هاى على\r\nزينب اى پاكتر از چشمهء نور * كس نيامد به جهان چون تو صبور\r\nسينه‌ات سوخته از داغ حسن * سرخ از اشك تو گلهاى چمن\r\nخطبه‌ات ، رونق بيداد شكست * كاخ بيداد ز بنياد شكست « 2 » \r\n\r\n\r\n","description":"","footnote":"\r\n( 1 ) . آتش نى ، نصر الله مردانى ( ناصر ) ، ص 40 و 41 .\r\n( 2 ) . همان ، ص 67 تا 69 .\r\n","page_name":" 668 ","page_number":668},
  {"content":"\r\n\r\n\r\nهفتاد و دو آذرخش\r\n هفتاد و دو كوكب فروزان * تابنده در آسمان اسلام\r\nرفتند زلال عشق نوشند * از چشمهء تابناك الهام \r\n* * *\r\n هفتاد و دو آذرخش سوزان * از دامن ابر خاك رستند\r\nرفتند به سوى چشمهء نور * تا دور زمانه هست ، هستند \r\n* * *\r\n هفتاد و دو آفتاب تابان * بر بام سپيده سركشيدند\r\nقُقْنوس صفت ميان آتش * در گلشن شعله پر كشيدند \r\n* * *\r\n در سوگ حسينيان عاشق * گل ، خيمه به وادى عدم زد\r\nبر طارم بيكران هستى * منظومهء ما درفش غم زد \r\n* * *\r\n بر بام بلند روشنايى * خورشيد ، برهنه سر برآمد\r\nبر لشكريان شب خروشيد * خون از نَفس سحر برآمد \r\n* * *\r\n رفتند و به دشت تيرهء شب * تخم گل آفتاب كِشتند\r\nمعناى چگونه زيستن را * با سرخى خون خود نوشتند « 1 » \r\n\r\n84 . مصفّا ، مظاهر\r\nدكتر مظاهر مصفا در سال 1307 در شهر اراك ديده به جهان گشود . وى تحصيلات خود را تا سال پنجم متوسطه در شهر قم به انجام رسانيد و سپس راهى تهران شد و سال ششم دبيرستان را در مدرسهء دار الفنون به پايان برد و تحصيلات دانشگاهى خود را در رشتهء زبان و ادبيات فارسى تا دورهء دكترا در دانشكدهء ادبيات دانشگاه تهران پىگرفت .\r\n\r\n\r\n","description":"","footnote":"\r\n( 1 ) . گريهء اشك ، محمد على مجاهدى ( پروانه ) ، ص 232 و 233 .\r\n","page_name":" 669 ","page_number":669},
  {"content":"\r\n\r\nوى پس از پايان تحصيلات به استخدام وزارت آموزش و پرورش درآمد و در دبيرستانهاى تهران به تدريس ادبيات فارسى و زبان فرانسه همت گماشت و چندى نيز رياست آموزش و پرورش قم را بر عهده داشت ، سپس از طرف دانشگاه تهران به عنوان استاد زبان و ادبيات فارسى به خدمت فراخوانده شد و چندى نيز ضمن تدريس ، رياست مدرسه عالى قضايى قم را عهده‌دار بود و اكنون علاوه بر تدريس در دانشگاهها ، به كار تحقيق و تأليف و همكارى با هيأت امناى دايرة المعارف اسلامى سرگرم است .\r\nدكتر مصفّا ، كار شاعرى را از دوران تحصيل شروع كرد و در آغاز كار « يادگار » و بعد « توفان » و « آتش » تخلص مىكرد و سرانجام تخلّص « مصفّا » را براى خود برگزيد ولى در اشعار خود كمتر از تخلص شعرى استفاده مىكند . وى شاعرى است توانا و فرهيخته و در اكثر قالبهاى شعرى داراى آثار ماندگار و ارزشمند ولى در امر قصيده‌سرايى آن هم به شيوهء اساتيد بلندآوازهء خراسان اهتمام بيشترى مىورزد و در اين قالب شعرى استادى و مهارت كاملى دارد ، نثر او نيز شيوا و سخته و رساست .\r\nدكتر مصفا داراى تأليفات بسيارى است و در متون منثور و منظوم پارسى تحقيقات دامنه‌دارى انجام داده است كه براى نمونه مىتوان از : « پاسداران سخن » ، « قند پارسى » ، « تصحيح و تنقيح تذكرهء مجمع الفصحاء » ، « ديوان سنايى غزنوى » ، « ديوان حكيم صفاى اصفهانى » نام برد .\r\nاين قصيدهء بلند عاشورايى ازوست :\r\n\r\nيا حسين ( ع )\r\n ايران زمين به ماه محرم چو كربلاست * سرتاسر وطن همه در كرب و در بلاست\r\nاز دوردست بحر خزر تا خليج فارس * فرياد سوگواران پيچيده در فضاست\r\nاز هيرمند غمزده تا دجلهء غريب * از يا حسينِ خلق عزادار ، غم‌فزاست\r\nچندين علامت و علَم و نخل و توغ بين * گردان به كوى و برزن هر شهر و روستاست\r\nدر بقعهء كريمهء موسى به قم ، فغان * آشوب و شور و ولوله در مشهد رضاست\r\nپير و جوان و عارف و عامى به زارىاند * « بر هر كه بنگرى به همين درد مبتلاست »\r\nدر دير و خانقاه و كليسا و در كنشت * هر جا روى ، مصيبت فرزند مرتضىست\r\nپير مغان به دير مغان بهر ميكشان * با ذكر يا حسين به صد نوحه و نواست \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n خون حسين ، آتش جاويد موبدست * موبد درين مصيبت خون ، مرثيت سُراست\r\nدارد ز يادگار زريران ترنّمى * زارىكنان به ياد شهيدان كربلاست\r\n« كيخسرو و سياوش و كاوس و كيقباد » * داغ از سرود سوك سياوش درين عزاست\r\nخون گريد از دو ديده كه فرزند مرتضى * اى اهل حق ! حقيقت جام جهان نماست\r\nزين پير سبزْ خيمهء فرزندكُش - سپهر * سهراب كربلا به يم خون در آشناست\r\nچرخ كبودْ جامهء جادو چو بىدرفش * زوبين پىِ زريركشى ساخته چراست ؟\r\nگويى به خون سرخ شهيدان بيگناه * از ديرگاه ، گردش اين سبزْ آسياست\r\nآن لعل لب كه عاقبت از تشنگى شكست * آخر نه بوسه‌گاه لب لعل مصطفىست ؟ !\r\nصد چون قيام بابك و يعقوب و مازيار * ملْهَم ز خون پاك شهيدان بيرياست\r\nبو مسلمى درست شد از مسلم عقيل * حُرّى ز استقامت حُر آمده‌ست راست\r\nحبّ از حبيب و عشق ز عباس شد قويم * آزادگى ز سرور آزادگان به‌پاست\r\nرادى ، ز رادمردىِ رادان كربلا * مردانگى ، ز مردىِ مردان حق به جاست\r\nدر راه حق ، فضيلت بو الفضل كن قياس * جان داد بىامان و ، امان‌نامه‌اى نخواست\r\nبر جسم زخمناك على اكبرِ حسين * هر زخم را تبسّمى از شادى لقاست\r\nبر كف زبور آل محمد ، به آه و درد * سجادِ خسته ، بر سر سجّادهء دعاست\r\n« قاسم » ، قسيم قسمت صدق و صفا به شوق * بر كف گرفته جام شهادت چو مجتبىست\r\n« قارب » « 1 » قريب قرب ولايت ازين هوا * « مُنجِح » « 2 » نَجيح « 3 » قربت مولا ازين ولاست\r\n« عابس » فكند خود و زِره كند و حرب كرد * در عشق دوست بىسر و بىتن شدن سزاست\r\nحنظل ، به كام « حنظله » شد شربت نبات * از علقمه چه غم ؟ كه به جز حنظلى نخاست\r\nمولاى اين ولىست « سليمان » درين قتال * سربازِ اين شهنشه « سلمان » درين وَغاست « 4 »\r\nگر تو گداى آب بقا چون سكندرى * با پادشاه تشنه‌لبان چشمهء بقاست \r\n\r\n\r\n","description":"","footnote":"\r\n( 1 ) . نام دو تن از غلامان حضرت سيد الشهدا ( ع ) كه در محضر آن حضرت در روز عاشورا به فيض شهادت نايل آمده‌اند .\r\n( 2 ) . همان .\r\n( 3 ) . نجيح : راست و درست .\r\n( 4 ) . وغا : بانگ خروش ، شور و غوغاى جنگ .\r\n","page_name":" 671 ","page_number":671},
  {"content":"\r\n\r\n زر كن مس وجود ازين خاك خون سرشت * بهر مس وجود تو اين خاك ، كيمياست\r\nشد دستگير اين همه از پافتادگان * دستى كه در وفاى حسين از بدن جداست\r\nخيزد به پايمردىِ از دست رفتگان * پايى كه زخم خوردهء پيكان اشقياست\r\nذبح عظيم فديه پير مغان حسين * معناى آن ندامت كه با شيخ انبياست\r\nبشنو دراى قافله بانگ رحيل زد * « يا ناقتى سُراى » طَرِمّاح با حُدىست\r\nآمد ز كعبه خون خدا ، سوى كربلا * خون خداى را دَم اين كعبه ، خونبهاست\r\nاينجاست خاك پايهء معراج آنكه گفت : * با اهل بَغْى و ظلم كه شان ديوْ پيشواست\r\nآزاده بود بايد و ، مردانگى نمود * دين خدا و راه خدا گرنه مقتداست ؟\r\nذلت از آستانم دورست و دور باد * كى با عزيز حضرت حق ، ذلّت ، آشناست ؟\r\nعين سعادت‌ست مرا مرگ در نظر * با ظالمان به ديدهء من زندگى عناست\r\nجز صبر و شكر نيست مرا در بلاى دوست * يعنى : رضاى خالق بيچون مرا رضاست\r\nخواهد قتيل ديد مرا كردگار من * عشق قتيلىست مرا هيچ اگر هواست\r\nگر نيست استقامت دين جز به خون من * خون من اى سيوف ! همى تشنهء شماست\r\nمعبود من سواى تو يارب ! نبود و نيست * توحيد ذات ، بهره‌ام از ترك ماسواست\r\nخوفم ز بىپناهى طفلان خُرد نيست * بر رحمت عميم و عظيم توام رجاست\r\nاز بهر كاروان اسيران اهل بيت * بر درگه حفاظ توام دست التجاست\r\nدر مجلس يزيد ، ز دلهاى داغدار * تيغ زبان زينب كبرى گره گشاست\r\nخوش روضه‌اىست قبر حسين از رياض خلد * خرّم دلى كه از دم اين روضه باصفاست\r\nهر صبحدم به بوى نسيمى ز تربتش * با اشك و آه ، دست من و دامن صباست\r\nبر خلق ، غير تربت مسعود كربلا * ناجايزست خوردن هر خاك و نارواست\r\nمرهم ، به زخم مخلص مجروح دلشده * در ديدگان مُرمَد « 1 » مشتاق ، توتياست\r\nاين خاكدان مَحَطّ « 2 » ركاب كروبيان * مِهراق « 3 » خون منتهيانِ « 4 » ز خود رهاست \r\n\r\n\r\n","description":"","footnote":"\r\n( 1 ) . مرمد : مردى كه مبتلا به بيمارى چشم است .\r\n( 2 ) . محطّ : منزل .\r\n( 3 ) . مهراق : آب ريخته شده .\r\n( 4 ) . منتهيان : كاملان وارسته .\r\n","page_name":" 672 ","page_number":672},
  {"content":"\r\n\r\n جولانگه دوبارهء شمشير ذو الفقار * ميدانگه فتوّت سلطان لافتىست\r\nهرچند كار عالم بالاش خوانده‌اند * سيناى كربلا ، حرم خاص كبرياست\r\nميعاد اهل عشق ، مصلّاى عاشقان * مهرابهء محبّت حق ، موضع وفاست\r\nگر خود نوايح‌ست گر از كرب و از بلا * صحراى امتحان خدا جاى ابتلاست\r\nباب خداست يا حرم اللّه محرمش * نور دل ولىّ خدا ، شاه اولياست\r\nمدهوش شد ز رايحه‌اش جابر ضرير « 1 » * كاين بوى مشك از دم آن آهوى ختاست\r\nبست آب گر خليفهء جائر برين مزار * حائر « 2 » شد آب و ، دور زد و ، از ادب نكاست\r\nدر ماتم عظيم تو اى نخل مكرمت * شد ديده‌ام پيالهء خون ، قامتم دوتاست\r\nاز دست ظلم چرخ كه با عترت تو رفت * رويم شخوده « 3 » آمد و ، پيراهنم قباست\r\nتا آفتابت آن سر خونين به نيزه ديد * در طشت خون نشسته به هر صبح و هر مساست\r\nگريد به درد ، ماهى يونس به نيوا * كاى مه بگو مصيبت ازين صعب‌تر كراست ؟\r\nخيزد ز ناى شيرىِ شير خدا چو خون * خونريزْ راه شيرى بر خاك نينواست\r\nخون تو نيست قصّه توفان باد و آب * توفان آتش‌ست كه از خاك بر سماست\r\nاز مكّه زى مدينه ، نبى رفت يا حسين * زى مكّه از مدينه روى ، اين چه ماجراست ؟\r\nوز مكّه روز تَرويه روى از چه تافتى ؟ * اى دوست در هواى كه‌اى ؟ مقصدت كجاست ؟\r\nاز خانه سوى صاحب خانه همى روى * خانه ، نه انتهاست تو را خانه ابتداست\r\nتو كشتى نجات و ، چراغ هدايتى * از تو به پاى ، دين فرستادهء خداست\r\nتو گوهر يگانهء درياى كوثرى * توحيد تو ، نهنگ كمر بسته همچو لاست\r\nقربانىِ تو كرد بِراهيم و ، زين سبب * در حقّ تو مديحت محمود مرحباست\r\nبپذير هديه خون محبّان خويش را * گر عَمرو نوجوان بود و جَون اگر سياست\r\nتا هست روز و هشت شب و هست صبح و شام * از يا حسين گنبد گردون پر از صداست\r\nنفرت به خيره گردىِ گردون دون‌نواز * نفرين به كار كوفىِ بدعهد بيحياست \r\n\r\n\r\n","description":"","footnote":"\r\n( 1 ) . ضرير : نابينا .\r\n( 2 ) . حائر : سرگردان .\r\n( 3 ) . شخوده : به فتح و ضمّ اوّل هردو ، خراشيده شده .\r\n","page_name":" 673 ","page_number":673},
  {"content":"\r\n\r\n در صد هزار مرد ، يكى مردِ مرد نيست * بر اين گواه : كوفهء دنياى عهد ماست\r\nخلق خدا هميشه سرازادِ قدرت‌اند * « در روز جنگ ، تكيه به خلق خدا خطاست »\r\nنه مارچوبه مار ، نه نسناس ناس شد * مردمْ گيانه مردم و ، گندم نه گندناست\r\nكس چون حسين نيست ، يزيدست بيشمار * گيتى پر از سَبُع صفت آدمى نماست\r\nگردون خرِف شدهء سفله‌پرورست * در كاسهء شكسته گردون همان اباست « 1 »\r\nگرچه مرا به مدح و رثا وقت شاعرى * با « فرّخى » مجادله ، با « انورى » مِراست « 2 »\r\nپيش مقام و مرتبت بىهمال تو * ناشاد ازين مديحم و ، شرمم ازين رثاست \r\n\r\n85 . معلم سمنانى ، على\r\nعلى معلم از چهره‌هاى ماندگار معاصر در شعر و ادب پارسى است و تجربه‌هاى بسيار موفّق او در قالب مثنوى سرايى الهام‌بخش بسيارى از شعراى جوان و بااستعداد در كشورهاى فارسى زبان بوده و هست .\r\nمعلم ، با انديشه‌اى ژرف و كلامى فاخر به آفرينش آثار منظومى توفيق يافته است كه اعجاب اهل سخن را برانگيخته و با اشراف كاملى كه به راز و رمزهاى سخن پارسى دارد و با برخوردارى از معلومات وسيع ادبى ، منزلت خاصى را در ميان اهل ادب به خود اختصاص داده است .\r\nاو به سال 1330 ه . ش در شهر دامغان به دنيا آمد و پس از پايان تحصيلات دورهء ابتدايى و متوسطه ، گاهى در دانشكده ادبيات و گاهى در دانشكده حقوق دانشگاه تهران به ادامهء تحصيل پرداخت و سرانجام ، از دانشكدهء الهيات فارغ التحصيل شد .\r\nاو سالها مديريت شوراى شعر و موسيقى سازمان صدا و سيماى جمهورى اسلامى را عهده‌دار بود . وى در زمينهء ترانه‌سرايى دستى به تمام دارد ، ولى با اين همه از مطالعه و تحقيق و ارايهء برنامه‌هاى آموزشى باز نمىماند . « رجعت سرخ ستاره » عنوان مجموعهء شعرى اوست .\r\n\r\n\r\n","description":"","footnote":"\r\n( 1 ) . ابا : نانخورش .\r\n( 2 ) . مرا : كشاكش ، جدل .\r\n","page_name":" 674 ","page_number":674},
  {"content":"\r\n\r\nدر مثنوى بلند عاشورايى وى ، حماسه و شور موج مىزند و از دردهاى مزمن اجتماعى و تاريخى كه از ديرباز گريبانگير امّت اسلامى بوده ، پرده برمىدارد و علّت وقوع حادثهء كربلا را در همين راستا كنكاش مىكند :\r\n\r\nگل كرد خورشيد !\r\n روزى كه در جام شفق ، مُل كرد خورشيد * بر خشكْ چوب نيزه‌ها گل كرد خورشيد\r\nشيد و شفق را چون صدف در آب ديدم * خورشيد را بر نيزه ، گويى خواب ديدم !\r\nخورشيد را بر نيزه ؟ ، آرى اين چنين است * خورشيد را بر نيزه ديدن سهمگين‌ست\r\nبر سخره ، از سيب زنخ برمىتوان ديد * خورشيد را بر نيزه كمتر مىتوان ديد\r\nدر جام من مى پيشتر كن ساقى امشب * با من مدارا بيشتر كن ساقى امشب\r\nبر آبخورد ، آخر مقدم تشنگان‌اند * مى ده ! حريفانم صبورى مىتوان‌اند\r\nاين تازه رويان ، كهنه رندان زمين‌اند * با ناشكيبايان صبورى را قرين‌اند\r\nمن صحبت شب تا سحورى كى توانم ؟ * من زخم دارم ، من صبورى كى توانم ؟\r\nتسكين ظلمت ، شهر كوران را مبارك ! * ساقى ! سلامت اين صبوران را مبارك !\r\nمن زخم‌هاى كهنه دارم ، بىشكيبم * من گرچه اينجا آشيان دارم ، غريبم\r\nمن با صبورى كينهء ديرينه دارم * من زخم داغ آدم اندر سينه دارم\r\nمن زخمدار تيغ قابيلم ، برادر ! * ميراث‌خوار رنج هابيلم برادر !\r\nيوسف مرا فرزند مادر بود در چاه * يحيى ، مرا يحيى برادر بود در چاه\r\nاز نيل با موسى بيابانگرد بودم * برادر ، با عيسى شريك درد بودم\r\nمن با محمد از يتيمى عهد كردم * با عاشقى ميثاق خون در مهد كردم\r\nبر ثور شب ، با عنكبوتان مىتنيدم * در چاه كوفه واىِ حيدر مىشنيدم\r\nبر ريگ صحرا با ابوذر پويه كردم * عمّاروَش چون ابر و دريا مويه كردم\r\nتاوان مستى همچو اشتر باز راندم * با ميثم از معراج دار آواز خواندم\r\nمن تلخى صبر خدا در جام دارم * صفراى رنج مجتبى در كام دارم\r\nمن زخم خوردم ، صبر كردم ، دير كردم * من با حسين از كربلا شبگير كردم\r\nآن روز در جام شفق مُل كرد خورشيد * بر خشكْ چوب نيزه‌ها ، گل كرد خورشيد \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n فريادهاى خسته ، سر بر اوج مىزد * وادى به وادى خون پاكان موج مىزد\r\nبيدرد مردم ، ما خدا بيدرد مردم * نامرد مردم ما خدا ، نامرد مردم\r\nاز پا حسين افتاد و ما بر پاى بوديم ! * زينب اسيرى رفت و ما بر جاى بوديم !\r\nاز دست ما بر ريگ صحرا نطع كردند * دست علمدار خدا را قطع كردند\r\nنوباوگان مصطفى را سر بريدند * مرغان بستان خدا را ، پر بريدند\r\nدر برگريز باغ زهرا ، برگ كرديم ! * زنجير خاييديم و صبر مرگ كرديم !\r\nچون بيوگان ، ننگ سلامت ماند برما * تاوانِ اين خون تا قيامت ماند برما\r\nروزى كه در جام شفق مُل كرد خورشيد * بر خشكْ چوب نيزه‌ها ، گل كرد خورشيد « 1 » \r\n\r\n86 . ممتحنى سبزوارى ، حسين ( حميد )\r\nاستاد حميد سبزوارى به سال 1304 ه . ش در شهر سبزوار به دنيا آمد و در خانواده‌اى ادب‌دوست پرورش يافت . وى پس از اخذ ديپلم ، به خاطر نابينايى پدرش ناگزير به ترك تحصيل شد و به استخدام وزارت فرهنگ درآمد ولى دورهء خدمت او به جهت فعاليت‌هاى سياسى چندان دوام نيافت و ناگزير جذب بازار كار شد .\r\nاستاد سبزوارى برجسته‌ترين چهرهء شعر انقلاب به شمار مىرود و در انواع قالب‌هاى شعرى خصوصا قصيده مهارتى تام و تمام دارد و بيشتر در سبك خراسانى طبع‌آزمايى مىكند .\r\nسرودهاى انقلابى او زبانْزد همهء مردم است و سروده‌هاى او درباره وقايع انقلاب اسلامى در حافظهء تاريخى شعر معاصر براى هميشه خواهد ماند .\r\nاستاد سبزوارى ، مردى است خليق و خدوم و متعهد به مبانى انقلابى باورهاى دينى او در ژرفاى وجودش ريشه دوانيده و در برابر كژتابىها و كژفهمىها و كج‌روىها شيوه‌اى ثابت و استوار دارد . در آثار اجتماعى - سياسى او مىتوان حضور دردمندانه‌اش را در متن حوادث به تماشا نشست و گلخروش او را به گوش جان شنيد .\r\nاز وى تاكنون دو مجموعه شعر با عناوين « سرود درد » و « سرود سپيده » توسط مؤسسه كيهان چاپ و منتشر شده است .\r\n\r\n\r\n","description":"","footnote":"\r\n( 1 ) . بال سرخ قنوت ، دفتر ادبيات آيينى ، چاپ اوّل ، سال 1376 ، ص 316 تا 318 .\r\n","page_name":" 676 ","page_number":676},
  {"content":"\r\n\r\n\r\nلالهء خونين كربلا\r\n لالهْ خونين سر زد از دامان خاك * شرمگين شد چهر مهر تابناك\r\nصبح بر روى شقايق خنده زد * نقش خون بر رفته و آينده زد\r\nآفتابى سرخ از يثرب دميد * نينوا را دامن اندر خون كشيد\r\nشد زمين گلرنگ و شد آفاق سرخ * شهر سرخ و كوچه سرخ و طاق سرخ\r\nفرش را امواج خون در بر گرفت * عرش از معراج خون زيور گرفت\r\nمصطفى گلبوسه بر آن لاله زد * ز آتش شوقش به لب تبخاله زد\r\nمرتضى خندان به چهرش بنگريست * كاين گل محراب خونين علىست\r\nشادمان زهرا شد از ديدار او * بوسه زد بر حنجر و رخسار او\r\nدر ملك افتاد شور و همهمه * بوسه زد بر حنجرش چون فاطمه\r\nلرزه در نُه طاق افلاك اوفتاد * نقش ثار اللّه چو بر خاك اوفتاد\r\nيثرب آن شب كربلا زاييده بود * تكسوار دشت « لا » زاييده بود\r\nزاده شد در دامن يثرب ، حسين * پاسدار خندق و بَدْر و حُنَين « 1 » \r\n\r\nجاودانه\r\n تا گردش زمانه و ليل و نهار هست * نام حسين هست و حسينىْ شعار هست\r\nاين نام پرشكوه بر اوراق روزگار * جاويد هست تا ورق روزگار هست\r\nتا در دلى ز شوق حقيقت زبانه‌اىست * زين حق‌پرست در همه‌جا حقگزار هست\r\nتا موج مىخروشد و تا بحر مىتپد * ياد از خورش او به صف كارزار هست\r\nتا سر زند سپيده و تا بشكفد سحر * خورشيد روى او به جهان آشكار هست\r\nتا عدل هست ، رايتِ او هرطرف به پاست * تا ظلم هست ، نهضت او استوار هست\r\nتا در زمانه رسم يزيدست برقرار * سوداى دادخواهى او برقرار هست\r\nتا لاله سر زند ز گريبان كوهسار * دلها ز داغ اصغر او ، داغدار هست \r\n\r\n\r\n","description":"","footnote":"\r\n( 1 ) . سرود درد ، حميد سبزوارى ، ص 364 و 365 .\r\n","page_name":" 677 ","page_number":677},
  {"content":"\r\n\r\n اى برترين شهيد كه هركس خداى را * با چشم دل شناخت تو را دوستدار هست\r\nهرگز مباد خاطر ما خالى از غمت * تا گردش زمانه و ليل و نهار هست « 1 » \r\n\r\n87 . منشى كاشانى ، محمود ( منشى )\r\nاستاد محمود منشى كاشانى فرزند ميرزا حسينعلى منشى كاشانى از قصيده‌سرايان نامدار در زمانهء ما به شمار مىرفت و در فنّ نويسندگى نيز سرآمد بود . وى به سال 1302 در كاشان به دنيا آمد و در سال 1364 در سنّ 62 سالگى بدرود حيات گفت و در آرامگاه خانوادگى خود در مزار دشت‌افروز كاشان به خاك سپرده شد . ديوان اشعار او با كوشش ناصر گلشن و به اهتمام تالار كتاب به چاپ رسيده است و كتاب « سلام بر حسين ( ع ) » او نمايانگر احاطهء اين اديب نامور به آداب فصاحت و بلاغت و شگردهاى نوشتارى است .\r\nاشعار آيينى وى به لحاظ ساختارى در نهايت استحكام و از نظر محتوايى بسيار غنى است . ابياتى از قصيدهء شيوا و فاخر او را در مرثيت سالار شهيدان ( ع ) مرور مىكنيم . ابيات پايانى اين چكامه به مناقب امام على بن موسى الرضا ( ع ) زيور يافته است كه به خاطر عدم ارتباط موضوعى از نقل آن پرهيز كرديم .\r\n\r\nموج خون\r\n كاش از روز نخست اين چار مام و هفت باب « 2 » * وانمىكردند هرگز ديدهء خود را ز خواب\r\nكاش بر اين خاكدان تيره ، از صبح ازل * گيسوى زرين نمىافشاند هرگز آفتاب\r\nكاش مىشد شمس در دامان ظلمت ناپديد * همچو زرين بيضه‌اى در زير پرهاى غُراب « 3 »\r\nكاش چون صبحِ نخستين ، « 4 » چهره‌پرداز وجود * زودتر اين چهره را مىكرد پنهان در نقاب\r\nكاش يزدان بر كتاب « كُن فَكان » « 5 » مىزد رقم * از سر ديباچه ، امّا بعد : قَدْتَمَّ الكتاب « 6 » \r\n\r\n\r\n","description":"","footnote":"\r\n( 1 ) . همان ، ص 286 و 287 .\r\n( 2 ) . كنايه از چهار عنصر آب و باد و آتش خاك ، و هفت سياره .\r\n( 3 ) . زاغ سياه .\r\n( 4 ) . صبح كاذب .\r\n( 5 ) . كنايه از آفرينش .\r\n( 6 ) . به تحقيق كار نگارش كتاب هستى پايان گرفت .\r\n","page_name":" 678 ","page_number":678},
  {"content":"\r\n\r\n شرم بادت اى فلك ! ديدى اگر آن وقعه را * چون نگشتى بر سرِ اين بقعهء ننگين خراب\r\nروز عاشورا نشستى بر تماشا اى سپهر ! * تا چه برخيزى بر اين در مَوقف « 1 » روز حساب ؟\r\nداس كين چون خرمن آل محمد را درود « 2 » * باز هم گشتى به كام خويشين چون آسياب !\r\nواى ازين شنعَت « 3 » كه بهر ميهمان تشنه‌كام * ناوَك « 4 » پيكان فرستادند و زوبين « 5 » ، جاى آب !\r\nناسپاسى بين كه نامردمْ سپاه كوفه ، داد * با زبان نيزه « هَل مِنْ ناصرِ » « 6 » شه را جواب !\r\nاز خدنگى موج خون بر عارض سلطان دويد * ريخت بر گلبرگ سورى « 7 » رشتهء لعل مذاب « 8 »\r\nماهْ صورتْ كودكى شش ماهه در آغوش شاه * بود از تاب عطش چون ماهى اندر پيچ و تاب\r\nخواست ز آن بىآبرويان شهر يار آبى ، مگر * وارهاند تشنهء بيتاب را از التهاب\r\nآب شد پيكان زهرآلود و آمد ، تا نشست * بر گلوى كودك لب‌ْتشنه در آغوش باب\r\nاين چنين محنت نبيند هيچ‌كس در هيچ فصل * وين چنين شنعت نخواند هيچ‌كس در هيچ باب\r\nتيشهء بيداد آن حق ناشناسان اى دريغ * بر تراب افكند نخل بوستان بو تراب\r\nشرزهْ شيرى ، « 9 » شد قتيل حيلهء جمعى شغال * شاهبازى ، شد شكار فتنهء مشتى ذُباب « 10 »\r\nدر عزاى مرگ او آيد به گوش جان هنوز * نالهء زينب ، نواى جان و دل‌سوز « رُباب » « 11 »\r\nسيّأ اولاد آدم ، شهريار دين ، حسين * امتياز نسل آدم ، يادگار جَدّ و باب\r\nدر جواب قوم مىكوشيد و ، قوم ناسپاس * ماند اين سان از صلاح و ، ماند اين سان از صواب\r\nشهريارا ! اى خوش آنان كز سرِ يارى به شوق * جان ، نثار مقدمت كردند در پاى ركاب \r\n\r\n\r\n","description":"","footnote":"\r\n( 1 ) . توقّفگاه .\r\n( 2 ) . درو كرد .\r\n( 3 ) . ننگ و بدنامى .\r\n( 4 ) . تير .\r\n( 5 ) . نيزهء كوتاه .\r\n( 6 ) . آيا يار و ياورى هست ( تا مرا يارى كند ؟ ) .\r\n( 7 ) . كنايه از جمال مبارك امام ( ع ) .\r\n( 8 ) . كنايه از خون روان .\r\n( 9 ) . شير خشمگين و زورمند .\r\n( 10 ) . مگس ، پشه ، زنبور .\r\n( 11 ) . نام مادر گرامى حضرت سكينه و حضرت علىّ اصغر ( ع ) .\r\n","page_name":" 679 ","page_number":679},
  {"content":"\r\n\r\n ما كنون در حسرت « يا لَيْتَنا كُنّا مَعك » « 1 » * و آن گروه ، آسودهء « طوبى لَهُم حُسْنُ مَآب » « 2 »\r\nچون به خاك آستانت نيست ما را دسترس * جان فدايت ! « بوى گل را از كه جوييم ؟ از گلاب » « 3 »\r\nكربلا را ، چشم جان روشن كنيم از خاك طوس * آرى آرى نَكْهَت آن تربت آيد زين ترابْ . . . « 4 » \r\n\r\n88 . موحّد بلخى ، سيد حسين\r\nدر حدود سال‌هاى 1338 و 1339 در قريهء قورق ولايت بلخ افغانستان به دنيا آمد .\r\nتحصيلاتش عمدتا در دو شهر مذهبى نجف و قم بوده و دورهء خارج فقه و اصول را در حوزه علميه قم به پايان برده است . از دههء 1360 فعاليت‌هاى فرهنگى خود را شروع كرد و چند سال عضو هيأت تحريريهء مجلّهء « حبل اللّه » و مدير مسئول و سردبير آن بود . هفته‌نامهء « حرم » را در ولايت بلخ منتشر كرد و سالها مسئوليت اين هفته‌نامه فرهنگى را بر عهده داشت .\r\nوى قصيدهء بلندى كه دربارهء زادگاهش « قورق » سروده است فضاى معنوى و روحانى آن را به تصوير كشيده و با نفحات جانپرور اهل بيت عصمت و طهارت و شهداى كربلا آن را معطر ساخته است و ما به نقل ابياتى از آن بسنده مىكنيم :\r\n وقتى ايل بهار لشكر مىريخت * از سنگ و ستاره ، قند و شكّر مىريخت\r\nبا هر نفس بهشتىِ « قورق » من * خورشيد به پاى ما زرتر مىريخت . . .\r\nآيينه ، شهاب ، آب در « روضهء » ما * چون زاير مى به ناى و نى ، پر مىريخت . . .\r\nيك شاخه گل محمدى بود اين كوى * از جوى و جرَش گلاب قمصر مىريخت\r\nاز مأذنه‌هاى آسمانيش مدام * مسجد ، گل و مُل به جام منبر مىريخت\r\nحاجى بودند و كربلايى مردم * از بس اين نخل بارآور مىريخت . . .\r\nاز بس كه پر از جوش و جلا بود اين بزم * از هر پرپروانه كبوتر مىريخت\r\nاين شاپركستان قشنگم هر روز * بر جان من آيينهء محشر مىريخت \r\n\r\n\r\n","description":"","footnote":"\r\n( 1 ) . اى كاش ( در روز عاشورا ) با تو بوديم .\r\n( 2 ) . آيهء 29 از سورهء رعد : اى خوشا بر احوال آنان ! و خوب است جايگاه ( ابدى ) آنان .\r\n( 3 ) . وامى از جلال الدين رومى .\r\n( 4 ) . خورشيدسرايان ، سيد على اصغر صائم كاشانى ، ص 44 تا 46 .\r\n","page_name":" 680 ","page_number":680},
  {"content":"\r\n\r\n اردوى پرندگان قدسى ، شب و روز * بر اين ملكوت بال گستر مىريخت . . .\r\nاز جنس تبسّم على ، دست خدا * بر گردن اين عروس ، زيور مىريخت\r\nاز ذكر لب فاطمه ، بر اين لمعات * دستى از غيب مشك و عنبر مىريخت . . .\r\nهر غنچه ، همان چراغ بسم اللّه بود * كاتش به رگ و ريشهء كافر مىريخت\r\nگل ، سورهء و الشّمسِ شكوفايى را * بر خوشهء آيات تناور مىريخت\r\nاز شعشعهء سپيدداران بليغ * شمشاد قد علىِّ اكبر مىريخت\r\nاز عصمت هر پندك لبخند به لب * شهد دهن علىِّ اصغر مىريخت\r\nعباسِ على به چشمهء ماه ، شبان * با دَبْدبه و كبكبه ، لنگر مىريخت\r\nاين قربه درست عين قرآن مبين * بر ذايقهء حيات نوبر مىريخت\r\nآميزه‌اى از تبسم و لطف خدا * بر شادى و شوق ما ، مكرر مىريخت . . . « 1 » \r\n\r\n89 . موحدىنيا ، سعيد\r\nبه سال 1357 در شهر مذهبى قم به دنيا آمد و تحصيلات ابتدايى و متوسطه را در زادگاهش به پايان برد . و از سال 1377 با حضور در جلسات « انجمن ادبى محيط » و « انجمن شعر و قصهء » استان قم به تكميل معلومات ادبى خود پرداخت . در سروده‌هاى عاشورايى او شور و عاطفه موج مىزند .\r\n\r\nكنار ستاره‌ها\r\n خورشيد مىنشست كنار ستاره‌ها * غمگين ، گرفته است ، كنار ستاره‌ها\r\nتك تك ، جنازهء گل و پروانه را غريب * مىبرد روى دست ، كنار ستاره‌ها\r\nافتاد ماه روى زمين ، بعد آفتاب * آمد دخيل بست كنار ستاره‌ها\r\nتاراج كرده بود خزان شهر عشق را * افتاده بود مست كنار ستاره‌ها\r\nفرياد العطش ز سراخيمه مىوزيد * سقا ز پا نشست كنار ستاره‌ها\r\nخورشيد مىنشست به بالين ماه ، آه * خالىست جاى دست كنار ستاره‌ها ! \r\n\r\n\r\n","description":"","footnote":"\r\n( 1 ) . اين بقعهء گل ، موحد بلخى ، قم ، سال 1382 ، ص 9 تا 13 .\r\n","page_name":" 681 ","page_number":681},
  {"content":"\r\n\r\n\r\n. . . گريه كرد\r\n آب در مقابلش قد كشيد و گريه كرد * ماجراى ديگرى آفريد و ، گريه كرد\r\nخسته بود روح عشق از حصار زندگى * شد كبوترى رها ، پر كشيد و گريه كرد\r\nطاقت و توان نداشت ، مثل موج بيقرار * در كنارهء فرات آرميد و گريه كرد\r\nآفتاب بعد او ، تيره شد ، سياه شد * چشم ماه خسته شد بس كه ديد و گريه كرد\r\nمرد عشق آمد و ، بر هزار گل نشست * از بهار آخرين دل بريد و گريه كرد \r\n\r\n90 . موسوى آرانى ، سيد شهاب ( موسوى )\r\nدر سال 1304 در آران كاشان به دنيا آمد و در سال 1368 درگذشت و در زادگاه خود به خاك سپرده شد . او در شعر « موسوى » تخلص مىكرد و اشعار او بيشتر صبغهء آيينى داشت .\r\nازوست :\r\n\r\nقبلهء عشاق\r\n عارف و عامى به جستجوى حسين‌ست * خلق جهانى در آرزوى حسين‌ست\r\nگرچه به جز كعبه قبله‌اى نشناسم * قبلهء عشاق ، خاك كوى حسين‌ست\r\nآيهء « تطهير » در نُبىست به شأنش * سورهء « و اللَّيل » وصف روى حسين‌ست\r\nمعنى هر آيه‌اى ز سورهء « وَ الشَّمس » * شمه‌اى از صورت نكوى حسين‌ست\r\nلطف بهشت و صفاى روضهء رضوان * طُرفه نشانى ز خُلق و خوى حسين‌ست\r\nآنچه رهاند تو را ز آتش دوزخ * هست يقينم كه آبروى حسين‌ست\r\nگفت محمّد كه : دشمن‌ست خدا را * هر كه عدوى من و عدوى حسين‌ست\r\nماه محرّم مگر دميده كه اين سان * باز به هر گوشه گفتگوى حسين‌ست\r\nآب روان را كه مَهر فاطمه خوانند * بسته ندانم چرا به روى حسين‌ست ؟ !\r\nوااسفا ! در زمين ماريه « 1 » گويى * خون خدا جارى از گلوى حسين‌ست\r\nدر صف محشر همه به فكر بهشت‌اند * « موسوى » آنجا به جستجوى حسين‌ست « 2 » \r\n\r\n\r\n","description":"","footnote":"\r\n( 1 ) . سرزمين كربلا .\r\n( 2 ) . خورشيدسرايان ، ص 67 .\r\n","page_name":" 682 ","page_number":682},
  {"content":"\r\n\r\n\r\n91 . موسوى گرمارودى ، سيد على\r\nبه سال 1320 در شهر قم به دنيا آمد و در خانواده‌اى روحانى پرورش يافت و پدرش آيت الله سيد محمد على موسوى از عالمان به نام در حوزهء علم كلام و فلسفه به شمار مىرفت .\r\nگرمارودى تحصيلات ابتدايى و متوسطه خود را در دبستان باقريّه و دبيرستان دين و دانش به پايان برد . سپس به همراه پدر به مشهد عزيمت كرد و به تحصيل علوم عربى و ادبى پرداخت و از محضر اساتيدى چون فردوسىپور ، واعظ طبسى ، اديب نيشابورى دوم و مرحوم نهنگ بهره‌ها برد و سرانجام در سال 1345 به اخذ مدرك ليسانس در رشته حقوق نايل آمد . وى در سال 1352 به خاطر فعاليت‌هاى سياسى مرارت چهار سال زندان را به جان خريد و پس از آزادى از زندان به مبارزات خود ادامه داد و همزمان با شروع انقلاب به اتفاق خانم طاهرهء صفارزاده ، كانون فرهنگى نهضت اسلامى را بنيان نهاد و به عنوان دبير اوّل كانون انتخاب شد .\r\nگرمارودى پس از پيروزى انقلاب يك سال تمام مجلّهء گلچرخ را به عنوان ضميمهء مستقلّ ادبى اطلاعات منتشر كرد و سپس به تحصيلات خود ادامه داد و دورهء دكتراى ادبيات فارسى را در دانشگاه تهران به پايان برد . وى در دو زمينهء نثر و نظم آثار برگزيده و گرانسنگى دارد .\r\n« سرود رگبار » ، « در سايه‌سار نخل ولايت » ، « در فصل مردن سرخ » ، « چمن لاله » ، « خطّ خون » و دستچين از مجموعه‌هاى شعرى اوست و از آثار منثور او به عنوان نمونه مىتوان از « در مسلخ عشق » ، « با تاريخ » ، « شرح زندگى بافقى » ، « شرح و تلخيص شاهنامه » ، « جوشش و كوشش در شعر حافظ » و « بررسى ادبيات معاصر » نام برد .\r\nگرمارودى از چهره‌هاى مطرح و نامدار شعر آيينى در روزگار ماست و شعر آزاد و بلند « خطّ خون » او از آثار ماندگار شعر عاشورايى معاصر به شمار مىرود .\r\n\r\nخطّ خون\r\nدرختان را دوست مىدارم كه به احترام تو قيام كرده‌اند و آب را كه مَهر مادر توست ،\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nخون تو شرف را سرخ‌گون كرده است :\r\nشفق ، آينه‌دار نجابتت ، و فلق محرابى كه تو در آن نماز صبح شهادت گزارده‌اى در فكر گودالم كه خون تو را مكيده است هيچ گودالى چنين رفيع نديده بودم در حضيض هم مىتوان عزيز بود از گودال بپرس ! شمشيرى كه بر گلوى تو آمد هر چيز و همه چيز را در كاينات به دو پاره كرد :\r\nهرچه در سوى تو ، حسينى شد و ديگر سو ، يزيدى اينك ماييم و سنگ‌ها ماييم و آب‌ها درختان ، كوهساران ، جويباران ، بيشه‌زاران كه برخى يزيدى و گرنه حسينىاند خونى كه از گلوى تو تراويد همه چيز و هر چيز را دو پاره كرد\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nدرنگ ! اينك هر چيز : يا سرخ است يا حسينى نيست ! آه اى مرگ تو معيار ! مرگت چنان زندگى را به سُخره گرفت و آن را بىقدر كرد كه مردنى چنان غبطهء بزرگ زندگانى شد ! خونت با خونبهاى حقيقت در يك تَراز ايستاد و عزمت ، ضامن دوام جهان شد - كه جهان با دروغ مىپاشد - و خون تو ، امضاء « راستى » است تو را بايد در راستى ديد و در گياه هنگامى كه مىرويد در آب ، وقتى كه مىنوشاند در سنگ ، - چون ايستادگىست\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nدر شمشير ، آن زمان كه مىشكافد و در شير كه مىخروشد ؛ در شفق كه گلگون است در فلق كه خندهء خون است درخواستن برخاستن ؛ تو را بايد در شقايق ديد در گل بوييد تو را بايد از خورشيد خواست در سَحر جست از شب شكوفاند با بذر پاشاند با باد پاشيد در خوشه‌ها چيد تو را بايد تنها در خدا ديد هركس ، هرگاه ، دست خويش از گريبان حقيقت بيرون آورَد خون تو از شر انگشتانش تراواست ابديّت ، آينه‌اىست پيش روى قامت رساى تو در عزم آفتاب ، لايق نيست\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nو گرنه مىگفتم جرقّهء نگاه توست تو تنهاتر از شجاعت در گوشهء روشن وجدان تاريخ ايستاده‌اى به پاسدارى از حقيقت و صداقت شيرين‌ترين لبخند بر لبان ارادهء توست چندان تناورى و بلند كه به هنگام تماشا كلاه از سر كودك عقل مىافتد بر تالابى از خون خويش در گذرگه تاريخ ، ايستاده‌اى با جامى از فرهنگ و بشريت رهگذار را مىآشامانى - هركس را كه تشنهء شهادت است - نام تو ، خواب را برهم مىزند آب را ، طوفان مىكند كلامت ، قانون است خرَد ، در مصاف عزم تو ، جنون\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nتنها واژهء تو خون است ، خون اى خداگون ! مرگ در پنجهء تو زبون‌تر از مگسىست كه كودكان به شيطنت در مشت مىگيرند و يزيد ، بهانه‌اى ، دستمال كثيفى كه خِلط ستم را در آن تُف كردند و در زباله تاريخ افكندند يزيد ، كلمه نبود دروغ بود زالويى درشت كه اكسيژن هوا را مىمكيد مُخَنَّثى كه تهمت مردى بود بوزينه‌اى با گناه درشت « سرقت نام انسان » و سلام بر تو كه مظلوم‌ترينى نه از آن جهت كه عطشانت شهيد كردند بَل ازاين‌رو كه دشمنت اين است مرگ سرخت تنها نه نام يزيد را شكست\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nو كلمهء ستم را بىسيرت كرد كه فوج كلام را نيز درهم مىشكند هيچ كلام بشرى نيست كه در مصاف تو نشكند اى شيرشكن ! خون تو بر كلمه افزون است خون تو در بسترى از آن سوى كلام فراسوى تاريخ بيرون از راستاى زمان مىگذرد خون تو در متن خدا جارىست يا ذبيح اللّه تو اسماعيل گزيدهء خدايى و رؤياى به حقيقت پيوستهء ابراهيم كربلا ميقات توست مُحرم ميعاد عشق و تو نخستين كس كه ايام حج را به چهل روز كشاندى وَ اتْمَمْناها بِعَشْر آه ، در حسرت فهم اين نكته خواهم سوخت كه حجّ نيمه تمام را در استلام حجر وانهادى\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nو در كربلا با بوسه بر خنجر ، تمام كردى مرگ تو ، مبدأ تاريخ عشق آغاز رنگ سرخ معيار زندگىست خط با خون تو آغاز مىشود :\r\nاز آن زمان كه تو ايستادى دين ، راه افتاد و چون فرو افتادى حق برخاست تو شكستى و « راستى » درست شد و از روانهء خون تو بنياد ستم سست شد در پاييزِ مرگ تو بهارى جاودانه زاييد گياه روييد درخت باليد و هيچ شاخه نيست كه شكوفه‌اى سرخ ندارد و اگر ندارد\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nشاخه نيست هيزمىست ناروا بر درخت مانده ! تو ، راز مرگ را گشودى كدام گروه ، با ناخن عزم تو وانشد ؟\r\nشرف ، به دنبال تو لابه‌كنان مىدود تو ، فراتر از حميَّتى نمازى ، نيّتى يگانه‌اى ، وحدتى آه اى سبز ! آه اى سبزِ سرخ ! اى شريف‌تر از پاكى نجيب‌تر از هر خاكى اى شيرينِ سخت اى سختِ شيرين ! بازوى حديد ! شاهين ميزان ! مفهوم كتاب ، معناى قرآن ! نگاهت سلسلهء تفاسير گام‌هايت وزنهء خاك و پشتوانهء افلاك كجاى خدا در تو جارىست كز لبانت آيه مىتراود ؟\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nعجبا ! عجبا از تو ، عجبا ! حيرانى مرا با تو پايانى نيست چگونه با انگشتانه‌اى از كلمات اقيانوسى را مىتوان پيمانه كرد بگذار بگريم خون تو در اشك ما تداوم يافت و اشك ما ، صيقل گرفت شمشير شد و در چشمخانهء ستم نشست تو قرآن سرخى « خون‌ْآيه » هاى دلاوريت را بر پوست كشيدهء صحرا نوشتى و نوشتارها مزرعه‌اى شد با خوشه‌هاى سرخ و جهان يك مزرعه شد با خوشه ، خوشه ، خون و هر ساقه :\r\nدستى و داسى و شمشيرى و ريشهء ستم را وجين كرد و اينك\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nو هماره مزرعه سرخ است يا ثار اللّه آن باغ مينَوى كه تو در صحراى تَفته كاشتى با ميوه‌هاى سرخ با نهرهاى جارىِ خوناب با بوته‌هاى سرخ شهادت وان سروهاى سبز دلاور ؛ باغىست كه بايد با چشم عشق ديد اكبر را صنوبر را بو فضايل را و نخل‌هاى سرخ كامل را حُر ، شخص نيست فضيلتىست ، از توشه‌بار كاروان مهر جا مانده آن سوى رود پيوستن و كالم و نگاه تو پلىست كه آدمى را به خويش بازمىگرداند و توشه را به كاروان جمجمه‌هاى عاريه را\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nدر حسرت پناه يافتن مشتعل مىكند ؛ از غبطهء سرِ گلگون حُر كه بر دامن توست اى قتيل ! بعد از تو « خوبى » سرخ است و گريهء سوك خنجر و غمت توشهء سفر به ناكجا آباد و ردِّ خونت راهى كه راست به خانهء خدا مىرود . . .\r\nتو ، از قبيلهء خونى و ما از تبار جنون خون تو در شن فرو شد و از سنگ جوشيد اى باغ بينش ستم ، دشمنى زيباتر از تو ندارد و مظلوم ، ياورى آشناتر از تو\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nتو كلاس فشردهء تاريخى كربلاى تو ، مصاف نيست منظومهء بزرگ هستىست ، طواف است .\r\nپايان سخن پايان من است تو انتها ندارى . . . . « 1 »\r\n\r\n92 . مؤيّد ، سيّد رضا\r\nسيد رضا مؤيد فرزند سيد محمد متخلص به ( مؤيّد ) در سال 1321 در شهر مقدس مشهد به دنيا آمد و در خانواده‌اى مذهبى و معتقد به آل اللّه پرورش يافت . وى از اوان جوانى به مطالعهء دواوين شعرا و سرودن شعر روى آورد . وى به خاطر ارادت ديرپايى كه به خاندان عصمت و طهارت دارد صبغهء قريب به اتّفاق سروده‌هايش به رنگ مايه‌هاى مذهبى است .\r\nمؤيّد در شمار شاعران بااخلاصى است كه از صميم دل و ژرفاى جان به ستايشگرى آل اللّه مىپردازد و در اغلب محافل مذهبى شعر او حضور دارد . وى از چهره‌هاى نام‌آشناى شعر آيينى روزگار ما به شمار مىرود و سروده‌هايش عارى از غموض بيانى و پيچيدگىهاى محتوايى است و از همين روى مورد اقبال مردم كوچه و بازار قرار گرفته و اغلب مدّاحان در مجالس مذهبى از اشعار او استفاده مىكنند . « گلهاى اشك » ، « جلوه‌هاى رسالت » ، « نغمه‌هاى ولايت » و « سفينه‌هاى نور » .\r\nاز آثار اوست :\r\n\r\n\r\n","description":"","footnote":"\r\n( 1 ) . گزينهء اشعار گرمارودى ، گزينش و پيشگفتار : بهاء الدين خرّمشاهى ، ص 141 تا 154 .\r\n","page_name":" 695 ","page_number":695},
  {"content":"\r\n\r\n\r\nيادگار پيغمبر ( ص )\r\n آفتابى كز تجلّى بىقرينش يافتم * در فلك مىجستم ، اما در زمينش يافتم\r\nماه من تا پرده از رخسار نورانى گشود * مهر را شرمندهء نور جبينش يافتم\r\nخرمن گيسو پريشان كرد و من عشّاق را * چنگ زن بر تار زلف عنبرينش يافتم\r\nكيست اين محبوب دل ، آرام جان ، روح روان * كافرينش را به ذكر آفرينَش يافتم\r\nاين محمّد صورت و سيرت علىِّ اكبر است * آنكه حق را در جمال نازنينش يافتم\r\nجان پيغمبر : حسين و ، او بود : جان حسين * در دل درياى دين درِّ ثمينش يافتم\r\nزادهء ليلا و ، مجنونش دل هر عاقلى است * وارث طاها ، سليل يا و سينش يافتم\r\nگرچه نامش در شمار چارده معصوم نيست * ليك در انگشتر عصمت نگينش يافتم\r\nدر وجاهت ، در بلاغت ، در ملاحت ، در كمال * يادگار رحمةً لِلْعالمينش يافتم\r\nدر شجاعت چون على و ، در سخاوت چون حسن * در عبادت همچو زين العابدينش يافتم\r\nهاشمىّ و ، در جلالت بىنظيرش ديده‌ام * فاطمىّ و ، با امامت همنشينش يافتم\r\nگر نبود او را شهادت ، بود امامت را سزا * كز ولايت چون امير المؤمنينش يافتم\r\nچون ادب پروردهء دامان علم و حكمت است * با علوم اولين و آخرينش يافتم\r\nكيست موسى در حضورش ؟ بندهء خدمتگزار * كيست عيسى اندر آنجا ؟ خوشه‌چينش يافتم\r\nمىستايد دشمنش بر همت و آزادگى * همّت او را ز عزم آهنينش يافتم\r\nاز نبرد كربلايش با چنانِ استادگى * دست و شمشير على در آستينش يافتم\r\nدر مسير كربلا كز « لانُبالى » گل فشاند * پاى تا سر عشق و ، سر تا پا يقينش يافتم\r\nاز اذانش صبح عاشورا براى اهل بيت * موج تسكين در صداى دلنشينش يافتم\r\nتا زبان بنهاد مولا در دهان اكبرش * با چنان لب‌ْتشنگى ماء مَعينش يافتم\r\nشد روان بر رزم و با او شد روان روح حسين * اين حقيقت در وداع آخرينش يافتم\r\nمن كه سر تا پا گناهم ، دست حاجت مىبرم * در حضورش ، چون شفيعُ المُذْنبينش يافتم\r\nمن كجا و مدح آن مولا ؟ كه در توصيف او * اين همه گفتم ولى بهتر ازينش يافتم\r\nاى ( مؤيّد ) ! عزّت و آزادى و اخلاص را * از رسول اللّه و آل طاهرينش يافتم « 1 » \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، ج 5 ، ص 4328 تا 3430 .\r\n","page_name":" 696 ","page_number":696},
  {"content":"\r\n\r\n\r\nمسافران كربلا\r\n از حريم كعبه آهنگ سفر داريم ما * مقصدى بالاتر از اين در نظر داريم ما\r\nرهسپاريم از حريم كعبه سوى كربلا * كاين چنين حكم از خداى دادگر داريم ما\r\nچون خدا خواهد ببيند جسم ما را غرقه خون * نى ز مرگ انديشه ، نى خوف از خطر داريم ما\r\nاز سرِ قبر پيمبر گرچه هجرت مىكنيم * گوش جان برگفتهء خير البشر داريم ما\r\nتا كنيم اتمام ، حجّ ناتمام خويش را * اندر آن ميقات سعى بيشتر داريم ما\r\nمانع از اين ره نخواهد گشت ما را هيچ چيز * كز ازل شور شهادت را به سر داريم ما\r\nگرچه در ظاهر براى اخذ بيعت مىرويم * در ره ترويج دين قصدى دگر داريم ما\r\nگام نگذاريم نادانسته اندر اين طريق * بر سر ما ز آنچه مىآيد خبر داريم ما\r\nدشمن دين گر به روى ما ببندد آب را * آب و نان از اشك و از لخت جگر داريم ما\r\nدين حق گر جز به قتل ما نگردد جاودان * پيش تير و تيغ دشمن دست و سر داريم ما\r\nقامت مردى برافرازيم در پيش يزيد * تا ز عالم رسم استبداد برداريم ما\r\nاز مرام ما هر آنكو چون ( مؤيّد ) دم زند * خدمتش را هرچه باشد ، در نظر داريم ما « 1 » \r\n\r\nگوهر خرابهء شام\r\n جهان و دور زمانش خرابه‌ها ديده‌ست * خرابه‌اى و جهانى صفا كجا ديده‌ست ؟ !\r\nحريم اهل محبت خرابهء شام است * در آن حرم ، دل ما جلوهء خدا ديده‌ست\r\nخرابه‌اى كه گرفته در آن رقيّه مقام * خرابه نيست ، بهشت است ديه‌تا ديه‌ست\r\nرقيّه كرد به اشك اين خرابه را آباد * ز سعى اوست كه اين بوستان صفا ديده‌ست\r\nقرارگاه محبّان و قبلهء دلهاست * چنين خرابه كسى كى شنيده يا ديده‌ست ؟\r\nبه خاكبوس درش جذب كرده دلها را * كرامتى كه ازين خانه ، ديده‌ها ديه‌ست\r\nخراب كردن كاخ يزيد از اينجا بود * بزرگْ معجزه اين است آنكه را ديده‌ست\r\nبه ناز خفته در آنجا عزيزِ جان حسين * سه ساله‌اى كه كران تا كران بلا ديده‌ست\r\nسلام باد بر آن گوهر خرابه‌نشين * كه رنج شام و ستم‌هاى كربلا ديده‌ست\r\nبه باغ حادثهء سينه‌سوز عاشورا * شكفتن گلِ سرها به نيزه‌ها ديده‌ست « 2 » \r\n\r\n\r\n","description":"","footnote":"\r\n( 1 ) . سفينه‌هاى نور ، سيد رضا مؤيد ، ص 10 .\r\n( 2 ) . همان ، ص 125 .\r\n","page_name":" 697 ","page_number":697},
  {"content":"\r\n\r\n\r\n93 . مهدى خانى ، غلامعلى ( مجرّد )\r\nدر 1315 در شهر اراك به دنيا آمد و سالها بعد ساكن شيراز شد . در سرودن شعر سپيد دستى دارد ولى بيشتر در قالب كلاسيك خصوصا غزل طبع‌آزمايى مىكند و اشعار عاشورايى او از عاطفه‌اى سرشار و تصاويرى بديع برخوردار است . ازوست :\r\n\r\nماه مىرفت و مىسوخت پروين\r\n دجله از نوك انگشت عباس ، چون گل تشنه مىريخت پايين * برگ گل بوسه مىزد بر امواج ، بوسه بر موجِ از گريه رنگين\r\nآن طرف : زخم و شمشير و دشمن ، اين طرف : آتش و خون و شيون * كودكان را رمق رفته از تن ، اين چه مهمانىست و چه آيين ؟\r\nكربلا ، شام قوم حبش بود خيمه‌ها مست بوى عطش بود * طفل شش ماهه در حال غَش بود ، مىچكيد آب از نوك زوبين\r\nسُم نه ، باره به خون زد به مُل زد ، دست و پا بر تن باغ گل زد * خيره بر جسم بىدست زُل زد ، شيهه زد شيهه‌اى سرخ و غمگين\r\nشب كمين بود و نامردِ پستى ، تير سرخى رها شد ز شستى * پاره شد مشك و افتاد دستى ، شاخهء سروِ از خون گل آذين\r\nمنتظر مانده ، ميرش دهد آب ، آيد از دجله سيرش دهد آب * اى دريغا به تيرش دهد آب ، حرمله ناجوانمرد بيدين\r\nاز عطش گفتم امّا دلم سوخت ، مجمر سينه حاشا ! دلم سوخت * آتشين شد غزل تا دلم سوخت ، آتش افتاد بر اين مضامين\r\nبا فرات آخر او كرد بِدرود ، با دو دست و سر او كرد بِدرود * با لب اصغر او كرد بِدرود ، ماه مىرفت و مىسوخت پروين\r\nآسمان كوكبش را بغل كرد ، بوسه نذر جمال زُحل كرد * در دلش آرزوى اجل كرد ، كاين چنين داغ داغىست سنگين \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n كربلا گر نبوديم عباس ! كربلايى سروديم عباس ! * از فرات اين شنوديم عباس : جان سپردى لب آب شيرين\r\nدر وجود هر انسان ( مجرّد ) ! شعله افكندى آسان ( مجرّد ) ! * دفترت را بسوزان ( مجرّد ) ! از شرار همين شعر غمگين \r\n\r\n94 . مير شكّاك ، يوسفعلى\r\nبه سال 1338 ه . ش در بخش لرستان خوزستان و از توابع شوش دانيال به دنيا آمد ، و پس از پايان تحصيلات ابتدايى و متوسطه رهسپار تهران شد و از سال 1358 همكارى خود را با رسانه‌هاى خصوصى و عمومى آغاز كرد و در روزنامه جمهورى اسلامى ستونى را با عنوان :\r\n« صداى سرخ شاعران مسلمان » به معرفى شاعران انقلاب اختصاص داد كه اين حركت به انسجام هرچه بيشتر تشكّل‌هاى ادبى و انقلابى انجاميد .\r\nوى ضمن همكارى با نهادهاى مختلف ادبى و مراكز فرهنگى كشور به نگارش مقاله‌هاى نقدآميزى پرداخت كه فطرت دشمن‌ستيزى ، غيرت دينى و آزاده‌منشىهاى وى را بيشتر آشكار ساخت و با حضور در جبهه‌هاى دفاع مقدس خصلت آشتىناپذيرى خود را با آشنايان بيگانه‌خو و بىدردان عافيت‌جو نشان داد .\r\nاز زبان يك ياغى ، قلندران خليج ، از چشم اژدها ، ماه و كتان و شمارهء چهارم گزيده ادبيات معاصر از مجموعه‌هاى شعرى منتشر شدهء اويند و مجموعه مقالات با عنوان ستيز با خويشتن و جهان ، غفلت و رسانه‌هاى فراگير ، توسعه و اباحه و در سايهء سيمرغ ، و از آثار تحقيقى او مىتوان از غزليات بيدل در دو مجلد ، مثنوى محيط اعظم بيدل دهلوى ، و اجمال و تفصيل نام برد .\r\nاز اوست :\r\n\r\nدور عاشقان آمد\r\n خيز و جامهْ نيلى كن ، روزگار ماتم شد * دور عاشقان آمد ، نوبت محرّم شد\r\nنبض جاده بيدار از بوى خون خورشيدست * كوفه رفتن « مُسْلم » گوييا مسلَّم شد\r\nماه خون گواه آمد ، جوش اشك و آه آمد * رايت سپاه آمد ، كربلا مجسّم شد \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n پاى خون دل واكن ، دست موج پيدا كن * رو به سوى دريا كن ، ساحلى فراهم شد\r\nگريه كن ، گلاب افشان ، گل به خاك مىافتد * باد مهرگان آمد ، قامت على خم شد\r\nقاسم و تپيدن‌ها ، لاله و دميدن‌ها * مجتبى و چيدن‌ها ، گل دوباره خرّم شد\r\nتشنه ، اضطراب آورد آب مىشود عباس * گو فراتْ خيبر شو ، مرتضى مصمّم شد\r\nخادم برادر بود از ره پرستارى * در قدم مؤخَّر بود ، از وفا مقدّم شد\r\nنوبت حسين آمد ، كاوَرد به ميدان رو * نُه فلك به جوش آمد ، منقلب دو عالم شد\r\nچرخ در خروش آمد ، خاك شعله‌پوش آمد * آسمان به جوش آمد ، كشته اسم اعظم شد\r\nبر سر از غم زهرا خاك مىكند مريم * با مصيبت خاتم تازه داغ آدم شد\r\nگرچه عقدهء دل بود ، آبروى بيدل بود * كز هجوم فرصت‌ها اين فغان فراهم شد \r\n\r\n95 . نجاتى ، پروانه\r\nتابستان سال 1348 بود كه در بهبهان چشم به جهان گشود . تحصيلات مقدماتى و متوسطه را در همان شهر به پايان برد و براى ادامه تحصيل راهى شهر شيراز شد و در رشته زبان و ادبيات انگليسى از دانشگاه شيراز ليسانس گرفت .\r\nاو سالها است كه در عرصهء شعر آيينى قلم مىزند و از سال 1374 تاكنون مسئوليت انجمن شعر پروين را در شهر شيراز بر عهده دارد . مقوله‌هاى شعر آيينى ، مفاهيم فرهنگ عاشورايى و موضوعات دفاع مقدس عمده‌ترين دل مشغولىها و جان‌ْمايه‌هاى شعرى او به حساب مىآيند .\r\nاز نجاتى تاكنون 5 مجموعه شعر با عناوين زير منتشر شده است :\r\nخاكستر پروانه ( سال 1379 ) ، شرح پرواز ( سال 1380 ) ، ضريح نقره‌كوب اشك ( سال 1379 ) ، فرشته و انجير ( مجموعهء مشترك با همسرشان آقاى غلامرضا كافى ، سال 1381 ) ، و قنارىترين پرواز ( سال 1381 ) .\r\nاغلب غزل مرثيه‌هاى عاشورايى او در شمار آثار ممتاز آيينى در زمانهء ماست و زبان ساده و صميمى و فضايى سرشار از عاطفه و تصوير و خيال ، به شعر او رنگ و بويى تازه و دوست داشتنى بخشيده است .\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n\r\nلالايى ( نذر حضرت علىّ اصغر ( ع ) )\r\n امشب به خواب رفته نگاه ستاره‌ها * افتاده از تپش ، نفس گاهواره‌ها\r\nفردا ، كنار علقمه تصوير مىشود * طرح شگفت حادثهء خون نگاره‌ها\r\nشب ، ناله‌اى غريب درين دشت لاله‌خيز * آشفته خواب سنگى اين سنگواره‌ها\r\nلالاىْ لاى رودك لب‌ْتشنه‌ام بخواب * اى غنچه ! - گل - شكفتهء دشت شراره‌ها\r\nمادر ! بخواب تا رود از ياد نازكت * آواى جانگداز گلو پارهْ پاره‌ها\r\nدنيا به خواب رفته ، تو هم لحظه‌اى بخواب * بنگر به خواب رفته نگاه ستاره‌ها ! \r\n\r\nعقيلهء طاها ( نذر حضرت زينب ( س ) )\r\n كيست اين زن ز دور مىآيد * با نگاهى صبور مىآيد\r\nآبله پا و خسته و مجروح * جسم او راه مىرود يا روح ؟ !\r\nكيست اين زن كه جامه‌اش نيلىست * گلْ گل صورتش ردِ سيلىست\r\nهرطرف واىْ واى و همهمه است * عجب اين زن شبيه فاطمه است !\r\nرنگ و بوى حسين دارد او * شيون و شور و شين دارد او\r\nمردم ! اين زينب عزيزم نيست ؟ ! * مَحرم چشم اشكريزم نيست ؟ !\r\nزينب من كه قد خميده نبود * اين قَدر رنگ و رو پريده نبود\r\nمردم ! اين را كه خوب مىدانيد * زينب من بلانديده نبود\r\nاز كدامين بلا شكسته چنين ؟ * قامتش اين قَدر تكيده نبود\r\nواىِ من ! روى او خراشيده‌ست * چه كس اين بذر فتنه پاشيده‌ست ؟\r\nزينب من كه قد خميده نبود * اين قَدر رنگ و رو پريده نبود \r\n* * *\r\n آفتاب قبيلهء طاها ! * زينب من ! عقيلهء طاها !\r\nدختر آسمانى زهرا ! * ميوهء زندگانى زهرا !\r\nآمدى ، آمدى غرور على ! * وارث سينهء صبور على ! \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n تو كه محبوبهء خدا بودى * زينت دوش مصطفى بودى\r\nآمدى زينبم ، شكسته چرا ؟ ! * اين همه خستهْ خستهْ خستهْ چرا ؟\r\nآه زينب ! چقدر تنهايى * كوه دردى ، ولى شكيبايى\r\nز چه هستى ؟ ز سنگ يا آهن ؟ * اى كبوداىِ تازيانهء من ! \r\n\r\n96 . وفا آرانى ، نظام\r\nاستاد نظام وفا از چهره‌هاى مطرح و نام‌آشنا در عرصه شعر و نثر معاصر بود و نيما يوشيج از شاگردان او به شمار مىرفت . نسب او به صباحى بيدگلى قصيده‌سراى بلندآوازهء كاشان مىرسد و مادر وى نيز در شعر و ادب دستى داشت و « حيا » تخلص مىكرد و خود او تخلص « نظام » را برگزيده بود .\r\nوى سالها به تحصيل علوم ادبى در زبان فارسى و عربى همت گماشت و پس از فراگيرى فقه و اصول و كلام و فلسفه نزد اساتيد فن ، به تحصيل طب پرداخت و از آموختن زبان فرانسه نيز غافل نماند .\r\nنظام وفا در طول زندگى پر از فراز و نشيب و مالامال از آلام خود به انتشار مجلّه « وفا » و نگارش نمايشنامه‌هاى : « ستاره و فروغ » ، « فروز و فرزانه » و « بهرام و ناهيد » اهتمام ورزيد و « تا چهل سالگى » ، « يادگار اروپا » ، « پيوندهاى دل » ، « معراج روح » ، « گذشته‌ها » و « غزليات » از ديگر آثار قلمى اوست . وى كه در سال 1266 در آران كاشان به دنيا آمده بود در سال 1343 در سنّ 77 سالگى در تهران بدرود حيات گفت . « 1 »\r\nاو در شعر آيينى دستى به تمام داشت و برخى از اشعار مذهبى او هنوز در زبانها است .\r\nازوست :\r\n\r\nافلاك عشق ( در رثاى حضرت علىّ اكبر ( ع ) )\r\n با جمالى برتر از خورشيد و ماه * آمد و بوسيد خاك پاى شاه\r\nگفت : من سير آمدم از زندگى * نيستم « 2 » در دل دگر تا بندگى \r\n\r\n\r\n","description":"","footnote":"\r\n( 1 ) . سخنوران نامى معاصر ايران ، سيد محمد باقر برقعى ، ص 3656 و 3657 .\r\n( 2 ) . نيست مرا .\r\n","page_name":" 702 ","page_number":702},
  {"content":"\r\n\r\n شاه چون جان تنگ بگرفتش به بر * گفت : اى از رفتنت دل شعله‌ور !\r\nسست پيمانى برِ عشاق نيست * سخت جانى ، شيوه مشتاق نيست\r\nتا نباشد غير حق در دل دگر * از تو هم برداشتم دل اى پسر !\r\nشاهزاده تاخت در ميدان جنگ * روى گيتى شد ز تيغش لعل رنگ\r\nگفت : هستم من علىّ بن الحسين * شاه شرق و غرب و ، شمس خافقين\r\nمن دفاع از حقّ و از آيين كنم * پيروى از رهبران دين كنم\r\nهرطرف رو كرد بر هم ريخت صف * لشكر از بيمش گريزان هرطرف\r\nتشنگى شد چيره بر وى ناگهان * برد از دست شكيبايى عنان\r\nتشنه بود آرى و ليكن بيشتر * تشنه بودش دل به ديدار پدر\r\nرو ز لشكر كرد سوى خيمه‌گاه * تا ببيند بار ديگر روى شاه\r\nگفت : بابا ! از عطش بگداختم * سويت اى بحر حقيقت تاختم\r\nشه زبان خود نهادش در دهان * از يم عشقش بزد آبى به جان\r\nگفت : هان ! آهنگ رفتن ساز كن * بار ديگر كارزار آغاز كن\r\nجَدّ تو ، ديده به سويت بسته است « 1 » * منتظر در راه تو بنشسته است\r\nتا كند سيرابت اى پژمرده جان * كو بود ساقىّ بزم عاشقان\r\nجان به كف ، سرمست عشق و گرم راز * زد به قلب آن گروه كينه‌ساز\r\nپيش تيغ و تير با شوق و شعف * سينه و دل ساخت آماج و هدف\r\nناگهان شمشيرى آمد بر سرش * رفت ديگر تاب و طاقت از بَرش\r\nروى خاك افتاد آن افلاك عشق * گشت از افلاك برتر ، خاك عشق « 2 » \r\nالبته اين مثنوى عاشورايى مرحوم نظام وفا در قياس با ديگر اشعار آيينى او ، تجربهء چندان موفقى نيست .\r\n\r\n\r\n","description":"","footnote":"\r\n( 1 ) . در اينجا ديده بستن به معناى چشم دوختن آمده ! درحالىكه معنايى كاملا متفاوت با آن دارد و به معناى صرف‌نظر كردن و ترك كردن است .\r\n( 2 ) . خورشيدسرايان ، سيد على اصغر صائم كاشانى ، ص 40 و 41 .\r\n","page_name":" 703 ","page_number":703},
  {"content":"\r\n\r\n\r\n97 . نظمى تبريزى ، على ( نظمى )\r\nبه سال 1306 در شهر تبريز به دنيا آمد ، وى به خاطر مشكلات زندگى نتوانست از تحصيلات دورهء ابتدايى به بعد را دنبال كند ، ولى به خاطر اشتياقى كه به فراگيرى علوم و فنون ادبى داشت ، پس از فراگيرى كامل قواعد صرف و نحو زبان عربى به مطالعه متون كهن پارسى پرداخت و به مدت شش سال نيز فنون ادبى عربى را در نزد اساتيد فن فرا گرفت . « 1 »\r\nنظمى در سرودن شعر در قالب‌هاى مختلف شعرى خصوصا غزل دستى به تمام دارد و احاطهء او در فنون « ماده تاريخ‌سازى » زبانزد خواص اهل ادب است و در اين زمينه در ميان معاصران شايد كم‌نظير باشد و تذكرهء منظوم وى با عنوان « دويست سخنور » « 2 » شاهد صادقى بر اين مدّعاست .\r\n« هفت شهر » و « ديوان نظمى تبريزى » دو مجموعه از آثار منظوم اوست كه تاكنون چاپ و منتشر شده است . ازوست :\r\n\r\nگفتگوى راهب با سر مبارك حضرت سيد الشهداء ( ع )\r\n در فكر گلى بودم و گلزار خريدم * گل خواست دلم ، خرمن و خروار خريدم\r\nدر گلشن فردوسِ برين هم نفروشند * اين طرفه گلى را كه من از خار خريدم\r\nديدم كه به كف مايه و مقدار ندارم * بهردو جهان مايه و مقدار خريدم\r\nديگر نكشم ناز طبيبان جهان را * زيرا كه دواى دل بيمار خريدم\r\nتا جلوه فروشد به جهان گوشهء ديرم * با ذره ، مهين مطلع انوار خريدم\r\nدر جلوه‌گرى غيرت خورشيد سپهرست * ماهى كه من از كوچه و بازار خريدم\r\nحيف‌ست كه با دِرهم و دينار بسنجم * هر چند كه با دِرهم و دينار خريدم\r\nخاك دو جهان بر سر صرّاف فلك باد ! * سر بود كه با قيمت دستار خريدم\r\nسودايى از اين‌گونه كه ديده‌ست به عالم ؟ * كم دادم و اين دولت بسيار خريدم\r\nخلق دو جهان گر نخورد غبطه عجب نيست * چيزى كه خدا بود خريدار ، خريدم\r\nشايد كه چو من راهبى اسلام بيارد * چون رأس حسين از كف كُفّار خريدم \r\n\r\n\r\n","description":"","footnote":"\r\n( 1 ) . دويست سخنور ، نظمى تبريزى ، مقدمه آقاى محمود پديده ، ص نوزده تا بيست و يك .\r\n( 2 ) . همان .\r\n","page_name":" 704 ","page_number":704},
  {"content":"\r\n\r\n در ماتمش از ديده چرا خون نفشانم ؟ * آخر سرِ يارست و ز اغيار خريدم\r\nديگر نكنم واهمهء حشر ، كه اين سر * شمعىست كه از بهر شب تار خريدم\r\nاز سرّ حقيقت مگر آگه شوم امشب * زر دادم و گنجينهء اسرار خريدم\r\nاى ديده ! تو را گر سر و سوداى تماشاست * آيينهء صد عزّت و ايثار خريدم\r\nدوزخ دگرى راست كه در بستهْ بهشتى * امشب من ازين لشكر خونخوار خريدم\r\n( نظمى ) ! ز هنر هرچه به بازار جهان بود * سنجيدم و اين طبع گهربار خريدم « 1 » \r\n\r\n98 . نگارنده ، عبد العلى\r\n« عبد العلى نگارنده در سال 1278 هجرى شمسى در اصفهان قدم به عرصهء حيات گذاشت و در همان شهر به كسب دانش پرداخت و از محضر بزرگان شعر و ادب بهره‌مند شد . آن‌گاه براى تحصيل به بين النّهرين رفت و در آنجا به كسب علوم ادبيت و عربيت پرداخت و زبان عربى را آموخت و با زبان فرانسه نيز آشنايى يافت . از آن پس به ايران بازگشت و به خدمت ارتش درآمد و پس از سى سال خدمت صادقانه در سال 1336 با درجهء سرگردى بازنشسته گرديد .\r\nنگارنده سالها مقيم مشهد بود ، ازاين‌روى به شاعر خراسانى شناخته شد و در سال 1326 به تأسيس « انجمن ادبى فردوسى » همت گماشت و اين انجمن يكى از پربارترين انجمن‌هاى ادبى خراسان بود تا جايى كه شعرايى كه از نقاط مختلف ايران به مشهد مىآمدند در اين انجمن شركت مىكردند و از راهنمايىهاى او بهره‌مند مىشدند . نگارنده تا زنده بود ، اين انجمن را داير نگاه داشت . وى غير از مجموعهء « شرار انديشه » - كه در سال 1344 به چاپ رسيد - دو رساله ديگر دارد به نامهاى : « الفباى شعر » و « آيين من » كه اوّلى دربارهء شعر و شاعرى و تحقيق دربارهء اوزان عروضى است و دومى رساله‌اى آميخته از نظم و نثر دربارهء پاره‌اى از مباحث اعتقادى . نگارنده در آغاز شاعرى « سرباز » تخلص مىكرد و بعد نام خانوادگىاش را تخلص خود قرار داد و سرانجام در سال 1346 چشم از جهان فرو بست و در ابن بابويه تهران مدفون گرديد . « 2 »\r\n\r\n\r\n","description":"","footnote":"\r\n( 1 ) . ديوان نظمى تبريزى ، سال 1377 ، چاپ سوم ، بىتا ، بىجا .\r\n( 2 ) . سخنوران نامى معاصر ايران ، ج 6 ، ص 3679 و 3680 .\r\n","page_name":" 705 ","page_number":705},
  {"content":"\r\n\r\nنگارنده در بالندگى نخل شعر آيينى استان خراسان اهتمام تامّ و تمام گماشت و در شكوفه‌بارى اين بوستان هميشه سرسبز سهم به سزايى داشت . سبك شعرى او شيوهء عراقى بود و اشعار او در عين صراحت و سادگى از جزالت و فصاحت سرشار . رويكرد نگارنده را به مفاهيم ارزشى فرهنگ عاشورا مىتوان در آثار او به روشنى مشاهده كرد .\r\n\r\nقيام حسينى\r\n به ملّتى كه مرامش بود مرام حسين * من احترام گذارم ، به احترام حسين\r\nاز آن جهت شده ديوان كربلا دل ما * كه افتتاح شده از ازل به نام حسين\r\nهنوز تشنه بگريد چو آب مىنوشد * هنوز مىشنود گوش دل پيام حسين\r\nزبان به موعظه بگشود و من نمىگويم * چه روى داد و چرا قطع شد كلام حسين\r\nبه باغ ، سروِ خرامان به خاك و خون مىريخت * فتاد چون به زمين سروِ خوش‌خرام حسين\r\nنه چون حسين كسى سجده كرد در عالم * نه كس قيام نموده‌ست چون قيام حسين\r\nحسين بس كه مقامش بلندمرتبه است * به جز خداى نداند كسى مقام حسين\r\nاميد هست ( نگارنده ) را كه در محشر * خداش بندهء خود خواند و غلام حسين « 1 » \r\n\r\nبِابى انْتَ و امّى\r\n همه جسميم و تويى جان بابى انت و امّى * همه درديم و تو درمان ، بابى انت و امّى\r\nبابى انت و امّى كه ز پيمان تو با حق * همه گريان و ، تو خندان بابى انت و امّى\r\nز وجودت به وجود آمده شور و هيجانى * در همه عالم امكان ، بابى انت و امّى\r\nجان فدايت كه شد از روز نخستين ولادت * كربلاى تو نمايان ، بابى انت و امّى\r\nتو حسينى ، تو حسينى ، تو سراپا همه حسنى * معدن جودى و احسان ، بابى انت و امّى\r\nآنكه ديوانهء تو ، سر به بيابان بگذارد * بگذرد از سر و سامان ، بابى انت و امّى\r\nخِرَد اى خسرو خوبان كه بود شاخص انسان * مانده در كار تو حيران ، بابى انت و امّى\r\nسرِ آن كشته بنازم كه دم مرگ ببيند * تو گرفتيش به دامان ، بابى انت و امّى\r\nچون ( نگارنده ) به آن كاو شده در ظلّ لوايت * دادن جان بود آسان ، بابى انت و امّى « 2 » \r\n\r\n\r\n","description":"","footnote":"\r\n( 1 ) . همان ، ص 3684 .\r\n( 2 ) . گريهء اشك ، محمد على مجاهدى ( پروانه ) ، ص 129 و 130 .\r\n","page_name":" 706 ","page_number":706},
  {"content":"\r\n\r\n\r\nسرآورده‌اى ؟ !\r\n به خولى بگفت آن زن پارسا * كرا باز از پا درآورده‌اى ؟\r\nكه در اين دل شب چو غارتگران * برايم زر و زيور آورده‌اى\r\nبه همراهت امشب چه بوى خوشى است ! * مگر بارِ مشكِ تر آورده‌اى ؟\r\nچنان كوفتى در كه پنداشتم * ز ميدان جنگى ، سر آورده‌اى ؟\r\nچو دانست آورده سر ، گفت : آه ! * كه مهمانِ بىپيكر آورده‌اى\r\nچو بشناخت سر را بگفت : اى عجب * سرى با شكوه و فر آورده‌اى\r\nبميرم درين نيمهء شب از كجا * سرِ سبط پيغمبر آورده‌اى ؟ !\r\nچه حقّى شده در ميان پايمال * كه تو رفته‌اى داور آورده‌اى ؟\r\nگل آتش است اين كه از كوه طور * تو با خاك و خاكستر آورده‌اى\r\n( نگارنده ) ! با گفتن اين رثا * خروش از مِلايك برآورده‌اى « 1 » \r\n\r\n99 . وارستهء كاشانى ، محمد ( وارسته )\r\nبه سال 1300 در كاشان چشم به جهان هستى گشود و در سال 1375 چشم از جهان فرو بست .\r\nاو از چهره‌هاى شاخص محافل ادبى كاشان به شمار مىرفت و در حقّ نويسندهء اين سطور عنايتها داشت . شاعرى بود توانا ، مضمون‌ياب و نازك‌انديش و در سبك اصفهانى ( هندى ) دستى به تمام داشت و غزلهاى او در اين سبك شعرى سرشار از مضامين بديع و دلنشين بود و برخى از شعراى همشهرىاش او را تالى تِلْوِ كليم كاشانى مىدانستند . خدايش بيامرزد و او را با اولياى خود محشور كناد ! ازوست :\r\n\r\nاكسير زندگى\r\n نيست عاقل هر آنكه مجنون نيست * رهسپار از غمت به هامون نيست\r\nآستان بوست اى حسين شهيد ! * گردنش خم به پيش گردون نيست\r\nطفل ابجدنويس مكتب تو * حكمتش كمتر از فلاطون نيست \r\n\r\n\r\n","description":"","footnote":"\r\n( 1 ) . همان ، ص 223 و 224 .\r\n","page_name":" 707 ","page_number":707},
  {"content":"\r\n\r\n نيست بر ذو الجناح تو لايق * ماه نو ، غير نعل وارون نيست\r\nچون بود خاك راه تو اكسير * ديدهء ما به سوى قارون نيست\r\nتا ز خوان تو استخوان نخورد * پر و بال هما ، همايون نيست\r\nلب و دندان هر كه مدح تو خواند * كم ز ياقوت و دُرّ مكنون نيست\r\nمهرهء گِل بود دلِ بىمهر * كز عزاى تو لُجّهء خون نيست\r\nنور عرفان ز ديدگانى دور * كه سرشكش روان چو جيحون نيست\r\nتا قيامت به خواب غفلت باد * هر دلى كز غم تو محزون نيست\r\nمرد وارسته در جهان ، چو حسين * زن چو زينب به رُبْع مسكون « 1 » نيست « 2 » \r\n\r\n100 . وحيدى ، هادى\r\nشاعرى است بااستعداد و پرتلاش ، با زبانى ساده و صميمى كه در سال 1350 در شهر زنجان به دنيا آمده و داراى مدرك كارشناسى در رشتهء زبان و ادبيات فارسى است . « 3 »\r\nبايد تجربه‌هاى او را در عرصهء شعر آيينى پاس داشت و نگاه تازه و ماورائى او را به گسترهء آفاق هميشه آبى مقوله‌هاى دينى ، سرآغاز يك حركت پويا و اثرگذار دانست .\r\n« آفتاب‌ترين انتخاب » عنوان مجموعهء شعرى اوست كه به همت نشر فائزون در سال 1379 انتشار يافته است .\r\n\r\nصلابت دريا ( براى بانوى آسمانىِ حضرت امام حسين ( ع ) )\r\n اى رباب ! اى خلاصهء پاكى * وى سرشتت سرشت افلاكى\r\nاى شكوه صلابت دريا * وى زلال نجابت دريا\r\nبحر مواج ، آسمانىِ پاك * بهره‌ها برده‌اى تو از « لولاك »\r\nاى تو شب را سپيده‌اى در راه * وارث آفتاب ، وارث ماه \r\n\r\n\r\n","description":"","footnote":"\r\n( 1 ) . كنايه از گسترهء قابل سكونت از اين كرهء خاكى است كه 4 / 3 آن را آب فراگرفته و فقط 4 / 1 آن‌كه خاكى و درخور سكونت است .\r\n( 2 ) . خورشيدسرايان ، ص 62 .\r\n( 3 ) . غزلهاى شاعران امروز ، مجيد شفق ، ص 947 .\r\n","page_name":" 708 ","page_number":708},
  {"content":"\r\n\r\n كِسوَت آسمان به تن دارى * جامهء قدسيان به تن دارى\r\nناله‌اى عارفانه در نىِ توست * كهكشانى ستاره در پى توست\r\nعطر عصمت گرفته دامن تو * روح كوثر دميده در تن تو\r\nدر سرشت تو ، نور پاشيدند * نور سبز حضور پاشيدند\r\nپاى بر شانهء فلك دارى * رتبه‌اى برتر از ملك دارى\r\nاى رباب ، اى گل اهورايى * وى بهار شكوه و زيبايى\r\nريشه دارى تو در زلالىها * داده‌اى گل به خشكسالىها\r\nناله‌اى عارفانه در نى توست * شيونى عاشقانه در پى توست\r\nشانه‌ات بار بيكران دارد * دل تو ، داغ جاودان دارد\r\nناله‌ات اى خزانهء غم و درد * آسمان را به لرزه مىآورد \r\n\r\nآفتاب هميشه\r\n كربلا ! اى دريچهء توحيد * آينه در برابر خورشيد\r\nاى ستاره ! ستارهء ازلى * آفتاب هميشه ، لم يزلى !\r\nكربلا ! اى زلال آيينه * غربت راز دار آيينه\r\nاى شكوه تمام آينه‌ها * وى حريم امام آينه‌ها\r\nكربلا ! اى رهاترين فرياد * عاشقان را ، تو ناكجا آباد\r\nاى صداى هميشه در پژواك * از زمين تا فراسوى افلاك\r\nكربلا ! اى نهايت عرفان * معنىِ عاشقانهء انسان\r\nاى هبوط فرشتگان در تو * عشق را تا هميشه جان در تو\r\nكعبهء آسمانى ملكوت * قبله‌گاه اهالى جبروت\r\nمىوزد عاشقانه در تو نسيم * زاير تو مسيح و نوح و كليم\r\nكربلا ! اى شميم شورانگيز * گل سرخ بهار در پاييز\r\nچشمه‌ها در كوير جوشانده * خويش را از بهار پوشانده\r\nلاله‌هاى شكفتنى دارى * رازهاى نگفتنى دارى\r\nخاك تو ، بوى آسمان دارد * عطر گل ، عطر ارغوان دارد \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n شعر پر استعاره دارى تو * آسمانى ستاره ، دارى تو\r\nجاىْ جاى تو مرقد شهداست * گل سرخ بهاره دارى تو\r\nتير خورده كبوترى زخمى * حنجر پاره پاره دارى تو\r\nشرحهْ شرحه شهيد عاشورا * بحر خون بىكناره دارى تو\r\nتنِ با سنگريزه‌ها يكسان * زير سُمّ سواره دارى تو\r\nبا ستم ، سنگ و تير باراندند * باره‌ها بر جنازه‌ها راندند\r\nعاشقى ، سخت امتحان مىداد * عاشقانه به عشق جان مىداد\r\nزخم‌هايش اگرچه كثرت داشت * نفسش ، عطر باغ وحدت داشت\r\nهر نفس ، خون زخمها جارى * تربت قتلگاه ، گلنارى\r\nبر و دوشش ز نيزه‌ها خسته * آينه ، ريزْ ريز بشكسته\r\nقتلگه ، تربتى الهى داشت * آينه ، صورتى الهى داشت \r\n* * *\r\n آن همايى كه بر فلك پر زد * پر زخمى به عرش داور زد\r\nآسمان را به زير پا بگذاشت * بيرق عاشقى به عرش افراشت\r\nزخمهايش ، هنوز تازه‌ترند * دردها ، شعله‌اى گدازه‌ترند « 1 » \r\n\r\n101 . وليئى ، قربان\r\nدر سال 1346 در صحنهء كرمانشاه به دنيا آمد و پس از پايان تحصيلات دورهء متوسطه وارد دانشگاه شد و به اخذ مدرك فوق ليسانس در رشتهء زبان و ادبيات فارسى نايل آمد . آثارى كه تا كنون از او منتشر شده عبارتند از :\r\nگزيدهء غزلهاى مولوى ( نشر همراه ، سال 76 ) ، گزيدهء غزلهاى سعدى ( نشر همراه ، سال 80 ) ، گزيدهء اشعار پروين اعتصامى ( نشر همراه سال 77 ) ، گزيدهء شعر نو ( نشر همراه سال 78 ) ، مجموعه غزل شماره ( 83 ) از سرى گزيده ادبيات معاصر ( نشر نيستان ، سال 79 ) .\r\n\r\n\r\n","description":"","footnote":"\r\n( 1 ) . آفتاب‌ترين انتخاب ، هادى وحيدى ، ص 56 تا 59 .\r\n","page_name":" 710 ","page_number":710},
  {"content":"\r\n\r\nمجموعه غزل : گفتم به لحظه نام تو را ، جاودانه شد ( نشر آفاق ، سال 82 ) و اى بىنشان محض ( انتشارات اسوه ، سال 82 ) . وليئى در شمار شاعران بااستعدادى است كه زبان خود را در شعر پيدا كرده و در زمينهء شعر آيينى نيز داراى تجربه‌هاى ارزشمندى است . ساختار لفظى شعر او محكم و متين و شاكلهء محتوايى سروده‌هايش قويم و رنگين است .\r\n\r\nاين خون كيست . . . ؟\r\n اين خون كيست روى زمين موج مىزند ؟ * در آن ستاره‌هاى يقين موج مىزند ؟\r\nقطعا گلوى تشنهء دريا بريده است * ورنه چرا ؟ چگونه چنين موج مىزند ؟\r\nوحىست اين ، گلوى كرا تيغ بوسه زد ؟ * هر سوى ، سوره‌هاى مبين موج مىزند\r\nمىبينم اين دقيقه تو گويى سوار را * خورشيد را ، كه بر سرِ زين موج مىزند\r\nدر خواب‌هاى درهم هر شام كوفيان * قرآن به خون تازه عجين ، موج مىزند\r\nبعد از هزار سال سياه اين چه چشمه‌اىست * از چشم‌هاى سرخ حَزين موج مىزند ؟ \r\n\r\nتنها دو واژه\r\n مىبينمت به روشنى آفتاب‌ها * قرآنِ شرحهْ شرحهء هر شام خواب‌ها\r\nگيج‌اند از تلاطم خون تو ، رودها * مستند از تلفظ نامت ، شراب‌ها\r\nهر شب برين صحيفهء گسترده تا ابد * سرگرم مشق نام بلندت شهاب‌ها\r\nآن پرسشى كه ظهر عطش بر لبت دميد * همواره مىخروشد و دارد جواب‌ها\r\nبر روى خاك تب‌زده ، از شرم جارىاند * بعد از تو آبرو كه ندارند آب‌ها\r\nرؤياىِشان به كام عطش آب گشتن‌ست * بر هم زده‌ست حلق تو خواب سراب‌ها\r\nدلها ، كتيبه‌هاى عطشنامهء تواند * ناممكن‌ست شعلهء خون در كتاب‌ها\r\nتنها دو واژه - خون خداوند - شرح توست * مستغنىست وصف تو از پيچ و تاب‌ها \r\n\r\nستارهء فردا\r\n بلند قامت زينب ، قيامت كبراست * كه در زمينِ زمان سوز كربلا برپاست\r\nبه وصف روح بلندش چه مىتوانم گفت ؟ * بهار ناز تعزّل ، قصيدهء غرّاست\r\nغرور سرخ صدايش ، تكلّم امواج * همان كه خاك عطشناك كربلا مىخواست \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n پيمبرى كه پيامش ، تداوم توفان * دلاورى ، كه رسول قيام عاشوراست\r\nبه هر فروغ تجلّى ، به نور مصطفوى * جمال مرتضوى را دوباره مىآراست\r\nغرور كاذب نامردمان در آتش سوخت * شرار آتش قهرش چو بىامان برخاست\r\nچگونه تيغ زبانش نهفته مىماند ؟ * شكوه روح على در كلام او پيداست\r\nبه كهكشان شهيدان ، ستاره مىافزود * اگرچه بدْرِ جمالش كمانْ كمان مىكاست\r\nپس از غروب هزاران ستاره ، مبهوتم * ستون خيمهء هستى چگونه پابرجاست ؟\r\nچراغ خلوت روحانيان نمىميرد * قسم به روح بلندش ، ستارهء فرداست « 1 » \r\n\r\n102 . هاشمى ، نيّره سادات\r\nدر شهريور ماه 1354 در شهر مادرىاش مشهد به دنيا آمد ولى زادگاهش به هنگام صدور شناسنامه ، شهر رى - زادگاه پدرىاش - رقم خورد . او در خانواده‌اى مذهبى و هنرپرور بزرگ شد و از راهنمايىهاى عزيزانى چون احد ده‌بزرگى ، على دامغانى ، خسرو آقايارى و قيصر امين‌پور در كار شعر بهره‌ها برد و استعداد فطرى خود را در آفرينش آثار عاشورايى به كار گرفت .\r\nوى در دفتر شعر جوان ، كانون شاعران و نويسندگان وزارت آموزش و پرورش ، شعر عاشورا ، فرزدق و خانهء شاعران ايران عضويت دارد و در حال حاضر در كانون پرورش فكرى كودكان سرگرم كار است .\r\nآثارى كه تاكنون در دو زمينهء شعر و داستان از او منتشر شده ، عبارتند از :\r\nتنديس باران ( گزيدهء ادبيات معاصر شمارهء 163 ) ، با آسمان بگو ، كوچه‌ْكوچه آسمان ، مشق آبى ، پشت پرچين آفتاب ، كوچه رنگين‌كمان و در باور بهار ، جُنگ عاشورايى « تشنگىهاى آفتاب » را در 5 مجموعه در دست چاپ دارد .\r\nوى در شعر آيينى داراى تجربه‌هاى موفقى است و اشعار عاشورايى او به لحاظ زبان ساده ، صميميت بيان ، و حضور عناصر عاطفه و تصوير ، زيبا و گيراست . ازوست :\r\n\r\n\r\n","description":"","footnote":"\r\n( 1 ) . گزيدهء ادبيات معاصر ، مجموعه شعر / 83 ، قربان وليئى ، ص 68 و 69 .\r\n","page_name":" 712 ","page_number":712},
  {"content":"\r\n\r\n\r\nتوفان ( نذر حضرت علىّ اكبر ( ع ) )\r\n يادش جهانى را به توفان مىكشاند * دلهاى ابرى را به باران مىكشاند\r\nبر آسمان سينه‌ها ، نام بلندش * خورشيد را گويى به نقصان مىكشاند\r\nبر چشم دلها مىرود رو سوى ميدان * صد قافله دل را به ميدان مىكشاند\r\nاو مىرود قامت ببندد تا شهادت * بر نام دنيا خطّ بطلان مىكشاند\r\nبا بوسهء هر تيغ بر جان سپيدش * از قلب سرد تيغها ، جان مىكشاند\r\nخونش ، زمين و آسمان را مىشكافد * انگار دنيا را به پايان مىكشاند \r\n\r\nماه منير ( نذر حضرت رقيه ( س ) )\r\n قسم به حرمت نامت كه تا ابد زنده‌ست * صلاى دختر خورشيد را پراكنده‌ست\r\nدرخت معجزه‌ها ، در هواى ياد تو سبز * شكوفه كرده و از عطر نور آكنده‌ست\r\nهميشه از سرودستى كبود مىگويند * كسى نگفت ز قلبى كه سبز و تابنده‌ست\r\nغرور سركش تاريخ در تجسّم تو * شكسته است و به قاموس خود سرافكنده‌ست\r\nتويى كه ماه منير هميشه تنهايى * شب از نجابت چشم تو سخت شرمنده‌ست\r\nدرين زمانه كه نسل يزيد بسيارند * دلِ شكستهء ما نزد تو پناهنده‌ست \r\n\r\nوارث آدم\r\n خورشيد مىشويم ، ولى آسمان كم‌ست * در حجم سرخ ، وسعت تابش مقدم‌ست\r\nوقتى درخت حادثه‌ها سبز مىشود * زيباترين شكوفه از آنِ محرّم‌ست\r\nشايد خروش غيرت يحيىست بر زمين ! * با فصل سرخ هجرت عيسى بن مريم‌ست !\r\nقابيل ، در تفكّر پوشالىِ يزيد * هابيل ، در نگاه حسينى مجسّم‌ست\r\nاين رستخيز خون و غزل در فرات عشق * شرحى ز تشنه‌كامى سقاى اعظم‌ست\r\nگفتند : اين علَم به زمين خورد ، پس شكست ! * غافل ازين كه دست علمدار ، پرچم‌ست\r\nحال و هواى منقبض آسمان سرخ * تفسير تشنه‌كامى صحراى ماتم‌ست\r\nديديم آسمان و زمين جا به جا شدند * تعبير خوابهاى پريشان عالم‌ست \r\n\r\n","description":"","footnote":"","page_name":" 713 ","page_number":713},
  {"content":"\r\n\r\n\r\n103 . يعقوبى ، حسن\r\nدر سال 1354 در شهر سرخه از توابع استان سمنان به دنيا آمد . داراى مدرك كاردانى در رشتهء متالوژى است و در حال حاضر در رشتهء ادبيات فارسى سرگرم تحصيل مىباشد . در غزل مرثيه‌هاى عاشورايى او « شور » و « صداقت » و « صميميّت » موج مىزند .\r\n\r\nخيمهء خورشيد\r\n امشب چقدر شعله‌ورم ، دف بيار دف * انگار كرده روح من آهنگ دشت طف\r\nگويا رسيده‌ام به همان ظهر سرخپوش * پيغام آه مىوزد از جانب نجف\r\nجارىست عطر پاك بهشت از كدام سوى ؟ * اين سايه كيست ؟ اين كه جدا مىشود ز صف\r\nاين مرد خسته كيست كه آرام و سر به زير * روحش گرفته خيمهء خورشيد را هدف\r\n« مولا ! سلام » ساكت و شرمنده ايستاد * خورشيد مىوزيد صميمانه آن طرف\r\nلبخند مىزد آينه ، يعنى : خوش آمدى ! * بوى بهشت مىدهى اى « حُرِّ » باشرف ! \r\n\r\nشام غريبان\r\n آسمان ، تكيه به دستان تو دارد عبّاس ! * كهكشان ، خانه در ايوان تو دارد عبّاس !\r\nدر حريمت نه فقط دلشدگان حيرانند * عشق هم ، دست به دامان تو دارد عبّاس !\r\nشب از آن روز كه شد چشم تو خاموش ، يقين * رنگ گيسوى پريشان تو دارد عبّاس !\r\nابر ، هر گاه كه مىبارد از انبوهىِ بغض * شرم از تشنگى جان تو دارد عباس !\r\nخيمه‌ها ، تشنهء آبند ولى مشك تهى * صحبت از شام غريبان تو دارد ، عباس ! \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n\r\nنمايهء شعرا\r\nآذر بيگدلى : 225\r\nآذر حقيقى ، غلامرضا ( آذر ) : 527\r\nآذر - آذر حقيقى ، غلامرضا\r\nآزادگان ، محمد ( و اصل ) : 528\r\nآشفته - رسول‌زاده ، جعفر\r\nآشوب آشتيانى : 336\r\nآقاسى ، محمد رضا : 529\r\nآقايارى ، خسرو : 534\r\nآل ياسين ، سيد رضا ( همايون ) : 535\r\nآهى ، حسين : 536\r\nابن حسام خوسفى : 120\r\nابن يمين فريومدى : 113\r\nابو الحسن فراهانى : 40\r\nابو المفاخر رازى : 98\r\nابو المؤيّد خوارزمى : 127\r\nابو زيد محمّد غضائرى رازى : 21\r\nاحتشامى هونه‌گانى ، خسرو : 537\r\nاخوان ارمكى ، على : 543\r\nاخوان كاشانى ، حسين ( تائب ) : 543\r\nاخوى تهرانى : 352\r\nاديب صابر ترمذى : 25\r\nارفع كرمانى - توحيدى ، سيد محمود\r\nاسرافيلى ، حسين : 544\r\nاكبرزاده ، امير : 545\r\nاكرامى ، محمود : 547\r\nالفت هندى : 51\r\nالهامى كرمانشاهى : 451\r\nاميرى فراهانى : 476\r\nامين‌پور ، قيصر : 548\r\nانسانى ، على : 549\r\nانورى ابيوردى : 27\r\nاوحدى مراغه‌اى : 109\r\nاهلى شيرازى : 136\r\nباباجانى ، على : 551\r\nبابافغانى : 129\r\nبراتىپور ، عباسعلى : 552\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nبلخى ، سيد محمد اسماعيل : 554\r\nبيابانكى ، سعيد : 555\r\nبينش ، حكيم : 556\r\nپروانه - مجاهدى ، محمد على\r\nپژمان بختيارى ، حسين : 557\r\nتائب - اخوان كاشانى ، حسين\r\nتابش ، قنبر على : 559\r\nتأثير تبريزى : 197\r\nتوحيدى ، سيد محمود ( ارفع كرمانى ) : 560\r\nجذبه - شاهرخى ، محمود\r\nجعفرى ، بيت اللّه : 562\r\nجلال الدين محمد مولوى بلخى : 29\r\nجلوه اصفهانى : 421\r\nجواهرى ، غلامحسين ( وجدى ) : 563\r\nجودى ، عبد الجواد : 564\r\nجوهرى سنندجى : 334\r\nجوياى تبريزى : 193\r\nجهان‌آرا ، جهان‌آرايى ، جواد : 566\r\nجيحون يزدى : 366\r\nچايچيان ، حبيب ( حسان ) : 567\r\nحاجتيان فومنى ، على : 568\r\nحزنى بروجردى : 319\r\nحزين لاهيجى : 213\r\nحسان - چايچيان ، حبيب\r\nحسينجانى ، ابو القاسم : 569\r\nحسينى ، سيّد حسن : 570\r\nحكيم ناصر خسرو قباديانى : 22\r\nخاقان قاجار : 240\r\nخاقانى شروانى : 27\r\nخاكى شيرازى : 313\r\nخسرونژاد ، سيد محمد ( خسرو ) : 575\r\nخسرو - خسرونژاد ، سيد محمد\r\nخواجوى كرمانى : 32\r\nخوشدل تهرانى - صلح‌خواه ، على اكبر\r\nخوش‌عمل ، عباس : 576\r\nداورى شيرازى : 296\r\nدولتيان ، على : 578\r\nده‌بزرگى ، احد : 578\r\nرجب‌زاده ، كريم : 582\r\nرسا ، قاسم : 582\r\nرسول‌زاده ، جعفر ( آشفته ) : 585\r\nرسولى ، امير : 586\r\nرسولى ، حسين : 587\r\nروشن اردستانى اصفهانى : 380\r\nرياضى يزدى ، سيد محمد على : 587\r\nزارعى ، مهدى : 590\r\nزيادى ، عزيز اللّه : 592\r\nسازگار ، غلامرضا ( ميثم ) : 593\r\nسبزوارى ، حميد - ممتحنى ، حسين\r\nسپهر كاشانى : 321\r\nسخنيار كوپايى ، حسين ( مسرور ) : 596\r\nسروش اصفهانى : 306\r\nسروى - سرويها ، قاسم\r\nسرويها ، قاسم : 598\r\nسعيدى ، محمد شريف : 598\r\nسلطانى كلهر كرمانشاهى : 370\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nسلمان ساوجى : 116\r\nسمنانى ، سيد وحيد : 599\r\nسنايى غزنوى : 102\r\nسهى - صاحبكار ، ذبيح اللّه ( سهى )\r\nسيد حسن غزنوى : 26\r\nسيد يعقوب ماهيدشتى : 317\r\nشاهرخى ، محمود ( جذبه ) : 600\r\nشباب : 51\r\nشباب شوشترى : 515\r\nشرافت ، سيد محمد جواد : 605\r\nشرر بيگدلى آذرى قمى : 247\r\nشرمى كاشانى ، محمد : 606\r\nشفق - غفورزاده ، محمد جواد\r\nشفيعاى شيرازى : 188\r\nشمسىپور ، نعمت الله ( فاكر ) : 607\r\nشهريار ، محمد حسين : 608\r\nشيخ محمد ( فانى ) بروجردى : 49\r\nشيخ محمد مفيد ( زاهد ) شيرازى : 44\r\nشيخ مصلح الدين سعدى شيرازى : 29\r\nشيداى گراشى : 486\r\nصائب تبريزى : 177\r\nصائم كاشانى ، على اصغر : 611\r\nصاحبكار ، ذبيح الله ( سهى ) : 612\r\nصالحى ، بهمن : 617\r\nصالح - صالحى ، بهمن\r\nصامت بروجردى : 469\r\nصباحى بيدگلى كاشانى : 228\r\nصبورى اصفهانى : 496\r\nصغير اصفهانى ، محمد حسين : 618\r\nصفائى جندقى : 410\r\nصفى اصفهانى : 425\r\nصلح‌خواه ، على اكبر ( خوشدل تهرانى ) : 620\r\nطرب اصفهانى : 463\r\nطهماسبى ، قادر ( فريد ) : 622\r\nعابد تبريزى ، محمد : 623\r\nعادلى ، محمد صادق : 625\r\nعاشق اصفهانى : 218\r\nعاصى ، عبد القهّار : 625\r\nعاملى ، امير : 626\r\nعبد الرحمن جامى : 34\r\nعصمت بخارائى : 34\r\nعطائى ، سيد على : 628\r\nعطار نيشابورى : 28\r\nعلى اكبر ( بسمل ) شيرازى : 46\r\nعلى اكبر ( ناظم ) بروجردى : 48\r\nعلى تهرانى : 446\r\nعمّان سامانى : 434\r\nعندليب كاشانى : 354\r\nعنقاى اصفهانى : 388\r\nعنقاى طالقانى : 473\r\nغالب دهلوى : 42\r\nغفورزاده ، محمد جواد ( شفق ) : 628\r\nفاكر - شمسىپور ، نعمت اللّه\r\nفتحعلى خان صباى كاشانى : 236\r\nفتى تبريزى ، محمد على : 631\r\nفخّارزاده جهرمى ، محمد : 635\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nفدايى مازندرانى : 283\r\nفراهى كاشانى ، عزيز اللّه : 636\r\nفرجى ، مهدى : 637\r\nفرصت شيرازى : 490\r\nفريد - طهماسبى ، قادر\r\nفضولى بغدادى : 143\r\nفناى زنوزى : 268\r\nفؤاد كرمانى : 499\r\nفياض لاهيجى : 164\r\nقاآنى شيرازى : 269\r\nقاسم انوار تبريزى : 33\r\nقاسمى ، محمد ضياء : 638\r\nقدرت قمى : 424\r\nقدرتى ، نسترن : 639\r\nقدسى ، سيد فضل اللّه : 641\r\nقزوه ، عليرضا : 642\r\nقطران تبريزى : 22\r\nكافى ، غلامرضا : 643\r\nكسائى مروزى : 93\r\nكمپانى نجفى اصفهانى ( مفتقر ) : 504\r\nكىمنش ، عباس ( مشفق كاشانى ) : 645\r\nگلشن شيرازى : 351\r\nلاهوتى ، حسين : 651\r\nلطفعلى بيك بيگدلى ( آذر ) قمى : 43\r\nمجاهدى ، محمد على ( پروانه ) : 652\r\nمجرّد - مهدىخانى ، مهدى\r\nمجرم افشار : 293\r\nمحبّت ، محمد جواد : 657\r\nمحتشم كاشانى : 154\r\nمحدّثى ، جواد : 659\r\nمحرم يزدى : 358\r\nمحمد كاظم ( آشفتهء ) شيرازى : 48\r\nمحمدى ، سيد رضا : 660\r\nمحمود خان صباى كاشانى : 390\r\nمحمودى ، سهيل : 661\r\nمحى الدين محمد ( سها ) اصفهانى : 50\r\nمحيط قمى : 429\r\nمدّاح شوشترى : 519\r\nمرادى ، محمد : 662\r\nمردانى ، محمد على : 664\r\nمردانى ، نصر اللّه ( ناصر ) : 666\r\nمسرور - سخنيار كوپايى ، حسين\r\nمشفق كاشانى - كىمنش ، عباس\r\nمصفا ، مظاهر : 669\r\nمعلم سمنانى ، على : 674\r\nملا نقى بروجردى : 42\r\nممتحنى ، حسين ( حميد سبزوارى ) : 676\r\nمنشى كاشانى ، محمود : 678\r\nمنصف قاجار : 46\r\nموحد بلخى ، سيد حسين : 680\r\nموحدىنيا ، سعيد : 681\r\nموسوى آرانى ، سيد شهاب : 682\r\nموسوى گرمارودى ، سيد على : 683\r\nمولانا عبد القادر دهلوى ( بيدل ) : 44\r\nمولانا محمد خردهء كاشانى : 42\r\nمولانا محمد شريف وقوعى تبريزى : 41\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nمؤيد ، سيد رضا : 695\r\nمهدىخانى ، غلامعلى ( مجرّد ) : 698\r\nميثم - سازگار ، غلامرضا\r\nميرزا على نقى خان ( حكيم ) : 346\r\nميرزا محمد ( نامى ) كرمانشاهى : 45\r\nميرزا يحيى ( ناطق ) بروجردى : 50\r\nميرشكاك ، يوسفعلى : 699\r\nناصر الدين شاه قاجار : 408\r\nناصر - مردانى ، نصر الله\r\nناظم هروى : 173\r\nنجاتى ، پروانه : 700\r\nنصرت اردبيلى : 273\r\nنظام ، وفا آرانى : 702\r\nنظمى تبريزى ، على : 704\r\nنظيرى نيشابورى : 161\r\nنگارنده ، عبد العلى : 705\r\nنور الدين محمد ظهورى ترشيزى : 41\r\nنير تبريزى : 396\r\nوارسته كاشانى ، محمد : 707\r\nو اصل - آزادگان ، محمد\r\nواعظ قزوينى : 181\r\nوجدى - جواهرى ، غلامحسين\r\nوحشى بافقى : 148\r\nوحيدى ، هادى : 708\r\nوصال شيرازى : 258\r\nوفائى شوشترى : 373\r\nوقار شيرازى : 326\r\nولايت اللّه آبادى : 45\r\nوليئى ، قربان : 710\r\nهاشم شيرازى : 349\r\nهاشمى ، نيره سادات : 712\r\nهشيار شيرازى : 316\r\nهلالى جغتايى : 37\r\nهمايون - آل ياسين ، سيد رضا\r\nيعقوبى ، حسن : 714\r\nيغماى جندقى : 275\r\n\r\n","description":"","footnote":"","page_name":" 719 ","page_number":719},
  {"content":"\r\n . \r\n","description":"","footnote":"","page_name":" 720 ","page_number":720},
  {"content":"\r\n\r\n\r\nفهرست منابع\r\n1 . آتشكدهء آذر ( نيمهء دوم ) ، به تصحيح ميرهاشم محدث چاپ اول ، انتشارات اميركبير ، ص 1378 .\r\n2 . آتش نى ، نصر الله مردانى ( ناصر ) ، انتشارات اطلاعات ، چاپ اول ، تهران ، 1370 .\r\n3 . آفتابىترين انتخاب ، هادى وحيدى ، نشر فائزون ، 1379 .\r\n4 . از حنجره‌هاى شرقى ، شعر شاعران حوزه علميه ، به كوشش عبد الرضا رضايىنيا ، حوزه هنرى ، تهران ، 1374 .\r\n5 . اشعار حكيم كسائى مروزى ، دكتر مهدى درخشان ، مؤسسه انتشارات و چاپ دانشگاه تهران ، 1364 .\r\n6 . الذريعه ، تأليف شيخ آقابزرگ تهرانى ، دار الاضواء ، بيروت ، چاپ سوم ، 1403 ق .\r\n7 . باغ هزار گل ( تذكره سخنوران كرمانشاهان ) ، به كوشش فرشيد يوسفى ، فرهنگ خانه اسفار ، بىتا .\r\n8 . برگزيدهء ديوان سه شاعر اصفهانى ، با مقدمه و تعليقات و حواشى استاد جلال الدين همايى ، كتابفروشى فروغى ، تهران ، 1343 .\r\n9 . بزرگان و سخنسرايان آذربايجان غربى ، محمود راميان ، محمد تمدن ، علاء الدين تكش ، بىتا .\r\n10 . بهت‌نگاه ، عباس براتىپور ، حوزه هنرى ، چاپ اول ، تهران ، 1369 .\r\n11 . تاريخ قم ، حسن بن محمد بن حسن قمى ، ترجمهء حسن بن على قمى ، به تصحيح سيد جلال الدين تهرانى .\r\n12 . تاريخ كامل ايران ، دكتر عبد الله رازى ، تهران ، نشر اقبال ، چاپ چهارم ، سال 1362 .\r\n13 . تحفهء سرمدى ، به كوشش محمد على فتى ، چاپ حكمت ، اول ، قم ، 1347 .\r\n14 . تذكره سفينه المحمود ، چاپ خيّامپور .\r\n15 . تذكره شعراى آذربايجان ، محمد ديهيم ، چاپ اول ، تهران ، 1369 .\r\n16 . تذكره سخنوران قم ، محمد على مجاهدى ( پروانه ) ، انتشارات هجرت ، قم ، 1370 .\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n17 . تذكره شعراى معاصر ( دهه اول انقلاب اسلامى ) ، مصطفى اوليائى ، انتشارات بخش فرهنگى جهاد دانشگاهى اراك ، چاپ اول ، اراك ، 1369 .\r\n18 . تذكره مرآت الفصاحة ، شيخ مفيد ( داور ) با تصحيح و تكميل دكتر محمود طاووسى ، انتشارات نويد ، شيراز ، 1371 .\r\n19 . تذكرهء انجمن ناصرى به همراه تذكرهء مجديه ، ميرزا ابراهيم خان مدايح نگار تفرشى ، با مقدمهء ايرج افشار ، چاپ اول ، انتشارات بابك ، تهران ، 1363 .\r\n20 . تذكرهء دلگشا ، حاج على اكبر نواب شيرازى ( بسمل ) ، با تصحيح و تحشيهء دكتر منصور رستگارى فسائى ، چاپ اول ، انتشارات نويد ، تهران ، 1371 .\r\n21 . تذكرهء مدينة الادب ، محمد على مصاحبى نائينى ( عبرت ) ، تهران ، كتابخانه و موزه و مركز اسناد مجلس شوراى اسلامى ، چاپ اول ، سال 1376 .\r\n22 . تذكرة الشعراء ، دولتشاه سمرقندى ، مؤسسهء خاور ، تهران 1338 ، ص 61 و 62 .\r\n23 . چراغ لاله يا ديوان خسرو ، سيد محمد خسرونژاد ، انتشارات علىزاده ، چاپ دوم ، مشهد ، 1374 .\r\n24 . حديقة الحقيقه و شريعة الطريقه ، به سرمايه حسين شرف الدين ، بىتا .\r\n25 . حديقة الشعراء ، سيد احمد ديوان بيگى شيرازى ، با تصحيح بيگى شيرازى ، با تصحيح و تحشيهء دكتر عبد الحسين نوائى چاپ اول ، انتشارات زرين ، تهران ، 1366 .\r\n26 . حديقة الشعراء ، سيد احمد ديوان بيگى شيرازى ، به تصحيح و تحشيه دكتر عبد الحسين نوايى ، ج 3 .\r\n27 . خورشيدسرايان ، سيد على اصغر صائم كاشانى ، انتشارات تالار كتاب ، 1377 .\r\n28 . خون‌هايى كه تا رستاخيز مىجوشد ، محمد آزادگان ( و اصل ) ، چاپ اول ، قم ، 1348 .\r\n29 . دانشنامه ادب فارسى ، حسن انوشه ، وزارت فرهنگ و ارشاد اسلامى ، تهران ، 1378 .\r\n30 . دل سنگ آب شد ، على انسانى ، انتشارات جمهورى ( اسدى ) ، چاپ اول ، تهران ، 1382 .\r\n31 . دور تر از چشم اقيانوس ، حوزه هنرى ، تهران .\r\n32 . دورنمايى از شهرستان بروجرد يا تذكرهء حسين حزين ، ص 407 .\r\n33 . دويست سخنور ، نظمى تبريزى ، چاپ تابش .\r\n34 . دويست سخنور ، نظمى تبريزى ، چاپ دوم ، سال 1363 .\r\n35 . ديوان ابو الحسن فراهانى ، به اهتمام رضا عبداللهى ، تهران ، انتشارات طاهرى ، تهران ، 1363 .\r\n36 . ديوان اديب صابر ترمذى ، به تصحيح و اهتمام محمد على ناصح ، مؤسسه مطبوعاتى علمى ، تهران .\r\n37 . ديوان اشعار ابن يمين فريومدى ، به اهتمام حسينعلى باستانى راد ، انتشارات كتابخانهء سنائى تهران ، 1344 .\r\n38 . ديوان اشعار بابافغانى شيرازى ، به تصحيح احمد سهيلى خوانسارى ، چاپ دوم ، شركت نسبى اقبال و شركاء ، تهران ، 1353 .\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n39 . ديوان اشعار حكيم ناصر خسرو قباديانى ، با تصحيح حاجى سيد نصر اللّه تقوى ، به انضمام روشنايىنامه و سعادت‌نامه ، چاپخانهء گيلان ، تهران 1339 .\r\n40 . ديوان اشعار صفائى جندقى ، با تصحيح و مقدمهء سيد على آل داود ، چاپ و انتشارات آفرينش ، تهران 1370 ، مقدمه .\r\n41 . ديوان الهامى كرمانشاهى ( شرح منظوم كربلا به سبك شاهنامه ) ، سروده ميرزا احمد كرمانشاهى متخلص به الهامى ، با مقدمه و تصحيح و تعليق اميد اسلام‌پناه ، چاپ اول ، مركز نشر ميراث مكتوب ، تهران ، 1379 .\r\n42 . ديوان انورى ، به اهتمام محمد تقى مدرس رضوى ، تهران ، شركت انتشارات علمى و فرهنگى ، چاپ سوم ، سال 1364 .\r\n43 . ديوان پژمان بختيارى ، نشر پارسا ، چاپ اول ، تهران ، 1368 .\r\n44 . ديوان جويا تبريزى ، به اهتمام پرويز عباسى داكانى چاپ اول ، انتشارات برگ ، تهران ، سال 1378 .\r\n45 . ديوان حاج ملا فتح اللّه شوشترى متخلص به ( وفائى ) ، به انضمام اشعار ميرزا عبد الرسول مدّاح شوشترى ، به اهتمام مهدى آصفى ، تهران ، انتشارات جمهورى ، چاپ اول ، سال 1378 .\r\n46 . ديوان حزين لاهيجى ، به تصحيح ذبيح اللّه صاحبكار ، چاپ اول ، دفتر نشر ميراث مكتوب ، تهران ، سال 1374 .\r\n47 . ديوان حكيم سنائى غزنوى ، به اهتمام مدرس رضوى ، انتشارات سنايى ، تهران .\r\n48 . ديوان حكيم قاآنى به انضمام حدايق السّحر ، كتابفروشى محمودى ، تهران ، ص 422 .\r\n49 . ديوان خوشدل تهرانى ، سلسله نشريات « ما » ، چاپ دوم ، 1370 .\r\n50 . ديوان داورى شيرازى ، به اهتمام دكتر نورانى وصال ، چاپ اول ، سال 1370 .\r\n51 . ديوان دكتر قاسم رسا ، بىنا ، تهران ، 1340 .\r\n52 . ديوان سيد حسن غزنوى ، به تصحيح سيد محمد تقى مدرس رضوى ، چاپ اول ، انتشارات اساطير تهران ، 1328 .\r\n53 . ديوان شفيعاى شيرازى ( اثر ) ، به كوشش رضا عبد اللهى چاپ اول ، انتشارات برگ ، تهران 1372 .\r\n54 . ديوان شمس الفصحاء محيط قمى ، به كوشش احمد كرمى ، تهران ، سلسله نشريّات « ما » ، چاپ اول ، سال 1362 .\r\n55 . ديوان شهريار ، چهارجلدى ، كنگره بزرگداشت استاد سيد محمد حسين شهريار ، تهران ، 1371 .\r\n56 . ديوان شيداى گراشى ، با مقدمه و تصحيح و تحشيه احمد اقتدارى ، قم ، موسسه فرهنگى همسايه ، چاپ اول ، سال 1376 .\r\n57 . ديوان صغير اصفهانى ، انتشارات صغير ، چاپ هفدهم ، 1379 .\r\n58 . ديوان عشق ، صائم كاشانى ، انتشارات تالار كتاب ، كاشان ، 1380 .\r\n59 . ديوان عصمت بخارايى ، به كوشش احمد كرمى چاپ اول ، انتشارات ( ما ) ، تهران 1366 .\r\n60 . ديوان عندليب كاشانى ، به اهتمام تيرداد انديشه ، تهران ، انتشارات كاوه ، سال 1343 ، ص 3 و 4 .\r\n\r\n","description":"","footnote":"","page_name":" 723 ","page_number":723},
  {"content":"\r\n\r\n61 . ديوان غالب دهلوى ، به تصحيح دكتر محمد حسن حائرى ، تهران ، دفتر نشر ميراث مكتوب ، چاپ اول ، سال 1377 .\r\n62 . ديوان فارسى فضولى ، به كوشش حسيبه مازى اوغلى در 712 صفحه ، ص 648 .\r\n63 . ديوان فدايى مازندرانى ، به تصحيح و تعليق فريدون اكبرى شلدره‌اى ، سازمان اوقاف و امور خيريه ، تهران 1377 .\r\n64 . ديوان فرصت الدّوله شيرازى ، كتابفروشى محمودى ، بىتا ، افست از طبع بمبئى ، تهران ، 333 ق .\r\n65 . ديوان فياض لاهيجى ، به اهتمام و تصحيح ابو الحسن پروين پريشان‌زاده چاپ اول ، شركت انتشارات علمى و فرهنگى ، تهران ، 1369 .\r\n66 . ديوان قدرت ( سيد على رضوى قمى ) ، به كوشش سيد مهدى رضوى و رضوى شيوا ، چاپخانه گيلان ، تهران 1348 .\r\n67 . ديوان قطران تبريزى ، از روى نسخهء مرحوم محمد نخجوانى ، با مقالاتى از : بديع الزّمان فروزانفر ، ذبيح اللّه صفا و سيد حسن تقىزاده چاپ اول ، انتشارات ققنوس ، تهران ، 1362 .\r\n68 . ديوان كامل افصح المتكلمين ميرزا جيحون ، تهران ، كتابفروشى و چاپخانهء برادران علمى ، سال 1336 .\r\n69 . ديوان كامل اوحدى مراغه‌اى ، تصحيح امير احمد اشرفى ، چ اول ، انتشارات پيشرو ، 1362 .\r\n70 . ديوان كامل خواجوى كرمانى ، با مقدمهء مهدى افشار ، انتشارات زرين ، بىتا .\r\n71 . ديوان كامل وحشى بافقى ، ويراستهء حسين نخعى ، چاپ چهارم ، مؤسسه انتشارات اميركبير ، سال 1352 .\r\n72 . ديوان لطفعلى بيك آذر بيگدلى ، به كوشش دكتر حسن سادات ناصرى و پرفسور غلامحسين بيگدلى ، چاپ اول ، چاپخانهء علمى ، تهران 1366 .\r\n73 . ديوان محسن تأثير تبريزى ، به تصحيح امين پاشا اجلالى ، چاپ اول ، مركز نشر دانشگاهى ، تهران ، 1373 .\r\n74 . ديوان محمد بن حسام خوسفى ، به اهتمام احمد احمدى بيرجندى و محمد تقى سالك ، اداره كل حج و اوقاف و امور خيريه استان خراسان ، 1366 .\r\n75 . ديوان محمود خان ملك الشعراى صبا ، به تصحيح وحيد دستگردى ، ضميمه سال بيست و سوم مجله ارمغان ، سال 1329 .\r\n76 . ديوان ملا محمد رفيع واعظ قزوينى ، به كوشش دكتر سيد حسن سادات ناصرى ، مؤسسهء مطبوعاتى على اكبر علمى ، تهران ، 1359 .\r\n77 . ديوان ملك الشعراء فتحعلى خان صبا ، به تصحيح محمد على نجاتى ، شركت نسبى حاج محمد حسين اقبال و شركاء تهران ، سال 1341 .\r\n78 . ديوان مولانا محتشم كاشانى ، به كوشش مهرعلى گرگانى ، كتابفروشى محمودى ، تهران .\r\n79 . ديوان ناظم هروى ، با مقدمه و تصحيح و تأليفات محمد قهرمان ، موسسهء چاپ و انتشارات آستان قدس رضوى ، مشهد 1374 .\r\n\r\n","description":"","footnote":"","page_name":" 724 ","page_number":724},
  {"content":"\r\n\r\n80 . ديوان نظيرى نيشابورى ، به تصحيح دكتر مظاهر مصفا ، انتشارات اميركبير ، سال 1340 .\r\n81 . ديوان وفايى ( ملّا فتح اللّه شوشترى ) ، به انضمام چند قصيده از شباب شوشترى ، چاپ اول ، انتشارات حق‌بين ، قم ، 1370 .\r\n82 . ديوان هلالى جغتائى ، به تصحيح و مقابله و مقدمهء سعيد نفيسى ، كتابخانهء سنايى تهران ، بىتا .\r\n83 . روضة الشهداء ، ملا حسين واعظ كاشفى ، با مقدمه و تصحيح عقيقى بخشايشى چاپ اول ، انتشارات نويد اسلام ، قم ، 1379 .\r\n84 . ريحانة الادب ، محمد على مدرس ، چاپ شفق تبريز ، چاپ دوم .\r\n85 . ز اشك پرس حكايت ، محمود شاهرخى ، نشر همراه ، چاپ اول ، تهران ، 1381 .\r\n86 . زخم زيباى عشق ، بهمن صالحى ، حوزه هنرى ، چاپ اول ، تهران ، 1378 .\r\n87 . زندگينامهء شاعران ايرانى از رودكى تا امروز ، پروين شكيبا ، تهران ، انتشارات هنرمند ، چاپ اول ، سال 1379 .\r\n88 . سخنوران نامى معاصر ايران ، سيد محمد باقر برقعى ، نشر خرم ، قم ، 1373 .\r\n89 . سخنوران نامى معاصر ايران ، سيد محمد باقر برقعى ، نشر خرم ، قم 1373 ، ج 4 .\r\n90 . سرود درد ، حميد سبزوارى ، مؤسسه كيهان ، چاپ اول ، تهران ، 1367 .\r\n91 . سروستان ، قاسم سرويها ، انتشارات قاسمى ، چاپ اول ، مشهد ، 1367 .\r\n92 . سفينه‌هاى نور ، سيد رضا مؤيد ، چاپ و نشر نخست ، چاپ اول ، مشهد 1377 .\r\n93 . سيماى شاعران ، صابر كرمانى چاپ دوم ، اقبال تهران ، 1364 .\r\n94 . شاهان شاعر ، ابو القاسم حالت ، تهران ، انتشارات علمى ، بىتا .\r\n95 . شرح احوال و آثار شاعران بىديوان در قرن‌هاى سوم و چهارم و پنجم هجرى ، به تصحيح محمود مدبرى ، تهران ، نشر پانوس ، چاپ اول ، سال 1370 .\r\n96 . شكوه شعر عاشورا در زبان فارسى ، محمد على مجاهدى ، پژوهشكده تحقيقات اسلامى سپاه .\r\n97 . شمع جمع ، فؤاد كرمانى ، به اهتمام دكتر حسين بهزادى اندوهجردى ، چاپ اول ، نشر صندوق ، تهران ، 1371 .\r\n98 . صد سال شعر خراسان ، على اكبر گلشن آزادى ، به كوشش احمد كمالپور ، مركز آفرينش‌هاى هنرى آستان قدس رضوى ، چاپ اول ، مشهد 1373 .\r\n99 . طرائق الحقايق ، محمد معصوم شيرازى « معصومعلى شاه » با تصحيح محمد جعفر محجوب ، كتابخانهء سنايى ، تهران بىتا .\r\n100 . عشق بىغروب ، قادر طهماسبى ( فريد ) ، حوزه هنرى ، اول ، تهران ، 1375 .\r\n101 . غزل معاصر ايران ، به كوشش عليرضا قزوه ، پژوهشگا فرهنگ و هنر اسلامى ، چاپ اول ، 1376 .\r\n102 . غزل‌هاى شاعران امروز ، مجيد شفق ، انتشارات سنائى ، تهران ، 1377 .\r\n\r\n","description":"","footnote":"","page_name":" 725 ","page_number":725},
  {"content":"\r\n\r\n103 . فروغ ايمان ، محمد على مردانى ، انتشارات اميركبير ، چاپ اول ، تهران ، 1367 .\r\n104 . فرهنگ سخنوران ، دكتر ع . خيّامپور ، تبريز ، سال 1340 .\r\n105 . فرهنگ كتابشناسى شعر شاعران ، مهدى غفورى ساداتيه ، انتشارات نويد شيراز ، چاپ اول ، شيراز ، 1381 .\r\n106 . فرهنگ معين .\r\n107 . فغان دل ، مجموعه اشعار حسينعلى بيك شرر بيگدلى آذرى قمى به كوشش شمس الدين محمد على مجاهدى ( پروانه ) ، قم ، موسسه مطبوعاتى دار العلم ، ارديبهشت‌ماه 1349 .\r\n108 . كتاب مصيبت‌نامه ، محمد حسين صغير اصفهانى ، كتابفروشى شقفى ، اصفهان ، 1348 .\r\n109 . كجايى گريهء دل ناصبوران ، محمد جواد محبّت ، نشر صبح روشن ، كرمانشاه ، 1381 .\r\n110 . كسائى مروزى ، زندگى و انديشه و شعر او ، محمد امين رياحى ، ص 37 و 41 .\r\n111 . كليات اشعار مولانا اهلى شيرازى ، به كوشش حامد ربانى ، انتشارات كتابخانهء سنايى ، تهران ، 1344 ، مقدمه .\r\n112 . كليات بيدل دهلوى ، به تصحيح اكبر بهداروند و پرويز عباسى داكانى ، چاپ اول ، تهران ، 1376 .\r\n113 . كليات سعدى ، محمد على فروغى ( ذكاء الملك ) ، كتابفروشى محمد حسن علمى ، تهران .\r\n114 . كليّات سلمان ساوجى ، به تصحيح دكتر عباسعلى وفايى ، انجمن آثار و مفاخر فرهنگى ، تهران .\r\n115 . كليات شمس ( يا ديوان كبير ) ، مولانا جلال الدين محمد مشهور به مولوى با تصحيحات و حواشى بديع الزمان فروزانفر ، چاپ سوم انتشارات امير كبير ، سال 1363 .\r\n116 . كليات قاسم انوار ، به اهتمام سعيد نفسيى ، كتابخانهء سنائى ، تهران 1337 .\r\n117 . گدازه‌هاى دل ، عباس خوش عمل ، مؤسسه اطلاعات ، چاپ اول ، تهران ، 1375 .\r\n118 . گريهء اشك ، به انتخاب محمد على مجاهدى ، انتشارات سرور ، چاپ سوم .\r\n119 . گزيدهء ادبيات معاصر ( شماره 83 ) ، قربان وليئى ، نيستان ، تهران ، 1381 .\r\n120 . گزيدهء ادبيات معاصر ( شماره 163 ) ، نيّرة السادات هاشمى ، نيستان ، تهران ، 1381 .\r\n121 . گزينه اشعار گرمارودى ، گزينش و پيشگفتار : بهاء الدين خرمشاهى ، انتشارات مرواريد ، چاپ اول ، تهران ، 1375 .\r\n122 . گنج سخن ، دكتر ذبيح اللّه صفا ، چاپ چهارم ، مؤسسه انتشارات چاپ دانشگاه تهران ، 1354 .\r\n123 . گنجينه نور ، به اهتمام محمد على مجاهدى چاپ اول ، انتشارات سرور ، قم 1381 .\r\n124 . ماه در فرات ، به كوشش عباس براتىپور ، انتشارات مركز تحقيقات اسلامى جانبازان ، چاپ اول ، 1380 .\r\n125 . ماه در محاق ، محمد عابد ، سروش ، اول ، تهران ، 1377 .\r\n126 . مثنوى معنوى ، به تصحيح رينولد . ا . نيكلسون ، به اهتمام دكتر نصر اللّه پورجوادى ، تهران چاپ اول ، مؤسسهء انتشارات اميركبير ، سال 1363 .\r\n127 . مثنوى هفت‌اورنگ جامى ، به تصحيح مرتضى مدرسى گيلانى ، كتابفروشى سعيدى ، تهران .\r\n\r\n","description":"","footnote":"","page_name":" 726 ","page_number":726},
  {"content":"\r\n\r\n128 . مجمع الفصحاء ، رضا قلىخان هدايت ، به كوشش مظاهر مصفا ، ج 5 .\r\n129 . مجموعه آثار يغما جندقى ، به كوشش سيد على آل داود ، چاپ دوم ، انتشارات توس ، تهران 1367 .\r\n130 . مجموعه شعر ( ديدار ) ، جواهرى وجدى ، شركت انتشاراتى پاژنگ ، چاپ اول ، تهران ، 1369 .\r\n131 . مشرق گلهاى فروزان ، كتابخانه تخصصى ادبيات ، تهران ، 1378 .\r\n132 . مشق نور ، عزيز الله زيادى ، انتشارات برگ ، چاپ اول ، تهران ، 1367 .\r\n133 . مكتب وقوع ، احمد گلچين معانى ، انتشارات بنياد فرهنگ ايران تهران ، 1348 .\r\n134 . مواد التّواريخ ، حاج حسين نخجوانى ، تهران ، كتابفروشى ادبيه ، سال 1343 .\r\n135 . نخل ميثم ، غلامرضا سازگار ، نشر حق‌بين ، چاپ اول ، 1375 .\r\n136 . نيزه بر يزيد ، امير عاملى ، مؤسسه فرهنگى آفرينه ، تهران ، 1379 .\r\n137 . وقتى كبوتر نيست ، محمد شريف سعيدى ، 1374 .\r\n138 . هماى و همايون ، خواجوى كرمانى ، به تصحيح كمال عينى ، انتشارات بنياد فرهنگ ايران تهران ، 1348 .\r\n139 . ياس‌ها و داس‌ها ، سيد محمود توحيدى ( ارفع ) ، مركز كرمان‌شناسى ، چاپ دوم ، كرمان ، 1380 .\r\n\r\n","description":"","footnote":"","page_name":" 727 ","page_number":727},
  {"content":"\r\n . \r\n\r\n","description":"","footnote":"","page_name":" 728 ","page_number":728}
  ]