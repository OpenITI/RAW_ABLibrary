[
  {"content":"\r\n\r\nتاريخ كامل\r\nوقايع قبل از اسلام\r\nتأليف\r\nعلامهء شهير\r\nعز الدين علي بن الأثير\r\nترجمهء :\r\nابو القاسم حالت\r\nجلد چهارم\r\nعلمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشركت چاپ وانتشارات علمى\r\nتهران خيابان پامنار كوچه حاجيها پلاك 26 تلفن 394283\r\nنام كتاب : تاريخ كامل بزرگ اسلام وايران - جلد چهارم\r\nتأليف : عز الدين علي بن اثير\r\nترجمه : ابو القاسم حالت\r\nناشر : شركت چاپ وانتشارات علمى\r\nتيراژ : 500 نسخه ، 1212 صفحه ، وزيري\r\nنوبت چاپ : دوم ، سال 1371\r\nچاپ وصحافى : شركت چاپ وانتشارات علمى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nسخن دربارهء ولادت مسيح عليه السّلام و پيامبرى او ، تا پايان كار او\r\nمسيح در روزگار ملوك الطوائف زاده شد .\r\nزرتشتيان گفته‌اند :\r\nولادت او شصت و پنج سال پس از چيرگى اسكندر بر سرزمين بابل ، و پس از گذشت پنجاه و يك سال از فرمانروايى اشكانيان روى داد .\r\nمسيحيان گفته‌اند :\r\nولادت او شصت و پنج سال پس از چيرگى اسكندر بر اسكندر بر سرزمين بابل اتفاق افتاده است . و بر آنند كه يحيى شش ماه پيش از مسيح زاده شده و حضرت مريم عليها السلام به گفته‌اى در سيزده سالگى ، به گفته‌اى در پانزده سالگى و به گفته‌اى در بيست سالگى عيسى را حامله شده است .\r\nحضرت عيسى عليه السّلام تا هنگامى كه بر آسمان رفت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسى و دو سال و چند روز زندگى كرد و مريم تا شش سال ديگر پس از او زنده بود . بنا بر اين حضرت مريم ، بر رويهم پنجاه و يك سال بزيست .\r\nيحيى نيز پيش از آن كه مسيح بر آسمان رود ، كشته شد . مسيح داراى نبوت و رسالت گرديد و مدت سى سال عمر كرد .\r\nپيش از اين دربارهء مريم كه در كنيسه خدمت مىكرد سخن گفتيم .\r\nاو و پسر عمويش ، يوسف بن يعقوب بن ماثان نجار به خدمت كنيسه دلبستگى داشتند .\r\nيوسف مردى بود حكيم و نجار كه به دست خود كار مىكرد و از در آمد خويش تنگدستان را يارى مىداد .\r\nمسيحيان گفته‌اند :\r\nمريم با يوسف ، پسر عم خويش ، زناشوئى كرد . چيزى كه هست با او نزديك نشد مگر پس از بر آسمان رفتن حضرت مسيح عليه السلام .\r\nخدا حقيقت را بهتر مىداند .\r\nمريم و يوسف ، پسر عمش ، هر گاه كه آبشان به پايان مىرسيد ، كوزهء خود را بر مىداشتند و به غارى كه در آن آب بود مىرفتند و كوزه را از آب پر مىكردند و به كنيسه باز مىگشتند .\r\nدر آن روز كه جبرائيل حضرت مريم عليها السّلام را ديد ، آب آشاميدنى مريم تمام شده بود . از اين رو ، مريم به يوسف گفت :\r\n« با من بيا تا آب برداريم . »\r\nيوسف پاسخ داد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n« امروز من آب دارم و تا فردا مرا بس است . »\r\nمريم كه اين شنيد كوزهء خويش را برداشت و تنها به راه افتاد تا به درون غار رفت .\r\nدر آن جا جبرائيل را ديد كه خدا او را به گونه آدميزادى نيك اندام در آورده بود .\r\n«  قالَتْ : إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا  » [ ( 1 ) 
  ] ( مريم گفت :\r\n« من از تو ، اگر پرهيزگار و خدا ترس هستى ، به خداى مهربان پناه مىبرم . » )\r\nتقى به معنى پرهيزگار و خدا ترس است و گفته شده است كه اين « تقى » نام مردى بود همانند مردى كه جبرائيل به صورت وى در آمده بود و مريم پنداشت كه او همان مرد است . [ ( 2 ) 
  ]\r\n«    قالَ : إِنَّما أَنَا رَسُولُ رَبِّكِ لِأَهَبَ لَكِ غُلاماً زَكِيًّا . قالَتْ : أَنَّى يَكُونُ لِي غُلامٌ وَ لَمْ يَمْسَسْنِي بَشَرٌ وَ لَمْ أَكُ بَغِيًّا ! قالَ كَذلِكِ قالَ رَبُّكِ هُوَ عَلَيَّ هَيِّنٌ وَ لِنَجْعَلَهُ آيَةً لِلنَّاسِ وَ رَحْمَةً مِنَّا وَ كانَ أَمْراً مَقْضِيًّا    » [ ( 3 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 18\r\n[ ( 2 ) 
  ] - گفتند : « تقى نام مردى بود در آن روزگار از جملهء مصلحان . »\r\nو مريم گفت : « اگر تو طريق آن مرد دارى ، من از تو پناه به خداى مىبرم . »\r\nو گفتند : « تقى نام ، در آن روزگار مفسدى بود كه به بناهاى مردم فرو شدى دنبال زنان ! او را ، بر عكس ، « تقى » خواندند ! از اين رو مريم گفت : « اگر تو آن مردى ، از تو به خدا پناه مىبرم . »\r\nتفسير ابو الفتوح رازى\r\n[ ( 3 ) 
  ] - سوره مريم - آيه‌هاى 19 تا 21\r\n","page_name":" 5 ","page_number":5},
  {"content":"\r\n\r\n( جبرائيل به حضرت مريم گفت :\r\n« جز اين نيست كه من فرستادهء پروردگار توام تا تو را كودكى پاكيزه ببخشم . »\r\nمريم گفت :\r\n« چگونه من پسرى خواهم آورد در حالى كه مردى به من دست نزده است و گمراه و بدكار نيز نبوده‌ام ! » جبرائيل گفت :\r\n« پروردگار تو چنين فرموده و اين براى من آسان است .\r\nاين كارى است كه مقدر شده و براى مردم نشانهء رحمتى از سوى ماست . » )\r\nمريم كه اين شنيد ، به خواست خداوند تن در داد . در اين هنگام جبرائيل در گريبان پيراهن او دميد و رفت .\r\nبدين گونه مريم ، حضرت عيسى مسيح عليه السّلام را آبستن شد . و كوزه خود را از آب پر كرد و برگشت .\r\nدر آن روزگار مردم هيچ كس را از مريم و پسر عمش ، يوسف نجار ، خداپرست‌تر نمىدانستند .\r\nيوسف هميشه با مريم بود و نخستين كسى بود كه از آبستنى مريم نگران شد .\r\nاو هنگامى كه به آبستنى وى پى برد نمىدانست كه اين چگونه روى داده و زادن چنان فرزندى چه پيش خواهد آورد .\r\nمىخواست او را به بدكارى متهم كند ولى به ياد مىآورد كه او زنى پاكدامن است و هرگز حتى ساعتى نيز از او دور نبوده است .\r\nمىخواست او را پاكدامن بشمارد ولى به ياد كودكى مىافتاد كه در رحم داشت و بد گمان مىشد .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاز اين كشمكش سرانجام عرصه بر او تنگ گرديد و بر آن شد كه با مريم در اين باره گفت و گو كند .\r\nنخستين سخنى كه به وى گفت ، اين بود :\r\n« دربارهء تو فكرى به ذهن من رسيده كه هر چه مىكوشم تا آن را از ميان ببرم و بپوشانم ، باز هم به ذهنم چيره مىشود . »\r\nمريم گفت :\r\n« آن را درست و راست بيان كن . »\r\nيوسف گفت :\r\n« بگو ببينم . آيا هيچ گياهى بى اين كه دانه‌اى پاشيده شده باشد ، مىرويد ؟ » جواب داد :\r\n« آرى . »\r\nپرسيد :\r\n« آيا هيچ درختى بى اين كه بارانى بر آن خورده باشد ، سبز مىشود ؟ » پاسخ داد :\r\n« آرى . »\r\nيوسف گفت :\r\n« پس از اين قرار ، زنى هم ممكن است بچه‌اى بياورد بى - اين كه مردى در كار باشد ؟ » مريم جواب داد :\r\n« آرى . نمىدانى كه خداوند در روز آفرينش روئيدنىها ، گل و گياه را بىدانه روياند ؟ نمىدانى كه خداوند درخت را بى - باران آفريد و پس از آن كه باران و درخت ، هر يك را به تنهائى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nآفريد ، با همين توانائى ، باران را مايهء زندگانى درخت قرار داد ؟ » يوسف گفت :\r\n« من چنين نمىگويم . ولى مىگويم خداوند هر كارى را كه بخواهد مىتواند بكند و تنها مىگويد : بشو ، و مىشود . »\r\nمريم گفت :\r\n« نمىدانى كه خداوند آدم و حوا را هنگامى آفريد كه نه مرد ديگرى وجود داشت نه زن ديگرى ؟ » يوسف جواب داد :\r\n« آرى . مىدانم . »\r\nاو پس از شنيدن سخنان مريم به فكرش رسيد كه آنچه مريم از او پوشيده مىدارد و به زبان نمىآورد ، از خواسته‌هاى خداوند است و او را نسزد كه درين باره از مريم ، ديگر پرسشى بكند .\r\nو نيز گفته شده است :\r\nمريم ، هنگامى كه دچار حيض شد ، از اتاق خود به سوى اتاق‌هاى ديگرى رفت و پشت آن ديوارها پنهان شد تا وقتى كه پاك گردد .\r\nهمين كه پاك شد ، مردى را نزديك خود ديد كه از آن آيه‌ها ياد كرد .\r\nهنگامى كه مريم آبستن شد ، خالهء او ، كه همسر زكرياء بود ، شبى به ديدار وى آمد و همين كه مريم در را گشود پيش وى نشست و با هم به گفت و گو پرداختند .\r\nهمسر زكرياء گفت :\r\n« من آبستنم . »\r\nمريم به دو گفت :\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n« من هم آبستنم . »\r\nهمسر زكرياء گفت :\r\n« پس به همين جهة بوده كه من حس كردم آنچه در رحم من است به آنچه در رحم تست سجده مىكند . »\r\nچيزى نگذشت كه همسر زكرياء يحيى را آورد .\r\nدربارهء مدت باردارى مريم اختلاف است . برخى گفته‌اند :\r\n« اين مدت ، نه ماه بوده . » و اين گفتهء مسيحيان است .\r\nبرخى گفته‌اند : « مدت باردارى او هشت ماه بوده » و اين نشانهء ديگرى از برگزيدگى و پيامبرى حضرت مسيح عليه السلام است زيرا جز او هيچ نوزاد ديگرى كه هشت ماهه به جهان آمده باشد زنده نمانده است .\r\nبرخى اين مدت را شش ماه و برخى سه ساعت و برخى يك ساعت دانسته‌اند . و اين به ظاهر قرآن همانندتر است زيرا خداى بزرگ مىفرمايد :\r\n فَحَمَلَتْهُ فَانْتَبَذَتْ بِهِ مَكاناً قَصِيًّا .  [ ( 1 ) 
  ]\r\n( مريم همين كه به دو باردار شد ، او را - از بيم سرزنش مردم - به جايگاهى دور برد . )\r\nمريم ، پس از احساس آبستنى ، به سوى محراب شرقى روانه شد و به دورترين نقطهء آن جا رفت .\r\n فَأَجاءَهَا الْمَخاضُ إِلى جِذْعِ النَّخْلَةِ . قالَتْ : يا لَيْتَنِي مِتُّ قَبْلَ هذا وَ كُنْتُ نَسْياً مَنْسِيًّا .  [ ( 2 ) 
  ]\r\n( درد زايمان او را به سوى تنهء درخت خرمائى كشاند . و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 22 .\r\n[ ( 2 ) 
  ] - سوره مريم - آيه 24\r\n","page_name":" 9 ","page_number":9},
  {"content":"\r\n\r\n- هنگامى كه مىخواست بزايد ، از شرم مردم - گفت :\r\n« اى كاش پيش از اين مرده و از ياد رفته و فراموش شده بودم . » ) يعنى : چنان ياد من و نشانهء من فراموش مىشد كه ديگر هيچ كس نه به فكر من مىافتاد نه مرا در نظر مىآورد .\r\nمريم مىگفت :\r\n« در هنگام بار دارى هر گاه كه خلوت مىكردم ، من و عيسى با هم سخن مىگفتيم . و هر گاه كسى در پيش ما بود ، من صداى عيسى را از درون رحم خود مىشنيدم كه خدا را نيايش مىكرد . »\r\n فَناداها مِنْ تَحْتِها أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا  [ ( 1 ) 
  ] ( هنگامى كه مريم نزديك تنهء درخت خرما دچار درد زايمان شد - جبرائيل از زير - يعنى از پاى آن كوه - ندا در داد و گفت :\r\n« اندوهگين مباش ، كه پروردگار تو ، جويبار كوچكى در زير پايت قرار داده است . » )\r\nمؤلف گويد :\r\nدر آيهء بالا هر كس كه « من تحتها » را به كسر ميم بخواند منادى را جبرائيل قرار داده و هر گاه به فتح ميم خوانده شود منادى حضرت عيسى ( ع ) است كه خدا او را در رحم مادر به زبان آورده است .\r\n وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا .  [ ( 2 ) 
  ]\r\n( منادى به مريم گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 24\r\n[ ( 2 ) 
  ] - سوره مرمى - آيه 25\r\n","page_name":" 10 ","page_number":10},
  {"content":"\r\n\r\n« اين تنهء درخت خرما را به سوى خويش بجنبان تا بر تو خرماى تازه فرو افكند . » )\r\nگفته‌اند :\r\nآن تنه درخت ، بريده شده بود و هنگامى كه مريم آن را تكان داد ، در دم به درخت خرماى سر سبزى بدل شد .\r\nهمچنين گفته‌اند :\r\n« آن تنه ، بريده شده بود و مريم ، هنگامى كه درد زايمان به دو فشار آورد ، آن را چسبيد و به كمك گرفت . ناگهان تنه ، راست ايستاد و سبز شد و خرما داد .\r\nدر اين هنگام بود كه به مريم گفته شد :\r\n« تنهء درخت را تكان بده تا بر تو خرما بيفشاند . »\r\nمريم نيز چنين كرد و خرما از آن فرو ريخت .\r\n فَكُلِي وَ اشْرَبِي وَ قَرِّي عَيْناً ، فَإِمَّا تَرَيِنَّ مِنَ الْبَشَرِ ! أَحَداً فَقُولِي : إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا  [ ( 1 ) 
  ] منادى سپس به مريم گفت :\r\n« پس بخور و بياشام و چشم خود روشن مىدار و اگر آدميزاده‌اى را ديدى به دو بگو : من با خداى مهربان روزه‌اى را نذر كرده‌ام . از اين رو ، امروز با هيچ كس سخن نخواهم گفت . »\r\nدر آن روزگار هر كس كه روزه مىگرفت تا شامگاه با هيچ كس گفت و گو نمىكرد .\r\nهمين كه مريم عيسى را زاد ، ابليس به نزد فرزندان اسرائيل رفت و ايشان را خبر داد كه مريم بچه‌دار شده است .\r\nفرزندان اسرائيل كه اين خبر شنيدند پيش مريم رفتند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 26 .\r\n","page_name":" 11 ","page_number":11},
  {"content":"\r\n\r\nاو را با سختگيرى و سرزنش به سوى خود خواندند .\r\n فَأَتَتْ بِهِ قَوْمَها تَحْمِلُهُ  [ ( 1 ) 
  ] ( مريم نوزاد خود را بر گرفت و به نزد قوم خود برد . )\r\nدر اين باره ، همچنين گفته شده است :\r\nيوسف نجار مريم را چهل روز در غارى رها كرد . بعد او را پيش خويشاوندانش برد .\r\n  قالُوا : يا مَرْيَمُ لَقَدْ جِئْتِ شَيْئاً فَرِيًّا . يا أُخْتَ هارُونَ ما كانَ أَبُوكِ امْرَأَ سَوْءٍ وَ ما كانَتْ أُمُّكِ بَغِيًّا .   [ ( 2 ) 
  ]\r\n( آنان همين كه مريم را ديدند ، به دو گفتند :\r\n« اى مريم ، براستى كه كار زشتى كرده‌اى . اى خواهر هارون ، تو نه پدرت مرد بدى بود نه مادرت زن گمراهى . » ) پس تو را چه شده است ؟\r\nچنين گفته‌اند كه مريم از نسل هارون برادر موسى بود .\r\nولى من مىگويم او از نسل هارون نبود و تنها از گروه يهوذا بن يعقوب ، از نسل سليمان بن داود بود و آنان را فقط جزو نيكان مىشمردند . و هارون از فرزندان لاوى بن يعقوب بود .\r\nمريم در برابر نكوهش سرزنش كنندگان ، آنچه را كه خدا به وى فرمان داده بود به آنان گفت . و هنگامى كه از او توضيح خواستند به نوزاد خود اشاره كرد تا از آن طفل بپرسند .\r\nاز اين سخن به خشم آمدند و گفتند :\r\n« اين زن ما را ريشخند مىكند . و مسخرگى او بدتر از زناكارى اوست ! »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 27\r\n[ ( 2 ) 
  ] - سوره مريم - آيه‌هاى 27 و 28\r\n","page_name":" 12 ","page_number":12},
  {"content":"\r\n\r\n قالُوا : كَيْفَ نُكَلِّمُ مَنْ كانَ فِي الْمَهْدِ صَبِيًّا ؟  [ ( 1 ) 
  ] گفتند :\r\n« چگونه سخن گوئيم با كودكى كه در اين گهواره است ؟ »   قالَ : إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا وَ جَعَلَنِي مُبارَكاً أَيْنَ ما كُنْتُ وَ أَوْصانِي بِالصَّلاةِ وَ الزَّكاةِ ما دُمْتُ حَيًّا   [ ( 2 ) 
  ] ( عيسى به زبان آمد و گفت :\r\n« بىگمان من بنده خدا هستم . او مرا كتاب داد و پيامبرى بخشيد . مرا در هر كجا كه باشم مبارك و فرخنده ساخت و توصيه فرمود كه تا زنده هستم از نماز و زكات غافل نشوم . » )\r\nاين نخستين سخنى است كه او دربارهء بندگى و خداپرستى خويش گفت تا رساترين دليل باشد در مخالفت با عقيدهء كسانى كه معتقدند او خداست .\r\nكسان مريم سنگ برداشته بودند تا او را سنگسار كنند و هنگامى كه پسرش به زبان آمد و سخن گفت ، او را رها كردند .\r\nعيسى از آن پس ديگر سخن نگفت تا وقتى كه بزرگ شد و به سنى رسيد كه كودكان ديگر زبان مىگشايند و سخن مىگويند .\r\nفرزندان اسرائيل گفتند :\r\n« مريم را هيچ كس آبستن نكرده جز زكرياء ، زيرا او كسى بود كه به اتاق وى سر مىزد و آن جا رفت و آمد مىكرد . »\r\nدر پى اين تهمت ، به جست و جوى زكرياء پرداختند تا او را بگيرند و بكشند .\r\nزكرياء از چنگشان گريخت ولى او را يافتند و كشتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مريم - آيه 29\r\n[ ( 2 - ) 
  ] سوره مريم - آيه‌هاى 30 و 31 .\r\n","page_name":" 13 ","page_number":13},
  {"content":"\r\n\r\nدربارهء سبب كشتن زكرياء جز اين هم گفته‌اند ، كه پيش از اين ذكرش گذشت .\r\nو نيز گفته شده است :\r\nهنگامى كه زايمان مريم نزديك شد ، خداوند به دو وحى فرستاد كه :\r\n« از سرزمين قوم خود بيرون برو زيرا ايشان بر تو دست خواهند يافت و به نكوهش تو خواهند پرداخت و تو و فرزندت را خواهند كشت . »\r\nاز اين رو ، يوسف نجار مريم را به سوى مصر برد و هنگامى كه اين دو تن به حدود مصر رسيدند ، مريم دچار درد زايمان شد .\r\nپس از زايمان اندوهگين بود كه به دو گفته شد : لا تحزنى تا آخر آيه ، چنان كه پيش از اين آمد .\r\nاز شاخه‌هاى نخل ، بر او خرما فرو مىريخت ، با اينكه فصل زمستان بود .\r\nهنگامى كه عيسى زاده شد سرهاى بت‌ها شكست ، از اين رو ، شياطين هراسان شدند و پيش ابليس رفتند و ابليس همين كه آن گروه را ديد ، سبب اجتماعشان را پرسيدند .\r\nآنان از آنچه پيش آمده بود ، او را خبر دار كردند .\r\nابليس گفت :\r\n« بىگمان واقعهء بزرگى در روى زمين اتفاق افتاده است . »\r\nاين را گفت و پرواز كرد و از چشم آنان دور گرديد تا به جائى رسيد كه عيسى زاده شده بود .\r\nنگاهى كرد و ديد فرشتگان پيرامون او گرد آمده‌اند .\r\nدانست كه آن پيشامد بزرگ بستگى به دو دارد .\r\nخواست به عيسى نزديك شود ولى فرشتگان از نزديك\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشدن او جلوگيرى كردند .\r\nاز اين رو پيش ياران خود بازگشت و آنان را از اين رويداد آگاه ساخت و گفت :\r\n« هيچ زنى نمىزايد مگر اين كه من هنگام زايمان او حضور دارم و اميدوارم كسانى كه به وسيلهء آن نوزاد گمراه مىشوند بيش از كسانى باشند كه به راه راست در مىآيند . »\r\nمريم ، نوزاد خود عيسى را به سرزمين مصر برد و دوازده سال در آن جا ماند و او را از مردم پنهان كرد .\r\nتا چندى گهوارهء عيسى را به دوش خود بسته بود و - خوشه‌چينى مىكرد .\r\nمن مىگويم :\r\n« گفته نخستين دربارهء زاده شدن عيسى در سرزمين قوم خود كه در قرآن آمده ، درست‌تر است و با فرمودهء خداى بزرگ تناسب بيش‌ترى دارد كه مىفرمايد :  فَأَتَتْ بِهِ قَوْمَها تَحْمِلُهُ .  يا اينكه :  كَيْفَ نُكَلِّمُ مَنْ كانَ فِي الْمَهْدِ صَبِيًّا ؟  چنان كه پيش از اين دربارهء اين آيات سخن گفته شد .\r\nو نيز گفته شده است :\r\nمريم حضرت مسيح را ، پس از اين كه زاده شد ، همراه يوسف نجار به مصر ، در روستائى برد كه خداى بزرگ از آن ياد كرده است .\r\nبرخى پناهگاه او را روستائى در دمشق و برخى بيت المقدس دانسته و برخى نيز جز اين گفته‌اند .\r\nسبب اين كار او نيز بيم و هراس وى از پادشاه بنى اسرائيل بود كه يكى از روميان به شمار مىرفت و هيرودس نام داشت .\r\nيهوديان هيرودس را گمراه كرده و به كشتن حضرت\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمسيح واداشته بودند . از اين رو مريم و يوسف نجار و عيسى به سوى مصر روانه شدند و دوازده سال در آن جا ماندند تا آن پادشاه در گذشت .\r\nآنگاه به شام باز گشتند .\r\nهمچنين گفته شده است :\r\nهيرودس نخواست كه عيسى را بكشد و حتى نامش را هم نشنيد مگر پس از بر آسمان رفتن او . و يهوديان ، تنها براى او نگران بودند . خدا حقيقت را بهتر مىداند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nسخن دربارهء پيامبرى مسيح و برخى از معجزات او\r\nمريم ، هنگامى كه در مصر به سر مىبرد ، مهمان دهقانى شد كه خانه‌اش پناهگاه بينوايان و تنگدستان و ناتوانان بود .\r\nاز اين خانه پولى دزديده شد ولى صاحبخانه به ناتوانانى كه در آن جا بودند بد گمان نشد .\r\nمريم اندوهگين گرديد - زيرا پى برد كه صاحبخانه دربارهء او و پسرش بد گمان شده است .\r\nعيسى كه اندوه مادر خود را دريافت ، به دو گفت :\r\n« آيا مىخواهى كه من صاحبخانه را به سوى پول گمشده‌اش رهبرى كنم ؟ » جواب داد :\r\n« آرى . »\r\nعيسى گفت :\r\n« اين پول را آن مرد نابينا و آن مرد زمينگير و فلج ، دو نفرى به مشاركت همديگر دزديده‌اند . بدين گونه كه نابينا فلج را به دوش گرفته و فلج كه چشمش مىبيند به كمك كور كه پا دارد ،\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nخود را به سر پول صاحبخانه رسانده و آن را ربوده است . »\r\nدر پى اين سخن ، به نابينا گفته شد كه مرد زمينگير را بر دوش گيرد و حمل كند . نابينا از اين كار اظهار عجز كرد .\r\nدرين هنگام مسيح به دو گفت :\r\n« پس چطور ديشب كه دو نفرى آن پول را برداشتيد ، مىتوانستى او را حمل كنى ؟ » در برابر اين پرسش ، آن دو تن ناچار به دزدى خود اعتراف كردند و پول را بر گرداندند .\r\nيك بار همان دهقان مهمانى داشت و شرابش تمام شده بود .\r\nاز اين رو ، دچار نگرانى گرديد .\r\nعيسى كه نگرانى او را ديد داخل شرابخانه دهقان شد و در آن جا دو رديف كوزه ديد كه همه تهى از شراب بودند .\r\nدر حالى كه از جلوى كوزه‌ها مىگذشت ، دست خود را به دهنهء كوزه‌ها كشيد و تمام كوزه‌ها پر از شراب شد . او در اين هنگام دوازده سال داشت .\r\nدر مكتب با كودكان راجع به كارهائى كه خويشاوندانشان مىكردند و خوراك‌هائى كه مىخوردند سخن مىگفت و دربارهء خوبى و بدى اعمالشان داورى مىكرد .\r\nوهب بن منبه گفته است :\r\nعيسى سر گرم بازى با كودكان بود كه پسرى به كودكى پريد و چنان سخت به دو لگد زد كه او را كشت .\r\nآنگاه جسد خونين او را پيش پاى مسيح انداخت و او را خون آلود ساخت .\r\nعيسى به تهمت قتل گرفتار شد و او را پيش فرماندار آن شهر بردند و گفتند :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n« او كودكى را كشته است . »\r\nفرماندار از او درين باره پرسش كرد .\r\nعيسى جواب داد :\r\n« من او را نكشته‌ام . »\r\nمىخواستند بر او سخت بگيرند و كيفر دهند ولى عيسى گفت :\r\n« كودكى را كه كشته شده پيش من بياوريد تا از او بپرسم كه چه كسى او را كشته است ! » همه از اين سخن در شگفت شدند و جسد كودكى را كه كشته شده بود پيش او آوردند .\r\nعيسى به درگاه خداوند دعا كرد و او را زنده ساخت .\r\nآنگاه از او پرسيد :\r\n« چه كسى تو را كشت ؟ » در پاسخ گفت : « فلان كس » يعنى همان كسى كه او را كشته بود .\r\nفرزندان اسرائيل از آن كشته پرسيدند :\r\n« اين كيست ؟ » جواب داد :\r\n« اين عيسى بن مريم است . » و بعد ، در همان ساعت ، بار ديگر جان سپرد .\r\nعطاء گفته است :\r\nمريم فرزند خود ، عيسى ، را به رنگرزى سپرد تا در نزد وى كار آموزى كند .\r\nرنگرز مقدارى جامه را پهلوى هم چيده بود و مىخواست براى انجام كارى بيرون رود .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاز اين رو به مسيح گفت : « من روى هر يك از اين جامه‌ها نخى گذاشته‌ام به رنگى كه جامه بايد بدان رنگ شود . تو هر جامه را به رنگ همان نخى كه رويش گذاشته شده رنگ كن تا من كارم را انجام دهم و برگردم . »\r\nپس از رفتن او مسيح همهء جامه‌ها را برداشت و در يك خمره ريخت .\r\nچيزى نگذشت كه رنگرز برگشت و از او دربارهء جامه‌ها پرسش كرد .\r\nمسيح پاسخ داد :\r\n« همه را رنگ كردم . »\r\nپرسيد :\r\n« آنها كجا هستند ؟ » جواب داد :\r\n« در اين خمره ! » پرسيد :\r\n« همه را در يك خمره ريختى ؟ » گفت :\r\n« آرى . »\r\nگفت :\r\n« تو ضرر بزرگى به صاحبان آنها زده‌اى » و بر عيسى خشم گرفت .\r\nولى مسيح گفت :\r\n« عجله نكن و برو نگاهى به داخل خمره بينداز . »\r\nرنگرز برخاست و سر خمره رفت و ديد هر جامه‌اى كه از آن بيرون مىكشد به همان گونه رنگ شده كه صاحبش سفارش داده\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاست .\r\nدچار شگفتى شد و دانست كه چنين نيروئى از سوى خداى بزرگ است .\r\nعيسى و مادرش ، هنگامى كه به شام بازگشتند در قريه‌اى فرود آمدند كه ناصره خوانده مىشد و نام نصارى از اسم آن قريه گرفته شده است .\r\nعيسى در آن جا ماند تا به سى سالگى رسيد . درين هنگام بود كه خداوند به دو وحى فرستاد تا در ميان مردم برود و آنان را به پرستش خداى بزرگ فراخواند و دردمندان و بيماران و كوران مادرزاد و مبتلايان برص و مريضان ديگر را درمان كند و بهبود بخشد .\r\nعيسى آنچه را كه خداوند فرموده بود به كار بست . از اين رو ، مردم دوستدار وى شدند و پيروانش فزونى يافتند و آوازهء او بلند گرديد .\r\nروزى يكى از پادشاهان گروهى از مردم را مهمان كرده بود . عيسى نيز در اين مهمانى دعوت داشت . يك بشقاب غذا را در پيش كشيد و سر گرم خوردن شد .\r\nهر چه از آن مىخورد ، هيچ از آن كم نمىشد .\r\nپادشاه كه چنين ديد ، از او پرسيد :\r\n« تو كه هستى ؟ » پاسخ داد :\r\n« من عيسى بن مريم هستم . »\r\nپادشاه در دم از تخت خود فرود آمد و با گروهى از ياران خويش پيرو عيسى شد . اينان حواريان بودند .\r\nو نيز گفته شده است :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nحواريان عبارت بودند از همان رنگرزى ، كه ذكرش گذشت ، و يارانش .\r\nهمچنين گفته شده است :\r\nحواريان ماهيگيران بودند .\r\nبرخى حواريان را گازران و برخى ملاحان دانسته‌اند .\r\nخداوند حقيقت را بهتر مىداند .\r\nحواريان دوازده مرد بودند و هر گاه كه گرسنه يا تشنه مىشدند ، مىگفتند :\r\n« اى روح اللّه ، ما گرسنه و تشنه هستيم . »\r\nعيسى نيز دست خود را بر زمين مىكوفت و در دم براى هر يك از حواريان دو گرده نان با نوشيدنى بيرون مىآمد .\r\nروزى به دو گفتند :\r\n« برتر از ما كيست كه هر گاه بخواهيم ، تو براى ما خوردنى و نوشيدنى فراهم مىكنى ! » عيسى گفت :\r\n« برتر از شما كسى است كه از دسترنج خود نان مىخورد . »\r\nحواريان به شنيدن اين سخن بر آن شدند كه در پى كارى روند . و به جامه شوئى پرداختند تا از دستمزد آن زندگى كنند .\r\nهنگامى كه خداوند او را به پيامبرى فرستاد ، از جملهء معجزاتى كه آشكار كرد اين بود كه پرنده‌اى از گل ساخت و نفس خود را در آن دميد و اين پرنده به اجازهء خداوند جان گرفت و پرواز كرد .\r\nگفته شده است كه اين خفاش بود .\r\nدر زمان حضرت عيسى عليه السّلام دانش پزشكى رواج داشت و پزشكان دانشمندى يافت مىشدند . عيسى در برابر آنها كور مادر زاد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nو كسانى را كه به برص مبتلى بودند شفا مىداد و مردگان را زنده مىكرد و كارهائى از او سر مىزد كه پزشكان از انجامش عاجز بودند .\r\nاز كسانى كه عيسى زنده كرد عازر بود . او از دوستان عيسى به شمار مىرفت . هنگامى كه بيمار شد خواهرش براى عيسى پيام فرستاد كه عازر بيمار است و قريبا مىميرد .\r\nعيسى از عازر دور بود و سه روز طول مىكشيد تا خود را به دو برساند . از اين رو ، وقتى به خانهء او رسيد خبر دار شد كه او سه روز پيش در گذشته است .\r\nاين بود كه بر سر آرامگاه وى رفت و دربارهء او دعا كرد و او زنده شد و زندگى از سر گرفت و همچنان بزيست تا داراى فرزندى شد .\r\nعيسى ، همچنين ، زنى را زنده كرد و او نيز چندى ماند تا فرزندى آورد .\r\nسام بن نوح را نيز عيسى زنده كرد . زيرا روزى با حواريان بود و از طوفان نوح و كشتى او سخن مىگفت :\r\nآنان گفتند :\r\n« اى كاش كسى را براى ما زنده مىكردى كه درين باره گواهى دهد ! » عيسى بر سر تپه‌اى رفت و گفت :\r\n« اين گور سام بن نوح است . »\r\nبعد به درگاه خداوند دعا كرد و سام زنده شد و گفت :\r\n« آيا روز رستاخيز فرا رسيده است ؟ » عيسى گفت :\r\n« نه . ولى من از خدا در خواست كردم كه تو را زنده كند .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو تو را زنده كرد . »\r\nدرين هنگام حواريان راجع به طوفان نوح از و پرسيدند و او هم پاسخ داد و سپس دوباره افتاد و جان سپرد .\r\nعيسى ، همچنين عزير پيغمبر را زنده كرد چون فرزندان اسرائيل به دو گفتند :\r\n« عزير را براى ما زنده كن ، و گرنه تو را آتش مىزنيم . »\r\nعيسى نيز دعا كرد و عزير زنده شد .\r\nفرزندان اسرائيل كه چنين ديدند از عزيز پرسيدند .\r\n« دربارهء اين مرد چه گواهى مىدهى ؟ » پاسخ داد :\r\n« گواهى مىدهم كه او بندهء خدا و پيامبر خداست . »\r\nعيسى يحيى بن زكرياء را نيز زنده كرد .\r\nاو ، همچنين ، بر آب راه مىرفت .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nسخن دربارهء فرود آمدن مائده\r\nاز معجزه‌هاى بزرگ حضرت عيسى عليه السلام ، يكى هم فرود آمدن مائده يعنى : سفرهء خوراكى ، بود .\r\nسبب آن اين بود كه حواريان گفتند :\r\n يا عِيسَى ابْنَ مَرْيَمَ ، هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ ؟  [ ( 1 ) 
  ] ( اى عيسى بن مريم ، آيا پروردگار تو مىتواند از آسمان براى ما خوان طعام فرستد ؟ ) عيسى نيز دست دعا به درگاه خدا بلند كرد و گفت :\r\n اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لِأَوَّلِنا وَ آخِرِنا .  [ ( 2 ) 
  ]\r\n( بار خدايا ، براى ما از آسمان مائده‌اى فرست تا اين روز براى ما و كسانى كه پس از ما آيند ، عيد فرخنده‌اى باشد ! »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مائده - آيه 112 .\r\n[ ( 2 - ) 
  ] سوره مائده - آيه 114\r\n","page_name":" 25 ","page_number":25},
  {"content":"\r\n\r\nخداوند نيز مائده براى آنان فرستاد كه عبارت از نان و گوشت بود و هر چه از آن مىخوردند پايان نمىيافت .\r\nعيسى به آنان گفت :\r\n« اين خوان طعام ، تا هنگامى كه از آن چيزى ذخيره نكنيد ، همچنان بر جاى خواهد ماند . »\r\nولى روزى نمىگذشت كه از آن مقدارى ذخيره نكرده باشند .\r\nو نيز گفته شده است :\r\nفرشتگان آمدند و سفره‌اى را كه در آن هفت گرده نان و هفت ماهى بود آوردند و در نزد ايشان نهادند از اين سفره ، نخستين نفر خورد همچنانكه آخرين نفر خورده بود .\r\nهمچنين گفته شده است :\r\n« در آن خوان ميوه‌هاى بهشت بود . »\r\nو نيز گفته‌اند :\r\n« همه گونه خوردنى در آن يافت مىشد جز گوشت . »\r\nهمچنين گفته‌اند :\r\nدر آن ، يك ماهى بود كه مزهء همهء خوردنىها را داشت .\r\nآنان كه پنج هزار تن بودند ، همه از اين سفره خوردند و طعام نه تنها تمام نشد بلكه فزونى يافت به اندازه‌اى كه تا زانوى آنان مىرسيد .\r\nاز اين رو گفتند :\r\n« گواهى مىدهيم كه تو پيامبر خدا هستى . »\r\nآنگاه پراكنده شدند و اين رويداد را با همه باز گفتند .\r\nكسانى كه چنان سفره‌اى را نديده بودند ، باور نكردند و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگفتند :\r\n« عيسى شما را چشم بندى كرده است . »\r\nبه شنيدن اين سخن برخى فريب خوردند و از خداپرستى برگشتند . اين بود كه مسخ شدند و به گونهء خوك در آمدند .\r\nمسخ‌شدگان - كه در ميانشان نه زن بود و نه بچه - تا سه روز زيستند و بعد نابود شدند و چون زنى در ميانشان نبود امكان توالد و تناسل نيز نداشتند .\r\nو نيز گفته شده است :\r\nاين مائده ، خوانى سرخ رنگ بود كه پردهء ابرى در زير و پردهء ابرى در روى آن قرار داشت .\r\nهنگامى كه اين خوان از آسمان فرود مىآمد ايشان بدان مىنگريستند تا وقتى كه در نزدشان افتاد .\r\nعيسى كه چنين ديد ، گريست و گفت :\r\n« پروردگارا ، مرا در شمار سپاسگزاران در آورد . بار خدا ، اين خوان را مايهء رحمت ساز نه پايهء شكنجه و كيفر ! » يهوديان كه اين خوان را مىنگريستند ، چيزى مىديدند كه همانندش را هرگز نديده و بوئى خوش‌تر از بوى آن خوردنىها نشنيده بودند .\r\nشمعون از حضرت عيسى عليه السّلام پرسيد :\r\n« اى روح اللّه ، اين از خوردنىهاى جهان است يا از خوردنىهاى بهشت ؟ » عيسى پاسخ داد :\r\n« اين خوردنىها نه از اين جهان است و نه از آن جهان .\r\nبلكه چيزهائى است كه خداوند ، با توانائى بىهمانند خويش ، آفريده است . »\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآنگاه به ايشان گفت :\r\n« بخوريد از چيزى كه در خواست كرده بوديد . »\r\nآنان گفتند :\r\n« نخست تو بخور ، اى روح اللّه » عيسى گفت :\r\n« پناه بر خدا ! حاشا كه من از آن بخورم . »\r\nاو نخورد و ديگران هم نخوردند .\r\nعيسى سپس بيماران و تنگدستان و دردمندان را فراخواند كه هزار و سيصد تن بودند كه همه خوردند و سير شدند و از آن خوان هيچ كم نشد .\r\nاز خوردن آن غذاها همهء بيماران بهبود يافتند و همهء نيازمندان بىنياز شدند .\r\nآنگاه اين خوان بر آسمان رفت و همه بالا رفتن آن را مىنگريستند تا از ديده پنهان شد .\r\nدر اين هنگام حواريان كه از آن نخورده بودند پشيمان شدند .\r\nو نيز گفته شده است :\r\nاين خوان تا چهل روز - يك روز در ميان از آسمان فرود آمد .\r\nخداوند به حضرت عيسى عليه السّلام فرمود كه تنها تنگدستان را بر اين خوان فراخواند نه توانگران را .\r\nعيسى نيز چنين كرد .\r\nتوانگران كه چنين ديدند بر آشفتند و فرود آمدن آن خوان را باور نداشتند و در آن شك كردند و ديگران را نيز به شك انداختند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاز اين رو ، خداوند به عيسى وحى فرستاد و فرمود :\r\n« من شرط كرده بودم تا كسانى را كه فرود آمدن اين خوان را دروغ مىپندارند شكنجه‌اى سخت دهم چنان كه هيچيك از جهانيان را بدان سختى شكنجه نداده باشم . »\r\nاين بود كه سيصد و سى و سه تن از ايشان را مسخ كرد و به صورت خوك در آورد .\r\nمردم كه چنين ديدند هراسان و بيتاب پيش عيسى رفتند و به گريه افتادند و عيسى نيز خود به حال مردانى كه مسخ شده بودند گريست .\r\nخوكان - يعنى مسخ‌شدگان - كه گريه عيسى را ديدند به گريه افتادند و پيرامون او گشتند .\r\nعيسى هر يك را به نامى كه داشت فرا مىخواند . آنان مىشنيدند و سر مىجنباندند و نمىتوانستند سخن بگويند .\r\nسه روز بدين گونه ماندند و بعد نابود شدند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nسخن دربارهء رفتن مسيح بر آسمان و فرود آمدن او بر زمين و بازگشت او بر آسمان\r\nگفته شده است :\r\nگروهى از يهوديان به عيسى رسيدند و همين كه او را ديدند ، گفتند :\r\n« جادوگرى كه پسر زن جادوگرى است ، و بد كارى كه پسر زن بد كارى است ، فراز آمد ! » بدين گونه او و مادرش را بدنام كردند .\r\nعيسى سخنشان را شنيد و در حقشان نفرين كرد . خداوند نيز آنان را مسخ فرمود و به گونه خوك در آورد .\r\nسر دستهء بنى اسرائيل كه چنين ديد ترسيد و هراسان شد و يهوديان را با يك ديگر در كشتن عيسى همداستان ساخت .\r\nيهوديان پيرامون عيسى گرد آمدند و از او باز خواست كردند .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nعيسى گفت :\r\n« اى گروه يهوديان ، خداوند از شما روى گردان و بيزار است . »\r\nيهوديان از اين سخن او به خشم آمدند و بر او تاختند تا او را بكشند .\r\nدر اين هنگام خداوند جبرائيل را به يارى عيسى فرستاد كه او را از در كوچكى كه ميان در بزرگى بود به درون خانه‌اى رهبرى كرد .\r\nدر سقف آن خانه روزنه‌اى بود و جبرائيل عيسى را از آن روزنه بر آسمان برد .\r\nهمين كه عيسى در آن خانه رفت ، رئيس يهوديان به يكى از ياران خويش كه قطيبانوس نام داشت دستور داد كه به درون خانه رود و عيسى را بكشد .\r\nاو به درون رفت و هيچ كس را نديد ولى خداوند او را به گونه مسيح در آورد و همانند او ساخت از اين رو ، همين كه از خانه بيرون آمد گمان بردند كه او عيسى است . و او را كشتند و بردار كردند .\r\nو نيز گفته شده است :\r\nعيسى به ياران خويش فرمود :\r\n« كداميك از شما دوست دارد كه همانند من گردد و به جاى من كشته شود ؟ » يكى از ايشان گفت :\r\n« اى روح اللّه ، من ! » و او همانندى عيسى را يافت و به گونهء او در آمد و كشته شد بر سر دار رفت .\r\nهمچنين گفته شده است :\r\nكسى كه همانند عيسى گرديد و به دار آويخته شد ، مردى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاسرائيلى بود كه يوشع نام داشت .\r\nو نيز گفته شده است :\r\nهمين كه خداوند مسيح را آگاه ساخت كه از جهان خواهد رفت ، مسيح از مرگ هراسان و بيتاب شد و براى حواريان طعامى آماده كرد و به ايشان گفت :\r\n« امشب پيش من بيائيد چون با شما كارى دارم . »\r\nوقتى همه گرد آمدند به ايشان شام داد و بر خاست و از ايشان پذيرائى كرد .\r\nهمين كه مهمانى و پذيرائى به پايان رسيد به شستن دست‌هاى ايشان پرداخت . به دست خود دستشان را مىشست و با جامهء خود دستشان را پاك مىكرد .\r\nاين كار عيسى را نپسنديدند و نمىخواستند بدان تن در دهند ولى عيسى گفت :\r\n« امشب هر كس از كارى كه من مىكنم سرباز زند ، از من نيست . »\r\nحواريان ناچار سر فرود آوردند تا او آن كار را به پايان رساند .\r\nبعد گفت :\r\n« اما من از آن رو ، از شما مهمانى و پذيرائى كردم و دستهاى شما را به دست خود شستم تا براى شما در فروتنى و خدمتگزارى سر مشق باشم كه هيچيك از شما بر ديگرى نبالد و بزرگى نفروشد . اما نيازى كه به شما دارم اين است كه مىخواهم از شما در خواست كنم تا دست دعا به درگاه پروردگار برداريد و امشب در دعا بكوشيد و از خدا بخواهيد كه مرگ مرا عقب بيندازد . »\r\nحواريان هنگامى كه خواستند خود را به دعا سرگرم سازند ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nچنان خوابشان گرفت كه نتوانستند دعا كنند ، و به خواب رفتند .\r\nعيسى به بيدار كردن ايشان پرداخت در حالى كه مىگفت :\r\n« پناه بر خدا ! حتى يك شب نتوانستيد به خاطر من پايدارى كنيد ! » گفتند :\r\n« به خدا سوگند كه نمىدانيم ما را چه مىشود . ما براى هم قصه مىگفتيم . تاكنون داستان‌هاى بسيار گفته‌ايم و امشب نمىتوانيم از افسانه گوئى دست برداريم چنان كه هر وقت مىخواهيم دعا كنيم ، افسانه گوئى در ميان ما و دعا گوئى حائل مىشود . »\r\nعيسى كه اين شنيد ، گفت :\r\n« بىگمان شبان رفتنى است و رمه نيز پراكنده خواهد شد . »\r\nآنگاه به مرگ خود انديشيد ، سپس رو به حواريان كرد و گفت :\r\n« پيش از آن كه خروس سه بار بخواند يكى از شما آشنائى با مرا انكار خواهد كرد و يكى ديگر از شما مرا به درهم‌هاى اندكى خواهد فروخت و بهاى مرا خواهد خورد . »\r\nحواريان بيرون رفتند و پراكنده شدند .\r\nيهوديانى كه در جست و جوى عيسى بودند ، شمعون را كه يكى از حواريان بود ، گرفتند و گفتند : « اين مرد ، دوست عيسى است . »\r\nعلما دربارهء مرگ عيسى پيش از رفتن او بر آسمان ، از اختلاف دارند .\r\nبرخى گفته‌اند :\r\n« عيسى بر آسمان رفت و نمرد . »\r\nبه گفته برخى : خداوند سه ساعت ، و به گفتهء برخى ديگر :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nهفت ساعت او را از جهان برد . بعد او را زنده كرد و بر آسمان برد .\r\nو همين كه بر آسمان رفت خداوند به دو فرمود : « پائين رو ! » بارى ، هنگامى كه يهوديان از شمعون سراغ مسيح را گرفتند ، انكار كرد و گفت : « من دوست او نيستم . »\r\nسر انجام او را رها كردند . ولى باز او را گرفتند و سه بار اين كار تكرار شد تا شمعون فريادهاى خروس را شنيد و به گريه افتاد و از اين بابت اندوهگين شد .\r\nدر اين هنگام حوارى ديگرى به يهوديان رسيد و در برابر سى درهم كه گرفت ، ايشان را به خانه‌اى كه مسيح در آن بود رهبرى كرد .\r\nولى همين كه يهوديان به درون خانه رفتند ، خداوند مسيح را به آسمان برد و همامندى چهرهء او را به چهرهء كسى افكند كه دشمنانش را بدان خانه رهبرى كرده بود .\r\nاز اين رو ، يهوديان ، وى را ، به جاى عيسى ، گرفتند و به بند كشيدند و دست و پايش را بستند در حالى كه به دو مىگفتند :\r\n« تو مردگان را زنده مىكردى و چنين و چنان مىكردى ، پس چرا اكنون نمىتوانى خود را نجات دهى ؟ » او مىگفت :\r\n« من عيسى نيستم . من كسى هستم كه شما را به سوى عيسى رهبرى كرد . »\r\nولى به گفتهء او گوش ندادند و او را به تيرى رساندند و بر آن تير به دار زدند .\r\nو نيز گفته شده است :\r\nهنگامى كه آن حوارى ، يهوديان را به سراى عيسى رهبرى كرد تا وى را به دار زنند ، زمين را تاريكى فرا گرفت و خداوند\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nفرشتگانى را فرستاد كه در ميان مسيح و يهوديان حائل شدند . آنگاه كسى را كه راهنماى يهوديان به سوى مسيح شده بود ، به گونه مسيح در آورد و همانند او ساخت .\r\nيهوديان نيز او را به جاى عيسى گرفتند و بردار كردند .\r\nهر چه گفت : « من عيسى نيستم و كسى هستم كه شما را به خانهء عيسى برد . » ، به حرفش التفاتى نكردند و او را كشتند و به دار آويختند .\r\nهمچنان كه پيش از اين گذشت ، خداوند مسيح را به گفته برخى : سه ساعت و به گفتهء برخى ديگر : هفت ساعت از اين جهان برد . بعد ، او را زنده كرد و بر آسمان برد .\r\nسپس به دو فرمود :\r\nاز آسمان پائين برو و مادرت ، مريم ، را ببين . زيرا او در سوگ مرگ تو ، چنان گريسته كه هيچ كس مانند او نگريسته و چنان اندوهگين شده كه هيچ كس مانند او اندوهگين نشده است .\r\nعيسى پس از هفت روز به نزد مريم فرود آمد و هنگام فرود آمدن او كوه از شدت روشنائى مانند آتش درخشش و فروزندگى يافت .\r\nمريم در پاى دار ، براى كسى كه به دار آويخته شده بود ، گريه مىكرد و در كنار وى نيز زن ديگرى ديده مىشد كه عيسى وى را از ديوانگى بهبود بخشيده بود .\r\nعيسى از آن دو زن پرسيد :\r\n« شما براى چه در اين جا گريه مىكنيد ؟ » گفتند :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n« براى مرگ تو ! » گفت :\r\n« مرا خداوند بر آسمان برده و به من جز سود و نيكى نرسيده و اين هم كسى است كه به گونهء من در آمده و همانند من شده و يهوديان او را به جاى من گرفته‌اند . »\r\nمريم به دستور عيسى حواريان را به نزد او گرد آورد .\r\nعيسى آنان را در روى زمين براى پيامبرى پراكنده ساخت و دستور داد تا از سوى او ، فرموده‌هاى خداوند را به مردم برسانند .\r\nآنگاه خداوند عيسى را بر آسمان برد و بر او جامه‌اى از پر پوشاند و پيكرش را نورانى ساخت و لذت خوردن و آشاميدن از او بريد .\r\nاو كه پر و بال يافته بود ، با فرشتگان به پرواز در آمد و همدم آنان شد .\r\nبدين گونه ، آدميزادى فرشته‌وش گرديد كه هم آسمانى بود و هم زمينى .\r\nبنا بر اين ، حواريان به هر سو كه عيسى فرموده بود پراكنده شدند .\r\nدر شبى هم كه خداوند ، عيسى را از آسمان به زمين فرستاد ، مسيحيان دود مىكنند و گياهان خوشبوى مىسوزانند .\r\nپس از عيسى ، يهوديان بر بقيهء حواريان سخت گرفتند .\r\nآنان را مىآزردند و مىزدند .\r\nپادشاه روم كه هيرودس نام داشت و بت مىپرستيد و يهوديان در زير دستش بودند ، همين كه خبر دشمنى با حواريان را شنيد ، سبب پرسيد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبه او گفتند :\r\n« در ميان فرزندان اسرائيل مردى بود كه معجزاتى نشان مىداد مانند زنده كردن مردگان و آفريدن پرنده‌اى از گل و خبر دادن از غيب . اين مرد به يهوديان مىگفت كه پيغمبر خداست . ولى يهوديان با او به دشمنى برخاستند و او را كشتند . »\r\nپادشاه گفت :\r\n« واى بر شما ! چه چيز شما را باز داشت از آن كه ظهور چنين مردى را از من پنهان كنيد ؟ اگر من پيش از اين از آنچه روى داده خبر دار مىشدم نمىگذاشتم كه ميان او و آنان جدائى بيفتد . »\r\nآنگاه كسانى را به نجات حواريان فرستاد و ايشان را از چنگ يهوديان رهائى بخشيد .\r\nسپس از حواريان دربارهء دين عيسى پرسش كرد . آنان نيز او را از حقيقت اين كيش آگاه ساختند .\r\nهيرودس پيرو آئين ايشان شد و مردى را كه بردار بود و گمان مىبردند عيسى است از دار فرود آورد و به خاك سپرد .\r\nآن چوب را هم كه او بدان آويخته شده بود بر گرفت و ( به عنوان : صليب مقدس ) نگهدارى كرد و گرامى داشت .\r\nآنگاه با فرزندان اسرائيل كه در آزار عيسى و حواريان كوشيده بودند ، به دشمنى پرداخت و گروه بسيارى از ايشان را كشت .\r\nرواج مسيحيت در روم از آن تاريخ پايه گرفته است .\r\nو نيز گفته شده است :\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاين شاه هيردوس ، از سوى يك پادشاه بزرگ‌تر رومى كه ملقب به قيصر بود و طيباريوس ( تيبريوس ) نام داشت نيابت مىكرد .\r\nاو ، يعنى هيردوس نيز پادشاه خوانده مىشد .\r\nمدت پادشاهى طيباريوس بيست و سه سال به درازا كشيد .\r\nمسيح تا هنگامى كه بر آسمان رفت ، هيجده سال و چند روز از عمر خود را در روزگار پادشاهى او گذراند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nسخن دربارهء پادشاهان روم پس از بر آسمان شدن مسيح ( ع ) تا روزگار پيامبر ما محمد ( ص )\r\nمورخان بر آنند كه فرمانروائى سراسر شام پس از طيباريوس به فرزندش جايوس رسيد .\r\nجايوس چهار سال پادشاهى كرد .\r\nپس از جايوس ، پسر ديگر طيباريوس كه قلوديوس نام داشت ، بر تخت نشست و چهارده سال پادشاهى كرد .\r\nپس از او نيرون ( نرون ) به سلطنت رسيد و بطروس و بولس را كشت و واژگون به دار آويخت .\r\nمدت فرمانروائى نرون نيز چهارده سال بود .\r\nبعد از او بوطلايوس چهار ماه فرمانروائى كرد .\r\nپس از او اسفسيانوس به پادشاهى نشست .\r\nاين همان كسى است كه پسر خويش ، طيطوس ، را به بيت المقدس فرستاد و او به خاطر بدرفتارى فرزندان اسرائيل با\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمسيح ، بر آنان خشم گرفت و گروهى از ايشان را كشت و بيت المقدس را نيز ويران كرد .\r\nپس از اسفسيانوس ، پسرش ، طيطوس به سلطنت رسيد .\r\nبعد از او برادرش ، دومطيانوس ، شانزده سال پادشاهى كرد .\r\nآنگاه نارواس به فرمانروائى نشست و پادشاهى وى شش سال دوام يافت .\r\nپس از او ، طرايانوس نوزده سال سلطنت كرد .\r\nبعد از او ، هدريانوس بيست و يك سال فرمان راند .\r\nسپس انطونينوس بن بطيانوس بيست و دو سال پادشاهى كرد بعد مرقوس و فرزندانش نوزده سال سلطنت كردند .\r\nآنگاه قومودوس سيزده سال فرمان راند .\r\nاسامى كسان ديگرى كه به ترتيب پس از او در روم فرمانروائى كردند با مدت فرمانروائى آنان به قرار ذيل است :\r\nقرطيناجوس : شش ماه سيواروش : چهار ده سال .\r\nانطينانوس : هفت سال مرقيانوس : شش سال انطينانوس ، كه در روزگار فرمانروائى او جالينوس پزشك در گذشت ، چهارده سال الخسندروس : سيزده سال مكسيمانوس : سه سال جورديانوس : شش سال فيلفوس : هفت سال\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nداقيوس : شش سال قالوس : شش سال و الرييانوس و قالينوس : پانزده سال قلوديوس : يك سال قيريطاليوس : دو ماه اورليانوس : پنج سال طيقطوس : شش ماه فولورنوس : بيست و پنج روز فروبوس : شش سال دقلطيانوس : شش سال مخسيميانوس : بيست سال قسطنطين : سى سال يليانوس : دو سال يويانوس : يك سال و النطيانوس و غرطيانوس : ده سال خرطيانوس و والنطيانوس كوچك : يك سال تيداسيس بزرگ : هفده سال ارقاديوس و انوريوس : بيست سال تياداسيس كوچك و والنطيانوس : شانزده سال مرقيانوس : هفت سال لاو : شانزده سال زانون : هيجده سال انسطاس : بيست و هفت سال يوسطنيانوس : نوزده سال يوسطنيانوس كبير : بيست سال\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nيوسطينس : دوازده سال طيباريوس : شش سال مريقيش و پسرش ، تاداسيس : بيست سال فوقا ، كه كشته شد : هفت سال و شش ماه هرقل ، كه پيامبر صلّى اللّه عليه و سلم به دو نامه نگاشت .\r\nسه سال از هنگامى كه بيت المقدس - پس از ويران شدن آن به دست بخت نصر - مجددا آباد شد تا هجرت حضرت رسول اكرم ( ص ) ، بگفتهء مورخان ، هزار و اندى سال ، و از فرمانروائى اسكندر تا هجرت ، نهصد و بيست و اندى سال ، گذشت .\r\nفاصله از زمان ظهور اسكندر تا هنگام ولادت حضرت عيسى عليه السّلام سيصد و سه سال ، و از هنگام ولادت عيسى او تا بر آسمان رفتن او سى و دو سال و از هنگام بر آسمان شدن او تا هجرت حضرت رسول ( ص ) پانصد و هشتاد و پنج سال و چند ماه است .\r\nاين بود آنچه ابو جعفر طبرى از شمار پادشاهان روم ياد كرده است . او از بعضى حوادث كه در روزگارشان روى داده ، سخنى نگفته است .\r\nتاريخنويسان ديگر اين رويدادها را نگاشته و در بسيارى از آنها با طبرى اختلاف و در بقيه با او موافقت دارند ، اگر چه باز در اسامى با او هماهنگ نيستند . و به نام‌هاى اين فرمانروايان ، برخى از پيشامدهاى روزگارشان را نيز افزوده‌اند ، كه من - اگر خدا بخواهد - آنها را به اختصار ذكر مىكنم .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nسخن دربارهء فرمانروايان روم كه سه طبقه هستند\r\n\r\nطبقه اول ، صابيان\r\nگروهى از مورخان نوشته‌اند :\r\nروميانى كه بر يونان چيره شدند ، فرزندان صوفير بودند .\r\nو اين صوفير ، بنا به ادعاى اسرائيليان ، همان اصفر بن نفر بن عيص بن اسحاق بن ابراهيم است .\r\nاين گروه ، پيش از پيروزى بر يونانيان ، در روم فرود آمده و همچنين ، پيش از پذيرفتن آئين مسيح ، به كيش صابيان گرويده بودند .\r\nهمانند صابيان نيز بت‌هائى داشتند كه مىپرستيدند .\r\nنخستين پادشاهشان غاليوس بود كه فرمانروائى وى هيجده سال به درازا كشيد .\r\nو گفته شده است :\r\nپيش از او ، روملس و ارمانوس در آن جا به فرمانروائى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nرسيده و روم را بنا كرده بودند . روم به آنان نسبت داده مىشود و نام روم نيز از نام اين دو تن گرفته شده است . [ ( 1 ) 
  ]\r\nولى غاليوس ، تنها به خاطر شهرتش ، در تاريخ نخستين پادشاه روم به شمار آمده است .\r\nپس از او يوليوس بر تخت نشست و چهار سال و چهار ماه پادشاهى كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] بنا بر افسانهء مشهور ، نام آن دو تن ، رمولوس و رموس است .\r\nرم از نام رمولوس گرفته شده كه سازنده و مؤسس اساطيرى و نخستين پادشاه افسانه‌اى رم است .\r\nرمولوس پسر سيلوياست . سيلويا ، مادر رمولوس ، دختر كاهنهء معبد وستا به شمار مىرفت .\r\nوستا الهه آتش و نگهبان كانون خانواده بود .\r\nدر معبد و ستا آتش مقدسى كه به وسيلهء اشعهء خورشيد روشن شده بود ، شب و روز مشتعل نگهداشته مىشد . و آن دختران باكره‌اى كه « وستال » خوانده مىشدند ، محافظت مىكردند تا آتش خاموش نشود . زيرا خاموش شدن آتش به فال شوم گرفته مىشد و نشانهء مصيبتى براى اهالى شهر بود .\r\nوستال‌ها ، يا دختران كاهنهء معبد وستا ، در جامعه داراى احترام زياد بودند . اما در مقابل مزايائى كه به دست مىآوردند و تجليلى كه از ايشان مىشد ، مسئوليت حساسى نيز داشتند . اگر از وظائف خود غفلت مىكردند و آتش معبد خاموش مىشد آنان را سخت تنبيه مىكردند .\r\nتا سى سالگى نيز حق ازدواج نداشتند و اگر از جادهء عفت قدم بيرون مىنهادند ، آنان را زنده به گور مىنمودند .\r\nاما پس از سى سالگى از كار بر كنار مىشد و ديگر آزاد بودند و بقيه ذيل در صفحه بعد\r\n","page_name":" 44 ","page_number":44},
  {"content":"\r\n\r\nبعد ، او غسطس ( اوگوستس ) به فرمانروائى رسيد كه به معنى « صباء » است يعنى : نوجوانى و ميل به جوانى و نوباوگى كردن .\r\nاو نخستين كسى است كه قيصر خوانده شد و اين لقب را از آن جهة به دو دادند كه شكم مادرش را پاره كردند و او را از رحم وى در آوردند ، زيرا مادرش هنگامى كه او را آبستن بود ،\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nازدواجشان مانعى نداشت .\r\nچنين شغل شريفى به هر دخترى نمىرسيد مگر به دختران اعيان و اشراف ، و سيلويا هم دختر نوميتور پادشاه البا بود .\r\nاين دختر ، كه نمىتوانست شوهر كند ، به وسيلهء مارس خداى جنگ آبستن شد و دو پسر همزاد به دنيا آورد كه يكى را رموس و ديگرى را رمولوس نام نهاد .\r\nآموليوس ، كه تاج و تخت نوميتور را غصب كرده بود ، دستور داد تا اين دو پسر را كه نوه‌هاى نوميتور محسوب مىشدند و احتمال داشت كه بعدها مدعى سلطنت كردند ، در سبدى بگذارند و به رودخانهء تيبر اندازند .\r\nاين سبد ، كه حامل رموس و رمولوس بود ، بر روى آب شناور شد تا به كرانه‌اى رسيد كه در پاى تپه پالاتين ، يكى از هفت تپهء رم ، قرار داشت .\r\nدرين جا گرگ ماده‌اى كه از تپه به طرف رودخانه سرازير شده بود تا آب بياشامد ، صداى شيون دو كودك را شنيد و سبد را از آب بيرون كشيد و دو كودك را به غار خود برد و شير داد .\r\nچندى بعد بر حسب تصادف فائوستولوس ، چوپان شاه ، گذارش به دم غار افتاد و از آن دو بچه خوشش آمد و آنها را به خانه برد و تعليم داد .\r\nبقيه ذيل در صفحه بعد\r\n","page_name":" 45 ","page_number":45},
  {"content":"\r\n\r\nپيش از زادن وى در گذشت . [ ( 1 ) 
  ]\r\nپس از آن ، « قيصر » لقب همه پادشاهان روم گرديد .\r\nاو غسطس مدت پنجاه و شش سال و پنج ماه پادشاهى كرد و بيشتر مورخان ، تاريخ روم را با نام او آغاز مىكنند زيرا او نخستين پادشاهى است كه از روم بيرون رفت و لشكريانى را از راه\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nوقتى به سن رشد رسيدند ، رمولوس كه از سر گذشت جدش ، نوميتور ، آگاه شده و دانسته بود كه آموليوس تاج و تخت او را غصب كرده ، براى بدست آوردن سلطنت قيام كرد و آموليوس را از ميان برداشت .\r\nسپس دو برادر بر آن شدند كه شهر تازه‌اى بسازند .\r\nرمولوس مىخواست اين شهر را بر روى تپهء پالاتين بنا كند . ولى رموس تپهء آونتين يا تپه ديگرى را كه سه چهار ميل پائين رودخانهء تيبر بود ، مناسب‌تر مىدانست .\r\nاختلافى كه ميان آن دو رخ داد ، سرانجام باعث شد كه رمولوس رموس را كشت . بعد براى تعيين حدود شهر يك گاو نر و يك گوسالهء ماده را به گاوآهن بست و آن را دور تا دور تپهء پالاتين به گردش در آورد و بدين وسيله شيار عميقى در اطراف تپه به وجود آورد و در اين شيار ديوار رم را پايه ريزى كرد و به سال 751 يا 752 پيش از ميلاد شهر را ساخت و آن را به نام خود « رم » ناميد و نخستين پادشاه آن شهر شد .\r\n[ ( 1 ) 
  ] قيصر ، بر وزن حيدر ، فرزندى باشد كه مادرش پيش از آن كه او را بزايد ، بميرد و شكم مادر را بشكافند و آن فرزند را بيرون آورند . و چون اول پادشاهان قياصره كه اغسطوس نام داشت ، اينچنين به وجود آمد ، بنا بر اين بدين اسم موسوم گشت . ( برهان قاطع )\r\n","page_name":" 46 ","page_number":46},
  {"content":"\r\n\r\nدريا و خشكى براى كشورگشائى گسيل داشت و با يونانيان جنگ كرد و بر كشورشان چيره شد و قلوبطره ( كلئوپاتر ) آخرين پادشاهشان را كشت .\r\nهمچنين بر اسكندريه دست يافت و هر چه را كه در آن شهر بود به روم منتقل ساخت .\r\nشام را نيز گرفت و پادشاه يونانيان را از ميان برداشت و هيرودس بن انطيقوس را به نمايندگى از سوى خود در بيت المقدس گماشت .\r\nدر چهل و دومين سال فرمانروائى او بود كه حضرت مسيح عليه السّلام به جهان آمد .\r\nاوغسطس ، همچنين ، كسى است كه قيصاريه را ساخته است .\r\nپس از او طيباريوس ( تيبريوس ) بيست و سه سال پادشاهى كرد .\r\nاو كسى است كه شهر طبريه را ساخت و آن را به قلمرو خود افزود و عرب نام اين شهر را معرب ساخت . [ ( 1 ) 
  ]\r\nحضرت مسيح عليه السلام در روزگار فرمانروائى او بر آسمان رفت و او پس از بر آسمان شدن مسيح تا سه سال ديگر پادشاهى كرد .\r\nبعد از او پسرش ، غايوس ، ( كاليگولا ) چهار سال سلطنت كرد و او كسى بود كه اصطفنوس ( استفانوس ) رييس متوليان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تيبريوس شهرى ساخت و آن را به نام خود ، تيبرياس ناميد .\r\nبعد تازيان همچنان كه تيبريوس را طيباريوس خواندند ، تيبرياس را نيز معرب كردند و طبريه ناميدند .\r\n","page_name":" 47 ","page_number":47},
  {"content":"\r\n\r\nكليسا ، و يعقوب برادر يوحنا بن زبدى را كه دو تن از حواريان بودند ، كشت . و خون گروهى از مسيحيان را ريخت .\r\nاز پادشاهانى كه بت‌پرستى مىكردند ، او نخستين كسى بود كه مسيحيان را كشت .\r\nپس از او قلوديوس ( كلاوديوس ) بن طيباريوس چهارده سال پادشاهى كرد .\r\nدر دورهء فرمانروائى او شمعون الصفا به زندان افتاد .\r\nبعد ، از زندان رهائى يافت و به انطاكيه رفت و در آنجا مردم را به مسيحيت فرا خواند .\r\nسپس به روم رفت و در آن جا نيز مردم را به پذيرفتن آئين مسيح فرا خواند تا همسر پادشاه دعوت او را پذيرفت و به بيت المقدس رفت و چوبهء دارى را كه در دست يهوديان بود و مسيحيان مىپنداشتند عيسى بر آن مصلوب شده ، بيرون آورد و بر گرفت و به مسيحيان برگرداند .\r\nبعد از قلوديوس ، نيرون ( نرون ) سيزده سال و سه ماه فرمانروائى كرد .\r\nدر پايان فرمانروائى خود ، بطرس و بولس را در شهر روم كشت و آن دو را واژگون به دار آويخت .\r\nدر روزگار او يهوديان بر يعقوب بن يوسف ، كه نخستين اسقف در بيت المقدس بود ، دست يافتند و او را كشتند و چوبهء دار حضرت عيسى را گرفتند و در خاك دفن كردند .\r\nدر روزگار او ، همچنين ، مارينوس حكيم مىزيست كه صاحب كتاب جغرافيا در صورة الارض بود .\r\nپس از او ، غلباس ( گالبا ) هفت ماه ، بعد ، اوثون ( اوتو ) سه ماه ، سپس بيطاليس ( و يتليوس ) يازده ماه سلطنت كرد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nآنگاه اسباسيانوس ( و وسپاسيانوس ) بر تخت نشست و هفت سال و هفت ماه پادشاهى او به درازا كشيد .\r\nدر دورهء اين قيصر مردم بيت المقدس با او به مخالفت برخاستند . او نيز بيت المقدس را محاصره كرد و آن جا را با پافشارى و جبر گرفت و بسيارى از يهوديان و مسيحيان شهر را كشت و تا پايان سلطنت خود همهء مردم بيت المقدس را در زير فشار و آزار قرار داد .\r\nپس از او پسرش ، طيطوس ( تيتوس ) ، دو سال و سه ماه پادشاهى كرد .\r\nدر روزگار او مرقيون ( مارسيون ) رسالهء خود را دربارهء دوگانگى يا ( دو اليزم ) انتشار داد بر اين پايه كه در جهان دو نيروست يكى نيروى خير و ديگر نيروى شر ، و آدمى سومين است يعنى تركيبى از آن دو است .\r\nفرقهء مرقونيه به او نسبت داده مىشود . او از مردم حران بود . [ ( 1 ) 
  ]\r\nبعد از طيطوس ، ذومطيانش ( دو ميتيانوس ) بن اسباسيانوس پانزده سال و ده ماه سلطنت كرد .\r\nدر نهمين سال فرمانروائى خويش ، يوحناى حوارى - نويسنده انجيل - را به جزيره‌اى در درياى مديترانه تبعيد كرد . سپس او را برگرداند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] مرقيون در سينوپ از شهرهاى پونت به جهان آمد . او در مصر و شام و فارس تعاليمى را نشر داد كه از مذهب مانى ريشه مىگرفت . مىگفت :\r\nانسان از آفرينش دو خداوند است . خداى نيكى و پاكى و خداى زشتى و پليدى ( اعلام المنجد )\r\n","page_name":" 49 ","page_number":49},
  {"content":"\r\n\r\nبعد از او ، نرواس ( نروا ) يك سال و پنج ماه فرمان راند .\r\nآنگاه طرايانوس ( ترايانوس ) بر تخت نشست و پادشاهى او نوزده سال طول كشيد .\r\nدر ششمين سال سلطنت او يوحنا نويسندهء انجيل در شهر افسيس در گذشت .\r\nپس از او ايليا اندريانوس ( هادريانوس ) بيست سال فرمانروائى كرد و گروه بسيارى از يهوديان و مسيحيان را كه با وى مخالف بودند كشت .\r\nبيت المقدس را نيز ويران كرد و اين آخرين ويرانى آن شهر به شمار مىرود .\r\nولى هشت سال كه از پادشاهى وى گذشت آن شهر را از نو ساخت و آن را به نام خود ايليا ناميد . اين نام بر روى آن پايدار ماند در صورتى كه پيش از آن اين شهر را اورشليم مىخواندند .\r\nاو سپس گروهى از روميان و يونانيان را در شهر ايليا جاى داد و در آن جا پرستشگاه بزرگى براى زهره ساخت .\r\nاين ساختمان بلند پايه كه بسيارى از فراز آن سرنگون شده‌اند ، تا امروز كه سال 603 هجرى قمرى است پايدار مىباشد .\r\nمن ( ابن اثير ) آن را ديده‌ام و بناى بسيار استوارى است و نميدانم چگونه ساختن چنين بنايى را به داود نسبت مىدهند در صورتى كه روزگارى دراز پس از داود ساخته شده است .\r\nبا اين وصف ، من در بيت المقدس شنيدم كه گروهى مىگويند داود آن جا را ساخته و در آن با آسودگى خاطر به پرستش خداى يگانه مىپرداخته است .\r\nساقيدس ، فيلسوف خاموش ، در عهد اين پادشاه مىزيست .\r\nبعد از او ، انطنينس بيوس ( آنتونينوس پيوس ) بيست و دو\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nسال پادشاهى كرد .\r\nبطلميوس ، صاحب مجسطى و جغرافيا و كتابهاى ديگر ، در عهد اين پادشاه زندگى مىكرد .\r\nگفته شده است :\r\nاين بطلميوس ، از فرزندان قلوديوس بود . از اين رو ، او را به قلوديوس نسبت مىدهند و بطلميوس قلودى مىخوانند .\r\nقلوديوس ششمين نفر از فرمانروايان روم بود .\r\nدليل زندگى بطلميوس در زمان انتونينوس پيوس و اين كه از تخمهء شاهان نبوده آن است كه در كتاب مجسطى نوشته است كه خورشيد را در اسكندريه به سال 880 پس از در گذشت بخت نصر رصد كرده است .\r\nاز روزگار پادشاهى بخت نصر تا كشته شدن دارا چهار صد و بيست و نه سال و سيصد و شانزده روز ، از كشته شدن دارا تا زوال سلطنت كائوپاترا ، آخرين پادشاه يونان به دست اوگوستس دويست و هشتاد و شش سال و از زمان پيروزى اوگوستس تا روزگار فرمانروائى انتونينوس يكصد و شصت و هفت سال گذشته است .\r\nبنا بر اين از عهد سلطنت بخت نصر تا ادريانوس تقريبا هشتصد و هشتاد و سه سال سپرى شده و اين با آنچه بطلميوس حكايت كرده موافقت دارد .\r\nمؤلف گويد :\r\nگروهى برآنند كه پسر كلئوپاترا آخرين پادشاه يونانيان بوده - نه خود كلئوپاترا - ولى برخى از دانشمندان تاريخ ذكر آن پادشاه را درست ندانسته و فرمانروايان يونان و مدت فرمانروائى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nايشان را همچنان ذكر كرده‌اند كه پيش از اين گفته شد . [ ( 1 ) 
  ]\r\nاما ابو جعفر طبرى مدت پادشاهى ايشان را دويست و بيست و هفت سال نوشته است . چنان كه ذكرش گذشت .\r\nپس از آنتونينوس پيوس ، مرقس به تخت نشست كه اورليوس ناميده مىشد . ( ماركوس آورليوس ) او نوزده سال پادشاهى كرد .\r\nدر روزگار سلطنت او ابن ديصان ، كه از معتقدان به ثنويت بود ، رسالهء خود را انتشار داد .\r\nاو اسقفى بود در شهر رها . و او را از آن رو ابن ديصان خوانده‌اند كه منسوب به رودى است نزديك دروازهء رها به نام ديصان [ ( 2 ) 
  ] و او يك بچهء سر راهى بود كه بر كنار اين رود يافته شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - رجوع فرمائيد به فصل « سخن دربارهء بازماندگان اسكندر كه پس از وى به فرمانروائى رسيدند . »\r\n[ ( 2 ) 
  ] ابن ديصان : پدر او نهامه و مادرش نهشيران است ( 154 - 222 ميلادى ) ديصان رودى است كه بر رها ( اورفه ) گذرد . و نام ابن ديصان مأخوذ از اسم آن رود باشد .\r\nپدر او از هياطله و در دربار معنو پرورش يافته و با پسر او ابكر در يك جا درس خوانده ، دانش نجوم فرا گرفت و سپس به دست هيستاسپ اسقف ، كيش ترسائى پذيرفت و او پيشواى فرقهء مبتدعه‌اى است از فرق نصارى كه به ثنويه تمايل داشته‌اند و به علت انتصاب به دو ديصانيه ناميده شده‌اند .\r\nطريقهء ابن ديصان با طريقت والانتين و مرقيون ، هر چند ظاهرا بقيه ذيل در صفحه بعد\r\n","page_name":" 52 ","page_number":52},
  {"content":"\r\n\r\nابن ديصان بر كرانهء رود ديصان كليسائى نيز ساخت .\r\nبعد از ماركوس ، قومودوس ( كومودوس ) دوازده سال پادشاهى كرد .\r\nدر روزگار او جالينوس مىزيست كه بطلميوس قلودى را درك كرده بود .\r\nدر عهد او دين مسيحيت رونق يافته بود و جالينوس مسيح و مسيحيان را در كتاب خود به نام « جوامع كتاب افلاطون در سياست » ذكر كرده است .\r\nپس از كومودوس ، برطينقش ( پرتيناكس ) تنها سه ماه ، و بعد از او يوليانوس ( ديديوس يوليانوس ) تنها دو ماه پادشاهى كرد .\r\nسپس سيوارس ( سوروس ) به روى كار آمد كه فرمانروائى وى هفده سال به درازا كشيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمخالف است لكن در معنى هر سه شعبات يك اصلند و نيز مىتوان گفت مانى در عقائد خويش بر اثر او رفته و از وى اخذ و اقتباس كرده است .\r\nچنان كه شهرستانى گويد : اين فرقه معتقد به دو اصل نور و ظلمت باشند نور را فاعل خبر به اختيار و قصد ، و ظلمت را فاعل شر به اضطرار و جبر دانند . و جملهء نيكى و سود و طيب و زيبائى را به نور نسبت كنند و زيان و گندگى و زشتى را به ظلمت منسوب دارند و گويند : نور ، زنده ، دانا ، حساس و دراك است و جنبش و حيات از اوست . و ظلمت . مرده ، نادان ، ناتوان ، جماد ، موات و بىجنبش و بىتميز است . باز گويند كه شر از ظلمت صادر شود و خير از نور . . .\r\n( خلاصه از لغتنامهء دهخدا )\r\n","page_name":" 53 ","page_number":53},
  {"content":"\r\n\r\nدر سراسر دورهء امپراتورى او كشتن و پراكندن يهوديان و مسيحيان دوام داشت .\r\nاو در اسكندريه پرستشگاه بزرگى ساخت و آن را پرستشگاه خدايان ناميد .\r\nآنگاه به ترتيب ، انطونيوس شش سال ، مقرونيوس ( ماكرينوس ) يك سال و دو ماه ، انطونيوس دوم چهار سال ، الاكصندروس ( آلكساندر سوروس ) - كه ملقب به مامياس است - سيزده سال ، مقسميانوس ( ماكسيمينوس ) سه سال ، مقسموس سه ماه ، غرديانوس ( گورديانوس ) شش سال سلطنت كردند .\r\nبعد فيلبوس ( فيليپ عرب ) بر تخت نشست و فرمانروائى او شش سال به درازا كشيد .\r\nاو كيش صابئين را كنار گذاشت و به آئين مسيح گرويد .\r\nبسيارى از مردم كشورش ، او را پيروى كردند و گروهى نيز ، به خاطر اين كار ، مخالف او شدند .\r\nاز كسانى كه با او به مخالفت برخاستند ، سردارى بود كه داقيوس ( دكيوس ) خوانده مىشد .\r\nاو فيليپ را كشت و بر كشور دست يافت و پس از او به فرمانروائى نشست و دو سال پادشاهى كرد .\r\nاو مسيحيان را تحت تعقيب قرار داد . در نتيجه ، اصحاب كهف از دست او گريختند و به غارى پناه بردند كه در كوهى واقع در مشرق افسيس قرار داشت . اين شهر ويران شده بود .\r\nماندن اصحاب كهف در آن غار يكصد و پنجاه سال به طول انجاميد .\r\nاين درست نيست . زيرا از هنگام بر آسمان رفتن حضرت مسيح عليه السّلام تا اين زمان نزديك به دويست و پانزده سال مىشود\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو اصحاب كهف چنان كه قرآن مجيد فرموده است ، در آن غار سيصد و نه سال درنگ كردند :\r\n وَ لَبِثُوا فِي كَهْفِهِمْ ثَلاثَ مِائَةٍ سِنِينَ وَ ازْدَادُوا تِسْعاً  [ ( 1 ) 
  ] ( اصحاب كهف در غار خود ، سيصد سال درنگ كردند و نه سال نيز بر آن افزودند ) .\r\nبنا بر اين - مجموع دو رقم دويست و پانزده و سيصد و نه - پانصد و بيست و چهار سال مىشود و از اين قرار ظهور اصحاب كهف نزديك به شصت سال پيش از اسلام صورت مىپذيرد . در صورتى كه ما گفتيم از زمان ظهورشان تا هجرت حضرت رسول ( ص ) افزون بر دويست سال فاصله بوده است .\r\nپس اين مدت رويهمرفته بيش از مدت فترت بين مسيح و پيامبر اكرم عليهما الصلاة و السلام مىشود و بنا بر اين لازم مىآيد كه اصحاب كهف پيش از حضرت مسيح به غار پناه برده باشند و اين درست نيست .\r\nچيزى كه هست ناقل روايت بالا - چنان كه ديديم - غيبت اصحاب كهف را يكصد و پنجاه سال ذكر كرده و اين هم مخالف قرآن است . اگر نص قرآن در كار نبود هر آينه گفته او درست در مىآمد .\r\nبعد از دكيوس ، غاليوس ( گالوس ) دو سال فرمانروايى كرد و يوليانوس نيز در پادشاهى با او شريك بود كه سلطنت وى پانزده سال به درازا كشيد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره كهف - آيه 25\r\n","page_name":" 55 ","page_number":55},
  {"content":"\r\n\r\nسپس به ترتيب ، قلوديوس ( كلاوديوس دوم ) ، آنگاه پسرش اورليانوس شش سال ، طافسطوس ( تاكيتوس ) و برادرش فورس ( فلوريانوس ) نه ماه ، بروبس ( پروبوس ) نه سال ، قاروس ( كاروس ) دو سال و پنج ماه ، و دقلطيانوس هفده سال پادشاهى كردند .\r\nبعد مقسيمانوس ( ماكسيميانوس ) بر تخت نشست و مقسنطيوس با او در سلطنت شريك شد .\r\nسر انجام پدر بر شام و شهرهاى جزيره و برخى از - قسمت‌هاى روم شرقى دست يافت و پسر روم و آن بخش از زمين‌هاى فرنگ را كه به روم پيوسته بود تصرف كرد .\r\nاين دو تن نه سال فرمان راندند .\r\nهمزمان با اين دو ، قسطنس ، پدر قسطنطين ، نيز بر - شهرهاى بيزانس و آنچه پيرامون آنها بود چيره شد . اين نواحى كه در آن زمان ساخته و آباد نبود ، بعدها به دست قسطنطين ساخته و به نام او ، قسطنطينيه ، خوانده شد .\r\nپس از در گذشت قسطنس ، پسرش قسطنطين به پادشاهى رسيد كه به خاطر مادر خود ، هيلانى ، معروف است .\r\nاو نخستين امپراتور روم است كه به دين مسيح در آمد .\r\nمورخ گويد :\r\n« امپراطورى روم ، از نخستين فرد امپراطوران تا اين جا ، همانند ملوك الطوائفى است و تعداد آنان مضبوط نيست و مردم در آنها اختلاف كرده‌اند همچنان كه دربارهء ملوك الطوائف اختلاف دارند .\r\nو تنها امپراتورانى كه مىتوان به تاريخ و تعدادشان اعتماد كرد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاز قسطنطين است تا هر قل كه در روزگار وى محمد ، صلى اللّه عليه و سلم ، به پيامبرى برانگيخته شد . »\r\nگويندهء اين سخن راست گفته است . زيرا دربارهء امپراطوران پيش از قسطنطين اختلافات و تناقضاتى هست كه يكى از آنها را ما هنگام سخن از داقيوس ( دكيوس ) و اصحاب كهف ذكر كرديم .\r\nبه همين علت ، طبرى نيز اصحاب كهف را در روزگار هيچيك از اين فرمانروايان نامبرده ، ذكر نكرده است .\r\nما نيز تنها ضمن رويدادهاى روزگار آنان به اصحاب كهف اشاره كرديم .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nدومين رسته فرمانروايان مسيحى روم\r\nقسطنطين ( كنستانتين ) كه به سبب مادرش هيلانى در سراسر شهرهاى روم بلند آوازه است ، هنگامى كه روى كار آمد با مقسيمانوس ( ماكسيمينوس ) و پسرش جنگ‌هاى بسيار كرد .\r\nپس از در گذشت آن دو بر كشور چيرگى يافت و يگانه فرمانروا گرديد .\r\nمدت فرمانروائى او سى و سه سال و سه ماه بود .\r\nاز امپراطوران روم ، قسطنطين كسى است كه به دين مسيح در آمد و براى ترويج آن پيكار كرد تا مردم آن را پذيرفتند و مسيحى شدند تا اين زمان كه همچنان در كيش خود پايدار مانده‌اند .\r\nدربارهء مسيحى شدن او اختلاف است . برخى گفته‌اند :\r\nاو دچار برص بود و اطرافيان وى مىكوشيدند كه آن را رفع كنند . در اين ميان يكى از وزيران وى كه به دين مسيح در آمده بود و دين خود را پنهان مىكرد به دو توصيه كرد تا در راه دينى كه مبتنى بر خداپرستى است پيكار كند تا كسانى كه متدين بدان دين هستند او را يارى دهند و - با دعا يا دوا - بيمارى وى را درمان كنند .\r\nآنگاه به ستايش آئين مسيح پرداخت و محسنات آن را براى او باز گفت .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nقسطنطين نيز اين كيش را پذيرفت و به ترويج آن پرداخت .\r\nدر نتيجه ، مسيحيان روم و همچنين ياران و ويژگان وى پيرو او شدند و او از پيروى و پشتيبانى ايشان نيرومند گرديد و مخالفان خود را از ميان برداشت .\r\nو نيز گفته شده است :\r\nقسطنطين به شمار بت‌هائى كه روميان داشتند لشكر به جنگ فرستاد و اين لشكرها شكست خوردند .\r\nآنان به شمار اختران هفتگانه ، به شيوهء صابيان ، هفت بت داشتند و قسطنطين نيز هفت لشكر بسيج كرده بود .\r\nپس از شكست لشكريان وى ، يكى از وزيرانش كه مسيحى بود ولى دين خود را پوشيده مىداشت درين باره با وى سخن گفت و بت‌پرستى را نكوهش كرد و ناچيز شمرد و به دو اندرز داد كه آئين مسيح را بپذيرد .\r\nاو نيز پذيرفت و در جنگى كه مىكرد ، پيروز شد و فرمانروائى او دوام يافت .\r\nدرباره سبب گرايش او به آئين مسيح جز اينها نيز گفته شده است .\r\nقسطنطين ، همچنين ، كسى است كه هنگامى كه سه سال از فرمانروائى وى گذشته بود ، شهر قسطنطنيه را در جائى كه اكنون هست ، يعنى بر كنار خليجى ميان درياى سياه و درياى مديترانه ساخت .\r\nاين جا را به خاطر استوارى آن بر گزيده بود .\r\nاين شهر از خشكى پيوسته به روم و شهرهاى فرنگ و اندلس است .\r\nروميان آن را « استنبول » ( يعنى : « شهر پادشاه » ) مىخوانند .\r\nبيست سال كه از فرمانروائى او گذشته بود ، نخستين « سنهودس » ( يعنى : اجتماع ) در شهر نيقيه ، از شهرهاى روم ، بر پا شد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر اين انجمن دو هزار و چهل و هشت اسقف گرد آمدند .\r\nقسطنطين ازين گروه سيصد و هيجده اسقف را برگزيد كه همه با هم اتفاق داشتند و همعقيده بودند و هيچ اختلافى نداشتند .\r\nاين عده ، آريوس اسكندرانى را - كه مسيحيان آريوسى به دو مىپيوندند - تكفير كردند و شرايع مسيحيت را ، كه پيش از آن وضع نشده بود ، وضع كردند . [ ( 1 ) 
  ]\r\nرئيس اين انجمن اسقف بزرگ اسكندريه بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] آريانيسم يا آئين آريوس : بدعتى در دين مسيح كه از تعليمات كشيشى به نام آريوس ( حدود 256 - 336 ميلادى ) ناشى شد .\r\nوى در ليبى يا اسكندريه متولد شد ، و در قسطنطنيه در گذشت .\r\nبدعت آريوس در باب تثليث است . او مىگفت :\r\nخدا قبل از خلقت كائنات « فرزند » خود ، عيسى ، را به وجود آورد ولى عيسى نه با « پدر » برابر است و نه چون او ابدى است .\r\nاين عقيده رواج يافت و باعث مناقشاتى شد كه وحدت عالم مسيحيت را متزلزل ساخت .\r\nقسطنطين ، نخستين امپراطور مسيحى ، شوراى نيقيه را براى رسيدگى به اين مسئله تشكيل داد .\r\nدر اين شورى قديس آتاناسيوس به شدت به عقيده آريوس تاخت ، و شورى آريوس و آريانيسم را رسما محكوم كرد .\r\nولى آريانيسم ، همچنان كه باعث اختلاف دينى شده بود ، اختلاف سياسى نيز به وجود آورد و امپراطوران گاهى اين رسته و گاهى آن دسته از اسقفان را تبعيد مىكردند تا سرانجام تئود و سيوس كيش كاتوليك را دين رسمى اعلام كرد .\r\nبقيه ذيل در صفحه بعد\r\n","page_name":" 60 ","page_number":60},
  {"content":"\r\n\r\nمادر قسطنطين ، هيلانى نام داشت و از مردم شهر رها بود .\r\nپدر قسطنطين او را از رها به بردگى گرفته و از او داراى فرزند خود ، قسطنطين شده بود .\r\nدر هفتمين سال فرمانروائى قسطنطين مادرش ، هيلانى ، رهسپار بيت المقدس شد و چوبى را كه گمان مىبردند حضرت عيسى عليه السلام بر آن مصلوب شده ، بيرون آورد . و روزى را كه اين مراسم انجام گرفت عيد قرار داد به نام عيد صليب او كليسائى نيز در بيت المقدس ساخت كه معروف به قمامه است و آن را القيامه نامند .\r\nاين كليسا را تا امروز ( يعنى زمان حيات ابن اثير ) فرقه‌هاى مختلف مسيحى بازديد مىكنند . [ ( 1 ) 
  ]\r\nهمچنين گفته‌اند :\r\nرفتن او به بيت المقدس ، مدتى بعد از اين رويداد بوده ، زيرا پسرش ، به گفتهء برخى ، پس از بيستمين سال فرمانروائى خويش به دين مسيح گرويد . و در بيست و يكمين سال امپراطورى خود ، او و مادرش ، سراسر كشورهاى زير قلمرو خود را پر از كليسا كردند و اين از شگفتىهاست .\r\nاز آن كليساها يكى كليساى شهر حمص و ديگرى كليساى شهر رهاست .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمعذلك ، آريانيسم به گوت‌ها و اندال‌ها رسيد و تا قرن ششم در افريقا ، و تا قرن هفتم ميلادى در اسپانيا ، پايدار ماند .\r\n( دائرة المعارف فارسى )\r\n[ ( 1 ) 
  ] قمامه ( به ضم قاف ) : بزرگترين كنيسه نصارى است در بقيه ذيل در صفحه بعد\r\n","page_name":" 61 ","page_number":61},
  {"content":"\r\n\r\nپس از قسطنطين اول ، پسرش قسطنطين كه در انطاكيه بود و از سوى پدر خود وليعهدى داشت ، بيست و چهار سال فرمانروائى كرد .\r\nقسطنطين اول ، قسطنطنيه را به دو سپرد و به برادر وى قسطنس ( كنستانس ) انطاكيه شام و مصر و الجزيره را داد .\r\nبه برادر ديگر وى قسطوس ( كنستانتيوس ) نيز روم و آن قسمت از شهرهاى فرنگيان و اسلاوها را كه بدان مىپيوست ، واگذار كرد و از اين دو تن پيمان گرفت كه از برادر خود ، قسطنطين ، فرمانبردارى كنند .\r\nبعديوليانوس ، برادرزادهء قسطنطين دوم ، روى كار آمد و امپراطورى او دو سال طول كشيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبيت المقدس كه زيبائى و عظمت آن در وصف نگنجد .\r\nاين كنيسه در وسط شهر است و با روئى آن را فرا گرفته و در وسط آن مقبره‌اى است كه آن را قيامت خوانند . و مسيحيان معتقدند كه قيامت حضرت مسيح در آن بپاشده است . و صحيح آن است كه نام آن قمامه است نه قيامة . زيرا آن زباله دان مردم شهر و در خارج شهر بود . و دست تبهكاران را در آن مىبريدند و دزدان را در آن جا به دار مىآويختند . و چون مسيح را در اين موضع به دار زدند ، آن جا را بزرگ شمردند و مقدس گرديد . و اين در انجيل مذكور است .\r\nدر اين كنيسه تخته سنگى است كه گمان برند شكافته شده و آدم از ميان آن به پا خاسته است .\r\nدر گوشه‌اى از آن قنديلى است كه پندارند نور در روز معينى از آسمان نازل مىشود و آن را مىافروزد . . . از معجم البلدان .\r\n( لغتنامه دهخدا )\r\n","page_name":" 62 ","page_number":62},
  {"content":"\r\n\r\nاو به دين صابيان در آمده بود و اين را پنهان مىداشت .\r\nهنگامى كه به فرمانروائى رسيد كيش خود را آشكار كرد و كليساها را ويران ساخت و مسيحيان را كشت .\r\nاو ، همچنين ، كسى است كه در روزگار شاپور پسر اردشير رهسپار عراق شد و در آن جا به ضرب تير از پاى در آمد .\r\nابو جعفر طبرى خبر اين امپراطور را در روزگار شاپور ذو الأكتاف ذكر كرده و اين شاپور ، بعد از شاپور بن اردشير است .\r\nپس از يوليانوس ، يونيانوس ( يوويانوس ) يك سال فرمانروائى كرد .\r\nاو به دين مسيح در آمد و آن را آشكار ساخت و از عراق باز گشت .\r\nسپس به ترتيب و لنطيوش ( و النتى نيانوس ) دوازده سال و پنج ماه ، و النس سه سال و سه ماه ، و النطيانوس سه سال سلطنت كردند .\r\nبعد ، تدوس كبير ( تئودوسيوس ) به امپراطورى رسيد .\r\nمعنى تئودوسيوس : بخشش خداوند است .\r\nاو نوزده سال فرمانروائى كرد .\r\nدر روزگار فرمانروائى او سنهودس ( مجلس شورى ) دوم در شهر قسطنطنيه بر پا گرديد . درين مجلس يكصد و پنجاه اسقف گرد آمدند و مقدونس و پيروانش را لعنت كردند .\r\nدر اين سنهودس اسقف‌هاى بزرگ اسكندريه و انطاكيه و بيت المقدس حضور داشتند .\r\nچهار شهر بودند كه اسقف‌هاى بزرگ در آن كرسى داشتند .\r\nنخست : رم كه بطرس ( پتروس ) حوارى در آنجا بود .\r\nدوم : اسكندريه كه مرقس ( ماركوس ) يكى از صاحبان\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nانجيل‌هاى چهارگانه در آن جا مىزيست .\r\nسوم : قسطنطنيه ، كه نسطور در آن جا به سر مىبرد .\r\nچهارم : انطاكيه ، كه آنجا نيز مقر بطروس بود .\r\nدر هشتمين سال فرمانروائى تئودوسيوس نيز اصحاب كهف ظهور كردند .\r\nپس از او پسرش ، ارقاديوس ، ( آركاديوس ) سيزده سلطنت كرد .\r\nسپس تدوس ( تئودوسيوس ) كوچك ، پسر تدوس بزرگ بر تخت نشست و دورهء امپراطورى او چهل و دو سال به درازا كشيد در بيست و يكمين سال فرمانروائى او سنهودس سوم ، يعنى شوراى سوم ، در شهر افسس بر پا شد كه در آن يكصد اسقف حضور يافتند .\r\nسبب تشكيل اين شورى ، رسيدگى به كارهاى نسطورس اسقف بزرگ قسطنطنيه بود كه رياست فرقهء نسطوريان مسيحى را داشت و عقيدهء او مخالف عقائد ساير مسيحيان بود .\r\nبدين جهة او را نفرين كردند و از قسطنطنيه راندند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] نسطوريوس يا نسطور ، اسقف قسطنطينه ، در جرمانيسى ( سوريه ) حدود سال 380 ميلادى تولد و در ليبى حدود 440 وفات يافت .\r\nاو شاگرد تئودور ، از مردم مپسوس بود .\r\nنخست به دير سن‌اوپ‌رپر ، نزديك انطاكيه رفت . تئودور دوم او را در سال 428 ميلادى به اسقفى قسطنطنيه منصوب كرد . وى به ضد پيروان آريوس اقدام كرد اما به زودى معتقد شد كه در عيسى مسيح دو شخص و دو طبيعت وجود داشت .\r\nامپراطور كه در ابتدا موافق او بود . پس از محكوميت عقائد او ، بقيه ذيل در صفحه بعد\r\n","page_name":" 64 ","page_number":64},
  {"content":"\r\n\r\nنسطورس به صعيد مصر رفت و در شهرهاى اخميم ماند و سرانجام در قريه‌اى كه آن را سيصلح مىخواندند ، در گذشت .\r\nولى پيروان او بسيار شدند و بدين سبب ميان آنها و مخالفانشان جنگ و خونريزى در گرفت .\r\nبعد ، تا چندى سخنان و عقائد او مسكوت ماند تا هنگامى كه بر صوما ، مطران نصيبين قديم ، بار ديگر آنها را احيا كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاز قبول بدعت وى دست كشيد و به دو اجازه داد كه در صومعهء سن‌اوپ‌رپر انزوا گزيند .\r\nولى بعد ، در سال 435 وى را به واحه‌اى در صحراى ليبى تبعيد كرد .\r\n( از حاشيه برهان قاطع مصحح دكتر معين ) اسقف قسطنطنيه بود و به حكم مجامع روحانى آنجا بدعت گذار شناخته شد و در حدود 440 مسيحى در مصر در گذشت .\r\n( تاريخ تصوف در اسلام ، دكتر غنى ، ص 86 ) كليساهاى مغرب در اين قرن ، اصل و فورمولى در ماهيت ذات عيسى اختيار كردند و گفتند :\r\n« در وجود او دو حالت در آن واحد مشاهده مىشود كه هر دو - بدون اين كه معارض يك ديگر شوند - در شخص واحد متحد شده و به ظهور رسيده‌اند .\r\nبه عبارت ديگر ، شخص عيسى مركب از دو عنصر است : يكى عنصر الوهيت و خالقيت ، دوم عنصر انسانيت و مخلوقيت . »\r\nافكار مردم مغرب زمين به اين قاعده ساده متقاعد گشته ، ديگر پيرامون مباحثه و مناظره نگشتند .\r\nليكن جريان امر در كليساهاى مغرب چنين نبود . متكلمان نصارى با بقيه ذيل در صفحه بعد\r\n","page_name":" 65 ","page_number":65},
  {"content":"\r\n\r\nاز شگفتىها اين است كه شهرستانى نويسندهء كتاب‌هاى « نهاية الاقدام فى الاصول » و « الملل و النحل » ضمن شرح مذاهب و آراء قديم و جديد نوشته است كه نسطور در روزگار مأمون مىزيسته است .\r\nاو تنها كسى است كه چنين سخنى گفته و من جز او كس ديگرى را نمىشناسم كه در اين باره با وى موافق باشد .\r\nپس از تدوس كوچك ، مرقيان ( ماركيانوس ) شش سال سلطنت كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nافكار عميق شرقى خود با يك ديگر تباين روانى و جوهرى پيدا كرده و ما بين كليساى اسكندريه با كليساى انطاكيه اين اختلاف به حد كمال رسيد و همچنان باقى ماند تا وقتى كه در طلوع دولت اسلام به شمشير غازيان عرب هر دو فرقه مغلوب و منكوب گشتند .\r\nروحانيون انطاكيه گفتند كه عيسى به كليت خود پيكرى است انسانى كه به وجود الوهيت در آمده است و عيساى تاريخ كاملا به طبيعت فردى است از افراد بشر كه مانند ساير آدميان داراى عقل و قوهء اختيار مىباشد و كلمهء الهى در پيكر او جاى گزيد همانطور كه اين كلمه در هر معبدى جاى دارد . و با آن پيكر وحدت كامل حاصل كرد بطوريكه كلمه و عيسى دو منشاء و دو مظهر ولى داراى يك اراده و يك هويت شدند .\r\nشخصى به نام نسطوريوس ، از متكلمين نامى ايشان كه اسقف قسطنطنيه بود در ميان راهبان نصارى شور و غوغائى به راه انداخت و در مجلس وعظ و كلام گفت كه جائز نيست مريم را « مادر خدا » بخوانيم و محال است كه زنى از افراد بشر نسبت به ذات الهى اميت ( مادرى ) حاصل نمايد . بلكه او بشرى بقيه ذيل در صفحه بعد\r\n","page_name":" 66 ","page_number":66},
  {"content":"\r\n\r\nدر نخستين سال امپراطورى او ، سنهودس چهارم بر ضد تسقرس ( يا : ديسقرس ) اسقف قسطنطنيه تشكيل شد .\r\nدرين شورى سيصد و سى اسقف گرد آمدند و فرقهء يعقوبيه\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nچون خود را زائيد كه آلت و اسباب ظهور اولهيت بود .\r\nولى از جانب ديگر ، شخصى به نام سيريل ، اسقف اسكندريه ، بر ضد عقائد او بر خاسته گفت :\r\n« با اين كه عيسى داراى جسم و جسد انسانى و روح و روان ناسوتى است ولى داراى هويت ذاتى نيست بلكه هويت او در كلمهء لوگوس ظاهر مىباشد .\r\n( لوگوس در دين مسيح يكى به معنى سخن خدا و ديگر به معنى عيسى به عنوان دومين شخص در تثليث است ) .\r\nاين دو گروه بر ضد يك ديگر برخاسته به يك ديگر تهمت‌ها زدند و نسبت‌ها دادند تا اين كه عاقبت در سال 431 ميلادى بار ديگر شوراى عامى تشكيل گرديد . ولى اين شورى نسبتا ملعبهء اغراض سياسى شده و در تحت نفوذ و فشار امپراطور روم شرقى قرار داشت .\r\nدر آن جا رسما نسطوريوس را طرد كردند و از جرگهء خود اخراج نمودند . البته بديهى است كه اختلاف عقيده همچنان باقى ماند و منتفى نشد .\r\n( تاريخ جامع اديان ، تاليف جان ناس ، ترجمهء على اصغر حكمت ) از عهد سلطنت فيروز به بعد ، بر اثر آنكه زعماى مدرسهء ايرانيان كه در شهر رها داير بود ، عقائد نسطوريوس را پذيرفته و در نتيجهء اخراج از رها در قلمرو حكومت روميان به نصيبين پناهنده شدند ، اين مذهب در ايران قوت يافت و حتى گاه از طرف شاهنشاهان ساسانى على رغم روميان تقويت شد و كليساهاى نسطوريان در بسيارى از نقاط ايران و برخى از بلاد ما وراء النهر بقيه ذيل در صفحه بعد\r\n","page_name":" 67 ","page_number":67},
  {"content":"\r\n\r\nبا مسيحيان ديگر مخالفت كردند . [ ( 1 ) 
  ]\r\nبعد از مرقيان به ترتيب ليون كبير ( لئوى اول ) شانزده سال ليون صغير ( لئوى دوم ) كه پيرو فرقهء يعقوبيه بود ، يك سال وزينون كه او نيز يعقوبى بود ، هفت سال فرمانروائى كردند . [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدائر گرديد و از بازماندگان دين عيسوى در عهد اسلامى تا حدود قرن پنجم در بسيارى از بلاد ايران بود .\r\n( تاريخ ادبيات دكتر صفا )\r\n[ ( 1 ) 
  ] يعقوبيه : فرقه‌اى از نصارى ، آل يعقوب الرادعى . و آنان قائل به اتحاد لاهوت و ناسوت باشند .\r\nفرقه‌اى از مسيحيان ، پيروان يعقوب باراده ، اسقف انطاكيه در سده ششم ميلادى در شام و بين النهرين ، و معتقد بودند كه مسيح حاصل تركيب و اتحاد طبيعت ناسوت و لاهوت است . و ارامنه « يعاقبه » گويند و خود از اين فرقه‌اند ، بر خلاف نسطوريان كه در فارس تقدم داشتند مسيح را ميان دو طبيعت يكى الهى و ديگرى بشرى تشخيص مىكردند ( ياد داشت مؤلف ) يعنى : دهخدا دهخدا ظهور يعقوب باراده ، مؤسس اين فرقه ، را در سده ششم ميلادى ذكر كرده در صورتى كه آنچه ابن اثير مىگويد راجع به رويدادهاى سدهء پنجم ميلادى است و تصور مىرود كه درين باره اشتباهى روى داده باشد .\r\nمترجم\r\n[ ( 2 ) 
  ] فهرست امپراطوران روم از آغاز ميلاد مسيح تالئوى دوم به قرار زير است :\r\nتواريخ ذيل نيز مربوط به مدت امپراطورى آنهاست .\r\nآوگوستوس از 27 پيش از ميلاد تا 14 ميلادى بقيه ذيل در صفحه بعد\r\n","page_name":" 68 ","page_number":68},
  {"content":"\r\n\r\nاين زينون يك بار از امپراطورى كناره جست و يكى از پسران خود را جانشين خويش ساخت ولى پس از درگذشت پسرش دوباره رشتهء فرمانروائى را به دست گرفت .\r\nبعد از او نسطاس بيست و هفت سال امپراطورى كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n( او عملا از 31 پيش از ميلاد فرمانروا بود . )\r\nتيبريوس از 14 تا 37 ميلادى كاليگولا از 37 تا 41 كلاوديوس اول از 41 تا 54 نرون از 54 تا 68 گالبا از 68 تا 69 اوتو 69 ويتليوس 69 و وسپاسيانوس از 69 تا 79 تيتوس از 79 تا 81 دوميتيانوس از 81 تا 96 نروا از 96 تا 98 ترايانوس از 98 تا 117 هادريانوس از 117 تا 138 آنتونينوس پيوس از 138 تا 161 ماركوس آورليوس از 161 تا 180 وروس از 161 تا 169 ( او در فرمانروائى شريك ماركوس آورليوس بود ) بقيه ذيل در صفحه بعد\r\n","page_name":" 69 ","page_number":69},
  {"content":"\r\n\r\nاو نيز مذهب يعقوبى داشت و كسى بود كه شهر عموريه را ساخت .\r\nهنگام ساختمان همين كه پى آن را كند ، به گنجى برخورد .\r\nكه هزينهء آن شهر را تأمين كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكومودوس از 180 تا 192 پرتيناكس 193 ديديوس يوليانوس 193 سوروس از 193 تا 211 كاراكالا از 211 تا 217 گتا از 211 تا 212 ( او در فرمانروائى شريك برادرش كاراكالا بود . )\r\nماكرينوس از 217 تا 218 هليوگابالوس از 218 تا 222 الكساندر سوروس از 222 تا 235 ماكسيمينوس از 235 تا 238 گورديانوس اول 238 گورديانوس دوم 238 پوپينوس ماكسيموس و بالبينوس 238 گورديانوس سوم از 238 تا 244 ( او با پوپينوس ماكسيموس و بالبينوس شريك بود و پس از مرگ آن دو . به تنهائى امپراطورى كرد . )\r\nفيليپ عرب از 244 تا 249 بقيه ذيل در صفحه بعد\r\n","page_name":" 70 ","page_number":70},
  {"content":"\r\n\r\nاز اين گذشته ، مبالغى نيز فزونى داشت كه با آن كليساها و ديرهائى ساخت .\r\nسپس يوسطين هفت سال فرمانروائى كرد و در ميان فرقهء يعقوبيه كشتار بسيار به راه انداخت .\r\nبعد يوسطانوس روى كار آمد و مدت امپراطورى او بيست و نه سال به طول انجاميد .\r\nاو در شهر رها كليساهاى شگفت انگيزى ساخت .\r\nبه روزگار او سنهودس پنجم در قسطنطنيه تشكيل شد و درين شورى ، ادريحا را كه اسقف شهر منبج بود تكفير كردند زيرا قائل به تناسخ بود و مىگفت : ارواح برخى از مردم پس از دورى از ابدان ايشان ، در اجساد حيوانات مىروند . و خداوند آنان را به خاطر كارهائى كه در زندگى كرده‌اند چنين كيفرى مىدهد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدكيوس از 249 تا 251 گالوس از 251 تا 253 آيميليانوس 253 و الريانوس از 253 تا 260 گالينوس از 253 تا 268 ( او با پدرش و الريانوس در امپراطورى شريك بود تا آنكه وى اسير شاپور اول شد ، و پس از آن به تنهائى امپراطور بود . )\r\nكلاوديوس دوم از 268 تا 270 آورليانوس از 270 تا 275 تاكيتوس از 275 تا 276 بقيه ذيل در صفحه بعد\r\n","page_name":" 71 ","page_number":71},
  {"content":"\r\n\r\nدر روزگار يوسطانوس ، همچنين ، ميان فرقه‌هاى يعقوبيه و ملكيه در شهرهاى مصر اختلاف افتاد و آشوب‌هائى بر پا گرديد .\r\nهمچنين در بيت المقدس و جبل الخليل يهوديان بر مسيحيان شوريدند و گروه بسيارى از ايشان را كشتند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nفلوريانوس 276 تا 282 پروبوس از 276 تا 282 كاروس از 282 تا 283 نومريانوس از 283 تا 284 كارينوس از 283 تا 285 ديو كلسين از 284 تا 285 ( نومريانوس و كارينوس شريك يك ديگر بودند . پس از مرگ اولى ديو كلسين به جايش آمد ، و او كارينوس را بر كنار كرد . )\r\nماكسيميانوس از 286 تا 305 ( ديو كلسين در سال 286 ميلادى ماكسيميانوس را شريك خود برگزيد .\r\nهر دو در 305 به ترتيب به نفع گالريوس و كنستانتيوس اول استعفا كردند .\r\nولى ماكسيميانوس در سال 306 بار ديگر امپراطورى را از سر گرفت . )\r\nكنستانتيوس اول از 305 تا 306 گالريوس از 305 تا 310 ( كنستانتيوس اول در غرب ، و گالريوس در شرق فرمانروائى داشت ) قسطنطين اول از 306 تا 337 ( او پس از شكست دادن ماكسنتيوس به سال 312 ، يگانه فرمانرواى قسمت غربى امپراطورى و پس از مرگ ليكينيوس به سال 324 ، يگانه امپراطور در سراسر امپراطورى روم گرديد . ) بقيه ذيل در صفحه بعد\r\n","page_name":" 72 ","page_number":72},
  {"content":"\r\n\r\nاين امپراطور ، يعنى يوسطانوس ، كليساها و ديرهاى بسيارى ساخت .\r\nپس از او يوسطينوس سيزده سال فرمانروائى كرد و خسرو انوشيروان همزمان با او بود .\r\nسپس طباريوس ( تيبريوس ) سه سال و هشت ماه سلطنت كرد . ميان او و انوشيروان نامه‌ها و هدايائى رد و بدل شد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nماكسيميانوس از 306 تا 308 سوروس از 306 تا 307 ماكسنتيوس از 306 تا 312 ( دو نفر فوق و ماكسيميانوس از امپراطوران رقيب در قسمت غرب بودند ) .\r\nليكينيوس از 308 تا 324 ماكسيمينيوس از 308 تا 313 ( ليكينيوس و ماكسيمينيوس هر دو امپراطور مشرق بودند . اولى تا هنگام مرگ گالريوس با وى شريك بود ، دومى در 314 توسط ليكينيوس بر افتاد . )\r\nقسطنطين دوم از 337 تا 340 كنستانس اول از 337 تا 350 كنستانتيوس دوم از 337 تا 361 ( سه نفر مذكور هر سه پسران قسطنطين اول بودند كه با هم در امپراطورى شركت داشتند . )\r\nماگننتيوس از 350 تا 353 بقيه ذيل در صفحه بعد\r\n","page_name":" 73 ","page_number":73},
  {"content":"\r\n\r\nاو به بنا كردن عمارات و زيبا ساختن و آرايش آنها دلبستگى بسيار داشت .\r\nپس از او موريق بيست و چهار سال پادشاهى كرد .\r\nدر روزگار او مردى از مردم شهر حماة برخاست كه معروف به مارون بود و فرقهء مسيحى مارونيه به دو منسوب است .\r\nاو نظراتى داشت مخالف آنچه مسيحيان پيش از او داشتند .\r\nدر شام گروه بسيارى از او پيروى كردند . ولى آنان كم كم از ميان رفتند و امروز كسى از اين فرقه شناخته نيست .\r\nاين موريق همان كسى است كه خسرو پرويز ، وقتى از بهرام جوبينه شكست خورد ، پيش او رفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n( او غاصب امپراطورى در مغرب بود . )\r\nيوليانوس كافر از 361 تا 363 يوويانوس از 363 تا 364 والنتى نيانوس اول از 364 تا 375 ( در مغرب ) والنس از 364 تا 378 ( در مشرق ) گراتيانوس از 367 تا 383 ( در مغرب ) ( تا هنگام مرگ پدرش به سال 375 ميلادى والنتى نيانوس اول در امپراطورى شريك وى بود . بعد از سال 378 در مشرق نيز امپراطور بود . و در سال 379 تئودوسيوس اول را به شركت خويش برگزيد . )\r\nوالنتى نيانوس دوم از 375 تا 395 ( او با برادرش ، گراتيانوس ، شريك بود . )\r\nتئودوسيوس اول از 379 تا 395 بقيه ذيل در صفحه بعد\r\n","page_name":" 74 ","page_number":74},
  {"content":"\r\n\r\nموريق دختر خود را به خسرو پرويز داد و لشكريان خويش را به يارى وى گماشت ، و او را بار ديگر به كشور خويش باز گرداند و به پادشاهى رساند ، چنان كه ما ، به خواست خداوند ، در جاى خود از آن گفت و گو خواهيم كرد .\r\nپس از موريق ، فوقاس بر تخت نشست . او از سرداران موريق بود كه بر او شوريد و او را غافلگير كرد و كشت و پس از او به فرمانروائى روم رسيد .\r\nدورهء فرمانروائى او هشت سال و چهار ماه بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n( او تا سال 394 امپراطور مشرق بود ، و از آن پس يگانه امپراطور شرق و غرب گرديد . با مرگ او به سال 395 ، امپراطورى به امپراطورى روم غربى و امپراطورى روم شرقى تجزيه شد . )\r\nماكسيموس از 383 تا 388 ( در مغرب ) انوگنيوس از 392 تا 394 ( دو نفر مذكور در فوق از غاصبين امپراطورى بودند . )\r\nامپراطوران روم غربى هونوريوس از 395 تا 423 كنستانتيوس سوم 421 ( او با هونوريوس در امپراطورى شريك بود . )\r\nوالنتى نيانوس سوم از 425 تا 455 پترونيوس ماكسيموس 455 آويتوس از 455 تا 456 بقيه ذيل در صفحه بعد\r\n","page_name":" 75 ","page_number":75},
  {"content":"\r\n\r\nاو همين كه به قدرت رسيد ، پسر موريق و اطرافيان وى را دنبال كرد تا همه را بكشد .\r\nخسرو پرويز ، به شنيدن اين خبر ، به هم بر آمد و لشكريانى را به شام و مصر فرستاد و بر اين دو سرزمين چيرگى يافت و گروه بسيارى از مسيحيان را كشت . هنگام سخن دربارهء خسرو پرويز ، شرح اين پيشامد نيز داده خواهد شد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمايوريانوس از 457 تا 461 سوروس از 461 تا 465 دورهء فترت از 465 تا 467 آنتيموس از 467 تا 472 اولوبريوس 472 گلوكريوس 473 نپوس 474 تا 475 رومولوس آوگوستولوس از 475 تا 476 ( خلع رومولوس آوگوستولوس توسط ادوآكر پايان امپراطورى روم غربى محسوب است . در واقع ، ادوآكر و جانشينانش يك چند تفوق امپراطوران روم شرقى را مىشناختند . )\r\nامپراطوران روم شرقى آركاديوس از 395 تا 408 تئودوسيوس دوم از 408 تا 450 ماركيانوس از 450 تا 457 بقيه ذيل در صفحه بعد\r\n","page_name":" 76 ","page_number":76},
  {"content":"\r\n\r\nپس از فوقاس ، هر قل ( هراكليوس ) به امپراطورى رسيد .\r\nسبب دست يافتن او بر مسند فرمانروائى اين بود كه لشكريان ايران ، پس از حمله به روم شرقى ، پيش رفتند تا به كرانهء خليج قسطنطنيه رسيدند .\r\nدر آن جا فرود آمدند و قسطنطنيه را محاصره كردند .\r\nهرقل كه در اين هنگام از راه دريا با كشتى براى مردم شهر خواربار مىبرد ، موقع را مناسب شمرد و در شكافتن حلقهء محاصره بيباكى و لاورى نشان داد و مردم شهر را كه از نداشتن خواربار در تنگنا افتاده بودند يارى كرد .\r\nاز اين رو ، مردم قسطنطنيه دوستدار او شدند و او با استفاده از اين فرصت ، به رهبرى آنان پرداخت و بدرفتارى فوقاس را براى ايشان شرح داد و آنها را به كشتن فوقاس برانگيخت .\r\nمردم نيز چنين كردند و فوقاس را كشتند و هر قل را به فرمانروائى نشاندند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nلئوى اول از 457 تا 474 لئوى دوم از 473 تا 474 ( او با پدر بزرگش ، لئوى اول ، در امپراطورى همكارى داشت . اعقاب وى جز در دورهء ( 1204 تا 1261 ) امپراطورى لاتينى قسطنطنيه ، بر امپراطورى روم شرقى ( بيزانس ) همچنان فرمانروائى داشتند تا آنكه در سال 1453 قسطنطنيه به دست سلطان محمد فاتح افتاد . )\r\n( از دائرة المعارف فارسى )\r\n","page_name":" 77 ","page_number":77},
  {"content":"\r\n\r\n\r\nسخن دربارهء طبقه سوم از فرمانروايان روم پس از هجرت\r\nنخستين فرد از اين طبقه هر قل بود كه سبب رسيدن او به امپراطورى ذكر شد .\r\nمدت فرمانروائى او بيست و پنج سال بود .\r\nبرخى گفته‌اند :\r\nاو سى و يك سال فرمانروائى كرد .\r\nدر روزگار او پيامبر اكرم صلّى اللّه عليه و سلم مىزيست .\r\nمسلمانان شام زمام فرمانروائى را سرانجام از دست دودمان او گرفتند .\r\nپس از هر قل پسرش ، قسطنطين ، به امپراطورى رسيد .\r\nو نيز گفته شده است :\r\nاو پسرش نبود ، بلكه پسر برادرش قسطنطين بود .\r\nقسطنطين نه سال و شش ماه فرمانروائى كرد . هنگام سخن دربارهء جنگجويان صوارى به خواست خداوند شرح كارهاى او داده خواهد شد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدر روزگار او سنهودس ششم براى لعن و تكفير مردى بر پا گرديد كه وى را قورس مىخواندند و از مردم اسكندريه بود .\r\nاو مخالف فرقهء ملكيه و موافق فرقهء مارونيه بود .\r\nپس از قسطنطين پسرش ، قسطا ، در زمان خلافت على عليه السلام و معاويه روى كار آمد و پانزده سال فرمانروائى كرد .\r\nبعد ، هر قل كوچك پسر قسطنطين چهار سال و سه ماه بر اورنگ فرمانروائى دوام يافت .\r\nسپس قسطنطين پسر قسطا سيزده سال فرمانروائى كرد .\r\nبرخى از اين مدت در روزگار خلافت معاويه و باقى آن در روزگار يزيد و پسرش معاويه و مروان بن حكم و اوائل ايام عبد الملك سيرى شد .\r\nآنگاه اسطينان ، معروف به اخرم ( يعنى كسى كه بينىاش را سوراخ كرده باشند ) در روزگار عبد الملك به فرمانروائى رسيد و امپراطورى او نه سال به درازا كشيد .\r\nبعد روميان او را از كار بر كنار كردند و بينى او را سوراخ نمودند و او را به يكى از جزيره‌ها راندند .\r\nاو گريخت و به پادشاه خزرها پيوست و از او يارى خواست .\r\nولى او وى را يارى نكرد .\r\nاز اين رو پيش ملك بر جان رفت .\r\nپس از او لونطش در روزگار عبد الملك ، سه سال سلطنت كرد . آنگاه كناره گرفت و به گوشه‌نشينى پرداخت .\r\nبعد ابسيمر ، معروف به طرسوسى ، هفت سال فرمان راند .\r\nسپس اسطينان ، به همراهى و يارى بر جان ، بر او حمله برد .\r\nميان آن دو جنگ‌هاى بسيارى روى داد و سرانجام اسطينان بر او پيروزى يافت و او را بر كنار كرد و به پادشاهى خويش باز گشت .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين پيشامد در روزگار وليد بن عبد الملك روى داد .\r\nاسطينان ، بار دوم كه بر تخت نشست ، چون با بر جان پيمان بسته بود كه پس از پيروزى هر سال خراجى به دو بپردازد ، براى پرداخت اين خراج ناچار شد كه با روميان سختگيرى كند و با بيداد ستم از ايشان ماليات بگيرد .\r\nبدين منظور گروه بسيارى از مردم را كشت . سرانجام مردم به جان رسيدند و گرد هم آمدند و بر او شوريدند و خونش را ريختند .\r\nدومين دورهء فرمانروائى او دو سال و نيم بود و كشتن او در آغاز دولت سليمان بن عبد الملك روى داد .\r\nپس از او نسطاس بن فيلفوس جايش را گرفت .\r\nدر روزگار او ميان روميان اختلافاتى افتاد كه منجر به خلع و تبعيد او گرديد .\r\nسپس تيدوس معروف به ارمنى به فرمانروائى نشست . او نيز در روزگار سليمان بن عبد الملك بود .\r\nاو ، همچنين ، كسى بود كه مسلمة بن عبد الملك كشورش را محاصره كرد .\r\nبعد ، به خاطر ناتوانى او در كشور دارى ، اليون پسر قسطنطين ، روى كار آمد زيرا به مردم روم شرقى قول داد كه چنانچه زمام كشور را به دست وى بسپارند ، مسلمانان را از قسطنطنيه خواهد راند .\r\nآنان نيز او را به سلطنت نشاندند .\r\nمدت فرمانروائى او بيست و شش سال بود و در سالى كه مردم با وليد بن عبد الملك بيعت مىكردند ، در گذشت .\r\nپس از او ، پسرش قسطنطين بيست و يك سال فرمانروائى كرد .\r\nدر روزگار او دولت امويان بر افتاد .\r\nاو در بيستمين سال خلافت منصور عباسى در گذشت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبعد پسرش ، اليون ، نوزده سال و چهار ماه فرمانروائى كرد .\r\nمقدارى از اين مدت ، در باقى روزگار منصور سپرى شد .\r\nاو در زمان خلافت مهدى از جهان رفت .\r\nآنگاه رينى ، زن اليون بن قسطنطين ، زمام امور را به دست گرفت و با او پسرش ، قسطنطين بن اليون ، بود .\r\nاين خانم در باقى روزگار مهدى و همچنين در دورهء خلافت هادى و اوائل خلافت هارون الرشيد ، كارهاى كشوردارى را انجام داد .\r\nهمين كه پسرش بزرگ شد ، ميانهء او با هارون الرشيد به هم خورد در صورتى كه مادر وى با هارون صلح كرده بود .\r\nوقتى پسرش در اثر بىسياستى اين صلح را بر هم زد ، هارون بر او حمله برد و با او جنگ كرد .\r\nقسطنطين شكست خورد و نزديك بود كه دستگير شود ولى گريخت .\r\nمادرش او را گرفت و در چشمش ميل كشيد و خود به تنهائى زمامدار كشور گرديد و با هارون صلح نمود و پنج سال ديگر فرمانروائى كرد .\r\nبعد نقفور بر او چيره شد و تاج و تخت را از او گرفت .\r\nمدت سلطنت نقفور هفت سال و سه ماه بود .\r\nاين نقفور پدر استبراق است .\r\nمن ( يعنى : ابن اثير ) در بسيارى از كتابها ديده بودم كه نقفور به سكون قاف ضبط شده ، تا به مردى برخوردم كه عقيده داشت نام او نقفور ( به فتح قاف ) است .\r\nنقفور پسر خود ، استبراق ، را وليعهد و جانشين خويش ساخت . و او نخستين كسى بود كه در ميان روميان ، اين كار ، يعنى وليعهدى ، را مرسوم ساخت چون پيش از او چنين كارى شناخته نبود .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nهمچنين ، فرمانروايان روم تا پيش از نقفور ريش خود را مىتراشيدند ، پادشاهان ايران نيز چنين مىكردند . ولى نقفور اين كار را نكرد .\r\nفرمانروايان روم شرقى ، همچنين ، هنگام نامه‌نگارى در آغاز نامه مىنوشتند : از فلان ، فرمانرواى مسيحيان .\r\nولى نقفور مىنوشت : « از فلان ، فرمانرواى روميان » و مىگفت : « من پادشاه همهء مسيحيان نيستم . »\r\nهمچنين ، روميان تازيان را سارقيوس [ ( 1 ) 
  ] مىخواندند .\r\nيعنى : « بندگان ساره » به سبب هاجر مادر اسماعيل ( كه كنيز ساره زن ابراهيم خليل بود و تازيان از دودمان هاجر و اسماعيل هستند . )\r\n\r\n\r\n\r\n\r\n","description":"","footnote":"\r\n[ ( 1 ) 
  ] اصل اين واژه ، ساراسن و يونانى آن ساراكنوى است .\r\nاين نامى است كه يونانيان متأخر به مردم چادرنشين بيابان سوريه و عربستان ، كه مزاحم مرزهاى امپراطورى روم در جانب سوريه بودند ، اطلاق مىكردند و سپس به عرب‌ها و توسعا - خاصه در موارد مربوط به جنگ‌هاى صليبى - به مسلمانان بطور كلى اطلاق مىشد ( اصطلاح غالب در مورد مسلمانان اسپانيا و پرتغال « مورها » بود . )\r\nاين لفظ را نخستين بار ديو سكوريدس عين‌زربى در حدود نيمهء اول قرن اول بعد از ميلاد ، در مورد نوعى رزين به كار برده كه آن را محصول يك « درخت ساراكنى » ناميده است .\r\nكلاوديوس بطليموس از سرزمين ساراكنه در عربستان نام مىبرد .\r\nاحتمالا منشأ ساراسن‌ها از سرزمين شبه جزيرهء سينا به طرف مرز مصر و در مجاورت قلمرو نبطيان بوده است .\r\nظاهرا در اواسط قرن سوم بعد از ميلاد ساراسن‌ها بعضى قبائل بقيه ذيل در صفحه بعد\r\n","page_name":" 82 ","page_number":82},
  {"content":"\r\n\r\nولى نقفور آنان را از به كار بردن اين واژه دربارهء تازيان ، باز داشت .\r\nبه سال 193 هجرى قمرى جنگى ميان نقفور و بر جان در گرفت و نقفور در اين جنگ كشته شد .\r\nپس از او استبراق ، كه پدرش او را وليعهد خود ساخته بود ، به جايش نشست .\r\nمدت فرمانروائى او دو ماه بود .\r\nبعد ميخائيل بن جرجس ، پسر عم نقفور ، بر تخت نشست .\r\nبرخى برآنند كه او پسر استبراق بود .\r\nميخائيل دو سال ، در روزگار خلافت امين ، فرمانروائى كرد .\r\nگفته‌اند فرمانروائى او بيش از اين مدت دوام يافت .\r\nبه هر صورت اليون معروف به بطريق بر او شوريد و او را مغلوب كرد و به زندان انداخت .\r\nآنگاه خود بر جايش نشست و هفت سال و سه ماه سلطنت كرد تا اين كه ياران ميخائيل ، براى رهائى سرور خود ، به اليون\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكوچك‌تر را مطيع ساختند و مزاحم مرزهاى امپراطورى بيزانس شدند . عاقبت اعراب شمالى و عرب‌هاى بين النهرين و مرزهاى ايران تحت اين عنوان آمدند .\r\nپس از تأسيس دولت اسلامى ، بيزانسىها همه‌ى اتباع مسلمان تابع خلفا را ساراسن خواندند ، و اين تسميه تا اواخر قرون وسطى و حتى پس از سقوط خلافت بغداد هم معمول بود و به وسيلهء بيزانسىها از طريق جنگ‌هاى صليبى وارد اروپاى غربى گرديد و در مورد همه‌ى عرب‌ها و محصولات ممالك شرقى رواج يافت .\r\n( از دائرة المعارف فارسى )\r\n","page_name":" 83 ","page_number":83},
  {"content":"\r\n\r\nحمله بردند و او را كشتند .\r\nدر نتيجه ، ميخائيل از زندان رهائى يافت و به كرسى فرمانروائى باز گشت .\r\nو نيز گفته‌اند :\r\nاو در روزگار فرمانروائى اليون به زندان نيفتاده بلكه گوشه‌نشينى گزيده بود .\r\nبه هر صورت ، دومين دورهء فرمانروائى او ، به گفته برخى نه سال و به گفته برخى ديگر ، بيش از اين مدت دوام يافت .\r\nپس از او پسرش ، توفيل بن ميخائيل ، چهارده سال سلطنت كرد .\r\nاين كسى است كه شهر زبطره را گشود و معتصم ، خليفه عباسى ، به همين سبب براى نجات آن شهر و دفع مهاجمان لشكر كشى كرد كه از رويدادهاى مشهور خلافت معتصم است .\r\nتوفيل ، همچنين ، عموريه را گشود و مرگ او در روزگار واثق روى داد .\r\nبعد پسرش ، ميخائيل ، بيست و هشت سال پادشاهى كرد .\r\nمادرش او را در كار كشوردارى نظارت مىكرد و او بر آن شد كه مادر خود را بكشد . مادرش نيز كناره گرفت و به گوشه‌نشينى پرداخت .\r\nمردى ، اهل عموريه ، كه از فرزندان فرمانروايان گذشته بود و او را ابن بقراط مىخواندند بر او شوريد .\r\nميخائيل با گروهى از اسيران مسلمان كه در اختيار خود داشت با او روبرو شد و جنگ كرد .\r\nدر اين جنگ ميخائيل پيروزى يافت و ابن بقراط را گرفت و گوش و بينى وى را بريد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبعد ، بسيل صقلبى ( اسلاوى ) بر ميخائيل شوريد و بر كشور چيره شد و او را ، به سال 253 هجرى قمرى ، كشت .\r\nپس از او ، بسيل صقلبى ( اسلاوى ) بر تخت نشست و بيست سال فرمانروائى كرد كه همزمان با روزگار خلافت معتز و مهتدى و اوائل ايام معتمد بود .\r\nمادر بسيل از نژاد اسلاو بود . از اين رو او را به اسلاوها منسوب مىساختند .\r\nحمزهء اصفهانى راجع به او اشتباهى كرده و هنگام سخن دربارهء ميخائيل مىگويد :\r\n« بعد پادشاهى از دست روميان بدر رفت و به دست اسلاوها افتاد چون بسيل اسلاوى او را كشت . »\r\nبدين گونه حمزه پنداشته كه پدر بسيل اسلاو بوده است .\r\nبعد از بسيل پسرش ، اليون بن بسيل بيست و شش سال ، كه همزمان با روزگار خلافت معتمد و معتضد و مكتفى و اوائل ايام مقتدر مىشد ، فرمانروائى كرد .\r\nدر گذشت او را به سال 297 نوشته‌اند .\r\nسپس برادرش ، الكسندروس ، يك سال و دو ماه پادشاهى كرد و در دبيله ( به ضم دال و فتح باء ) در گذشت .\r\nو نيز گفته‌اند :\r\n« چنين نيست و او را به سبب بدرفتارى با مردم غافلگير كردند و كشتند . »\r\nآنگاه قسطنطين بن اليون ، كه خردسال بود ، بر تخت نشست و كار كشوردارى او را اسقف بزرگ دريائى [ ( 1 ) 
  ] كه ارمانوس\r\n\r\n\r\n\r\n\r\n","description":"","footnote":"\r\n[ ( 1 ) 
  ] - يعنى اسقفى كه محل اقامت او يكى از جزيره‌هاى درياست .\r\n","page_name":" 85 ","page_number":85},
  {"content":"\r\n\r\nنام داشت بر عهده گرفت .\r\nارمانوس در آغاز كار شرطهائى كرد . از آن جمله اين كه تاج بر سر ننهد و پادشاهى را نه براى خود بخواهد و نه براى هيچيك از فرزندان خود .\r\nولى هنوز دو سال نگذشته بود كه خطبهء پادشاهى را به نام وى و فرزندان وى خواندند و او با قسطنطين بر تخت نشست .\r\nاو سه پسر داشت و يكى از آنها را اخته كرد و به مقام اسقفى رساند تا از كشمكش و درگيرى با او بر كنار ماند زيرا اسقفى مخالف كشوردارى است .\r\nبعد تا سال 330 هجرى به حال خود باقى ماند تا اين كه دو پسر ديگرش با قسطنطين همدست شدند كه پدر خود را از ميان بردارند .\r\nدر نتيجهء اين سازش ، دو برادر به پدر خود وارد شدند و او را گرفتند و بستند و به ديرى كه در جزيره‌اى نزديك قسطنطينه داشت فرستادند .\r\nاين دو تن ، پس از تبعيد پدر خويش ، نزديك به چهل روز با قسطنطين همكارى كردند . بعد بر آن شدند كه وى را بكشند .\r\nولى قسطنطين درين كار بر آن دو پيشى گرفت و بر هر دو دست يافت و آنها را به دو جزيره در دريا فرستاد .\r\nيكى از آن دو تن به نگهبان خود حمله برد و او را كشت .\r\nمردم جزيره نيز او را گرفتند و كشتند و سرش را پيش قسطنطين فرستادند . ولى پادشاه براى كشته شدن او اندوهگين گرديد .\r\nاما ارمانوس چهل سال پس از گوشه‌گيرى در آن جزيره در گذشت .\r\nدورهء پادشاهى قسطنطين ، با بقيهء روزگار خلافت مقتدر و دورهء قاهر و راضى و مستكفى و قسمتى از مدت خلافت مطيع ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهمزمان بود .\r\nبعد اين قسطنطين گرفتار قسطنطين بن اندرونقس شد كه بر او شوريد .\r\nپدر اين مرد به سال 294 پيش مكتفى خليفه عباسى رفته و به دست او اسلام آورده و همان جا در گذشته بود .\r\nاين پسر از آن جا گريخت و از راه ارمنستان و آذربايجان خود را به شهرهاى روم شرقى رساند .\r\nگروه بسيارى از مردم پيرامون او گرد آمدند و پيروانش فزونى يافتند و او با همراهى و يارى ايشان رهسپار قسطنطنيه شد و با قسطنطين پيكار كرد تا او را از پادشاهى بر كنار سازد .\r\nولى قسطنطين پيروزى يافت و او را كشت . اين پيشامد در سال 301 روى داد .\r\nهمچنين ، فرمانرواى روم ( روم غربى ) از اطاعت او سرپيچيد . روم كرسى پادشاه فرنگيان بود . او خود را پادشاه مىخواند و جامهء پادشاهان مىپوشيد .\r\nتا پيش از اين تاريخ پادشاهان روم از فرمانروايان قسطنطنيه پيروى مىنمودند و به دستورهاى ايشان كار مىكردند . ولى در سال 340 هجرى پادشاه روم نيرومندى و توانائى يافت و از فرمان پادشاه قسطنطنيه سر پيچيد .\r\nقسطنطين كه چنين ديد لشكريان خويش را گسيل داشت تا با او و فرنگيانى كه با او بودند بجنگند .\r\nدو لشكر با هم روبرو شدند و به پيكار پرداختند .\r\nدرين نبرد ، لشكريان روم شرقى شكست خوردند و گريختند و خسته و كوفته و سر شكسته به قسطنطنيه برگشتند .\r\nقسطنطين ، پس از اين شكست ، ديگر در صدد جنگ با پادشاه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nروم بر نيامد و به صلح و مسالمت رضا داد .\r\nدر نتيجه ، دشمنى اين دو پادشاه به دوستى بدل شد و ميانشان خويشاوندى برقرار گرديد و قسطنطين دختر پادشاه روم را براى پسر خويش ، ارمانوس ، گرفت .\r\nاز آن ببعد كار فرنگيان همچنان بالا مىگرفت و فرمانروائى ايشان گسترش و فزونى مىيافت تا به برخى از شهرهاى اندلس چيره شدند ، همچنين جزيره سيسيل و شهرهاى كرانهء شام و بيت المقدس را گرفتند و سرانجام بر قسطنطنيه نيز به سال 601 هجرى قمرى دست يافتند . ما ، به خواست خداوند ، هر يك از اين رويدادها را در جاى خود شرح خواهيم داد .\r\nاز آنچه جا دارد بدين مقال افزوده شود اين است كه در سال 322 هجرى قمرى گروه‌هائى از تركان ، منجمله تاتارهاى بجناك و عشائر بختى و غيره گرد هم آمدند و به يكى از شهرهاى قديم روم شرقى كه وليدر ناميده مىشود ، تاختند و آنجا را محاصره كردند .\r\nارمانوس ، به شنيدن اين خبر ، لشكر انبوهى كه دوازده هزار تن مسيحى نيز در ميانشان بود به جنگ مهاجمان فرستاد .\r\nپيكار سختى ميانشان در گرفت و سرانجام لشكريان روم شرقى شكست خوردند و تركان بر آن شهر پيروز شدند و آن جا كشتار و برده‌گيرى و يغماگرى بسيار كردند .\r\nسپس شهر را ويران ساختند .\r\nآنگاه به سوى قسطنطنيه رهسپار شدند و آن شهر را چهل روز در حلقهء محاصره نگاه داشتند .\r\nبه شهرهاى ديگر روم شرقى نيز حمله بردند . يورش‌ها و تاراجگرىهاى ايشان گسترش يافت و تا شهرهاى اروپا رسيد .\r\nبعد پيروزمندانه باز گشتند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nسخن دربارهء رسيدن قبيله‌هاى عرب به عراق و فرود آمدنشان در حيره\r\nابن الكلبى گفته است :\r\nپس از در گذشت بخت نصر ، آن گروه از عرب كه او آنان را در حيره جاى داده بود ، به مردم شهر انبار پيوستند .\r\nاز اين رو حيره روزگارى دراز ويران ماند در حالى كه مردم حيره در انبار به سر مىبردند و هيچ سردار عربى به ايشان حمله نمىبرد .\r\nهنگامى كه فرزندان معد بن عدنان و آن قبيله‌هاى عرب كه با ايشان بودند ، فزونى يافتند و در نتيجهء زد و خوردهائى كه با هم كردند دچار پراكندگى و پريشانى شدند ، براى سر و سامان دادن به كار خويش در صدد بر آمدند تا از زمين‌هاى يمن و - بلندىهاى شام كه نزديكشان بود اراضى حاصلخيزى را به دست آورند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاز اين رو قبيله‌هائى از ايشان در جست و جوى آبادى به راه افتادند تا به بحرين رسيدند و در آنجا فرود آمدند .\r\nدر بحرين گروهى از قبيله ازد [ ( 1 ) 
  ] مىزيستند .\r\nكسانى كه از تهامه [ ( 2 ) 
  ] آمدند عبارت بودند از مالك و عمرو ، دو پسر فهم بن تيم بن اسد بن وبرة بن قضاعه ، و مالك بن زهير بن عمرو بن فهم با گروهى از قوم خود ، و حيقاد بن الحنق بن عمير بن قبيص بن عدنان با همه افراد قبيله قبيص غطفان بن عمرو بن طمثان بن عوذ مناة بن يقدم بن افصى بن دعمى بن اياد بن نزار بن معد بن عدنان نيز با كسان ديگرى از\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ازد ( به فتح الف و سكون زاء ) : نام قبيله‌اى از اعراب كه چهار شاخه آن در عمان و يمن و غسان مىزيستند و در جاهليت بت‌پرست بودند .\r\nپس از اسلام آوردن ، در خلافت ابو بكر مرتد شدند ولى دوباره به دين اسلام بازگشتند .\r\n( دائرة المعارف فارسى )\r\n[ ( 2 ) 
  ] - تهامه ( به فتح تاء و ميم ) : دشت ساحلى و باريكى كه از شبه جزيره سينا تا عدن در سواحل غربى و جنوبى جزيرة العرب در كنار بحر احمر ممتد است .\r\nگاهى آن را به تهامهء حجاز ، تهامهء عسير و تهامهء يمن تقسيم مىكنند .\r\nعريض‌ترين قسمت آن در ناحيهء پسكرانهء جده است .\r\nعرض تهامهء يمن از پنجاه تا هشتاد كيلومتر تغيير مىكند .\r\nشهرهاى نجران و مكه و جده در عربستان سعودى ، و صنعاء در يمن ، در ناحيه تهامه قرار دارند .\r\n( دائرة المعارف فارسى )\r\n","page_name":" 90 ","page_number":90},
  {"content":"\r\n\r\nقبيله اياد [ ( 1 ) 
  ] به آنان پيوست .\r\nبدين گونه قبيله‌هائى از عرب در بحرين گرد آمدند و با يك ديگر دربارهء « تنوخ » سوگند ياد كردند .\r\n( تنوخ به معنى مقام كردن و در يك جا ثابت ماندن است ) .\r\nآنان پيمان بستند كه يك ديگر را يارى دهند و كمك كنند .\r\nاز اين رو ، همه با هم يگانه و همدست شدند و حكم يك قبيله را پيدا\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اياد ( به كسر الف ) : از قبائل بزرگ قديم عرب ، منسوب به بنى معد ، از نسل اسماعيل است .\r\nمسكن آنان در تهامه تا حدود نجران بود .\r\nدر اوايل قرن سوم بعد از ميلاد در باب مالكيت كعبه بين اياد و قبيلهء مضر كشمكش برخاست و قبيلهء اياد مغلوب شد و به عراق عرب و بين النهرين مهاجرت كرد و ظاهرا به اطاعت ملوك لخمى حيره در آمد .\r\n( گفته شده است كه اياد حروف عربى را به عراق آوردند . )\r\nدر اوايل قرن ششم ميلادى تاخت و تازهائى به خاك ايران كردند ولى در دورهء خسرو انوشيروان شكست خوردند ، و سپس ، به قولى ، به شام رفتند .\r\nدر نبرد ذو قار به طرفدارى دولت ايران جنگيدند .\r\nدر دورهء عمر خطاب در جزء قشون هراكليوس با مسلمانان جنگيدند ولى سرانجام به اطاعت خليفه در آمدند و در ادوار بعد نامى از ايشان ديده نمىشود .\r\n( دائرة المعارف فارسى )\r\n","page_name":" 91 ","page_number":91},
  {"content":"\r\n\r\nكردند كه به مناسبت تنوخ ، به نام قبيله تنوخ ناميده شدند . [ ( 1 ) 
  ]\r\nگروهى از فرزندان و بازماندگان نمارة بن لخم نيز به ايشان پيوستند .\r\nمالك بن زهير نيز جذيمة الابرش بن مالك بن فهم بن غانم بن دوس ازدى را فرا خواند تا با او در آن جا سكونت كند .\r\nخواهر خود ، لميس ، را نيز به عقد وى در آورد ، و بدين ترتيب جذيمه هم در آن جا ماندگار شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تنوخ ( به فتح تاء ) : نام چند قبيله است كه در زمان قديم در بحرين گرد آمده به اقامت در آن مكان سوگند خورده و عهد بستند - انساب سمعانى ( از لغتنامهء دهخدا ) تنوخ : مجموعه‌اى واحد از چند قبيله هم پيمان عرب كه چون از قديم سلسله نسب مشتركى اتخاذ كرده‌اند ، معمولا يك قبيله به شمار آمده‌اند .\r\nنسب آنها در بين علماى انساب ، مختلفه فيه است و در باب اصل و منشاء آنها نيز آنچه در روايات قديم عرب آمده است افسانه آميز مىنمايد .\r\nبهر حال ، تنوخ از اعراب جنوب ( يمانى ) بوده‌اند و در دوره نامعلومى به عربستان مركزى حركت كرده‌اند و سپس ، شايد از اوائل قرن دوم ميلادى طى هجوم‌هاى متوالى ، به عراق و مخصوصا به نواحى وسطى و سفلاى فرات رفته‌اند .\r\nبيشتر آنها مسيحى بوده‌اند و از اركان عمدهء دولت ملوك لخم به شمار مىآمده‌اند .\r\nبعدها دسته‌هائى از آنها به حدود شام مهاجرت كرده‌اند و تحت فرمان امراى غسانى در آمده‌اند .\r\nدر اوائل اسلام در لشكر كشىهاى خالد بن وليد در عراق ، مثل بعضى قبائل نصرانى ديگر ، در سال 12 هجرى قمرى ، با وى جنگيده‌اند .\r\n","page_name":" 92 ","page_number":92},
  {"content":"\r\n\r\nاجتماع اين قبائل در روزگار ملوك الطوائف بود . آنان را تنها از اين رو ملوك الطوائف مىخواندند كه هر يك از ايشان بر طايفهء كوچكى از مردم روى زمين فرمانروائى داشت .\r\nابن الكلبى ، همچنين ، گفته است :\r\nبعد ، افراد قبيله تنوخ كه در بحرين اقامت گزيده بودند ، به دشت‌هاى پر آب و حاصلخيز عراق چشم دوختند و از اختلاف ميان ملوك الطوائف استفاده كردند و در آنچه مردم غير عرب از اراضى پيوسته به شهرهاى عرب بدست آورده يا سهيم شده بودند ، طمع كردند و خواستند به اصطلاح از اين نمد كلاهى يابند .\r\nاز اين رو ، همه در رفتن به عراق هماهنگ و همداستان شدند و بدان سرزمين شتافتند و تا زيان بومى را از شهرهاى خود راندند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبعدها بعضى از شعبه‌هاى آنها نيز جزء قشون عمرو عاص در فتوحات عرب در مصر شركت جسته‌اند ، و در سال 21 هجرى قمرى در اطراف فسطاط سكنى گزيده‌اند .\r\nدر واقعهء صفين به سال 37 هجرى قمرى ، مانند ديگر قبائل مسيحى ، در لشكر معاويه بودند .\r\nبعدها بيشتر آنها به جانب حمص و حلب كوچ كردند و سرانجام در دورهء خلافت مهدى عباسى ( كه از 158 تا 169 به طول انجاميد ) ناچار به اسلام گرويدند .\r\nجماعتى از تنوخ نيز در جبل لبنان سكنى گزيده‌اند ، و امراى تنوخى در بعضى نواحى لبنان در قرون وسطى نقش عمده‌اى داشتند .\r\n( دائرة المعارف فارسى )\r\n","page_name":" 93 ","page_number":93},
  {"content":"\r\n\r\nاز تنوخ ، نخستين كسى كه رو به عراق نهاد ، حيقاد بن الحنق با گروهى از خويشاوندان خود و آميزه‌هائى از مردم ديگر بود .\r\nاينان در عراق به ارمانيان برخوردند كه بابل و سرزمين‌هاى وابسته بدان تا ناحيه موصل را در اختيار داشتند و با اردوانيان زد و خورد مىكردند كه ملوك الطوائف بودند و در ميان « نفر » ( به كسر نون و فتح فاء مشدد ) كه قريه‌اى است از سواد عراق ، تا ابله مىزيستند .\r\nارمانيان بازماندگان ارم بودند . از اين رو ارمانيان ناميده مىشدند .\r\nآنان ، همچنين نبطيان سواد عراق بودند [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نبط ( به فتح نون و باء ) : قومى كه در بطائح ميان عراق عرب و عراق عجم يا در سواد عراق ساكن بوده‌اند .\r\nدر اين كه نبطىها چه قومى بوده و از كجا آمده‌اند اختلاف است .\r\nبعضى مىگويند مسكن اولى آنها عربستان بوده بعد به بين النهرين هجرت كرده‌اند ، و آشورىها يا مادىها آنها را به باديه رانده‌اند .\r\nبعضى ديگر معتقدند كه مسكن اصلى آنها در بين النهرين بوده و از آن جا به اطراف رفته‌اند .\r\nكوسن دروپرسوال معتقد است كه نبطىهاى پتره را بخت النصر از بين النهرين كه موطن اصلى آنها بود در ضمن لشكركشى با خود آورده و در اين جا سكنى داده است .\r\nبه هر حال ، احتمال قوى آن است كه اينان نيز مثل اعراب بائده از طوائف آرامى بوده‌اند كه در شمال عربستان ميان سواحل فرات و خليج فارس و مديترانه و درياى سرخ زندگانى مىكرده‌اند - از تاريخ اسلام ، دكتر بقيه ذيل در صفحه بعد\r\n","page_name":" 94 ","page_number":94},
  {"content":"\r\n\r\nبعد ، مالك و عمرو ، دو پسر فهم بن تيم الله ، و كسان ديگر از تنوخ به شهر انبار رسيدند و بر فرمانرواى ارمانيان وارد شدند .\r\nهمچنين نماره و همراهانش به قريه نفر در آمدند و به فرمانرواى اردوانيان رسيدند .\r\nارمانيان از مردم غير عرب ، يعنى اردوانيان فرمانبردارى نمىكردند . اردوانيان نيز به اطاعت از ارمانيان تن در نمىدادند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nفياض . ص 16 مرحوم پيرنيا آرد :\r\nبه روايت ديودور : اعراب نبطى در كويرهائى زندگى مىكنند و اسم وطن خود را به محل‌هائى مىدهند كه در آن جا نه خانه‌اى ديده مىشود ، نه رودى . نه چشمه‌اى كه آب فراوانى به قشون بدهد .\r\nموافق قانون هر عرب نبطى بايد از بنا كردن خانه و بذر افشانى و كاشتن درخت‌هاى مثمر و خوردن شراب امتناع ورزد و هر كس خلاف اين قانون رفتار كنند . مستحق اعدام است .\r\nنبطىها اين قانون را مجرى مىدارند و معتقدند كه هر كس اين احتياجات را براى خود ايجاد كند بندهء اشخاصى مىشود كه اين حوائج او را بر آورند .\r\nشغل آنها تربيت شتر و گوسفند است و در كويرها زندگى مىكنند .\r\nانباط به استقلال خودشان بسيار علاقمندند و هر گاه دشمنى به ولايت آنها نزديك شود ، به كويرها فرار مىكنند چنان كه به قلعه‌اى پناه برند .\r\nاين كويرها فاقد همه چيز است و كسى غير از خود انباط به اين جاها دسترسى ندارد .\r\nبقيه ذيل در صفحه بعد\r\n","page_name":" 95 ","page_number":95},
  {"content":"\r\n\r\nسرانجام فرمانرواى يمن ، تبع ( به ضم تاء و فتح باء مشدد ) اسعد ابو كرب بن ملكيكرب ، با سپاهيان خود بدان نواحى رسيد .\r\nاو كسى را با لشكرى اندك كه چندان نيروئى نداشت در حيره گذاشت و رفت .\r\nپس از بازگشت نيز آنان را همچنان به حال خود نهاد و به\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر اين كويرها انباط آب انبارهائى ساخته درش را گرفته‌اند چنان كه بجز خودشان كسى از اين آب انبارها اطلاعى ندارد . و خودشان هم در مواقع لزوم موافق علاماتى مىتوانند اين محل‌ها را يافته . خود و حشمشان را سيراب كنند .\r\nغذاى اين اعراب گوشت است و شير و چيزى كه بطور طبيعى زمين به عمل مىآورد .\r\nعلى سامى مىنويسد :\r\nنبطىها دسته‌اى از اقوام سامى و شعبه‌اى از اعراب اسماعيلى بودند .\r\nپايتخت آنها به زبان يونانى پترا ، در شانزده فرسنگى شمال خليج عقبه و اسم اصلى آن سلع ( وادى موساى فعلى ) از سه قرن پيش از ميلاد پايتخت نبطىها بود و در سال 105 ميلادى به دست رومىها افتاد و سلطنت آنها منقرض گرديد .\r\nقديمىترين خط نبطى كه به دست آمده ، در شبه جزيرهء سينا ، جنوب شرقى فلسطين ، مربوط به سدهء اول ميلادى است .\r\nخط نبطى داراى 22 حرف و به حساب جمل بوده است يعنى رديف آن همان ابجد ، هوز ، حطى ، كلمن ، سعفص ، قرشت بوده است .\r\nاعراب شش حرف بر آخر اين حروف اضافه كردند كه ثخذ و ضظغ باشد .\r\n( از لغتنامهء دهخدا )\r\n","page_name":" 96 ","page_number":96},
  {"content":"\r\n\r\nيمن مراجعت كرد .\r\nدر ميان اين عده از هر قبيله‌اى گروهى وجود داشتند . از اين رو ، تنوخ كه قبيله‌اى مركب از همهء قبائل عرب بود ، هنگامى كه به حيره در آمد . ميان كسانى كه تبع از يمن بدان جا آورده بود ، خويشان و دستيارانى يافت .\r\nافراد قبيله تنوخ ، كه در خانه‌هاى ساخته شده به سر نمى - بردند ، با چادرها و سراپرده‌هاى پشمين از انبار به حيره روى آوردند و در آن جا اردو زدند .\r\nاز آنان نخستين كسى كه به فرمانروائى رسيد ، مالك بن فهم بود .\r\nاو در زمينى منزل گزيد كه پيوسته به انبار بود .\r\nپس از در گذشت مالك ، برادرش عمرو بن فهم بن غانم بن دوس ازدى فرمانروائى يافت .\r\nهنگامى كه او از جهان رفت ، جذيمة الابرش ، پسر مالك بن فهم به جايش نشست .\r\nو نيز گفته‌اند :\r\nجذيمه از قوم عاد نخستين بود كه از فرزندان دمار بن اميم بن لوذ بن سام بن نوح عليه السلام محسوب مىشدند . خدا بهتر مىداند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nسخن دربارهء جذيمة الابرش\r\nابن الكلبى گفته است :\r\nجذيمه در روشن بينى و درست انديشى و تند تازى و سخت - گيرى و سخت كشى از همهء پادشاهان عرب برتر بود .\r\nنخستين پادشاهى بود كه بر سراسر عراق چيرگى و فرمانروائى يافت و عرب به دو پيوست .\r\nجذيمه با لشكريانى كه در اختيار داشت جنگ‌هاى بسيار كرد .\r\nاو دچار برص بود و عرب چون مىخواست اين عيب را از او پوشيده بدارد ، براى احترام وى ، او را به جاى اين كه جذيمة الابرص بخواند جذيمة الابرش يا جذيمة الوضاح مىخواند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - برص ( به فتح باء و راء ) به معنى پيسى است ، مرضى است كه لكه‌هاى سپيد روى پوست بدن توليد مىكند و كسى را كه دچار اين بيمارى است ابرص مىنامند . جذيمه را چون نمىخواستند ابرص بخوانند ، ابرش مىخواندند كه به معنى خالدار است يا وضاح مىخواندند كه به معنى سپيد و روشن است چون بر اثر پيسى قسمت‌هائى از پوست او سپيد شده بود .\r\nمترجم\r\n","page_name":" 98 ","page_number":98},
  {"content":"\r\n\r\nاردوگاه‌هاى جذيمه در زمين‌هاى ميان حيره و انبار و بقه و هيت و عين التمر و اطراف بيابان تا العمير و خفيه قرار داشت .\r\nاو دارائى بسيار گرد آورده بود و از سوى شهرها و كشورها نمايندگانى پيش وى مىآمدند .\r\nبا قبيله‌هاى طسم و جديس نيز كه در بخش‌هائى از يمامه به سر مىبردند ، جنگ كرده بود .\r\nجذيمه با حسان بن تبع اسعد ابى كرب هم درگيرى پيدا كرد و به زد و خورد پرداخت .\r\nاو با لشكريانش به قلمرو حسان تاخت و تاراج كرد و بازگشت .\r\nحسان نيز كه در نيرومندى كم از او نبود يورش او را تلافى كرد و به فوجى از قشون او حمله برد و همه را نابود ساخت .\r\nجذيمه دو بت داشت كه آنها را ضيزن مىخواندند .\r\nقبيلهء اياد در سرزمينى مىزيست كه به عين اباغ معروف بود ( زيرا در آن جا چشمهء آبى روان بود كه به سرورشان اباغ تعلق داشت . )\r\nيك بار براى جذيمه حكايت كردند كه ميان دائى وى در قبيلهء اياد پسرى از قبيلهء لخم به سر مىبرد به نام عدى بن نصر بن ربيعه كه بسيار زيبا و ظريف است .\r\nجذيمه براى قبيله اياد پيام فرستاد و آن پسر را درخواست كرد تا وى را به فرزندى خويش بپذيرد . ولى آنان درخواست وى را نپذيرفتند و از تسليم عدى ، يعنى آن پسر ، خوددارى كردند .\r\nجذيمه كه چنين انتظارى را نداشت ، توسل به زور جست و به خاطر عدى لشكر كشيد تا با اياد بجنگد .\r\nافراد قبيله اياد كه ديدند كار به خونريزى مىكشد و تاب ايستادگى در برابر جذيمه را ندارند ، به نيرنگى دست زدند و كسى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nرا برانگيختند تا آن دو بت را كه جذيمه مىپرستيد بدزدد .\r\nبعد براى جذيمه پيام فرستادند و گفتند :\r\n« آن دو بت كه ضيزن نام دارند ، از تو بيزار شده و به ما گرويده و پيش ما آمده‌اند . اگر پيمان ببندى كه دست از جنگ با ما بردارى ، اين دو بت را براى تو خواهيم فرستاد . »\r\nجذيمه پاسخ داد :\r\n« جنگ من براى عدى بن نصر است . اگر او را هم با آن دو بت بفرستيد ، ديگر جنگى با شما نخواهم داشت .\r\nآنان اين بار پيشنهاد وى را پذيرفتند و عدى را با آن دو بت برايش فرستادند .\r\nجذيمه فريفتهء زيبائى عدى شد و او را همدم خود ساخت و شرابدارى خويش را به دو سپرد .\r\nرقاش ، خواهر جذيمه ، نيز همين كه چشمش به عدى افتاد ، شيفته و دلدادهء او گرديد و برايش پيام فرستاد كه وى را از جذيمه خواستگارى كند .\r\nولى عدى پاسخ داد .\r\n« من نه خود را شايستهء همسرى خواهر جذيمه مىدانم ، نه چنين آرزوئى در سر مىپرورم و نه جرئت آن را دارم كه از جذيمه خواهرش را خواستگارى كنم . »\r\nرقاش بار ديگر براى عدى پيام فرستاد و گفت :\r\n« اگر مىترسى كه برادرم از خواستگارى تو خشمگين شود يا درخواست تو را نپذيرد ، هنگامى كه به شرابخوارى مىنشيند به او شراب ناب و بى آب بپيما ولى به ديگران شرابى كه آميخته با آب باشد بده . بدين شيوه ، او مست خواهد شد ولى ديگران هوشيار خواهند ماند . هنگامى كه برادرم مست شد اگر مرا از او خواستگارى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nكنى ، خواهش تو را رد نخواهد كرد و وقتى كه مرا به عقد تو در آورد ديگران گواه خواهند بود . »\r\nعدى دستور رقاش را به كار بست و همچنان كه رقاش پيش بينى كرده بود ، جذيمه درخواست عدى را پذيرفت و خواهر خود را به دو داد .\r\nعدى همان شب با رقاش همبستر شد و از او كام دل گرفت .\r\nبامداد با عطرى كه بوى خوشى مىداد و معمولا داماد استعمال مىكرد ، از خانه بيرون آمد .\r\nجذيمه كه او را آراسته و خوشبوى ديد ، در شگفت شد و از او پرسيد :\r\n« اى عدى ، اينها نشانهء چيست ؟ » پاسخ داد :\r\n« نشانهء دامادى است . آخر ديشب شب عروسى من بود . »\r\nجذيمه پرسيد :\r\n« كدام عروس ؟ » در جواب گفت :\r\n« رقاش . »\r\nجذيمه گفت :\r\n« واى بر تو ! چه كسى او را به عقد تو در آورد ؟ » جواب داد :\r\n« پادشاه . »\r\nجذيمه از كارى كه شب گذشته كرده بود ، پشيمان شد و سر به زير انداخت و در انديشه فرو رفت .\r\nعدى بر جان خويش بيمناك شد و گريخت چنان كه در آن جا ديگر هيچ كس نه از او نشانه‌اى يافت و نه درباره او سخنى شنيد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبعد ، جذيمه براى خواهر خود اين دو بيت را فرستاد :\r\n خبريني و انت لا تكذبينى : * أبحر زنيت ام بهجين\r\nام بعبد فانت اهل لعبد * ام بدون فانت اهل لدون \r\n( مرا آگاه كن و به من دروغ مگو . آيا با آزاده‌اى همبستر شده‌اى يا با غلامزاده‌اى . اگر با برده‌اى هستى پس با برده‌اى خويشاوند شده‌اى و اگر با ديگرى هستى ، پس به ديگرى تعلق دارى . )\r\nرقاش ، خواهر او ، پاسخ داد :\r\n« نه . چنين نيست . بلكه تو خود ، مرا به مردى عرب و نيك‌نژاد شوهر دادى و در اين كار هم نظر مرا نپرسيدى . »\r\nجذيمه عذر او را پذيرفت و از او در گذشت .\r\nاز سوى ديگر ، عدى به قبيله اياد برگشت و در آن قبيله ماندگار شد .\r\nروزى با چند تن از جوانان در پى شكار بيرون رفت .\r\nجوانى او را در ميان دو كوه به تير زد كه فرود افتاد و جان سپرد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - راجع به تير خوردن عدى در تاريخ حبيب السير چنين آمده است :\r\n« . . . او را ( جذيمه را ) از تجويز آن تزويج ندامت تمام دست داده به قصد قتل عدى كمر بست و عدى فرار بر قرار اختيار كرده به قوم خود پيوست . و بنا بر آنكه پدرش ، نضر ، فوت گشته بود ، رياست قبيله بنى اياد تعلق به وى گرفت .\r\nجميله‌اى در آن قبيله بر عدى عاشق شد . عدى شبى به خانهء محبوبه رفت . برادران زن بر آن حال مطلع گشتند و به زخم تير جانستان بساط حيات بقيه ذيل در صفحه بعد\r\n","page_name":" 102 ","page_number":102},
  {"content":"\r\n\r\nرقاش خواهر جذيمه كه از عدى آبستن شده بود ، پسرى زاد و نام او را عمرو نهاد هنگامى كه عمرو بزرگ شد و به نوجوانى رسيد ، او را جامهء فاخر پوشاند و عطر زد و خوشبو ساخت و به نزد دائىاش برد .\r\nجذيمه همين كه او را ديد از او خوشش آمد و او را با فرزندان خويش همدم و همبازى ساخت .\r\nدر سالى پر خير و بركت و حاصلخيز جذيمه با خانواده و فرزندان خويش براى گردش به صحرا رفت و در بوستانى پر از شكوفه و آبگير و جويبار اقامت كرد .\r\nعمرو با فرزندان جذيمه در آن بوستان به چيدن قارچ پرداخت . فرزندان جذيمه هر قارچ رسيده‌اى كه مىچيدند مىخوردند ولى وقتى عمرو به قارچ رسيده‌اى بر مىخورد ، آن را مىچيد و نگاه مىداشت .\r\nآنگاه دوان دوان و بازىكنان به پيش جذيمه باز گشتند در حالى كه عمرو اين شعر را مىخواند :\r\n هذا جناى و خياره فيه * اذ كل جان يده فى فيه \r\n( اين است آنچه من چيده‌ام و بهترين چيده‌ها در آن است\r\n\r\n\r\n\r\n\r\n","description":"","footnote":"\r\n[ ( ) 
  ] عدى را در نوشتند . »\r\n( حبيب السير چاپ سنگى ، ص 90 ) به موجب تاريخ بلعمى : برادران آن زن كينه عدى را در دل گرفتند و روزى كه عدى در نخجيرگاه بر سر كوهى در پى صيدى رفته بود ، او را از سر كوه فرود افكندند كه گردنش بشكست و هم آنجا بمرد .\r\n( تاريخ بلعمى ، چاپ زوار ، ص 804 )\r\n","page_name":" 103 ","page_number":103},
  {"content":"\r\n\r\nدر حالى كه هر كس چيزى چيده دست خود را به دهان برده است . )\r\nجذيمه فريفتهء زيركى و هوشيارى عمرو شد و او را همدم خود ساخت . از گفتار و كردار او شاد مىشد و لذت مىبرد . به همين جهت او را گرامى مىداشت و به دو مهر مىورزيد .\r\nدستور داد كه با زيورهائى از نقره او را بيارايند و طوقى زرين به گردن وى بيفكنند .\r\nبنا بر اين ، عمرو نخستين عربى بود كه طوق به گردن افكند . [ ( 1 ) 
  ]\r\nعمرو بهترين حال را داشت كه ناگهان ديوان او در ربودند .\r\nو جذيمه در همه جا به جست و جوى او پرداخت ولى او را نيافت .\r\nچندى بعد دو مرد از قبيله بلقين قضاعه ، كه يكى مالك و ديگرى عقيل نام داشت ، و پسران فارج بن مالك بودند ، از شام به راه افتادند تا پيش جذيمه بيايند و به دو هديه‌هائى بدهند .\r\nاين دو تن در منزلى ميان راه فرود آمدند . و زن رامشگرى كه همراهشان بود و ام عمرو ناميده مىشد ، براى آنها خوراك آورد .\r\nآنان سرگرم خوردن بودند كه جوانى برهنه با موهاى آشفته و ناخن‌هاى بلند و حالى بد از راه رسيد و اندكى دور از آن دو نشست و دست خود را براى غذا دراز كرد .\r\nزن رامشگر يك پاچه گوسپند به دو داد . و او آن را خورد و باز دست خود را دراز كرد .\r\nزن گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - و ملوك عرب را هرگز رسم و آئين طوق داشتن نبود و نخستين كسى كه او را طوق كردند در عرب ، عمرو بن عدى بود و شب و روز آن طوق در گردن او بودى و او را عمرو ذى الطوق خواندندى .\r\nتاريخ بلعمى ، چاپ زوار ، ص 805\r\n","page_name":" 104 ","page_number":104},
  {"content":"\r\n\r\n« لا تعط العبد كراعا فيطمع فى الزراع » ( به بنده پاچه نده كه به ساعد و بازو هم چشم مىدوزد ) و اين ضرب المثل شد .\r\nبعد ، زن به ان دو تن شراب داد و سر مشك شراب را بست و براى جوان غريب كه كسى جز عمرو بن عدى نبود ، شراب نريخت .\r\nعمرو كه چنين ديد ، گفت :\r\n صددت الكاس عنا ام عمرو * و كان الكاس مجراها اليمينا\r\nو ما شر الثلاثة ، ام عمرو ، * بصاحبك الذى لا تصبحينا \r\n( اى ام عمرو جامى را از ما دريغ داشتى در صورتى كه جام از دست راست مىگردد . اى ام عمرو ، آن دوست كه به او روى خوش نشان نمىدهى و جامش را پر نمىكنى از اين سه تن بدتر نيست . )\r\n( دو بيت بالا از قصيدهء عمرو بن كلثوم است ) آن دو تن نام و نشانى جوان را پرسيدند . جوان در پاسخ گفت :\r\n ان تنكرانى او تنكرا نسبى * فانى انا عمرو بن عدى \r\n( اگر مرا نمىشناسيد و از دودمان من آگاهى نداريد .\r\nپس بدانيد كه من عمرو پسر عدى هستم . )\r\nسپس افزود :\r\n« من از افراد قبيله تنوخ لخمى هستم و تا فردا مرا در خاندان نماره خواهيد يافت . من بىاين كه گناهى كرده باشم به اين آوارگى و دربدرى افتاده‌ام . »\r\nآن دو مرد كه اين شنيدند برخاستند و سرش را شستند و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nحالش را بهبود بخشيدند و به دو جامه‌اى پوشاندند و گفتند :\r\n« ما براى جذيمه ، هيچ تحفه‌اى گرانبهاتر از خواهرزاده‌اش نداريم . »\r\nآنگاه او را با خود به نزد جذيمه بردند .\r\nجذيمه به ديدن خواهرزادهء خود بسيار شادمان شد و گفت :\r\n« روزى او را ديدم كه طوقى به گردن داشت و از نزدم رفت .\r\nاز آن روز تا اين ساعت از پيش چشم و دلم نرفته است . »\r\nآنگاه دستور داد تا طوق او را برايش باز آورند . و چون ديگر برايش تنگ شده بود و به گردنش نمىرفت ، جذيمه نگاه كرد و گفت : « كبر عمرو عن الطوق . » ( عمرو از طوق بزرگ‌تر شده است . ) و اين هم ضرب المثل گرديد .\r\nجذيمه كه اين نيكى را از مالك و عقيل ديده بود ، از ايشان پرسيد : « اكنون چه مىخواهيد ؟ » جواب دادند :\r\n« مىخواهيم تا وقتى كه ما زنده‌ايم و تو زنده هستى همدم و همنشين تو باشيم . »\r\nاز آن پس اين دو تن نديم جذيمه شدند و تا دم مرگ ، ياران وفادار او بودند چنان كه دوستى ايشان ضرب المثل شد و « نديمان جذيمه » در زبان عربى ضرب المثلى است كه درباره دوستان وفادار به كار مىرود .\r\nفرمانرواى عرب در سرزمين جزيره ( جزيرهء ابن عمر ) و بلنديهاى شام ، عمرو بن ظرب بن حسان بن اذينة العمليقى ، از كارگزاران عمالقه ، بود .\r\nميان او و جذيمه زد و خوردى روى داد و بر اثر جنگى كه در گرفت عمرو بن ظرب كشته شد و لشكريانش شكست خوردند\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو گريختند و جذيمه سالم باز گشت .\r\nپس از عمرو ، دخترش ، زباء ، كه نام اصلى وى نائله بود ، به فرمانروائى رسيد .\r\nسرداران و سپاهيان زباء همان بازماندگان عمالقه و غيره بودند و از فرات تا تدمر نيز قلمرو حكومت او را شامل مىشد .\r\nهنگامى كه سر رشته كار به دست او افتاد و پايه‌هاى فرمانروائى وى استوارى يافت انجمنى بر پا كرد تا درباره جنگ با جذيمه و انتقام خون پدر خود ، مشورت كند .\r\nخواهر او ، ربيبه ، كه زن خردمند و پخته‌اى بود به دو گفت :\r\n« جنگ به گونه‌اى است كه روزى پيروزى و روز ديگر شكست از پى دارد . اگر هم امروز تو پيروز شوى شايد فردا او بر تو چيره گردد . بنا بر اين بهتر است كه از انديشه جنگ درگذرى و از در نيرنگ و فريب درآئى و بدين وسيله او را از ميان بردارى . »\r\nزباء اين اندرز را پذيرفت و به جذيمه نامه‌اى نوشت و او را به سوى خود و كشور خود فرا خواند .\r\nبه دو نوشت :\r\n« من از پادشاهى زنان جز شنيدن سخنان زشت و ناتوانى در فرمانروائى چيز ديگرى نفهميده‌ام . براى خود همسرى و براى كشور خود فرمانروائى بهتر از تو نمىيابم . »\r\nجذيمه همين كه نامه زباء را گرفت و خواند ، پيشنهاد وى را به چيزى نشمرد و به دام فريبى كه زباء در راهش افكنده بود نينديشيد .\r\nدر اين هنگام او در بقه به سر مىبرد كه بر كرانهء فرات قرار داشت .\r\nبزرگان و نزديكان مورد اعتماد خود را گرد آورد و دعوت\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nزباء را با ايشان در ميان گذاشت و نظرشان را خواست .\r\nهمه رأى دادند كه دعوت زباء را بپذيرد و پيش وى برود و بر كشور او دست يابد .\r\nميان ايشان مردى بود از قبيله لخم كه قصير بن سعد خوانده مىشد و پدرش سعد با يكى از كنيزان جذيمه زناشوئى كرده و اين پسر را آورده بود .\r\nقصير مردى اديب و دورانديش بود . از نزديكان جذيمه به شمار مىرفت و نيكخواه و اندرزگوى او بود .\r\nاو با آنچه ديگران گفته بودند مخالفت كرد و گفت :\r\n« رأى فاتر ، و عدو حاضر » ( انديشه سست و دشمن آماده است ) اين در عرب ضرب المثل شد .\r\nاو به جذيمه گفت :\r\n« به اين خانم بنويس كه اگر راست مىگويد ، او پيش تو بيايد . و گرنه از گزند او بر جان خود ايمن مباش چون او را آزرده و پدرش را كشته‌اى ! » جذيمه با پيشنهاد او موافقت نكرد و به دو گفت : « و لكنك امرؤ رأيك فى الكن لا فى الضح . » ( ولى تو مردى هستى كه رأيت پنهان است و آشكار نيست ) اين هم ضرب المثل شد .\r\nجذيمه ، سپس خواهرزادهء خود ، عمرو بن عدى را خواست و در اين باره با او شور كرد .\r\nعمرو او را به رفتن در پيش زباء دلگرم ساخت و گفت :\r\n« افراد قبيله نماره كه خاندان منند در خدمت زباء هستند و همين كه تو را ببينند ، هوادار تو خواهند شد . »\r\nجذيمه سخن او را پسنديد و از آن پيروى كرد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nقصير كه چنين ديد گفت : « لا يطاع لقصير امر » ( از قصير كسى پيروى نمىكند ) عرب گفته است : « ببقة ابرم الامر » ( كار در بقه درست شده است ) اين دو جمله نيز در ميان تازيان ضرب المثل است .\r\nجذيمه ، عمرو بن عدى را در كشور خود ، به جاى خويش نهاد و عمرو بن عبد الجن را به فرماندهى سواران خود گماشت و با او و ساير ياران نزديك خويش روانه شد .\r\nهنگامى كه در الفرضه فرود آمد به قصير گفت :\r\n« رأى تو چيست ؟ » پاسخ داد :\r\nببقة تركت الرأى » ( من رأى خود را در بقه گذاشتم ) اين پاسخ قصير نيز ضرب المثلى شد .\r\nهنگامى كه فرستادگان زباء با پيشكش‌ها و مهربانىهاى بسيار پيش جذيمه آمدند ، جذيمه رو به قصير كرد و از او پرسيد :\r\n« اى قصير ، چگونه مىبينى ؟ » جواب داد :\r\n« خطر يسير ، فى خطب كبير » ( اين كارى كوچك است در برابر يك گرفتارى بزرگ ) اين هم ضرب المثل شد .\r\nقصير سپس افزود :\r\n« به زودى سواران زباء نزد تو خواهند آمد . اگر در پيش روى تو ايستادند ، بدان كه آن زن راستگوست و اگر در دو سوى تو قرار گرفتند و تو را احاطه كردند بدان كه اين قوم نقشهء نيرنگى كشيده‌اند . در اين صورت بيدرنگ سوار عصا شو و بگريز . من اين اسب را آزموده‌ام چون بر او سوار شده و در ركاب تو با او تاخته‌ام . »\r\nعصا يكى از اسب‌هاى جذيمه بود كه هيچ اسبى در تيز رفتارى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبه پايش نمىرسيد .\r\nولى لشكريانى كه پيرامون جذيمه حلقه زدند ، ميان او و عصا حائل شدند و جذيمه نتوانست از آن اسب استفاده كند .\r\nدر همين هنگام قصير فرصت را غنيمت شمرد و سوار بر عصا شد و از مهلكه بيرون جست .\r\nجذيمه كه او را بر پشت آن اسب ، گريزان ديد ، گفت :\r\n« ويل لامه حزما على متن العصا » ( مادرش به عزايش بنشيند . از دورانديشى بر پشت عصا جسته است ) اين هم ضرب المثل شد .\r\nقصير گفت : « ما ضل من تجرى به العصا » ( هر كس را كه اسبى چون عصا ببرد ، گمراه نمىشود . )\r\nاين سخن نيز ضرب المثل شد .\r\nقصير تا غروب آفتاب با اين اسب تاخت و عصا كه راهى دراز پيموده بود سرانجام از خستگى در افتاد و جان سپرد .\r\nقصير نعش حيوان را به خاك سپرد و برجى بر روى آن ساخت كه برج العصا خوانده مىشود .\r\nتازيان درباره اين اسب سخنى گفتند كه آن هم ضرب المثل گرديد و چنين بود :\r\n« خير ما جاءت به العصا » ( آنچه عصا كرده نيك است ) جذيمه در ميان سواران زباء كه وى را احاطه كرده بودند بناچار پيش رفت تا به بارگاه زباء رسيد .\r\n( زباء به معنى زن پر موى و دراز موى است . )\r\nزباء همين كه جذيمه را ديد ، برهنه شد و موهاى پا و پشت و پيش خود را كه مانند گيسوى بافته شده بود به دو نشان داد و گفت :\r\n« يا جذيمه ، أ دأب عروس ترى ؟ » ( اى جذيمه ، آيا اين\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nوضع عروس است كه مىبينى ؟ ) اين سخن هم ضرب المثل شد .\r\nجذيمه ديد به دام افتاده ، نه عروسى نصيبش شده و نه كشورى به چنگ آورده است . اين بود كه گفت :\r\n« بلغ المدى ، و جف الثرى ، و امر غدر ارى . » ( كار به پايان رسيد و نعمت از دست رفت و خيانتكارى را مىبينم ) اين سخن نيز ضرب المثل گرديد .\r\nزباء به دو گفت :\r\n« لا من عدم مواس ، و لا من قلة اواس ، و لكن شيمة من اناس » ( نه از بىكسى است نه از ناچارى ، ليكن اين راه و روش مردم است . )\r\nاين نيز ضرب المثل شد .\r\nزباء سپس به جذيمه گفت :\r\n« به من خبر داده‌اند كه خون پادشاهان بيمارى هارى را بهبود مىبخشد . »\r\nبعد او را بر روى سفره‌اى چرمين نشاند و دستور داد كه طشتى زرين بياورند .\r\nهمين كه طشت را آماده كردند ، زباء به جذيمه شراب داد تا اندازه‌اى كه او را مدهوش ساخت .\r\nآنگاه فرمود تا رگ‌هاى دو بازوى او را بگشايند . و طشت را پيش برد و در زير خون گرفت زيرا به وى گفته بودند كه اگر از خون پادشاهان قطره‌اى بيرون از طشت بريزد ، انتقام خون وى گرفته خواهد شد .\r\nضمنا در آن روزگار براى گراميداشت پادشاهان گردنشان را نمىزدند جز در جنگ .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبارى ، همين كه دو دست جذيمه ، بر اثر رفتن خون ، سست شدند و فرود افتادند ، چند قطره از خون وى در بيرون از طشت چكيد .\r\nزباء گفت : « خون پادشاه را به هدر ندهيد . »\r\nجذيمه گفت : « دعوا دما ضيعه اهله » ( بگذاريد خون كسى كه خانواده‌اش نابودش كرده به هدر رود . )\r\nاين گفته نيز در شمار امثال عرب در آمد .\r\nجذيمه جان سپرد و قصير از قبيله‌اى كه اسب وى ، عصا ، در ميانشان مرده بود ، بيرون رفت و به راه افتاد تا به عمرو بن عدى رسيد كه در حيره بود .\r\nاو را ديد كه با عمرو بن عبد الجن اختلافى دارد . ميانه را گرفت و آن دو را با يك ديگر آشتى داد .\r\nپس از اين پيشامد ، مردم به فرمان عمرو بن عدى در آمدند و عمرو سر گرم فرمانروائى شد .\r\nولى قصير به او گفت :\r\n« لشكرى بسيج كن و آماده جنگ شو و نگذار خون دائىات از ميان برود . »\r\nعمرو بن عدى گفت :\r\nچگونه مىتوانم كار زباء را بسازم در صورتى كه او از عقاب آسمان بلندتر است ؟ « هى امنع من عقاب الجو . »\r\nاين سخن هم مثل شد .\r\nزباء از پيشگويان دربارهء فرجام كار و مرگ خود پرسيده و به دو گفته بودند :\r\n« ما عمرو بن عدى را سبب نابودى تو مىبينيم و ليكن مرگ تو به دست خود تست . »\r\nزباء در پى اين پيشگوئى ، بر آن شد تا از برخورد با عمرو\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبپرهيزد . از اين رو ميان دربار خود تا دژى كه در شهر داشت يك راهرو زير زمينى ساخت و با خود گفت :\r\n« هر گاه پيشامدى ناگهانى برايم روى داد ، از اين گذرگاه پنهانى ، خود را به دژ خويش مىرسانم . »\r\nسپس مردى را كه چهره‌نگارى زبر دست بود فراخواند و او را ناشناس پيش عمرو بن عدى فرستاد و گفت :\r\n« عمرو را در همه حال ، در حال نشسته و ايستاده و جامه پوشيده و برهنه و مسلح ، به همان شكل و شمايل و جامه و رنگى كه دارد ، نقاشى كن و براى من بياور . »\r\nنقاش آنچه را كه زباء به دو گفته بود ، همه را به كار بست و تصويرهائى را كه كشيده بود پيش وى آورد .\r\nزباء آنها را گرفت و مطالعه كرد تا با چهرهء عمرو آشنا شود و هر جا كه به دو برخورد ، او را بشناسد و از روبرو شدن با وى بپرهيزد .\r\nاز سوى ديگر ، قصير به عمرو گفت :\r\n« بينى مرا ببر و پشت مرا تازيانه بزن و بگذار تا من به كار زباء برسم . »\r\nعمرو بن عدى گفت :\r\n« من هرگز چنين كارى را با تو نخواهم كرد . »\r\nقصير گفت :\r\n« آنچه مىگويم بكن و مرا به حال خود بگذار . بر تو خرده‌اى نمىگيرند . خل عنى اذا و خلاك ذم » اين سخن نيز مثل شد .\r\nعمرو بن عدى كه چنين ديد ، گفت :\r\n« در اين صورت تو از اين بيناترى . »\r\nبه دستور عمرو بينى قصير را بريدند و پشتش را با تازيانه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nزخمى كردند .\r\nقصير ، مانند مردى گريزان ، از پيش عمرو بن عدى بيرون رفت و چنين وانمود كرد كه عمرو با وى چنان ستمى كرده است .\r\nبدين گونه راه سپرد تا به دولتسراى زباء رسيد .\r\nبه زباء گفتند :\r\n« قصير آمده است . »\r\nزباء به دو بار داد و او وارد شد در حالى كه بينىاش بريده و پشتش تازيانه خورده بود .\r\nهمين كه زباء او را ديد ، گفت : « لامر ما جدع قصير انفه » ( قصير براى انجام كارى بينى خود را بريده است . ) اين سخن هم ضرب المثل شد .\r\nآنگاه ازو پرسيد :\r\n« اى قصير ، اين چه كارى است كه با تو كرده‌اند ؟ » پاسخ داد :\r\n« عمرو بن عدى گمان مىكرد كه من به دائىاش خيانت كرده و او را به آمدن پيش تو واداشته و تو را به ريختن خون وى برانگيخته‌ام . بدين جهة براى انتقام از من ، مرا بدين حال در آورد .\r\nاكنون به تو پناهنده شده‌ام چون مىدانم كه همدستى با تو بيش از همدستى با ديگران براى عمرو گران تمام خواهد شد .\r\nزباء كه اين سخنان شنيد ، او را گرامى شمرد و پيش خود نگاه داشت چون به كسى نيازمند بود كه از دور انديشى و روشن بينى و آزمودگى و آشنائى به كار كشور دارى بىبهره نباشد . و قصير نيز داراى چنين صفاتى بود .\r\nقصير ، پس از چندى كه زباء رفته رفته رام او شد و به دو اعتماد كرد ، به وى گفت :\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n« من در عراق دارائى بسيار و كالاهاى كمياب و عطرهاى گرانبها دارم . وسائلى براى حمل اين اموال در اختيار من بگذار كه آن اشياء نفيس را بدين جا آورم چون در ميان آنها انواع چيزهائى است كه در خور بازرگانى است و از آن سودها مىبرى و چيزهائى هم هست كه پادشاهان از داشتنش بىنياز نخواهند بود . »\r\nزباء پيشنهاد قصير را پذيرفت و كاروانى را آماده ساخت و در اختيار او گذاشت و از پول و مال هم هر چه مىخواست به دو داد و او را روانه كرد .\r\nقصير به راه افتاد تا به عراق رسيد و خود را پنهانى به عمرو بن عدى رساند و آنچه را كه گذشته بود ، به دو خبر داد و گفت :\r\n« براى من پارچه‌هاى گوناگون و كالاهاى كمياب و هر چيز گرانبهاى ديگرى كه مىتوانى ، فراهم كن تا شايد خدا ما را بر زباء چيره سازد و تو خون دائى خود را از او بخواهى و دشمن خود را بكشى . »\r\nعمرو آنچه را كه قصير مىخواست فراهم كرد و در دسترس وى گذاشت .\r\nقصير با اين كالاها به نزد زباء برگشت و آنها را به وى نشان داد . زباء از ديدن آن همه پارچه‌هاى رنگارنگ و كالاهاى گرانبهاى گوناگون شاد شد و اعتماد وى به قصير فزونى يافت .\r\nاز اين رو ، بار دوم كه قصير مىخواست كالاهائى بياورد ، زباء بيش از بار اول لوازم و وسائل برايش آماده كرد .\r\nقصير باز به سوى عراق روانه شد و در آن جا آنچه را كه عمرو برايش فراهم ساخت بار كرد و هر چيز تازه و هر خواستهء پسنديده‌اى كه يافت بر گرفت و براى زباء آورد .\r\nبار سوم كه قصير به بهانه آوردن كالا پيش عمرو برگشت ،\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبه دو گفت :\r\n« آن عده از ياران و سرداران و سپاهيان خود را كه مورد اعتمادت هستند گرد هم آور و دستور بده تا براى آنان جوال‌هائى بدوزند . آنگاه ، هر دو مرد جنگى را در دو جوال به يك شتر بار كن و ريسمانى كه سر هر جوال را مىبندد در درون جوال بگذار تا باز كردن و بستن سر جوال به دست كسى باشد كه در درون آن نهفته است . »\r\nقصير نخستين كسى بود كه چنين تدبيرى انديشيد و آن را به كار بست .\r\nاو سخن خود را ادامه داد و به عمرو بن عدى گفت :\r\n« تو خود نيز در يكى از جوال‌ها پنهان شو . و من هنگامى كه به شهر زباء رسيدم ، ترا از جوال بيرون مىآورم و بر در آن راهرو پنهانى كه گريز گاه زباء است مىگمارم . وقتى داوران تو از ميان جوال‌ها بيرون جستند و در ميان اهل شهر فرياد جنگ بر آوردند ، با هر كه در برابرشان ايستادگى كرد خواهند جنگيد . درين گير و دار اگر زباء خواست از آن راه پنهانى بگريزد ، او را بكش . »\r\nعمرو هر چه را كه قصير گفته بود عملى كرد . كاروان آماده شد و رو به راه نهادند .\r\nهمين كه نزديك كاخ زباء رسيدند ، قصير پيش رفت و به دو مژده داد و از چيزهاى تازه و جامه‌هاى فاخرى كه آورده بود او را آگاه ساخت و از او درخواست كرد تا بيرون بيايد و به قطار شتران و بارهائى كه داشتند نگاهى بيفكند .\r\nقصير هميشه ، در هنگام سفر ، روزها به گوشه‌اى پنهان مىشد و مىآرميد و شب‌ها حركت مىكرد و او نخستين كسى بود كه اين شيوه را برگزيد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nزباء از كاخ خويش بيرون آمد و شتران را ديد كه از سنگينى بار نزديك بود پاهايشان در زمين فرو رود . اين بود كه رو به قصير كرد و گفت :\r\n ما للجمال مشيها وئيدا * أ جندلا يحملن ام حديدا\r\nام صرفانا باردا شديدا * ام الرجال جثما قعودا \r\n( اين شتران را چه مىشود كه خرامشان چنين آهسته است .\r\nسنگ مىكشند يا آهن ؟ يا مس و قلعى كه سرد و سخت است يا مردانى كه خواب آلوده و نشسته‌اند ؟ ) شتران وارد شهر شدند و همين كه به ميان شهر رسيدند به زانو در آمدند و مردان جنگى از درون جوال‌ها بيرون جستند .\r\nقصير ، عمرو را به دهنهء آن گذرگاه پنهانى راهنمائى كرد .\r\nجنگجويان فرياد كشيدند و مردم شهر را به پيكار فراخواندند و به رويشان شمشير كشيدند .\r\nزباء درين گير و دار ، خواست از آن راه پنهانى بگريزد كه ديد عمرو دهنهء راهرو را گرفته است .\r\nاز روى چهره‌اى كه نقاش وى برايش كشيده بود ، او را شناخت و پيش از آن كه به چنگ عمرو بيفتد ، زهرى را كه در زير نگين انگشترى خود داشت مكيد و گفت : « بيدى لا بيد عمرو » ( به دست خودم نه به دست عمرو ! ) و اين هم ضرب المثل شد .\r\nولى عمرو بن عدى ، شمشير كشيد و او را كشت و بر سر مردم شهر نيز همان بلا را آورد كه آنان بر سر جذيمه و يارانش آورده بودند .\r\nآنگاه به عراق بازگشت .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبدين گونه ، پس از جذيمه فرمانروائى به خواهرزاده‌اش ، عمرو بن عدى بن نصر بن ربيعة بن عمرو بن الحارث بن سعود بن مالك بن عمرو بن نمارة بن لخم رسيد .\r\nعمرو بن عدى نخستين پادشاه از پادشاهان عرب است كه حيره را پايتخت خود ساخت و همچنان پادشاهى كرد تا در گذشت .\r\nاو به گفته‌اى يكصد و بيست ساله و به گفته‌اى يكصد و هيجده ساله بود كه از جهان رفت .\r\nاز مدت زندگانى خود نود و پنج سال را با روزگار ملوك الطوائف ، چهارده سال و چند ماه را با دورهء پادشاهى اردشير بابكان و هشت سال و دو ماه را با عهد سلطنت شاپور بن اردشير همزمان بود و از فرمانروايان دورهء ملوك الطوائفى اطاعت نكرد تا اين كه اردشير بن بابك از مردم فارس به پادشاهى رسيد .\r\nسلطنت نيز در ميان فرزندان و بازماندگان وى همچنان پايدار ماند تا آخرين ايشان كه نعمان بن منذر بود ، يعنى تا روزگار ملوك كنده چنان كه ما اگر خدا بخواهد در جاى خود از آنها ياد خواهيم كرد .\r\nدرباره رفتن فرزندان نصر بن ربيعه به عراق ، جز آنچه گذشت ، سبب ديگرى نيز ذكر كرده‌اند و آن خوابى است كه ربيعه ديد و هنگام سخن دربارهء وقايع حبشه ، به خواست خداى بزرگ شرح آن داده خواهد شد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nسخن دربارهء قبيله‌هاى طسم و جديس كه در روزگار ملوك الطوائف بودند .\r\nطسم بن لوذ بن ازهر بن سام بن نوح ، و جديس بن عامر بن سام پسر عموى يك ديگر بودند و در محل يمامه خانه داشتند .\r\nنام يمامه ، در آن زمان ، « جو » بود و از پر خير و بركت - ترين شهرهاى آن نواحى به شمار مىرفت .\r\nپادشاهشان در روزگار ملوك الطوائف عمليق بود كه مردى ستمگر محسوب مىشد و بيدادگرى و مردم آزارى و بد رفتارى بسيار كرده بود .\r\nزنى از قبيلهء جديس كه هزيله نام داشت ، شوهرش او را طلاق گفته بود و مىخواست فرزند خود را از وى بگيرد .\r\nزن از تسليم فرزند به شوهر ، خوددارى كرد و به نزاع پرداخت و پيش عمليق شكايت برد و گفت :\r\n« اى پادشاه ، من براى اين كودك نه ماه باردارى كردم تا اين بار را بر زمين نهادم . آنگاه او را كه پارهء تنم بود شير دادم تا پيوندهاى او كمال يافت و روزى رسيد كه او را از شير باز گرفتم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو بزرگ كردم . اكنون او مىخواهد بر خلاف ميل من جگر گوشه‌ام را از من بگيرد و مرا پس از او خوار و محروم گذارد . »\r\nشوهرش كه اين سخنان شنيد ، گفت :\r\n« اى پادشاه ، من همهء مهر او را پرداخته‌ام و از او بهره‌اى به من نرسيده جز فرزندى بىارزش . اكنون به هر گونه‌اى كه مىخواهى دربارهء ما داورى كن . »\r\nپادشاه فرمان داد تا فرزند آن زن را به بردگى گيرند و او را در شمار بردگان شاه در آورند . آن زن و شوهر را نيز بفروشند و به شوهر يك پنجم بهاى زن ، و به زن يك دهم بهاى شوهرش را بپردازند .\r\nهزيله كه اين حكم را شنيد ، گفت :\r\n اتينا اخا طسم ليحكم بيننا * فانفذ حكما في هزيلة ظالما\r\nلعمرى لقد حكمت لا متورعا * و لا كنت فيمن يبرم الحكم عالما\r\nندمت و لم اندم و انى بعترتى * و اصبح بعلى فى الحكومة نادما \r\n( ما پيش برادر خود ، طسم ، آمديم تا دربارهء ما داورى كند و او دربارهء هزيله حكمى داد كه ستمگرانه بود . به جان خودم كه نه از روى پارسائى داورى مىكنى و نه كسى هستى كه از روى دانائى حكمى مىدهد . من پشيمان شدم و نه تنها پشيمان شدم بلكه فرزندم را نيز از دست دادم و شوهرم هم از رجوع به چنين حكومتى پشيمان است . )\r\nعمليق كه سخن هزيله را شنيد ، به خشم آمد و فرمان داد كه پس از اين هيچ دوشيزه‌اى از قبيله جديس نبايد زناشوئى كند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمگر اين كه پيش از رفتن به خانه شوهر به عمليق تسليم شود و او دوشيزگى وى را بر گيرد .\r\nقبيله جديس ، پس از صدور اين فرمان ، دچار آسيب و رنج و خوارى و سر افكندگى شد .\r\nاين فرمان همچنان به كار بسته مىشد تا هنگامى كه شموس زناشوئى كرد .\r\nنام اصلى اين زن عفيره ، دختر عباد ، خواهر اسود بود .\r\nدر شب عروسى كه مىبايست به خانه شوهر برود ، نخست او را پيش عمليق بردند .\r\nدر حالى كه زنان جوان ديگرى نيز او را همراهى مىكردند .\r\nهمين كه به عمليق رسيد ، عمليق او را در آغوش گرفت و گوهر دوشيزگى او را ربود .\r\nعفيره از آن جا بيرون آمد و پيش خاندان خود رفت در حالى كه دامن جامهء خود را از پيش و پس دريده و پائين تنهء خود را برهنه كرده بود . خون از او مىرفت و اهانتى كه به وى شده بود به زشت‌ترين گونه‌اى نشان داده مىشد .\r\nهمين كه به قوم خود رسيد گفت :\r\n لا احد اذل من جديس * أ هكذا يفعل بالعروس ؟\r\nيرضى بذا ، يا قوم ، بعل حر * اهدى و قد اعطى وثيق المهر\r\nيقبضه الموت كذا بنفسه * اصلح ان يصنع ذا بعرسه \r\n( هيچ كس خوارتر از جديس نيست . آيا با عروس او بايد چنين رفتارى بكنند . اى مردم ، آيا هيچ شوهر آزاده‌اى بدين ننگ\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nتن در مىدهد كه عروسى را بپذيرد كه قبلا مدرك دوشيزگى وى را به ديگرى بخشيده است . اگر مرگ درين حال ، او را دريابد ، برايش بهتر از آن است كه با عروسش چنين كارى كنند . )\r\nبعد ، براى اين كه قوم و قبيلهء خود را برانگيزد و بر سر غيرت آورد ، سخنان خود را ادامه داد و گفت :\r\n أ يجمل ما يؤتى الى فتياتكم * و انتم رجال فيكم عدد النمل\r\nو تصبح تمشى فى الدماء عفيرة * جهارا و زفت فى النساء الى بعل\r\nو لو اننا كنا رجالا و كنتم * نساء لكنا لا نقر بذا الفعل\r\nفموتوا كراما او اميتوا عدوكم * و دبوا لنار الحرب بالحطب الجزل\r\nو الا فخلوا بطنها و تحملوا * الى بلد قفر و موتوا من الهزل\r\nفللبين خير من مقام على الاذى * و للموت خير من مقام على الذل\r\nو ان انتم لم تغضبوا بعد هذه * فكونوا نساء لا تعاب من الكحل\r\nو دونكم طيب النساء فانما * خلقتم لاثواب العروس و للنسل\r\nفبعدا و سحقا للذى ليس دافعا * و يختال يمشى بيننا مشية الفحل \r\n( آيا اين پسنديده است كه شما مردان به كثرت مورچگان وجود داشته باشيد ، آن وقت با دختران و دوشيزگان شما چنين\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nرفتارى شود ؟\r\nو عفيره ، در حالى كه آشكارا خون دوشيزگى از او مىچكد ، همراه زنان به خانهء شوهر روانه گردد ؟\r\nاگر ما مرد بوديم و شما زن بوديد ، هرگز حاضر نمىشديم كه چنين كارى با شما بكنند .\r\nپس با بزرگوارى بميريد يا دشمن خود را بميرانيد و براى از ميان بردن او در آتش جنگ هيزم فراوان بريزيد .\r\nو گرنه اين شهر را تهى كنيد و ترك گوئيد و به شهرى خاموش و بيابانى و بىآبادى برويد و از بينوائى بميريد .\r\nزيرا جدائى و دورى از شهر بهتر از زيستن در شهرى است كه به آدمى آزاد مىرسد . و مرگ بهتر از زندگى با خوارى و سر افكندگى است .\r\nاگر پس از اين كار ننگينى كه با من كرده‌اند ، خشمگين نشده و بر سر غيرت نيامده‌ايد ، پس به صورت زنان درآئيد كه سرمه كشيدن و آرايش كردن براى آنها عيب نيست .\r\nحتى عطر زنان هم براى شما كم است چون شما براى پوشيدن جامهء عروسان و بچه زادن آفريده شده‌ايد .\r\nخدا دچار دورى و جدائى سازد كسى را كه از ناموس خود دفاع نمىكند و مرد نيست ولى با غرور در ميان ما مانند مردان راه مىرود . )\r\nاسود ، برادر عفيره ، كه مردى بزرگوار بود و همه از او فرمانبردارى مىكردند ، همين كه سخنان خواهر خويش را شنيد ، به كسان خود گفت :\r\n« اى گروه جديس ، آن مردم كه در خانه شما با شما چنين مىكنند ، از شما نيرومندتر نيستند مگر به پشتيبانى رئيسشان كه بر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nما و بر آنان فرمانرواست . اگر ما زبونى و ناتوانى نشان نمىداديم او بر ما برترى نداشت . اكنون هم اگر ايستادگى كنيم بىگمان داد خود را از او مىستانيم . پس به سخن من گوش دهيد و از هر چه من مىگويم پيروى كنيد زيرا اين مايهء عزت زندگى شماست ! » افراد قبيله جديس كه از سخنان عفيره به هيجان آمده بودند ، همين كه سخنان برادر او را شنيدند ، گفتند :\r\n« ما از تو اطاعت مىكنيم ولى تعداد افراد آن قوم بيش از ماست . »\r\nاسود گفت :\r\n« من براى پادشاه مهمانى با شكوهى ترتيب مىدهم و او و ياران و خويشانش را به اين مهمانى دعوت مىكنم . هنگامى كه با جامه‌هاى آراسته و پر زر و زيور به ميان مجلس خراميدند ، - شمشيرهاى خود را بر مىداريم و آنان را مىكشيم . »\r\nگفتند :\r\n« اين نقشه را عملى كن . »\r\nاسود خوراك بسيارى فراهم ساخت و در بيرون شهر مجلس مهمانى ترتيب داد و شمشيرهاى خود و كسان خود را نيز در زير شن‌هاى بيابان پنهان كرد .\r\nآنگاه پادشاه و درباريانش را به مهمانى فراخواند .\r\nهمچنان كه اسود حدس مىزد ، آنان با لباس‌هاى آراسته به بزم خراميدند و همين كه نشستند و دست براى خوردن به سوى سفره دراز كردند ، افراد قبيلهء جديس شمشيرهاى خويش را از درون شن‌ها بيرون كشيدند و همه مهمانان را با پادشاهشان كشتند .\r\nبعد هم زير دستان ايشان را از پاى در آوردند .\r\nپس از اين پيشامد ، بازماندگان قبيلهء طسم كه از تيغ قبيلهء\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nجديس جان بدر برده بودند ، پيش حسان بن تبع ، پادشاه يمن ، رفتند و از او يارى خواستند .\r\nحسان روانهء يمامه شد و وقتى به منزلى رسيد كه تا يمامه سه روز راه بود ، يكى از همراهان وى گفت :\r\n« من در قبيلهء جديس خواهرى دارم كه او را يمامه مىخوانند و چشمانش به اندازه‌اى بينائى دارد كه سوار را از مسافت سه روز راه مىبيند . و من مىترسم كه آمدن تو را به افراد جديس خبر دهد و آنان را براى پيكار آماده كند . بنا بر اين بهتر است كه به ياران خود فرمان دهى تا هر مردى درختى را قطع كند و آن را جلوى خود بگيرد تا شناخته نشود . »\r\nحسان به ايشان فرمود تا چنين كنند .\r\nيمامه چشم انداخت و آنان را ديد و به مردان قبيلهء جديس گفت :\r\n« حميريان اينك به سوى شما مىآيند . »\r\nاز او پرسيدند :\r\n« مگر تو چه مىبينى ؟ » پاسخ داد :\r\n« مردى را مىبينم كه درختى پيش روى گرفته و شانه‌اى دارد كه زير بغلش عرق كرده و كفشى دارد كه وصله پينه شده است . »\r\nاو راست مىگفت و همين طور بود ولى سخن او را دروغ انگاشتند و باور نكردند و خود را براى پيكار با دشمن آماده نساختند .\r\nدر نتيجهء حسان سپيده دم ناگهان بر آنان تاخت و همه را تار و مار كرد .\r\nيمامه را پيش حسان آوردند و حسان چشمان او را از كاسه در آورد و در آنها رگ و پى سياه يافت .\r\nاز او پرسيد :\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n« اين سياهى چيست ؟ » جواب داد :\r\n« سنگ سياهى كه من مىسائيدم و به چشم مىكشيدم . آن را سنگ سرمه مىگويند . »\r\nيمامه نخستين كسى بود كه از سنگ سرمه استفاده كرد و سرمه را به چشم كشيد .\r\nسرزمين يمامه را به نام او يمامه ناميده شده است . شاعران در اشعار خود از او بسيار ياد كرده‌اند .\r\nپس از نابودى قبيلهء جديس ، اسود ، قاتل عمليق ، به دو كوه طيئ گريخت و در آن جا ماندگار شد .\r\nرفتن او بدان جا پيش از رفتن قبيلهء طيئ بدان جا بود . طيئ قبلا در جرف كه ناحيه‌اى از نواحى يمن بود به سر مىبرد و آن جا امروز در اختيار قبائل مراد و همدان است .\r\nهر سال در فصل پائيز شترى بزرگ و فربه به قبيلهء طيئ مىآمد و پس از چندى بر مىگشت .\r\nاهل قبيله نمىدانستند كه اين شتر از كجا مىآيد . از اين رو ، او را دنبال كردند و در پى او رفتند تا به أجأ و سلمى رسيدند كه دو كوه طيئ است .\r\nاين دو كوه نزديك فيد قرار دارد .\r\nكسانى كه در پى شتر رفته و بدان جا رسيده بودند ، در آنجا نخلستان و چراگاه‌هاى بسيار ديدند .\r\nهمچنين ، در آنجا اسود بن عفار را يافتند و او را كشتند .\r\nبعد ، مردم قبيلهء طيئ در آن دو كوه اقامت گزيدند كه تا امروز در آن جا هستند .\r\nاين پيشامد باعث شد كه براى نخستين بار بدان جا راه يابند .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nسخن دربارهء أصحاب كهف كه در دورهء ملوك الطوائفى مىزيستند اصحاب كهف در روزگار فرمانروائى پادشاهى مىزيستند\r\nكه دقيوس نام داشت و او را دقيانوس مىخواندند .\r\nاصحاب كهف ( كه در فارسى بايد آنان « ياران غار » خواند ) در شهرى به سر مىبردند كه تعلق به روميان داشت و نام آن افسوس [ ( 1 ) 
  ] بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - افسوس يا افسس ( هر دو به فتح الف و فاء و ضم سين اول ) :\r\nشهر قديم يونانى است كه در مغرب آسياى صغير ، نزديك ساحل درياى اژه ، پنجاه و شش كيلومترى جنوب شرقى ازمير و نزديك دهكدهء كنونى آيا سلوغ قرار داشته است .\r\nافسوس شهرى پر رونق و يكى از دوازده شهر يونيا بود .\r\nاين شهر به تصرف ايران ، اسكندر مقدونى و رومىها در آمد ، و بقيه ذيل در صفحه بعد\r\n","page_name":" 127 ","page_number":127},
  {"content":"\r\n\r\nپادشاهشان بت‌پرستى مىكرد .\r\nياران غار ، يا اصحاب كهف ، جوانانى بودند كه به پروردگار خويش ايمان داشتند چنان كه خداى بزرگ از آنان در قرآن ياد كرده و فرموده است :\r\n أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا \r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكرسى ايالت رومى آسيا گرديد .\r\nپيش از دورهء مسيحيت ، افسوس بواسطهء معبد ديانا شهرت تمام داشت . معبد ديانا يا معبد آرتميس يكى از عجايب هفتگانهء جهان محسوب مىشد .\r\nاين معبد در حدود سال 550 پيش از ميلاد براى آرتميس ساخته شد .\r\nدر شب تولد اسكندر مقدونى ، يكى از اهالى افسوس به نام هروستراتوس آن را آتش زد . اين حادثه در سال 356 پيش از ميلاد روى داد .\r\nتجديد بناى معبد به سال 334 پيش از ميلاد ، قبل از فتح افسوس به دست اسكندر مقدونى ، صورت گرفت .\r\nپس از استيلاى روميان بر شهر ، به سال 133 پيش از ميلاد ، معبد آرتميس معبد ديانا خوانده شد .\r\nدر سال 262 ميلادى كه گوت‌ها شهر راى تاراج كردند ، معبد ويران گرديد و هشت ستون از ستون‌هاى مرمر آن ، به رنگ تيرهء سبز ، در ساختن اياصوفيه در قسطنطنيه به كار رفت .\r\nبعضى غار اصحاب كهف راى در شهر افسوس دانسته‌اند .\r\nافسوس از مراكز اوليه مسيحيت بود . بولس حوارى از آن ديدار كرد . به سال 431 ميلادى شوراى افسوس كه بدعت نسطوريه راى محكوم كرد ، در آن جا تشكيل شد .\r\nبقيه ذيل در صفحه بعد\r\n","page_name":" 128 ","page_number":128},
  {"content":"\r\n\r\n عَجَباً  » [ ( 1 ) 
  ] ( آيا تو - اى محمد - پندارى داستان اصحاب كهف و رقيم در برابر نشانه‌هاى قدرت ما شگفت آور است ؟ ) رقيم ، خبر ياران غار بود كه بر لوحى نوشته و بر در غارى كه بدان پناه برده بودند ، گذاشته شده بود .\r\nو نيز گفته شده است :\r\nيكى از مردم روزگارشان آن لوح را نوشت و در بنايى كه براى ايشان ساخته شد كار گذاشت .\r\nدر اين لوح نام‌هاى ياران غار و پادشاهى كه در عهد وى مىزيستند و سبب رسيدنشان بدان غار ، نوشته شده بود .\r\nياران غار ، چنان كه ابن عباس گفته ، هفت تن بودند و هشتمين ايشان سگشان بود . و مىگفتند :\r\n« ما از اندك كسانى هستيم كه شما مىشناسيد . »\r\nابن اسحاق گفته است :\r\n« ياران غار هشت تن بودند . »\r\nبنا به گفته او ، نهمين ايشان سگشان مىشود .\r\nابن اسحاق مىافزايد :\r\n« ياران غار از روميان بودند و نخست بت‌پرستى مىكردند\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشهر افسوس در دورهء بيزانس رو به انحطاط گذاشت . در سال 794 هجرى قمرى به تصرف عثمانىها در آمد و به كلى خراب و معدوم شد . اكنون ويرانه‌هاى آن و معبدش باقى است .\r\n( از دائرة المعارف فارسى )\r\n[ ( 1 ) 
  ] - سوره كهف - آيه 9 .\r\n","page_name":" 129 ","page_number":129},
  {"content":"\r\n\r\nولى خداوند آنان را هدايت فرمود و به خداپرستى گرويدند . شريعت ايشان شريعت عيسى عليه السلام بود . »\r\nبرخى گمان برده‌اند كه اصحاب كهف پيش از مسيح بودند و حضرت عيسى عليه السلام قوم خود را از سر گذشت ياران غار آگاه ساخت . همچنين ، خداوند ياران غار را پس از بر آسمان رفتن مسيح ، از خوابشان بر انگيخت .\r\nولى روايت نخستين درست‌تر است .\r\nسبب ايمان آوردن ياران غار به آئين مسيح اين بود كه يكى از حواريان عيسى به شهرستان رسيد و خواست داخل شهر شود .\r\nولى به دو گفتند :\r\n« بر دروازهء اين شهر بتى است كه كسى تا در برابرش به سجده نيفتد نمىتواند وارد شهر شود . »\r\nآن حوارى كه اين سخن شنيد ، داخل شهر نشد و به گرمابه‌اى رفت كه نزديك شهر بود .\r\nدر آن گرمابه كارگر شد و به دلاكى پرداخت و چيزى نگذشت كه صاحب گرمابه ديد بر اثر وجود او سود گرمابه فزونى يافته و مشتريان او زياد شده و جوانان به دو دلبستگى پيدا كرده‌اند .\r\nآن حوارى به آموزش جوانانى كه پيرامونش گرد آمده بودند ، پرداخت و از آسمان و زمين و روز رستاخيز سخن گفت تا سخنانش را باور كردند و به دو ايمان آوردند .\r\nچنين بود تا روزى كه پسر پادشاه زنى را با خود آورد و او را داخل حمام كرد .\r\nحوارى به نكوهش وى پرداخت و او را چنان سخت سرزنش كرد كه او شرمگين شد و با آن زن از گرمابه بيرون رفت .\r\nولى بار ديگر با همان زن بازگشت . و اين بار كه حوارى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nزبان به نكوهش گشود ، شاهزاده بددهنى آغاز كرد و او را دشنام داد و ناسزا گفت و بىاين كه سخنان حوارى را به چيزى شمارد ، با زنى كه همراه داشت به درون گرمابه رفت .\r\nاين دو تن در گرمابه جان سپردند و به پادشاه گفته شد :\r\n« بىگمان كسى كه در گرمابه كار مىكرده آن دو را كشته است چون خواست از ورودشان جلوگيرى كند ولى آنان به حرف او اعتنائى نكردند . »\r\nبه فرمان پادشاه كسانى به دنبال حوارى آمدند ولى او را نيافتند .\r\nپرسيدند :\r\n« چه كسانى با او دوست و همنشين بودند ؟ » در پاسخ اين پرسش ، جوانانى را نام بردند كه از سخنان حوارى بهره‌مند مىشدند .\r\nفرستادگان پادشاه به جست و جوى جوانان پرداختند .\r\nجوانان كه جان خود را در خطر ديدند ، گريختند و با همان حال پيش سرور خود ، كه در كشتزارى بود ، رفتند و آنچه را كه براى ايشان پيش آمده بود ، باز گفتند .\r\nاو هم به شنيدن اين خبر احساس خطر كرد و همراه جوانان به راه افتاد . سگى هم داشت كه دنبالشان رفت تا هنگام غروب آفتاب كه آنان را به غارى رهبرى كرد .\r\nاين گروه كوچك با خود گفتند :\r\n« شب را در اين جا به سر مىبريم تا بامداد ببينيم كه چه بايد كرد .\r\nبه درون غار رفتند و نزديك غار چشمهء آب و ميوه‌هائى ديدند . از ميوه‌ها خوردند و از آب آشاميدند .\r\nهمين كه شب شد و تاريكى همه جا را فرا گرفت ، خداوند چشم و گوششان را بست و آنان را مدهوش ساخت و به خواب برد\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو فرشتگانى را به پاسدارى ايشان گماشت تا آنها را مرتب پهلو به پهلو كنند و به چپ و راست بگردانند تا بر اثر گذشت ساليان دراز ، زمين به آنان آسيبى نرساند و خاك پيكرشان را نخورد . از اين گذشته روزها خورشيد هم بر آنان مىتابيد و امكان داشت كه از سوز آفتاب گزندى ببينند .\r\nملك دقيانوس ، پادشاه آن شهر ، همين كه خبرشان را شنيد ، در جست و جوى آنان با ياران خود بيرون آمد و رد پايشان را دنبال كرد تا به دهنهء غار رسيد و دريافت كه آنها به درون غار رفته‌اند .\r\nبه كسان خود فرمان داد كه داخل غار شوند و آنان را بيرون بياورند .\r\nولى هر مردى همين كه مىخواست به درون غار رود ، هراسان مىشد و باز مىگشت .\r\nسرانجام يكى از آنان به پادشاه گفت :\r\n« مگر نه اين است كه اگر بر آنها دست مىيافتى ، آنها را مىكشتى ؟ » جواب داد .\r\n« آرى ! همين طور است . »\r\nگفت :\r\n« پس بفرماى كه بر در اين غار ديوارى بسازند تا آنها در غار زندانى شوند و از گرسنگى و تشنگى جان بدهند . »\r\nهمين كار را كردند . و پناهندگان ، بدين گونه ، روزگارى دراز در غار ماندند .\r\nروزى بارانى سخت باريد و چوپانى كه در پى پناهگاهى مىگشت بدان غار رسيد و با خود گفت :\r\n« اى كاش مىتوانستم در اين غار را بگشايم و گوسپندان\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nخود را در آن جاى دهم كه باران نخورند . »\r\nدر پى اين انديشه ديوار را شكافت و دهنهء غار را گشود .\r\nدر همين هنگام خداوند جان آنها را - كه از بامداد نخستين شب سكونت در غار گرفته شده بود - به پيكرشان باز گرداند .\r\nبدين گونه ياران غار زنده شدند در حالى كه مىپنداشتند از خوابى بيدار شده‌اند و هيچ نمىدانستند كه چند سال در خواب بوده‌اند .\r\nهمين كه احساس گرسنگى كردند ، به يكى از ياران خود كه تلميخا نام داشت پول دادند كه بر ايشان خوراك بخرد .\r\nاو به راه افتاد تا به دروازهء شهر رسيد و چيزهائى ديد كه به چشمش آشنا نبود . پيش رفت تا به دكانى رسيد و به فروشنده پول داد و از او خوراك خواست .\r\nفروشنده پول‌ها را نگريست و به دو گفت :\r\n« اين درهم‌ها را از كجا آورده‌اى ؟ » پاسخ داد :\r\n« ديروز من و يارانم از شهر بيرون رفتيم و شب را در غارى سپرى كرديم . بامداد كه برخاستيم مرا با اين پول‌ها در پى خوراك فرستادند . »\r\nفروشنده گفت :\r\n« اين درهم‌ها در عهد فلان پادشاه رواج داشت . »\r\nآنگاه او را پيش پادشاه وقت برد كه پادشاهى نيكوكار بود .\r\nپادشاه ازو دربارهء آن سكه‌ها پرسش‌هائى كرد و او هم سر گذشت خود و ياران خود را ، چنان كه روى داده بود ، باز گفت .\r\nپادشاه كه سخنان او را شنيد ، پرسيد :\r\n« اكنون ياران تو در كجا هستند ؟ »\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nپاسخ داد :\r\n« همراه من بيائيد تا آنان را به شما نشان دهم . »\r\nهمراه او رفتند تا به در غار رسيدند .\r\nپيش از آن كه به درون غار روند ، آن مرد گفت :\r\n« بگذاريد اول من نزد ياران خود روم چون اگر صداى شما را بشنوند هراسان خواهند شد زيرا گمان خواهند برد كه دقيانوس از پناهگاهشان آگاهى يافته و كسانى را به دنبالشان فرستاده است . »\r\nاين را گفت و به درون غار رفت و ياران خود را از آنچه پيش آمده بود آگاه ساخت .\r\nآنان در دم به خاك افتادند و خداى را سپاس گفتند و از پروردگار خود خواستند كه آنان را از جهان ببرد . خداوند نيز درخواستشان را پذيرفت و بار ديگر آنان را مدهوش ساخت و به خواب ابد فرو برد .\r\nهنگامى كه پادشاه به كسان خود دستور داد تا به درون غار روند هر بار كه يكى مىخواست داخل شود هراسان مىشد و نمى - توانست پا به درون گذارد .\r\nسر انجام ناچار بازگشتند و به ياد آنان پرستشگاهى ساختند كه در آن جا نماز بگذارند .\r\nعكرمه گفته است :\r\nهنگامى كه خداوند ، ياران غار را بر انگيخت و از خواب چندين ساله بيدار ساخت پادشاهى مؤمن و خداپرست فرمانروائى مىكرد .\r\nمردم كشور او درباره اين مسئله كه « روز رستاخيز آيا تنها\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nروح برانگيخته مىشود يا روح و جسد هر دو ؟ » اختلاف داشتند :\r\nيكى مىگفت :\r\n« خداوند در روز رستاخيز ، تنها روح را بر مىانگيزد بدون جسد . »\r\nديگرى مىگفت :\r\n« روح و جسد هر دو برانگيخته مىشوند و بدين گونه آدمى زندگى از سر مىگيرد . »\r\nپادشاه كه از اين اختلاف رنج مىبرد ، خود را پاكيزه ساخت و روغن‌هاى خوشبوى و متبرك ماليد و با پروردگار خود به راز و نياز پرداخت و از او در خواست كرد كه درباره رستاخيز آنچه را كه درست است بر او روشن سازد .\r\nخداوند نيز ياران غار را سپيده دم از خواب بر انگيخت .\r\nهمين كه خورشيد دميد به يك ديگر گفتند :\r\n« ما شب گذشته ، از پرستش خداوند بازمانديم . »\r\nآنگاه برخاستند و به سوى آب رفتند .\r\nهنگامى كه مىخواستند به درون غار روند ، نزديك غار چشمهء آب و درخت ميوه‌اى بود . اكنون به كنار چشمه رفتند و ديدند چشمه بىآب است و درخت نيز خشك شده است .\r\nيكى از آنان گفت :\r\n« كار ما چه شگفت‌انگيز است ! در ظرف يك شب آب اين چشمه تمام شده و اين درخت هم خشك شده است . »\r\nدر اين گير و دار خداوند آنان را دچار گرسنگى ساخت .\r\nاز اين رو گفتند :\r\n فَابْعَثُوا أَحَدَكُمْ بِوَرِقِكُمْ هذِهِ إِلَى الْمَدِينَةِ فَلْيَنْظُرْ أَيُّها أَزْكى \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n طَعاماً فَلْيَأْتِكُمْ بِرِزْقٍ مِنْهُ وَ لْيَتَلَطَّفْ وَ لا يُشْعِرَنَّ بِكُمْ أَحَداً  [ ( 1 ) 
  ] ( پس يكى را با پول به شهر بفرستيد كه ببيند از كجا خوراك بهترى مىتوان فراهم كرد و براى شما خوراكى بياورد . در ضمن مواظب باشد كه كسى به راز او پىنبرد و از كار شما آگاه نشود - چون ممكن است به پادشاه خبر دهد و شما را گرفتار سازد . )\r\nبنا بر اين يكى از آنان به شهر رفت تا خوراك بخرد . هنگامى كه چشمش به بازار افتاد ، ديد راه‌ها را مىشناسد ولى چهره‌هاى مردم را نمىشناسد . اما دريافت كه نور ايمان در رخسار زن و مرد آشكار شده است .\r\nبراى خريد به دكانى رفت و فروشنده ، پول‌هائى را كه در دست وى ديد نشناخت و بر آن شد كه وى را پيش پادشاه ببرد .\r\nجوان از او پرسيد :\r\n« آيا پادشاه شما فلان سلطان نيست ؟ » مرد پاسخ داد :\r\n« نه ، بلكه فلان كس است .\r\nجوان از اين پاسخ دچار شگفتى شد و هنگامى كه به حضور پادشاه رسيد ، او را از سر گذشت خود و ياران خود آگاه ساخت .\r\nپادشاه كه اين سر گذشت را شنيد مردم را گرد آورد و به آنان گفت :\r\n« شما درباره روح و جسد ، و اينكه در روز رستاخيز تنها روح برانگيخته مىشود يا روح و جسد هر دو ، اختلاف داشتيد .\r\nاكنون خداوند براى شما اين مرد را فرستاده كه از مردم فلان - يعنى پادشاه روزگار گذشته - است و سر گذشت او و يارانش براى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره كهف - آيه 19\r\n","page_name":" 136 ","page_number":136},
  {"content":"\r\n\r\nشما برهان قاطعى دربارهء برانگيخته شدن روح و جسد در روز رستاخيز است . »\r\nآن جوان براى اثبات حرف خود رو به مردم كرد و گفت :\r\n« با من بيائيد تا شما را پيش ياران خود ببرم . »\r\nپادشاه سوار بر اسب شد و مردم نيز در ركاب وى به راه افتادند .\r\nهمين كه بدان غار رسيدند ، جوان به پادشاه گفت :\r\n« بگذاريد من پيش‌تر از شما نزدشان بروم و او را از آمدن شما آگاه كنم تا از شنيدن صداى سم اسبان شما و سخنان شما نهراسند و گمان نبرند كه فرستادگان دقيانوس آمده‌اند . »\r\nپادشاه گفت :\r\n« بسيار خوب ، برو ! » او پيش افتاد و نزد ياران خود رفت و آنان را خبردار كرد . در اين هنگام بود كه ياران غار دريافتند چند سال در غار درنگ كرده و خفته بوده‌اند .\r\nاز اين رو به گريه افتادند و اشك شادى از چشمانشان سرازير شد و از خداوند خواستند كه ايشان را از جهان ببرد تا هيچيك از كسانى كه به ديدنشان آمده بودند ، آنان را نبينند .\r\nدعاى ايشان مستجاب شد و خداوند در همان ساعت آنان را مدهوش كرد و از جهان برد .\r\nكسانى كه بديدنشان آمده بودند ، مدتى معطل شدند و سرانجام به درون غار رفتند و آن جوانان را ديدند كه هيچ چيزشان دگرگون نشده و به همان گونه هستند كه روز نخست ، هنگام ورود به غار ، بودند . فقط جان در پيكرشان نيست .\r\nپادشاه به همراهان خود گفت :\r\n« اين براى شما دليل و برهان است . »\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپادشاه در آن جا صندوقچه‌اى يافت مسين كه رويش مهر خورده بود . درش را گشود و در آن لوحه‌اى از سرب ديد كه نام‌هاى آن جوانان رويش نوشته و توضيح داده شده بود كه آنان از بيم جان و دين و ايمان خود از چنگ شاه دقيانوس گريخته و به درون اين غار در آمدند . دقيانوس همين كه از جاى ايشان درين غار آگاهى يافت بر دهنهء غار ديوارى كشيد و بدين گونه در غار را بست .\r\nاين لوحه نوشته شد تا هر كه آن را مىخواند ، از سرگذشتشان آگاهى يابد .\r\nپادشاه و همراهانش از خواندن اين لوحه دچار شگفتى شدند و خداى بزرگ را سپاس گفتند و به بانگ بلند به سپاس و نيايش پرداختند كه خدا با سر گذشت اصحاب كهف به آنان نشان داده كه چگونه روح و جسم در روز رستاخيز برانگيخته مىشوند .\r\nو نيز گفته شده است :\r\nپادشاه و همراهانش به ياران غار وارد شدند و آنان را زنده يافتند در حالى كه چهره‌هاى ايشان نورانى و رنگشان روشن بود و جامه‌هاشان نيز فرسوده نشده بود .\r\nاين جوانان ، پادشاه و همراهانش را از رفتارى كه دقيانوس با ايشان كرده بود آگاه ساختند .\r\nپادشاه كه سرگذشتشان را شنيد رويشان را بوسيد و آنان نيز با پادشاه نشستند و به ياد خداوند و ستايش او پرداختند .\r\nبعد به پادشاه گفتند :\r\n« خداوند ما را به سوى خود فرا مىخواند و هنگام آنست كه با شما وداع گوئيم . »\r\nبعد به خوابگاه‌هاى خود بازگشتند و به خواب ابد رفتند همچنان كه نخست رفته بودند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nپادشاه براى هر يك از ايشان تابوت زرينى ساخت ولى شب كه در خواب رفت آنان را به خواب ديد كه به وى مىگفتند :\r\n« ما از طلا آفريده نشده‌ايم كه تو تابوت طلا براى ما مىسازى . ما از خاك آفريده شده‌ايم و به خاك هم باز مىگرديم . »\r\nپادشاه - در پى اين خواب - تابوت‌هائى از چوب براى ايشان ساخت .\r\nپادشاه ، همچنين ، بر در آن غار پرستشگاهى ساخت و براى بزرگداشت ياران غار عيدى بزرگ و جشنى با شكوه بر قرار كرد .\r\nنام‌هاى جوانانى كه اصحاب كهف بودند ، چنين است :\r\nمكسلمينيا ، يمليخا ، مرطوس ، نيرويس ، كسطومس ، دينموس ، ريطوفس ، قالوس و مخسيلمينيا اين نه نام است كه بر حسب جامع‌ترين روايات آمده است .\r\nخدا حقيقت را بهتر مىداند .\r\nسگ آنان نيز قطمير بود .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nسخن دربارهء يونس بن متى\r\nسر گذشت او از رويدادهاى روزگار ملوك الطوائفى بود .\r\nمىگويند : هيچيك از پيامبران به مادرش نسبت داده نشده ، جز عيسى بن مريم و يونس بن متى . زيرا متى مادر يونس بود .\r\nيونس از مردم قريه‌اى بود از قراء موصل كه نينوى خوانده مىشود .\r\nقوم او بت‌پرستى مىكردند و خداوند او را به پيامبرى بر انگيخت تا ايشان را از بت‌پرستى باز دارد و به خداپرستى رهنمون شود .\r\nيونس در ميانشان سى و سه سال ماند و آنان را به پرستش خداى يگانه فرا خواند ولى به او ايمان نياوردند جز دو تن .\r\nيونس ، هنگامى كه از ايمان آوردن مردم نااميد شد ، نفرينشان كرد .\r\nولى ، از سوى پروردگار ، به او گفته شد :\r\n« چه چيز تو را بر آن داشت كه بدين شتابزدگى درباره بندگان من نفرين كنى ؟ به نزدشان بر گرد و چهل روز ديگر آنان\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرا به خداپرستى دعوت كن . »\r\nيونس تا سى و هفت روز مردم را به پرستش خداوند فراخواند ولى هيچ كس دعوت وى را نپذيرفت يونس كه چنين ديد ، به آنان گفت :\r\n« بىگمان عذاب خداوند ، تا سه روز ديگر ، شما را فرا خواهد گرفت . و نشانهء آن هم اين است كه رنگ‌هاى شما دگرگون خواهد شد . »\r\nبامدادان كه از خواب برخاستند رنگ‌هاى خود را دگرگون يافتند . از اين رو گفتند :\r\n« مىبينيد كه آنچه يونس گفته ، به سر شما آمده است .\r\nما از او دروغ نشنيده‌ايم . بنا بر اين مواظب باشيد و ببينيد امشب را يونس در ميان شما به سر مىبرد يا نه . اگر در ميان شما شب را به صبح رساند ، بدانيد كه از عذاب ايمن هستيد ولى اگر در پيش شما نماند بدانيد كه دچار عذاب خواهيد شد . »\r\nهمين كه شب چهلم فرا رسيد ، يونس يقين كرد كه عذاب فرود خواهد آمد . بدين جهة از ميانشان بيرون رفت .\r\nروز بعد عذاب بر بالاى سرشان پرده‌اى افكند . لكهء ابر سياه و هولناكى فرا رسيد كه دودى سخت از آن بيرون مىجست .\r\nاين ابر به شهر فرود آمد و رنگ پوست مردم از آن سياه شد .\r\nاهل شهر كه چنين ديدند به نابودى خود يقين كردند .\r\nاز اين رو به جست و جوى يونس پرداختند ولى او را نيافتند .\r\nدر اين هنگام خداوند به ايشان الهام فرمود كه از بيدينى و لغزش‌هاى گذشتهء خود توبه كنند .\r\nدر اين باره نيت خود را پاك ساختند و پيش بزرگى از بزرگان شهر رفتند و به دو گفتند :\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n« مىبينى كه چه بلائى بر سر ما آمده است . اكنون چه بايد بكنيم » ؟\r\nاو در پاسخ گفت :\r\n« به خداوند ايمان بياوريد و توبه كنيد و بگوييد : اى زنده و پايندهء جاويدان . اى كسى كه زنده‌اى هنگامى كه هيچ كس زنده نيست ، اى زنده‌اى كه مردگان را زنده مىكنى ، اى زنده‌اى كه خدائى نيست جز تو ، ما را ببخش . »\r\nمردم از آن قريه به دشتى پهناور كه در جائى بلند قرار داشت رفتند و ميان چارپايان و فرزندان خود پراكنده شدند . آنگاه به خدا پناه بردند و از او طلب بخشايش كردند و به رد مظالم پرداختند و داد يك ديگر بدادند تا جائى كه يكى از ايشان مىخواست سنگى را از ساختمان خانه خود بكند و آن را به صاحبش باز پس دهد .\r\nدر نتيجه ، خداوند عذاب را از ايشان دور كرد . اين در روز چهار شنبه دهم محرم يعنى روز عاشورا بود .\r\nو نيز گفته‌اند : روز چهار شنبه نيمه شوال بود .\r\nاز سوى ديگر ، يونس كه از ميان مردم بيرون رفته بود ، انتظار داشت كه خبرى از آن قريه و مردم قريه برسد . تا اين كه به رهگذرى برخورد و ازو پرسيد :\r\n« مردم آن قريه چه كردند ؟ » جواب داد :\r\n« به سوى خدا برگشتند و خدا توبه ايشان را پذيرفت و عذابى را كه درباره آنها مقرر فرموده بود ، به تأخير انداخت .\r\nيونس از اين سخن به خشم آمد و گفت :\r\n« به خدا سوگند كه من مانند يك دروغگو بدان قريه باز نمىگردم . تاكنون خدا عذابى را كه به مردم قريه‌اى فرو فرستاده ،\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاز آنها باز نگرفته ، جز از قوم من . » و رو به راه نهاد در حالى كه از كار پروردگار خويش به خشم آمده بود .\r\nاو گرمى و سختگيرى و شتابزدگى بسيار و شكيبائى اندكى داشت . از اين رو پيامبر اكرم ، صلى الله عليه و سلم ، نهى شد از اين كه مانند او باشد . چنان كه خداى بزرگ فرمود :\r\n وَ لا تَكُنْ كَصاحِبِ الْحُوتِ .  [ ( 1 ) 
  ]\r\n( مانند صاحب ماهى - يعنى يونس - مباش ) همچنان كه راه مىسپرد ، گمان مىبرد كه خداوند خشم او را به چيزى نمىشمرد و به دو كارى ندارد ، يعنى او را كيفرى نمى - دهد يا او را دچار تنگناى زندان نمىسازد . از اين رو به راه خود ادامه داد تا سوار يك كشتى شد .\r\nكشتى در دريا روان بود كه ناگهان طوفانى از تند باد برخاست .\r\nو نيز گفته شده است :\r\n« طوفان برنخاست ، بلكه كشتى ناگهان ايستاد و ديگر پيش نرفت . »\r\nكسى كه در كشتى بود گفت :\r\n« اين به سبب گناهى است كه از يكى از شما سر زده است . »\r\nيونس گفت :\r\n« به سبب گناه من است . مرا درين دريا بيندازيد . »\r\nاز اين كار خوددارى كردند و او اصرار ورزيد تا اين كه با تيرهاى خود قرعه‌كشى كردند .\r\n فَساهَمَ فَكانَ مِنَ الْمُدْحَضِينَ  [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قلم - آيه 48\r\n[ ( 2 ) 
  ] - سوره الصافات - آيه 141\r\n","page_name":" 143 ","page_number":143},
  {"content":"\r\n\r\n( قرعه كشيدند - كه به نام يونس آمد - و او از مردودين شد . )\r\nولى او را به دريا نيفكندند و بار ديگر قرعه كشيدند .\r\nاين قرعه كشى را سه بار تكرار كردند و باز هم او را به دريا نينداختند .\r\nسرانجام ، يونس خود را به دريا افكند . شب هنگام بود و ماهى بزرگى او را بلعيد .\r\nخداوند بدان ماهى وحى فرستاد كه يونس را بگيرد ، ولى به گوشت او آسيبى نرساند و استخوان وى را نشكند .\r\nماهى يونس را گرفت و فرو برد و به سوى جايگاه خويش در دريا برگشت .\r\nهمين كه بدان جا رسيد ، يونس زمزمه‌هائى شنيد و با خود گفت : « اين چيست ؟ » خداوند به دو در شكم ماهى وحى فرستاد و فرمود : « اين نيايش حيوانات دريائى است . »\r\nيونس نيز در شكم ماهى به نيايش خداوند پرداخت و فرشتگان نيايش او را شنيدند و گفتند :\r\n« پروردگارا ، بانگ آهسته‌اى از جاى دورى به گوش ما مىرسد . »\r\nخداوند فرمود :\r\n« اين بنده من يونس است كه از فرمان من سر پيچيد و من هم او را در شكم يك ماهى در دريا زندانى كردم . »\r\nفرشتگان گفتند :\r\n« آيا اين همان بندهء نيكوكارى است كه هر روز كار نيكى انجام مىداد و پاداش آن را در پيش ما ذخيره مىكرد ؟ » و به شفاعت از او پرداختند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n فَنادى فِي الظُّلُماتِ : أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ  [ ( 1 ) 
  ] ( در آن تيرگى - يعنى تيرگى دريا و تيرگى شكم ماهى و تيرگى شب - زبان به ستايش پروردگار گشود كه : بار خدايا ، خدائى جز تو نيست كه از هر آلايشى پاكى و من از ستمكارانم . )\r\nيونس ، پيش از آن ، كارهاى نيك بسيار كرده بود و به همين جهة خداوند اين آيه را درباره وى فرو فرستاد :\r\n  فَلَوْ لا أَنَّهُ كانَ مِنَ الْمُسَبِّحِينَ لَلَبِثَ فِي بَطْنِهِ إِلى يَوْمِ يُبْعَثُونَ   [ ( 2 ) 
  ] ( اگر او از نيايشگران خداوند نبود ، تا روز رستاخيز در شكم ماهى مىماند . )\r\nاز اين روست كه گفته‌اند :\r\nكسى كه كار نيك مىكند ، هنگامى كه ميلغزد و مىافتد ، همان كار نيك ، دستگير وى مىشود و او را رهائى مىبخشد . »\r\nخداوند مىفرمايد :\r\n فَنَبَذْناهُ بِالْعَراءِ وَ هُوَ سَقِيمٌ .  [ ( 3 ) 
  ]\r\n( يونس را از شكم ماهى در بيابان خشكى افكنديم در حالى كه بيمار و خسته بود . )\r\nاو به كرانهء دريا افكنده شد در حالى كه مانند كودك نوزادى بود .\r\nيونس در شكم ماهى چهل روز ماند .\r\nبرخى هم گفته‌اند : بيست روز ، برخى گفته‌اند : سه روز ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - آيه 87\r\n[ ( 2 ) 
  ] - سوره الصافات - آيه‌هاى 143 و 144\r\n[ ( 3 ) 
  ] - سوره الصافات - آيه 145\r\n","page_name":" 145 ","page_number":145},
  {"content":"\r\n\r\nو برخى گفته‌اند : هفت روز ماند .\r\nخداوند حقيقت را بهتر مىداند .\r\nبراى يونس خداوند يك درخت كدو حلوائى روياند كه از درون كدو شير مىچكيد و او مىنوشيد .\r\nهمچنين گفته شده است :\r\nخداوند يك بز ماده كوهى را در دسترس او گذاشت كه او را بامداد و شامگاه شير مىداد تا توانائى و نيروى خود را باز يافت و به راه افتاد .\r\nروزى به سوى آن درخت كدو حلوائى برگشت و ديد خشك شده است . اندوهگين گرديد و گريست .\r\nخداوند او را سرزنش فرمود و به دو گفته شد :\r\n« آيا براى از دست رفتن گياهى گريه مىكنى و اندوه مىخورى ولى براى بيش از يكصد هزار زن و مرد كه مىخواستى نابودشان كنى اندوهگين نيستى ؟ » بعد ، خداوند به دو فرمان داد كه پيش قوم خود برود و آنان را آگاه سازد كه خدا سوى آنان باز گشته و توبهء ايشان را پذيرفته است .\r\nيونس نيز به سوى قريه‌اى كه قوم وى در آن مىزيستند روى نهاد .\r\nدر راه به چوپانى رسيد و از او احوال قوم خود را پرسيد .\r\nچوپان جواب داد :\r\n« آنان اميدوارند كه پيامبرشان به سويشان برگردد . »\r\nيونس گفت :\r\n« پس در اين صورت برو به آنان خبر بده كه يونس را ديده‌اى . »\r\nپاسخ داد :\r\n« من نمىتوانم اين كار را بكنم مگر آن كه درين باره\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nگواهى داشته باشم . »\r\nيونس از آن بز ماده و آن قطعه زمين و درخت كدوئى را كه آن جا روئيده بود ، نام برد و گفت :\r\n« آن بز و آن درخت كدو هر دو وجود مرا گواهى خواهند داد . »\r\nچوپان به پيش قوم خود برگشت و به آنان خبر داد كه يونس را ديده است آنان به شنيدن اين سخن برانگيخته شدند و آماده ديدار او گشتند .\r\nولى چوپان گفت :\r\n« شتاب نكنيد تا بامداد شود . »\r\nبامداد روز بعد به سوى آن قطعه زمين رفتند كه يونس در آن به سر برده بود . او در اين هنگام نيز گوشه‌اى پنهان شده بود .\r\nهمين كه به جست و جوى او پرداختند ، آن زمين و آن بز و آن درخت كدو به وجود او گواهى دادند .\r\nآن بز ، همچنين گفت :\r\n« اگر پيامبر خدا را مىخواهيد ، او در فلان جاست . »\r\nپيش او رفتند و همين كه چشمشان به دو افتاد دست و پايش را بوسيدند و پس از عمرى كه با وى مخالفت كرده بودند ، اينك به فرمان وى در آمدند و او را به شهر خود بردند .\r\nيونس چهل روز در پيش خانواده و فرزندان خويش ماند .\r\nبعد ، از شهر بيرون رفت و به راه پيمائى پرداخت .\r\nپادشاه نيز بيرون رفت و با وى همراه شد و پادشاهى را بدان چوپان سپرد .\r\nچوپان از آن پس به سر و سامان دادن كارهاى مردم پرداخت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو چهل سال زمامدارى كرد .\r\nسپس يونس به نزدشان بازگشت .\r\nابن عباس و شهر بن حوشب ، گفته‌اند :\r\nپيامبرى يونس بعد از آن بود كه ماهى او را به كرانهء دريا انداخت ، نه قبل از آن .\r\nاين دو تن در تأييد سخن خود مىگويند :\r\nخداوند نيز در سوره الصافات چنين خبر داده ، چون فرموده است :\r\n   فَنَبَذْناهُ بِالْعَراءِ وَ هُوَ سَقِيمٌ وَ أَنْبَتْنا عَلَيْهِ شَجَرَةً مِنْ يَقْطِينٍ وَ أَرْسَلْناهُ إِلى مِائَةِ أَلْفٍ أَوْ يَزِيدُونَ    [ ( 1 ) 
  ] ( يونس را به بيابانى خشك افكنديم در حالى كه بيمار بود و درخت كدوئى براى او رويانديم و او را به سوى مردمى كه يكصد هزار تن يا بيشتر بودند به پيامبرى فرستاديم . )\r\nشهر بن حوشب گفته است :\r\nجبرائيل پيش يونس آمد و به دو گفت :\r\n« به نزد مردم نينوى برو و آنان را از عذاب خداوند - كه نزديك است ايشان را گرفتار سازد - بترسان و بر حذر دار . »\r\nيونس گفت :\r\n« چارپائى مىخواهم كه بر آن سوار شوم . »\r\nجبرائيل گفت :\r\n« آن كار فورى تر از اين است كه براى چار پا معطل شوى . »\r\nيونس گفت :\r\n« كفشى مىخواهم كه بپوشم . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه‌هاى 145 تا 147\r\n","page_name":" 148 ","page_number":148},
  {"content":"\r\n\r\nجبرائيل مهلت نداد و گفت :\r\n« آن كار فورىتر از اين است . »\r\nيونس به خشم آمد و برخاست و به سوى دريا رفت و همين كه سوار كشتى شد ، كشتى از حركت باز ماند .\r\nسرنشينان كشتى بر آن شدند كه قرعه بكشند .\r\nقرعه كشيده شد كه به نام يونس آمد و در همين هنگام ماهى بزرگى نيز فرا رسيد و دهان گشود .\r\nبه ماهى ندا رسيد كه :\r\n« ما يونس را روزى تو نساخته ، بلكه تو را براى يونس پناهگاهى ساخته‌ايم . »\r\nاز اين رو ماهى يونس را بلعيد و او را از آن جا برد تا به شهر ابله رساند و بعد به دجله برد تا وى را نينوى افكند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nسخن دربارهء برخى از رويدادهاى روزگار ملوك الطوائف\r\nخداى بزرگ سه تن را به شهر انطاكيه فرستاد كه از حواريان اصحاب مسيح بودند .\r\nنخست دو تن را فرستاد كه در نام‌هاى ايشان اختلاف است .\r\nاين دو تن وارد انطاكيه شدند و در آن شهر پيرى را ديدند كه گوسفند مىچراند .\r\nاو حبيب نجار بود . به وى سلام كردند . حبيب از ايشان پرسيد :\r\n« شما كه هستيد ؟ » در پاسخ گفتند :\r\n« فرستادگان عيسى هستيم و آمده‌ايم تا شما را به بندگى و پرستش خداى بزرگ فراخوانيم . »\r\nپرسيد :\r\n« آيا با خود نشانه‌اى و معجزه‌اى داريد ؟ » جواب دادند :\r\n« آرى . ما به اذن خداوند ، بيماران را بهبود مىبخشيم و\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنابينا و ابرص را درمان مىكنيم . »\r\nحبيب نجار گفت : « من پسرى دارم كه سالهاست كه در بستر بيمارى افتاده است . »\r\nو آن دو تن را به خانهء خويش برد .\r\nآنان به روى فرزند بيمار او دست كشيدند و پسر در همان دم تندرستى خود را باز يافت و از جاى برخاست .\r\nاين خبر در شهر پيچيد و خداوند بسيارى از بيماران را به دست اين دو تن شفا داد .\r\nمردم شهر پادشاهى داشتند به نام انطيخس كه بت مىپرستيد .\r\nاو هنگامى كه خبر آن دو را شنيد ، آنان را به نزد خود فرا خواند و پرسيد :\r\n« شما كه هستيد ؟ » جواب داديد :\r\n« فرستادگان عيسى هستيم و شما را به پرستش خداى بزرگ مىخوانيم . »\r\nپرسيد :\r\n« نشانه و معجزهء شما چيست ؟ » گفتند :\r\n« به اذن خداوند ، نابينا و ابرص را درمان مىكنيم و بيماران را شفا مىدهيم . »\r\nگفت :\r\n« برخيزيد تا به كار شما رسيدگى كنم . »\r\nهمين كه برخاستند ، به فرمان او ، مردم آنان را كتك زدند .\r\nو نيز گفته شده است :\r\nآن دو تن وارد شهر شدند و مدتى معطل ماندند و نتوانستند\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبه حضور پادشاه برسند .\r\nتا روزى كه پادشاه از شهر به عزم گردش بيرون رفته بود .\r\nآن دو در سر راه او ايستادند و اللّه اكبر گفتند و خدا را ياد كردند .\r\nپادشاه بت‌پرست ، از شنيدن اين سخنان به هم بر آمد و آن دو را به زندان انداخت و به هر يك ، صد تازيانه زد .\r\nوقتى كه سخنانشان دروغ انگاشته شد و تازيانه خوردند ، حضرت مسيح عليه السلام شمعون رئيس حواريان را به يارى ايشان فرستاد .\r\nشمعون ، ناشناس وارد شهر شد و با اطرافيان پادشاه معاشرت كرد تا خبر او را به پادشاه دادند و از او تعريف كردند .\r\nپادشاه او را فراخواند و از ديدار و گفتار او خرسند شد و با او خو گرفت و همنشينى او را گرامى شمرد .\r\nشمعون روزى به پادشاه گفت :\r\n« اى پادشاه ، شنيده‌ام به دو مرد ، هنگامى كه ترا به كيش خويش فرا مىخواندند ، خشم گرفته و آنها را در زندان افكنده و تازيانه زده‌اى . آيا هيچ با آنها گفت و گو كردى و سخنشان را شنيدى ؟ » پادشاه پاسخ داد :\r\n« خشمى به من دست داده بود كه نگذاشت بدين كار برسم . »\r\nشمعون گفت :\r\n« پس اكنون اگر پادشاه صلاح بداند بهتر است دستور فرمايد كه آن دو تن را احضار كنند تا حرفشان را بشنويم . »\r\nپادشاه آن دو را فراخواند و شمعون از آنان پرسيد :\r\n« چه كسى شما را به اين جا فرستاده ؟ »\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nگفتند : « خدائى كه همه چيز را آفريده است و همكار و همتائى ندارد . »\r\nگفت :\r\n« پس او را وصف كنيد و از دراز گوئى نيز بپرهيزيد . »\r\nگفتند :\r\n« او كردگارى است كه هر چه خواهد مىكند و به هر چه اراده فرمايد ، فرمان مىدهد و انجام مىشود . »\r\nشمعون پرسيد :\r\nمعجزات شما چيست ؟ » گفتند :\r\n« شما از ما چه مىخواهيد ؟ » به دستور پادشاه غلامى را آوردند كه دو چشم وى از كاسه خشك شده و به گونهء دو تكه گوشت در آمده بود .\r\nآن دو تن كه اين نابينا را ديدند دست دعا به درگاه خداوند برداشتند و همچنان دعا كردند تا دو كاسه چشم شكافته شد . آنگاه دو گلوله گلين بر گرفتند و در دو حدقه نهادند كه بيدرنگ به گونهء دو مردمك چشم در آمد و غلام بينائى خود را باز يافت .\r\nپادشاه از ديدن اين كار دچار شگفتى شد و گفت :\r\n« خدائى كه شما مىپرستيد ، اگر توانست مرده‌اى را زنده كند ، من به او و به شما دو تن ايمان مىآورم . »\r\nگفتند :\r\n« خداى ما در انجام هر كارى تواناست . »\r\nپادشاه گفت :\r\n« پس در اين جا مرده‌اى است كه هفت روز پيش جان سپرده و ما هنوز او را دفن نكرده‌ايم تا پدرش ، كه درين جا نيست ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nحاضر شود . »\r\nآنگاه به فرمان پادشاه نعش مرده را كه بوى او نيز تغيير يافته بود .\r\nآن دو تن آشكارا و شمعون پنهانى سر گرم شدند .\r\nچيزى نگذشت كه مرده زنده شد و برخاست و به كسان خود گفت :\r\n« اى مردم ، من كافر و مشرك از جهان رفتم و به همين جهة مرا در بيابان‌هائى از آتش وارد كردند . اكنون شما را از كيفر اين بت‌پرستى كه سخت بدان پاى بند هستيد بر حذر مىدارم ؟ » سپس افزود :\r\n« دروازه‌هاى آسمان گشوده شد و من چشم انداختم و جوانى زيبا روى را ديدم كه در پيشگاه خداوند ، از سه تن ميانجيگرى و شفاعت مىكند . »\r\nپادشاه پرسيد :\r\n« اين سه تن كدامند ؟ » او به شمعون و آن دو تن اشاره كرد و گفت : « اين سه نفر بودند . »\r\nپادشاه در حيرت فرو رفت .\r\nدرين هنگام شمعون فرصت را غنيمت شمرد و پادشاه را به پذيرفتن آئين خود فراخواند .\r\nكسان پادشاه و همچنين خود پادشاه ، ايمان آوردند و ديگران كافر ماندند .\r\nو نيز گفته شده است :\r\nچنين نيست ، بلكه پادشاه به كفر خود پايدار ماند و او و پيروانش در كشتن فرستادگان مسيح همداستان شدند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاين خبر به گوش حبيب نجار رسيد كه بر دم دروازهء شهر بود و شتابان آمد و آنان را به پرستش خداوند و فرمانبردارى از فرستادگان مسيح فراخواند .\r\n إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ  [ ( 1 ) 
  ] ( هنگامى كه دو رسول را به نزدشان فرستاديم و آن دو را تكذيب كردند ، سومين رسول را به يارى آن دو فرستاديم . )\r\nاين رسول سومى همان شمعون بود و خداوند فرستادن آنان را به خود نسبت داده زيرا مسيح نيز كه آنان را فرستاده بود به دستور خداى بزرگ فرستاده بود .\r\nوقتى مردم شهر فرستادگان حضرت مسيح را تكذيب كردند ، خداوند باران را از ايشان دريغ فرمود : از اين رو دچار خشكسالى شدند و به فرستادگان عيسى گفتند :\r\n إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَ لَيَمَسَّنَّكُمْ مِنَّا عَذابٌ أَلِيمٌ  [ ( 2 ) 
  ] ( ما وجود شما را به فال بد مىگيريم و اگر به اين دعوى پايان ندهيد شما را سنگسار مىكنيم و از ما به شما شكنجهء دردناكى خواهد رسيد . )\r\nدر اين هنگام حبيب نجار فرا رسيد . او مردى بود كه به خدا ايمان داشت ولى ايمان خود را پنهان مىكرد . هر روز نيمى از در آمد خويش را خرج خانواده مىنمود و نيم ديگر را به تنگدستان و نيازمندان مىداد .\r\nاو گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يس - آيه 14\r\n[ ( 2 ) 
  ] - سوره يس - آيه 18\r\n","page_name":" 155 ","page_number":155},
  {"content":"\r\n\r\n يا قَوْمِ اتَّبِعُوا الْمُرْسَلِينَ .  [ ( 1 ) 
  ]\r\n( اى مردم از اين فرستادگان پيروى كنيد مردم گفتند :\r\n« آيا تو با خداى ما مخالف شده و به خدا ايمان آورده‌اى ؟ » گفت :\r\n وَ ما لِيَ لا أَعْبُدُ الَّذِي فَطَرَنِي وَ إِلَيْهِ تُرْجَعُونَ ؟  [ ( 2 ) 
  ] ( چرا بايد خداى آفرينندهء خود را نپرستم در صورتى كه بازگشت همهء شما به سوى اوست ؟ ) همين كه چنين سخنى گفت ، او را كشتند ، و خداوند او را به بهشت برد . از اين رو خداى بزرگ فرموده است :\r\n  قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ   [ ( 3 ) 
  ] ( به او گفته شد : « در بهشت در آى : » و او گفت : « ايكاش كسان من مىدانستند كه خداوند مهربان چگونه مرا بخشود و مرا در شمار كسانى در آورد كه از لطف و كرم وى بهره‌مند مىشوند . » )\r\nبه كسانى هم كه او را كشته و به فرستادگان عيسى ايمان نياورده بودند ، خداوند عذابى فرستاد و نابودشان كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يس - آيه 20\r\n[ ( 2 ) 
  ] - سوره يس - آيه 22\r\n[ ( 3 ) 
  ] - سوره يس - آيه 27\r\n","page_name":" 156 ","page_number":156},
  {"content":"\r\n\r\n\r\nشمه‌اى از سر گذشت شمسون\r\nزادگاه شمسون قريه‌اى از قريه‌هاى روم بود . و او چند ميل دور تر از شهر مىزيست .\r\nشمسون خداپرست بود و به يگانگى خداوند ايمان داشت در صورتى كه ساير مردم بت‌پرستى ميكردند .\r\nاز اين رو شمسون به تنهائى در برابرشان مىايستاد و در محلى به نام « لحى جمل » با آنان پيكار مىكرد .\r\nهنگامى كه تشنه مىشد ، از سنگى كه آب گوارائى در درون آن بود ، آب فوران مىكرد و او از آن مىنوشيد .\r\nاو نيروئى داشت كه نه به آهن دربند مىآمد و نه به چيز ديگر .\r\nبا اين نيرو به تنهائى با بت‌پرستان مىجنگيد و بر آنان چيرگى مىيافت و آنان به هيچ روى نمىتوانستند وى را از ميان بردارند .\r\nبدين جهة تدبيرى انديشيدند و با همسر شمسون قرارى گذاشتند كه دست و پاى شوهر خود را ببندد .\r\nهمسر او پذيرفت و از ايشان ريسمان محكمى گرفت و هنگامى كه شمسون به خواب رفت دو دست وى را با ريسمان بست .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nشمسون از خواب بيدار شد و همين كه يك فشار داد ريسمان گسست و از دو دست او فرود افتاد .\r\nزنش براى كسانى كه با وى سازش كرده بودند ، پيام فرستاد و ايشان را از آنچه روى داده بود آگاه ساخت .\r\nآنان اين بار زنجيرى آهنين براى وى فرستادند .\r\nزن ، بار ديگر ، هنگامى كه شمسون به خواب رفته بود ، با زنجير دست‌ها و گردن او را بست .\r\nشمسون باز از خواب برخاست و به نيروى خدا داد زنجير را گسست و آن را از دست و گردن خود گشود .\r\nآنگاه دربارهء كارى كه زنش دو بار با او كرده بود ، به پرسش پرداخت و گفت :\r\n« براى چه اين كار را كردى ؟ » زن پاسخ داد :\r\n« مىخواستم نيروى تو را بيازمايم . و ديدم در روى زمين همانند تو نيافته‌ام . آيا چيزى هست كه با آن ترا ببندند و تو نتوانى آن را بگسلى ؟ » گفت :\r\n« آرى . تنها يك چيز ! » همسر او كنجكاو شد و به اندازه‌اى درين باره پرسش كرد كه شمسون سر انجام راز نهفته را آشكارا ساخت و گفت :\r\n« واى بر تو كه اين قدر كنجكاوى مىكنى . جز با موى من با هيچ چيز ديگرى نمىتوان مرا بست . »\r\nشمسون موى بسيار بلند و پر پشتى داشت . شبانگاه همين كه به خواب رفت ، زنش با موى او دو دست او را بست . آنگاه در پى كسانى فرستاد كه با آنان درين باره سازشكارى كرده بود .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nآنان آمدند و شمسون را گرفتند و گوش و بينى وى را بريدند و چشمانش را كور كردند و او را به ميان مردم بردند .\r\nپادشاه نيز به ميان مردم آمد تا او را تماشا كند .\r\nشمسون به درگاه خداوند دعا كرد تا وى را بر آنان چيره سازد .\r\nدر نتيجهء دعاى او ، خداوند بينائى او ، و آنچه را كه از پيكرش بريده بودند ، به دو باز گرداند .\r\nآن شهر بر روى ستون‌هائى قرار داشت و خداوند به شمسون فرمود كه دو ستون را بگيرد و با نيروى خود آنها را بشكند .\r\nشمسون نيز چنين كرد و همين كه دو ستون شكست ساختمان شهر فروريخت و پادشاه و مردم همه در زير آوار ماندند و نابود شدند .\r\nشمسون در دورهء ملوك الطوائفى مىزيست .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nسر گذشت جرجيس\r\nگفته شده است :\r\nدر موصل پادشاهى بود بسيار بيدادگر و بيرحم كه دازانه ناميده مىشد .\r\nبر عكس ، برجيس مردى بود نيكوكار از مردم فلسطين كه به خداى يگانه ايمان داشت ولى او نيز مانند ياران خداپرست و نيكو كار خويش ، ايمان خود را پنهان مىكرد .\r\nاو و يارانش ، بازماندگان حواريان عيسى را ديده و در مكتب ايشان تعليم يافته بودند .\r\nبرجيس بازرگانى بسيار مىكرد و صدقهء فراوان مىداد .\r\nچه بسيار از اوقات كه همه دارائى خود را به تنگدستان مىبخشيد و بار ديگر به بازرگانى مىپرداخت و آنچه را كه از دست داده بود ، باز به دست مىآورد .\r\nاگر به خاطر صدقه دادن و بذل و بخشش نبود تهى دستى را از توانگرى بيش‌تر دوست مىداشت .\r\nچون در شام مىترسيد از اين كه راز ديندارى وى آشكارا شود و مردم بت‌پرست در صدد آزار وى بر آيند ، روانهء موصل شد و براى دازانه ، پادشاه موصل ، تحفه گرانبهائى آماده كرد كه به دو پيشكش كند تا از حمايت وى بهره‌مند شود و از گزند دشمنان\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nآسوده ماند .\r\nولى هنگامى به موصل رسيد كه پادشاه بزرگان قوم خود را گرد آورده و آتشى بر افروخته و شكنجه‌هاى گوناگونى انديشيده بود .\r\nبتى را كه افلون خوانده مىشد بر پا داشته بود و هر كس را كه در برابر آن بت به خاك نمىافتاد و به دو سجده نمىبرد شكنجه مىكرد و در آتش مىانداخت .\r\nجرجيس كه اين رفتار پادشاه را ديد به هم بر آمد و خود را براى پيكار با او آماده ساخت .\r\nاز اين رو ، برگشت و دارائى خود را ميان همكيشان خويش پخش كرد . سپس باز به سوى موصل روى آورد و به درگاه دازانه رفت در حالى كه سخت خشمگين بود .\r\nهمين كه با پادشاه موصل روبرو شد ، به دو گفت :\r\n« بدان كه تو بنده‌اى بيش نيستى و از آن ديگرى هستى .\r\nنه اختيار خود را دارى و نه اختيار ديگران را ، نه براى خود كارى توانى كرد نه براى ديگرى . همچنين ، بدان كه بالاى دست تو پروردگارى است كه تو را آفريده و تو را روزى مىدهد . »\r\nآنگاه به ذكر شكوه و عظمت خداى بزرگ پرداخت و بت‌پرستى پادشاه را نكوهش كرد .\r\nپادشاه كه اين سخنان شنيد ، پرسيد :\r\n« تو كه هستى و از كجا مىآئى ؟ » جواب داد :\r\n« من بندهء خدا و پسر يكى از بندگان او هستم . از خاك آفريده شده‌ام و به خاك نيز بر مىگردم . »\r\nپادشاه او را به پرستش بت خود فرا خواند و به دو گفت :\r\n« اگر پروردگار تو پادشاه آسمان‌هاست ، پس من بايد\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nنشانه‌اى از شكوه و دارائى او را در تو ببينم چنان كه تو مىبينى اطرافيان من و فرمانروايان قوم من ، از بركت ثروت و قدرت بيكران من تا چه اندازه در ناز و نعمت هستند . »\r\nدر پاسخ او جرجيس بار ديگر به نيايش و گراميداشت و ستايش خداوند پرداخت ، آنگاه گفت :\r\n« به جاى اين كه بتى به نام افلون را بپرستى كه نه مىشنود و نه از پروردگار جهانيان بىنياز است كسى را بپرست كه به فرمان او آسمان‌ها و زمين استوار شده است . طرقلينا عليه السلام را بندگى كن كه يكى از بزرگان قوم تست . طرقلينا نخست مانند همهء آدميان مىزيست و مىخورد و مىآشاميد و سرانجام چنان مورد نوازش خداوند قرار گرفت كه خدا او را به گونهء انسانى فرشته‌وش در آورد .\r\nهمچنين يكى ديگر از بزرگان قوم خود ، مخليطيس ، و آنچه را كه از عيسى عليه السلام به ولايت تو رسيده پيروى كن . »\r\nجرجيس در پى اين سخنان برخى از معجزات عيسى و كراماتى را كه خداوند ويژه وى ساخته بود شرح داد :\r\nپادشاه به دو گفت :\r\n« تو در اين جا چيزهائى مىگوئى كه ما نمىدانيم و از كسانى نام مىبرى كه ما آنها را نمىشناسيم . تو بايد اكنون يا شكنجه و عذاب را برگزينى يا سجده به اين بت را . »\r\nجرجيس گفت :\r\n« اگر بت تو آنست كه آسمان را بر افراشته و داراى همان توانائى است كه خداى من عز و جل دارد ، پس تو درست مىگوئى و راهى نيك مىپيمائى ، و گرنه - اى ملعون - اف بر تو باد ! » پادشاه كه اين سخن از او شنيد فرمان داد تا وى را به زندان اندازند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدر زندان شانه‌هائى آهنين به پيكر وى كشيدند تا گوشت‌ها و رگ‌هاى او بريده بريده شد و روى زخم‌هاى او سركه و خردل ريختند .\r\nولى او نمرد .\r\nپادشاه كه ديد جرجيس در اثر اين شكنجه كشته نشد ، دستور داد تا شش ميخ آهنين را داغ كنند به اندازه‌اى كه مانند آتش سوزان بر افروخته گردد .\r\nآنگاه اين ميخ‌ها را بر روى سر او كوبيدند تا جائى كه مغز او آب شد و از كاسه سرش روان گرديد .\r\nولى باز هم خداى بزرگ او را نگاه داشت .\r\nپادشاه كه ديد اين شكنجه نيز او را نكشت دستور داد تا حوضى مسين آماده كنند .\r\nدر اين حوض آب ريختند و در زيرش آتش افروختند و هنگامى كه آب به جوش آمد و مانند آتش داغ شد ، جرجيس را در آن افكندند و سر حوض را پوشاندند تا هنگامى كه آب سرد شد .\r\nولى همين كه سرپوش را از روى حوض برداشتند ديدند او همچنان زنده است .\r\nپادشاه كه ديد اين شكنجه نيز او را نابود نكرد ، وى را فراخواند و پرسيد :\r\n« آيا از اين شكنجه‌ها كه ديدى ، هيچ دردى احساس نكردى ؟ » جواب داد :\r\n« خداى من شكنجهء تو را از من دور ساخت و مرا شكيبائى بخشيد تا توانائى خود را به تو نشان دهد . »\r\nپادشاه يقين كرد كه از سوى جرجيس به دو گزندى خواهد رسيد و جان خود و پادشاهى خود را در خطر ديد و بيمناك گرديد .\r\nاز اين رو بر آن شد كه وى را هميشه در زندان نگاه دارد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nولى بزرگان قوم او گفتند :\r\n« اگر او را در زندان آزاد بگذارى ، با زندانيان سخن مىگويد و آنان را با خويشتن دوست و با تو دشمن مىسازد . بنا بر اين بايد او را به عذابى گرفتار كرد كه نتواند سخن بگويد . »\r\nدر پى اين پيشنهاد دستور داده شد كه جرجيس را در زندان به روى در اندازند .\r\nآنگاه دو دست و دو پاى او را با ميخ‌هاى آهنين بر زمين كوفتند . سپس هيجده مرد نيرومند ستون‌هائى از سنگ حمل كردند و بر پشت او نهادند .\r\nجرجيس روز را در زير سنگ گذراند و همين كه شب فرا رسيد خداوند فرشته‌اى را به سوى او فرستاد .\r\nاين نخستين بار بود كه فرشته به يارى وى آمد و همچنين نخستين بارى بود كه خداوند به جرجيس وحى فرستاد .\r\nفرشته ، سنگ را از پشت او برداشت و ميخ‌ها را از زمين بركند و براى او خوردنى و نوشيدنى آماده كرد و او را مژدهء پيروزى داد و به تسكين و دلدارى وى پرداخت .\r\nبامداد او را از زندان بيرون آورد و از سوى خداوند به دو گفت :\r\n« پيش دشمن خود برو و با او پيكار كن . من تو را هفت سال گرفتار او خواهم ساخت . درين مدت او ترا آزارها مىرساند و چهار بار نيز تو را مىكشد و من هر بار جان به تنت باز مىگردانم .\r\nاما در چهارمين بار كه كشته شدى روح تو را مىپذيرم و پاداش تو را مىدهم . »\r\nدازانه ، پادشاه موصل سرگرم كارهاى فرمانروائى خود بود كه ناگهان ديد جرجيس بالاى سرش ايستاده و او را به پرستش\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخداى يگانه مىخواند .\r\nاز او پرسيد :\r\n« تو جرجيس هستى ؟ » گفت :\r\n« آرى . »\r\nپرسيد :\r\n« چه كسى تو را از زندان بيرون آورد ؟ » پاسخ داد :\r\nمرا كسى از زندان بيرون آورد كه توانائى وى برتر از توانائى تست . »\r\nپادشاه به شنيدن اين سخن از خشم لبريز شد و دستور داد تا وسائل شكنجه‌ها و آزارهاى گوناگون را فراهم سازند .\r\nدر پى اين دستور او را ميان دو چوب بستند . آنگاه شمشيرى بر فرق او نهادند و او را تا پائين بريدند به گونه‌اى كه دو تكه شد . سپس هر تكه را چند قطعه كردند .\r\nدازانه هفت شير درنده داشت كه در ته سياه چالى به سر مىبردند . پاره‌هاى پيكر جرجيس را پيش شيران افكندند . ولى شيران همين كه چشمشان بدان‌ها افتاد ، از روى فروتنى سر فرود آوردند و روى پنجه بلند شدند و نه تنها دندان بدانها نزدند بلكه كوشيدند تا بدانچه در پيششان ريخته شده بود گزندى نرسانند .\r\nجرجيس آن روز را در ته سياه چال به گونهء مرده‌اى به شب رساند و اين نخستين مرگى بود كه او چشيد .\r\nهمين كه شب فرا رسيد ، خداوند پاره‌هاى پيكر او را گرد آورد و به هم استوار كرد و جان نيز به تن وى برگرداند و او را از ته سيه چال بيرون برد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبامداد مردم شادى كنان از خانه بيرون آمدند زيرا آن روز را به شادى مرگ جرجيس جشن گرفته بودند .\r\nولى همين كه جرجيس را از دور ديدند گفتند : « اين چقدر به جرجيس شباهت دارد ! » پادشاه گفت :\r\n« اين خود اوست . »\r\nجرجيس گفت :\r\n« آرى ، اين منم كه مردى بر حق هستم و اين شمائيد كه بدترين مردميد ! مرا كشتيد و پاره پاره كرديد ولى خداوند باز مرا زنده كرد و جان به تنم برگرداند . اكنون به سوى اين پروردگار بزرگ بيائيد كه توانائى خود را به شما نشان داده است . »\r\nآنان گفتند :\r\n« اين جادوگرى است كه چشم‌ها و دست‌هاى شما را بسته است . »\r\nآنگاه همه‌ى جادوگران سرزمين خود را گرد آوردند .\r\nپادشاه به سر دستهء جادوگران گفت :\r\n« شمه‌اى از جادوگرى خود به من نشان بده كه اين مرد را مغلوب كنى و از پيش راه من بردارى . »\r\nمرد جادوگر گاوى را خواست و در دو گوش او دميد .\r\nبيدرنگ آن يك گاو تبديل به دو گاو شد . با اين دو گاو زمين را شخم زد و دانه‌هاى گندم پاشيد و كاشت كه در يك چشم برهم زدن سبز شد و روئيد و خوشه داد و او آنها را درو كرد و گندم را از خوشه جدا ساخت و آسيا كرد و نان پخت و خورد .\r\nهمه‌ى اين كارها را در يك ساعت انجام داد .\r\nپادشاه كه چنين ديد ، از او پرسيد :\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n« آيا مىتوانى اين مرد را مسخ كنى و به صورت سگى در آورى ؟ » گفت :\r\n« براى من يك كاسه آب بياوريد . »\r\nهمين كه آب آوردند ، جادوگر آب دهان خود را در آن انداخت . در اين هنگام پادشاه به جرجيس گفت :\r\n« آن را بنوش . »\r\nجرجيس كاسه را بر گرفت و آب آن را تا آخر نوشيد .\r\nجادوگر ازو پرسيد :\r\n« اكنون چه حس مىكنى ؟ » جواب داد :\r\n« جز خير و نيكى چيز ديگرى حس نمىكنم . زيرا تشنه بودم و خداوند مهربان لطفى فرمود و بدين آب مرا از تشنگى رهانيد . »\r\nجادوگر كه اين سخن شنيد ، نزديك پادشاه رفت و به دو گفت :\r\n« اگر تو با گردنكشى مانند خود زور آزمائى مىكردى بىگمان پيروز مىشدى ولى تو با پادشاه نيرومندى در افتاده‌اى كه آفريدگار آسمان و زمين است . »\r\nدر ضمن زنى از شام پيش جرجيس آمده بود كه سخت‌ترين رنج را مىبرد . او به جرجيس گفت :\r\n« من گاوى داشتم كه در كشاورزى به كارم مىخورد و از بركت او زندگى مىكردم . اين گاو مرده است . اكنون به نزد تو آمدم كه به حالم رحم آورى و از خداوند بخواهى كه گاوم را زنده كند . »\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nجرجيس عصائى به دو داد و گفت :\r\n« پيش گاو خود برو و اين عصا را به او بزن و بگو : به اذن خدا زنده شو ! » زن عصا را بر گرفت و به جائى كه گاوش مرده بود رفت و از پيكر حيوان تنها دو شاخ و مقدارى از موى دم او را يافت .\r\nآنها را گرد هم آورد و عصا را بدان زد و آنچه را كه جرجيس به دو دستور داده بود ، گفت .\r\nبيدرنگ گاو زنده شد و اين خبر نيز در همه جا پيچيد .\r\nبارى ، هنگامى كه رئيس جادوگران چنان سخنى به دازانه گفت ، يكى از ياران پادشاه كه پس از او بزرگترين شخص بود ، گفت :\r\n« اكنون سخن مرا بشنويد . »\r\nهمه سرا پا گوش شدند و گفتند :\r\n« بفرمائيد . »\r\nگفت :\r\n« شما اين مرد را جادوگرى پنداشته و كار او را جادو انگاشته‌ايد . در صورتى كه نه شكنجه در او اثر كرد و نه قتل . آيا هيچ جادوگرى را ديده‌ايد كه بتواند مرگ را از خود دور كند يا مرده‌اى را زنده سازد ؟ » و در پى اين سخن از گاو آن زن و زنده شدن او ياد كرد .\r\nبه دو گفتند :\r\n« اين كه تو مىگوئى سخن كسى است كه آن را شنيده ، ولى به چشم خود نديده است . »\r\nگفت :\r\n« من به اين مرد ايمان آورده‌ام و خدا را گواه مىگيرم كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز آنچه شما مىپرستيد ، بيزارم . »\r\nپادشاه و يارانش برخاستند و با تيغ‌هاى آخته ، زبان او را بريدند .\r\nچيزى نگذشت كه او جان سپرد .\r\nو نيز گفته شده است :\r\nاو دچار طاعون گرديد و پيش از آن كه سخنى بگويد ، در گذشت .\r\nبارى ، پس از مرگ وى ، درباريان آنچه را كه ازو در واپسين دم زندگى وى شنيده بودند ، از مردم پنهان كردند ولى جرجيس آن را براى مردم آشكارا ساخت .\r\nدر نتيجه ، او مرده بود كه چهار هزار تن از وى پيروى مىكردند .\r\nپادشاه اين مردم را كه به خداپرستى گرويده بودند گرفتار شكنجه‌هاى گوناگون كرد و از ميان برد يكى از ياران بزرگ پادشاه به جرجيس گفت :\r\n« تو گمان مىبرى كه خداى تو مردم را مىآفريند و بعد آنان را از جهان مىبرد و بار ديگر همه را زنده مىكند . اكنون من كارى را پيشنهاد مىكنم كه اگر خداى تو انجام داد من به او ايمان مىآورم و سخنان تو را باور مىكنم و قوم من نيز پيرو تو خواهند شد . در زير ما كرسىهائى است ، در پيش روى ما هم خوردنى گسترده و كاسه‌ها و سينىهاى چوبين وجود دارد كه همه از چوب درختان گوناگون است . از پروردگار خود بخواه كه اين چوب‌ها را ، به حال اول بر گرداند و چنان كه در آغاز بودند سر سبز كند به گونه‌اى كه هر چوبى از رنگ و برگ و شكوفه و ميوه‌اش شناخته شود .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nجرجيس گفت :\r\n« كارى را مىخواهى كه انجامش براى من و تو دشوار ولى براى خدا آسان است . »\r\nاين بگفت و دست دعا به درگاه خداوند بلند كرد و چيزى نگذشت كه چوب‌ها تازگى يافتند و ريشه دواندند و شاخه‌هائى بر آوردند و برگ‌ها و شكوفه‌هايى بر آنها روئيدند تا جائى كه درباريان به خوبى شناختند كه هر چوبى از آن كدام درختى است .\r\nكسى كه انجام اين كار را از جرجيس خواسته بود ، گفت :\r\n« اكنون من شكنجهء او را به گونه‌اى ديگر در مىآورم . »\r\nآنگاه مسگرى را پيش خود فراخواند و به او دستور داد تا از مس گاوى بسازد كه درون آن تهى باشد .\r\nبعد در درون آن نفت سرب و كبريت و زرنيخ ريخت و جرجيس را ميان اين مواد آتش زاى نهاد .\r\nسپس در زير پيكرهء گاو آتش بر افروخت تا هنگامى آتش زبانه كشيد و آنچه در درون آن بود آب شد و بهم در آميخت و جرجيس نيز ميان آنها جان سپرد .\r\nپس از مرگ او خداوند باد تند و رعد و برق و ابر تيره‌اى فرستاد كه هواى ميان آسمان و زمين تاريك شد و مردم چند روزى شگفت زده و سرگردان ماندند .\r\nسپس خداوند ميكائيل را فرستاد كه پيكرهء گاو را بر گرفت و به هوا برد و آن را چنان بر زمين زد كه هر كس صداى آن را شنيد هراسان شد .\r\nگاو شكست و جرجيس از درون آن زنده بيرون آمد و هنگام كه ايستاد و با مردم سخن گفت تاريكى از ميان رفت . و روشنائى در ميان آسمان و زمين پديدار گرديد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبزرگى از بزرگان ايشان به جرجيس گفت :\r\n« خداى خود را بخوان تا مرده‌هاى ما را زنده كند و از اين گورها برانگيزد . »\r\nجرجيس دستور داد تا گورها را بشكافند . در اين گورها ، از مردگان جز استخوان‌هاى پوسيده برجا نمانده بود .\r\nجرجيس دعا كرد و چيزى نگذشت كه مردم چشمشان به هفده نفر افتاد . نه مرد و پنج زن و سه بچه .\r\nميان اين هفده تن مردى پير و سالخورده ديده مىشد .\r\nجرجيس از او پرسيد :\r\n« كى مردى ؟ » در پاسخ او زمانى را نام برد كه چهار صد سال پيش مىشد .\r\nپادشاه كه چنين ديد ، به درباريان گفت :\r\n« شما انواع شكنجه‌ها را دربارهء اين مرد و يارانش به كار برديد و ديگر شكنجه‌اى نمانده جز گرسنگى و تشنگى ، كه بايد اين شكنجه را نيز دربارهء وى به كار بريد . »\r\nدر پى اين دستور به خانهء پير زن تهيدستى روى آوردند كه پسرى نابينا و گنگ و زمينگير داشت .\r\nجرجيس را در اين خانه زندانى كردند كه نه خوردنى به دو رسد نه آشاميدنى .\r\nجرجيس هنگامى كه گرسنه شد از پير زن پرسيد :\r\n« آيا در خانه تو خوردنى يا آشاميدنى پيدا مىشود ؟ » پير زن پاسخ داد :\r\n« نه ! به كسى كه به نامش سوگند ياد مىشود ، مدتهاست كه درين خانه سفره‌اى گشوده نشده است . ولى من اكنون از خانه بيرون مىروم و براى تو چيزى پيدا مىكنم كه بخورى . »\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجرجيس از او پرسيد :\r\n« آيا تو خدا را مىپرستى ؟ » جواب داد :\r\n« نه . »\r\nجرجيس او را به خداپرستى خواند و او به خدا ايمان آورد . آنگاه روانه شد تا براى او خوراكى جست و جو كند .\r\nدر خانهء پير زن يك ستون چوبى بود كه دار بست خانه را نگاه مىداشت .\r\nجرجيس به درگاه خداوند دعا كرد و در نتيجهء دعاى وى ستون چوبى مانند تنهء درخت سبز شد و انواع ميوه‌هائى را آورد كه شناخته مىشد و خورده مىشد .\r\nبر بالاى اين ستون نيز شاخ و برگ‌هائى روئيد كه از همه سو اطراف خود را سايه افكند .\r\nهمين كه پير زن برگشت ، ديد جرجيس مشغول خوردن است .\r\nو وقتى چشمش به درختى افتاد كه در خانه‌اش روئيده بود ، گفت :\r\n« ايمان آوردم به خدائى كه تو را در خانهء گرسنگى سير كرد . اكنون از اين پروردگار بزرگ بخواه تا پسر مرا شفا دهد . »\r\nجرجيس گفت :\r\n« او را پيش من بياور . »\r\nپير زن ، پسر خود را پيش جرجيس آورد .\r\nجرجيس آب دهان خويش را در دو چشم او افكند و او بينائى خود را باز يافت . بعد در دو گوش او نيز آب دهان انداخت و گوش‌هاى او شنوا شد .\r\nپير زن گفت :\r\n« زبان و پاهاى او را نيز باز كن . »\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nجرجيس گفت :\r\n« اين را بگذار براى روزى ديگر كه براى او روز بزرگى خواهد بود . »\r\nپادشاه موصل ، يعنى دازانه ، همين كه آن درخت را در خانهء پير زن ديد گفت :\r\n« درين خانه درختى مىبينم كه به ياد ندارم پيش از اين آن را ديده باشم . »\r\nبه دو گفتند :\r\n« اين درخت بر اثر جادوى اين جادوگر روئيده كه مىخواستى او را با گرسنگى شكنجه دهى . ولى هم او و هم اين پير زن و پسرش از ميوهء اين درخت مىخورند و سير مىشوند . پسر پير زن را هم جرجيس شفا داده است . »\r\nپادشاه فرمان داد كه آن خانه را ويران كنند و آن درخت را نيز از بيخ ببرند .\r\nهمين كه به بريدن درخت پرداختند ، خدا آن را خشك كرد و گماشتگان پادشاه كه چنين ديدند آن را به حال خود گذاشتند .\r\nسپس ، به فرمان پادشاه ، جرجيس را به رو بر زمين انداختند و به زير گردونه‌اى تيرى بستند كه بر آن كاردها و - خنجرهائى قرار داده بودند .\r\nاين گردونه را به چهل گاو بستند و گاوها در يك جنبش ، ناگهان گردونه را به حركت در آوردند و از روى جرجيس رد شدند .\r\nدر اثر برخورد كاردها و خنجرها به جرجيس ، پيكر او سه پاره شد .\r\nپادشاه فرمان داد كه پاره‌هاى پيكرش را بسوزانند تا تبديل به خاكستر شود . اين خاكستر را چند نفر بردند و به دريا ريختند .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nهنوز دور نشده بودند كه بانگى از آسمان شنيدند :\r\n« اى دريا ، خداوند به تو فرمان مىدهد كه آنچه از اين پيكر پاك در پيش تست به خوبى نگاه دارى زيرا من مىخواهم آن را بر گردانم . »\r\nبعد خداوند بادها را فرستاد كه خاكستر پيكر او را گرد آوردند به همان گونه كه پيش از ريختن آن به دريا بود .\r\nكسانى هم كه خاكستر را به دريا ريختند ، هنوز بر كرانهء دريا ايستاده و دور نشده بودند .\r\nپس از گرد آورى خاكستر جرجيس ناگهان زنده از ميان آن بيرون آمد در حالى كه غبار آلود بود .\r\nمردانى كه خاكستر را آورده بودند برگشتند و جرجيس نيز با آنان برگشت .\r\nآنان بانگى را كه از آسمان شنيده بودند و بادهائى كه خاكستر پيكر جرجيس را گرد آورده بود همه را براى پادشاه گفتند .\r\nپادشاه كه اين شنيد به جرجيس گفت :\r\n« آيا مىخواهى پيشنهادى كنم كه به خير و صلاح من و تو باشد ؟ اگر گفته نمىشد كه تو بر من چيره شده‌اى و من از تو شكست خورده‌ام ، بىچون و چرا به تو ايمان مىآوردم ولى براى اين كه مردم چنين حرفى نزنند تنها يك بار در برابر بت من سجده كن يا يك گوسفند براى او بكش تا هر چه بخواهى انجام دهم . »\r\nجرجيس بر آن شد كه وقتى چشمش به بت افتاد آن را نابود سازد و هم بت را و هم ايمانى را كه پادشاه به بت‌پرستى داشت از\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nميان ببرد .\r\nاين بود كه به قصد فريب پادشاه گفت :\r\n« اين كار را خواهم كرد . مرا پيش بت خود ببر تا در برابرش به خاك بيفتم و برايش قربانى كنم . »\r\nپادشاه از شنيدن اين سخن شاد شد و دست و پاى جرجيس را بوسيد و از او خواست كه آن روز و آن شب را مهمان او باشد .\r\nجرجيس پذيرفت و پادشاه خانه‌اى نزديك سراى خود را به اقامت او تخصيص داد .\r\nهمين كه شب فرا رسيد جرجيس برخاست و با آواز دل - انگيزى كه داشت به خواندن زبور پرداخت .\r\nهمسر پادشاه كه آواز او را شنيد شيفتهء آن نغمات آسمانى شد و به خداى يگانه ايمان آورد ولى ايمان خود را پنهان كرد .\r\nبامداد جرجيس را به بت‌خانه بردند تا به بت بزرگ سجده كند .\r\nاز سوى ديگر به پير زنى كه جرجيس در خانه‌اش به سر برده بود ، گفتند :\r\n« جرجيس گمراه شده و بت‌پرستى پيشه كرده و در پى آنست كه پس از پادشاه به سلطنت برسد . »\r\nپير زن به شنيدن اين سخن پسر لال و لنگ خود را به دوش گرفت و از خانه بيرون آمد و در حالى كه جرجيس را دشنام مىداد و نكوهش مىكرد ، روانه بت‌خانه شد .\r\nدر بتخانه جرجيس نگاه كرد و ديد پير زن و پسرش به وى از همه نزديك‌ترند . پسرش را نام برد و پسر بيدرنگ به دو پاسخ داد در صورتى كه پيش از آن هرگز سخن نمىگفت . بعد هم از دوش\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمادر خود ، بر روى دو پا فرود آمد و شروع به راه رفتن كرد در صورتى كه پيش از آن نمىتوانست راه برود .\r\nهمين كه در برابر جرجيس ايستاد ، جرجيس به دو گفت .\r\n« بر اين كرسىها هفتاد و يك بت نهاده‌اند . و اين مردم ، گذشته از بت ، خورشيد و ماه را نيز مىپرستند . اين بت‌ها را به نزد من بخوان . »\r\nپسر بت‌ها را فراخواند و بت‌ها فرود افتادند و غلطان و غلطان پيش جرجيس آمدند .\r\nهمين كه به پيش پاى وى رسيدند ، جرجيس پاى خود را بر زمين كوفت و از ضربت پاى او ، هم بت‌ها و هم كرسىها ، همه در هم شكستند .\r\nپادشاه گفت :\r\n« اى جرجيس ، تو مرا فريب دادى و بت‌هاى مرا نابود كردى . »\r\nجرجيس پاسخ داد :\r\n« من عمدا اين كار را كردم تا عبرت بگيرى و بدانى كه اگر اينان توانائى خدائى داشتند و كارى از دستشان ساخته بود ، نمىگذاشتند كه من به آنها آسيبى برسانم . »\r\nهمين كه جرجيس سخنان خويش را به پايان رساند ، همسر پادشاه خداپرستى خود را آشكار ساخت و كارهاى جرجيس را بر آنان بر شمرد و گفت :\r\n« ديگر از اين مرد انتظارى نداشته باشيد جز اين كه دربارهء شما نفرين كند و شما را نابود سازد چنان كه بت‌هاى شما را نابود كرده است . »\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nپادشاه كه انتظار نداشت چنين سخنانى از زن خود بشنود ، گفت :\r\n« چه زود اين جادوگر تو را گمراه كرد ! » آنگاه به دستور پادشاه ، همسرش را وارونه به دار آويختند و با شانه‌هاى آهنين كه به پيكرش كشيدند گوشت تنش را پاره پاره كردند .\r\nزن كه از اين شكنجه احساس درد كرد ، به جرجيس گفت :\r\n« خداى خود را بخوان تا درد مرا سبك سازد . »\r\nجرجيس گفت :\r\n« به بالاى سر خود نگاه كن . »\r\nزن به بالا نگريست و خندان شد .\r\nپادشاه از او پرسيد :\r\n« چه چيز تو را به خنده انداخت ؟ » پاسخ داد :\r\n« بر بالاى سر خود دو فرشته مىبينم كه افسرى از زيورهاى بهشت در دست دارند و منتظرند كه جان از تنم بيرون رود تا مرا بدين تاج بيارايند و به بهشت برند . »\r\nهمين كه زن در گذشت ، جرجيس به دعا پرداخت و گفت :\r\n« بار خدايا ، چنين شكنجه‌اى به من هم مرحمت فرماى تا بهترين مقام شهيدان را نيز به من بخشوده باشى . ديگر پايان روزگار من است . از اين روى مىخواهم كه پاره‌اى از خشم‌ها و كيفرهاى خود را به اين مردم بفرستى . زيرا اين مردم منكر وجود و قدرت تو هستند اگر چه ياراى ايستادگى در برابر عذاب تو را ندارند . »\r\nهنوز نفرين او به پايان نرسيده بود كه خداوند آتشى بر\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nآنان فرو باريد و همه را سوزاند .\r\nهمين كه از تاب آتش سوختند ، به جرجيس كه چنان نفرينى كرده بود ، خشم گرفتند و با شمشيرهاى آخته بر او تاختند و پاره پاره‌اش كردند .\r\nاين چهارمين مرگ او بود .\r\nشهر ، پس از اين كه سراسر سوخت ، از زمين برخاست و زير و زبر گرديد و تا مدتى از آن دودى بد بوى بلند مىشد .\r\nهمهء كسانى كه به او ايمان آورده و كشته شده بودند ، سى و چهار هزار تن مىشدند . يكى هم زن پادشاه بود .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nسخن دربارهء خالد بن سنان عبسى\r\nاز رويدادهاى روزگار فترت ( يعنى : فاصلهء زمانى ميان ظهور عيسى عليه السلام و محمد صلّى اللّه عليه و سلم ) ظهور خالد بن سنان عبسى است .\r\nگفته شده است :\r\nاو از پيغمبران به شمار مىرفت و از معجزات او اين بود كه آتشى در سرزمين عربستان پيدا شد و مردم فريفتهء آن گرديدند و چيزى نمانده بود كه به آتش‌پرستى گرايند .\r\nخالد كه چنين ديد ، عصاى خود بر گرفت و به درون آتش گام نهاد تا به ميان آن رسيد و آن را پراكنده ساخت .\r\nدر آن حال مىگفت :\r\n« اى آتش ، پراكنده شو ، پراكنده شو ، هر كس كه اهل هدايت باشد به رستگارى مىرسد چنان كه من در اين آتش كه زبانه مىكشد داخل مىشوم و از آن بيرون مىآيم در حالى كه جامه‌ام تر است . »\r\nآنگاه آتش خاموش گرديد در حالى كه او در ميانش بود .\r\nهنگامى كه مرگ او فرا رسيد ، به خانوادهء خود گفت :\r\n« چندى پس از اين كه من به خاك سپرده شدم ، گله‌اى از گورخران خواهد رسيد كه پيشاپيش آن شتر دم بريده‌اى است . اين شتر\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبا پاى خود به گور من خواهد كوفت . و شما هر گاه چنين حركتى از او ديديد گور مرا بشكافيد تا من از گور بيرون آيم و شما را از آنچه روى مىدهد آگاه كنم . »\r\nهنگامى كه مرد و او را به خاك سپردند ، آنچه را كه گفته بود به چشم ديدند و خواستند گورش را بشكافند .\r\nولى برخى از آنان اين كار را روا ندانستند و گفتند :\r\n« مىترسيم از اين كه اگر گور او را بشكافيم تازيان ما را دشنام دهند كه چرا يكى از مردگان خود را از گور بيرون كشيده‌ايم . »\r\nاز اين رو ، گور او را دست نزدند و آن را به حال خود گذاشتند .\r\nروى اين اصل بود كه گفته‌اند : پيامبر اكرم ، صلى اللّه عليه و سلم ، دربارهء او فرمود :\r\n« او پيغمبرى بود كه قوم وى پيامبرى او را تباه كردند و از آن بهره نبردند . »\r\nولى دختر وى پيش پيغمبر اسلام ، صلّى اللّه عليه و سلم ، آمد و به دو ايمان آورد .\r\nهمچنين گفته شده است كه : « خالد در پايان رويدادهاى روزگار ملوك الطوائفى - يعنى دورهء اشكانيان - ظهور كرد . » و اين درست نيست . زيرا از آنجا كه دخترش به خدمت پيغمبر ، صلّى اللّه عليه و سلم ، رسيده ، ظهور او بايد مدتها پس از شاهنشاهى اردشير بن بابك صورت گرفته باشد .\r\nدر طى فصول بعد بر مىگرديم به ذكر اخبار پادشاهان ايران بر حسب زمان وقوع وقايع تاريخى ، و قبلا - به خواست خداى بزرگ - به ذكر تعداد پادشاهان اشكانى از ملوك الطوائف و طبقات شاهان ايران مىپردازيم .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nسخن دربارهء طبقات پادشاهان ايران\r\n\r\nطبقهء نخست : پيشداديان\r\nنخستين طبقهء پادشاهان اين سرزمين پيشداديان بودند . [ ( 1 ) 
  ]\r\nاين سلسله را اوشهنج ( هوشنگ ) پيشدادى تشكيل داد كه پس از كيومرث به سلطنت رسيد و چهل سال پادشاهى كرد .\r\nپيشداد به معنى نخستين داور و نخستين دادار است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پيشداديان : در داستان‌هاى ملى ، اولين سلسله پادشاهان ايران هستند .\r\nاين سلسله ، منسوب به پيشداد است كه صورت اوستائى آن پرذاته ( به فتح پ و راء و تاء ) - به معنى : نخستين قانونگذار - بوده ، كه لقب اوستائى هوشنگ است .\r\nبر طبق بعضى روايات ، هوشنگ سلسله پيشدادى را تأسيس كرد ، و پس از وى طهمورث ، جمشيد ، ضحاك ، فريدون ، منوچهر ، نوذر ، افراسياب ، زو و گرشاسب سلطنت كردند .\r\nبقيه ذيل در صفحه بعد\r\n","page_name":" 181 ","page_number":181},
  {"content":"\r\n\r\nپس از او طهمورث بن يوجهان سى سال پادشاهى كرد .\r\nسپس برادر طهمورث ، جمشيد ، هفتصد و شانزده سال سلطنت كرد .\r\nبعد ، بيوراسف بن ارونداسف به پادشاهى نشست و مدت فرمانروائى او هزار سال بود .\r\nآنگاه افريدون بن اثغيان بن سلطنت رسيد و پانصد سال\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبعد از هوشنگ سلطنت به طهمورث ، و سپس به جمشيد رسيد ، كه از معروف‌ترين پادشاهان اين سلسله است ، و دولتش به دست ضحاك بر افتاد .\r\nسرانجام مردم به رهبرى كاوه بر ضحاك شوريدند و سلطنت به فريدون رسيد كه مدتها به عدل و داد سلطنت كرد و در آخر عمر ممالك خود را بين سه پسرش ايرج ، سلم و تور قسمت كرد ، ايران را به ايرج ، توران را به تور و شام را به سلم داد .\r\nسلم و تور بر ايرج حسد بردند و برادر را به قتل رسانيدند .\r\nمنوچهر به خونخواهى پدرش ، ايرج ، برخاست و سلم و تو را كشت و اين امر باعث جنگ‌هاى ايرانيان و تورانيان شد .\r\nاين جنگ‌ها قسمت مهمى از داستان‌هاى ملى ايران را تشكيل مىدهد .\r\nسام از سرداران قابل منوچهر و پدر زال و جد رستم بود .\r\nبعد از منوچهر ، پسرش ، نوذر ، به سلطنت رسيد و در زمان وى افراسياب بر تاج و تخت ايران مسلط شد .\r\nبزرگان ايران براى دفع تورانيان به زال و رستم متوسل شدند ، و زال ، زو يا زاب را كه از شاهزادگان پيشدادى بود به سلطنت برداشته عازم جنگ با افراسياب شد .\r\nبقيه ذيل در صفحه بعد\r\n","page_name":" 182 ","page_number":182},
  {"content":"\r\n\r\nپادشاهى كرد .\r\nپس از او منوچهر يكصد و بيست سال سلطنت كرد .\r\nسپس افراسياب ترك دوازده سال فرمانروائى نمود .\r\nبعد زو ، پسر تهماسف به تخت نشست و پادشاهى او سه سال به درازا كشيد .\r\nآنگاه گرشاسب به سلطنت رسيد و نه سال پادشاهى كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nولى زاب بعد از پنج سال در گذشت و پسرش گرشاسب به سلطنت رسيد .\r\nگرشاسب بعد از نه سال در گذشت و چون ايران ديگر سرپرستى نداشت افراسياب باز آمد و سلطنت پيشداديان منقرض شد .\r\nپس از پيشداديان ، كيانيان به سلطنت رسيدند .\r\nمدت سلطنت پيشداديان را در بعضى داستان‌ها متجاوز از دو هزار و چهار صد سال نوشته‌اند .\r\nداستان پادشاهان پيشدادى بين هنديان و ايرانيان مشترك است و اسامى بعضى از ناموران اين سلسله ، همانطور كه در اوستا و شاهنامه ذكر شده ، در ودا و مهاباراتا نيز موجود است و اعمال بعضى از آنان در كتاب هر دو دستهء آريائى با هم شبيه مىباشد .\r\nاما داستان سلسلهء كيانيان ، كه بعد از پيشداديان سلطنت كردند ، داراى جنبه ملى است و اختصاص به ايرانيان دارد .\r\n( دائرة المعارف فارسى )\r\n","page_name":" 183 ","page_number":183},
  {"content":"\r\n\r\n\r\nطبقه دوم : كيانيان\r\nپس از پيشداديان ، كيانيان به پادشاهى رسيدند .\r\nاسامى پادشاهان اين سلسله و مدت سلطنت آنان ، به ترتيب از اين قرار است :\r\n1 - كيقباد : يكصد و بيست و شش سال .\r\n2 - كيكاوس : يكصد و پنجاه سال .\r\n3 - كيخسرو : هشتاد سال 4 - كى لهراسب : يكصد و بيست سال 5 - كى بشتاسب : يكصد و بيست سال 6 - كى بهمن : يكصد و دوازده سال 7 - خمانى ( هماى ) چهرآزاد : سى سال 8 - برادر خمانى ، دارا بن بهمن : دوازده سال 9 - پسر او ، دارا بن دارا : چهارده سال اين دارا همان كسى است كه اسكندر بر او چيرگى يافت و تاج و تخت سلطنت را از او گرفت .\r\nمدت پادشاهى اسكندر ، پس از دارا ، چهارده سال بود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nطبقه سوم : اشكانيان\r\nاشكانيان ، شاهانى بودند كه بر عراق و جبال چيرگى يافتند و ساير فرمانروايان دورهء ملوك الطوائفى به آنان احترام مىگذاشتند و در بزرگداشت ايشان مىكوشيدند .\r\nاسامى پادشاهان اشكانى و مدت پادشاهى آنان به ترتيب از اين قرار است :\r\n1 - اشك اول ، كه نخستين پادشاه اشكانيان در روزگار ملوك الطوائفى بود و پنجاه و دو سال سلطنت كرد .\r\n2 - شاپور بن اشك : بيست و چهار سال .\r\n3 - گودرز ، پسر شاپور ، كه پنجاه سال فرمانروائى كرد و اين همان پادشاهى است كه با بنى اسرائيل ، پس از كشته شدن يحيى بن زكرياء ، جنگيد .\r\n4 - برادرزادهء گودرز ، و يجن ( بيژن ) بن بلاش : بيست و يك سال .\r\n5 - گودرز پسر بيژن : نوزده سال 6 - برادر گودرز ، نرسى : سى سال 7 - عموى نرسى ، هرمزان يا هرمز بن بلاش بن شاپور :\r\nنوزده سال 8 - پسرش ، فيروز بن هرمزان : دوازده سال\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n9 - پسر فيروز ، خسرو : چهل سال .\r\n10 - برادر او ، بلاش بن فيروز : بيست و چهار سال .\r\n11 - پسرش ، اردوان بن بلاش : پنجاه و پنج سال .\r\nبرخى گفته‌اند :\r\nپس از هرمزان بن بلاش ، اردوان بزرگ دوازده سال سلطنت كرده است .\r\nدربارهء پادشاهان دورهء ملوك الطوائفى جز اين هم گفته شده است و ايرانيان اعتراف مىكنند كه تاريخ دربارهء روزگار ملوك الطوائف و پادشاهى بيوراسف و افراسياب ترك روشن نيست زيرا پادشاهى ايشان ترتيب و نظم استوارى نداشته و ضبط تاريخ آن ممكن نبوده است [ ( 1 ) . 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - براى آگاهى از تعداد كامل پادشاهان اشكانى و اسامى و كارهاى آنان به جلد سوم اين تاريخ ، ذيل صفحات 225 تا 270 مراجعه فرمائيد .\r\nمترجم\r\n","page_name":" 186 ","page_number":186},
  {"content":"\r\n\r\n\r\nطبقه چهارم : ساسانيان\r\n\r\nسخن دربارهء پادشاهى اردشير پسر بابك ( اردشير اول )\r\nگفته شده است :\r\nچون از هنگامى كه اسكندر بر سرزمين بابل دست يافت ، به گفته مسيحيان و اهل كتابهاى نخستين : پانصد و بيست و سه سال ، و به گفته زرتشتيان : دويست و شصت و شش سال گذشت ، اردشير بابكان ظهور كرد .\r\nاردشير ، پسر بابك بن ساسان كوچك ، پسر بابك بن ساسان بن بابك بن مهرمس ( يا : هرمسن ) بن ساسان بن بهمن شاه ، پسر اسفنديار بن بشتاسب بود .\r\nدربارهء سلسلهء نسب او جز اين هم گفته شده است .\r\nاردشير بابكان ، با شورشى كه كرد ، مىخواست انتقام خون دارا بن دارا را بگيرد و تاج و تخت پادشاهى را به خانوادهء خود بر گرداند و سلطنت را به صورتى در آورد كه در روزگار پيشينيان\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nوى ، قبل از دورهء ملوك الطوائفى وجود داشت . و كشور را در زير سلطهء يك پادشاه قرار دهد .\r\nمىگويند زادگاه او قريه‌اى از قريه‌هاى استخر فارس بود كه آن را طيروده ( يا ، چنان كه در تاريخ طبرى آمده : طيروده ) ، مىخواندند .\r\nنياى او ساسان ، مردى دلير و فريفتهء نخجير بود .\r\nساسان با زنى از دودهء شاهان پارس كه بازرنگيان خوانده مىشدند ، زناشوئى كرده بود و در استخر فارس آتشكده‌اى به نام آتشكدهء آناهيتا ( ناهيد ) را پاسدارى مىكرد .\r\nثمرهء زناشوئى ساسان پسرى بود كه بابك ناميده شد .\r\nبابك همين كه بزرگ شد ، جانشين پدر خود گرديد و پس از در گذشت وى به رسيدگى به كارهاى مردم پرداخت .\r\nبابك نيز داراى فرزندى شد كه اردشير بود .\r\nدر آن زمان فرمانرواى استخر فارس پادشاهى از سلسلهء بازرنگيان بود كه جوزهر ( گوزهر يا گوچيهر ) خوانده مىشد .\r\nگوزهر خواجه سرائى داشت به نام تيرى كه او را به عنوان ارگبد ( يعنى : رئيس ارگ يا نگهبان دژ ) در دارابگرد گماشته بود .\r\nهنگامى كه اردشير به هفت سالگى رسيد ، پدرش او را به نزد گوچيهر فرستاد و از او درخواست كرد كه او را پيش تيرى در دارا بگرد بفرستد تا تيرى - كه خواجه بود و نمىتوانست داراى فرزندى شود - وى را به فرزندى بپذيرد .\r\nگوچيهر اين درخواست را پذيرفت و اردشير را به دارا بگرد نزد تيرى فرستاد .\r\nتيرى نيز اردشير را گرامى داشت و به فرزندى قبول كرد .\r\nپس از درگذشت تيرى ، اردشير به جاى وى نشست و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nكارهاى وى را در دست گرفت و به خوبى از عهدهء انجام كارها بر آمد .\r\nگروهى از ستاره شناسان او را آگاه ساختند كه در ساعتى سعد به جهان آمده و بر شهرهايى دست خواهد يافت و فرمانروائى خواهد كرد .\r\nاردشير كه اين پيشگوئى را شنيد به كار خويش دلگرم شد و به خوشرفتارى و مردم دوستى و نيكوكارى خود افزود تا شبى در خواب ديد كه فرشته‌اى بر بالاى سر او نشسته است .\r\nفرشته به دو گفت :\r\n« خداوند ترا بر شهرهاى ايران فرمانروا مىسازد . »\r\nبر اثر ديدن اين خواب ، چنان قوت قلبى يافت كه پيش از آن همانندش را احساس نكرده بود .\r\nنخستين كارى كه كرد اين بود كه به بخشى از دارابگرد ، به نام خوبابان ( يا به گفته طبرى : جوبابان ) حمله برد و فرمانرواى آن ناحيه را كه فاسين نام داشت كشت .\r\nبعد به جائى ديگر كه كوسن ( يا به گفته طبرى : كونسن ) خوانده مىشد رفت و فرمانرواى آن جا را نيز كه منوچهر نام داشت ، از پاى در آورد .\r\nسپس رهسپار محلى موسوم به لزويز ( يا به گفته طبرى :\r\nلروير ) شد و پادشاه آن جا را كه نامش دارا بود كشت و در هر يك از اين جاها گروهى را از سوى خود به كار گماشت .\r\nآنگاه به پدر خود نامه‌اى نگاشت و كارهائى را كه كرده بود ، بيان داشت و به دو دستور داد كه از فرمان جوزهر ( گوچيهر ) سرباز زند و بر او بشورد .\r\nگوچيهر در اين هنگام در بيضاء به سر مىبرد .\r\nبابك ، پدر اردشير ، دستور پسر خويش را به كار بست و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nگوچيهر را كشت و افسر پادشاهى را از او گرفت و خود بر جايش نشست .\r\nسپس به اردوان شاهنشاه اشكانى ، كه بر جبال و - سرزمين‌هاى وابسته بدان فرمانروائى مىكرد نامه‌اى نوشت و از او يارى خواست و خواهش كرد كه به وى اجازه دهد تا افسر گوچيهر را بر سر پسر خود ، شاپور ، بگذارد - زيرا از جاه‌طلبى پسر ديگر خود ، اردشير ، بيمناك بود .\r\nولى اردوان - ضمن پاسخ زننده‌اى كه به دو داد - او را ياغى خواند و از اين كار باز داشت و ترساند .\r\nبابك كه تاب تحمل اين تهديد را نداشت ، پس از سه روز در گذشت و شاپور بن بابك تاج بر سر نهاد و جاى پدر خود را گرفت .\r\nآنگاه نامه‌اى به برادر خود ، اردشير ، نوشت و او را به نزد خود فرا خواند .\r\nاردشير دعوت او را نپذيرفت و نرفت .\r\nشاپور از اين نافرمانى به خشم آمد و گروه‌هائى از لشكريان خويش را گرد آورد و با آنان براى جنگ با اردشير روانه شد .\r\nاردشير نيز آمادهء پيكار شد و از استخر فارس لشكر كشى كرد . در استخر گروهى از ياران و برادران و خويشاوندان وى مىزيستند و در ميانشان كسانى يافت مىشدند كه از او بزرگتر و سالمندتر بودند .\r\nياران اردشير سرانجام تاج و تخت را از شاپور گرفتند و به اردشير دادند .\r\nاردشير افسر پادشاهى بر سر نهاد و با كوشش و توانائى به كار فرمانروائى پرداخت و وزيرى براى خود معين كرد و موبدان موبد را نيز به كار گماشت :\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nچيزى نگذشت كه دريافت برادران و گروهى از يارانش كه با او همراهى كرده بودند ، اكنون خود را از او برتر مىشمارند و مىخواهند بر او حمله‌ور شوند و او را از ميان بردارند .\r\nاز اين رو پيشدستى كرد و خون گروهى از ايشان را ريخت .\r\nمقارن اين احوال مردم دارابگرد نيز به سركشى پرداختند و بر او شوريدند .\r\nاردشير به دارابگرد برگشت و آن شهر را گشود و گروهى از مردم شهر را كشت .\r\nبعد رهسپار كرمان شد و با فرمانرواى كرمان كه بلاش نام داشت جنگى سخت كرد .\r\nدر كرمان اردشير شخصا به پيكار پرداخت و بلاش را گرفتار كرد و بر شهر دست يافت و در آن جا يكى از پسران خود را كه او نيز اردشير نام داشت به نمايندگى از سوى خود به فرمانروائى گماشت .\r\nبر كرانه‌هاى خليج فارس پادشاهى بود به نام اسيون ( يا اسبون ) كه مردم در گراميداشت او مبالغه مىنمودند و او را تا حد خدائى بزرگ مىكردند .\r\nاردشير بر او تاخت و او را كشت و يارانش را از ميان برد و از اين لشكر كشى دارائى بسيار به چنگ آورد .\r\nآنگاه به گروهى از فرمانروايان ، از آن جمله مهرك ، فرمانرواى ابرساس ( يا به گفتهء طبرى : ايراسستان ) از سرزمين اردشير خوره ، نامه نوشت و از ايشان خواست كه از وى فرمانبردارى كنند .\r\nولى آنان نامهء او را به چيزى نينگاشتند و به فرمان او گردن ننهادند .\r\nاز اين رو اردشير به جنگ آنان شتافت و مهرك را كشت .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبعد به جور ( گور ) - فيروز آباد كنونى - رفت و آن شهر را بنياد نهاد و در آنجا آتشكده‌اى ساخت همچنين كاخى بنا كرد كه به طربال معروف است .\r\n( در معجم البلدان به جاى طربال ، طوبال آمده است . )\r\nدر اين گير و دار ، از سوى اردوان ، شاهنشاه اشكانى ، فرستاده‌اى آمد و نامه‌اى براى اردشير آورد .\r\nاردشير ياران و سرداران و سپاهيان خود را گرد آورد و نامهء اردوان را براى ايشان خواند كه چنين نوشته بود :\r\n« اى كرد ، تو قدر و مقام خود را از ميان بردى و زمينهء نابودى خويش را فراهم ساختى ! چه كسى به تو اجازه داد كه تاج بر سر گذارى و آن شهرها را بگيرى ؟ چه كسى به تو دستور داد كه شهرى بسازى ؟ . . . »\r\nاردوان در اين نامه اردشير را آگاه ساخته بود كه به زودى پادشاه اهواز به جنگ وى خواهد آمد و او را گرفتار خواهد كرد و در بند زنجير پيش اردوان خواهد آورد .\r\nاردشير در پاسخ وى نوشت :\r\n« خداوند اين افسر را به من بخشيده و مرا فرمانرواى اين شهرها ساخته است . اميدوارم كه خداوند مرا بر تو نيز چيره سازد تا سرت را از تن جدا كنم و به آتشكده‌اى كه ساخته‌ام بفرستم . »\r\nاردشير ، بعد وزير خود ، ابرسام ، را در اردشير خوره جانشين خويش ساخت و خود به سوى استخر فارس روانه گرديد .\r\nچيزى نگذشته بود كه نامه‌اى از ابرسام دريافت كرد مبنى بر اين كه پادشاه اهواز بدانجا آمده و شكست خورده بازگشته است .\r\nاردشير رهسپار اصفهان شد و اصفهان را گرفت و فرماندار آن جا را كشت .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nسپس به فارس برگشت و به جنگ با نيروفر ، فرمانرواى اهواز ، پرداخت .\r\nآنگاه به ارجان ، بعد به ميسان و طاسار ، و سپس سرق ( به ضم سين و فتح راء مشدد ) رفت و بر كرانه دجيل درنگ كرد و بر آن شهر دست يافت و سوق الاهواز را ساخت و از اين سفر جنگى با غنائم بسيار به فارس بازگشت .\r\nبعد ، از راه خوره و كازرون ، از فارس به اهواز برگشت و پادشاه ميسان ( دشت ميشان ) را كشت و در آن جا كرخ ميسان را ساخت و به فارس مراجعت كرد .\r\nسپس به اردوان نامه‌اى نگاشت . در اين نامه ، او را به پيكار فرا مىخواند و از او مىخواست كه جائى را براى جنگ معين كند .\r\nاردوان در پاسخ او نوشت :\r\n« من ، تا پايان مهرماه ، با تو در بيابان هرمز جان روبرو خواهم شد . »\r\nاردشير بر او پيشى گرفت و زودتر از اين موعد خود را بدان جا رساند و گرداگرد لشكرگاه خويش خندقى كند و آن را پر از آب كرد .\r\nاردوان با پادشاه ارمانيان بدان جا رسيد .\r\nاين دو تن با يك ديگر بر سر فرمانروائى زد و خورد داشتند و همين كه پاى اردشير پيش آمد با هم صلح كردند و سر گرم جنگ با اردشير بر او پيشى گرفت و زودتر از اين موعد خود را يارى مىنمودند . يك روز اردوان با اردشير نبرد مىكرد و روز بعد ، ديگرى .\r\nروزى كه نوبت جنگ با باب ، پادشاه ارمانيان ، بود اردشير در برابر وى تاب ايستادگى نداشت ، اما در روز پيكار با اردوان ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبر عكس ، اردوان نمىتوانست در برابر اردشير ايستادگى كند .\r\nاز اين رو ، اردشير با باب پادشاه ارمانيان صلح كرد بدين قرار كه او از پيكار با اردشير در گذرد و اردشير را آسوده بگذارد تا با اردوان بجنگد و كارش را يكسره كند .\r\nبدين گونه ، ديرى نگذشت كه اردشير بر اردوان چيره شد و او را كشت و بر آنچه داشت دست يافت .\r\nدر اين هنگام باب نيز فرمانبردار اردشير گرديد و او را شاهنشاه خواند .\r\nاردشير بعد به همدان رفت و آن شهر را گشود [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دو سال پس از كشته شدن اردوان ، اردشير تيسفون را گرفت و پس از آن ايران تحت تسلط اردشير در آمد . و ليكن ارمنستان و گرجستان موقتا مستقل ماندند .\r\nاردشير پس از تسخير خراسان و باختر و خوارزم و توران و مكران به هند رفته ، پنجاب را تسخير كرد و به نزديكى سير هند رسيد .\r\nپادشاه آن ، جونه ، جواهرات و طلا و فيل‌هاى زياد به اردشير به عنوان باج داد .\r\nبعد ، اردشير به ايران برگشت و پس از اين كه مبانى دولت خود را محكم نمود ، بر آن شد كه با روم جنگ كند زيرا خود را وارث هخامنشىها مىدانست .\r\nدر 228 ميلادى اردشير از فرات گذشت و قيصر روم الكساندر سور ( به كسر سين و واو ) نامه‌اى به دو نوشته شكست‌هاى پارتىها در زمان تراژان و سپتيم‌سور تذكر داد .\r\nشاه در جواب چهار صد نفر از مردان رشيد و بلند قامت با اسلحهء بقيه ذيل در صفحه بعد\r\n","page_name":" 194 ","page_number":194},
  {"content":"\r\n\r\nبه جبل و آذربايجان و ارمنستان و موصل رفت و شهر\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكامل و اسب‌هاى يراق طلا انتخاب كرده ، نزد امپراطور روم فرستاد و چنين پيغام داد :\r\n« آنچه رومىها در آسيا متصرفند ، ميراث من است و بايد رومىها به اروپا اكتفا كرده ، آسيا را تخليه نمايند . »\r\nالكساندر سور امر كرد سفراى ايران را گرفته در محبس انداختند و بعد مشغول تجهيزات گرديد .\r\nقشون رومى به سه اردو تقسيم شد :\r\nاردوى اول مامور تصرف آذربايجان گرديد . اردوى دوم به طرف شوش حركت كرد و اردوى سوم در تحت سردارى خود امپراطور مىخواست حمله به قلب ايران برد .\r\nچون ابن اردوها با هم ارتباطى نداشتند ، اردشير استفاده كرده با تمام قواى خود ، اردوى دوم را شكست داد .\r\nاردوى اول اگر چه در ابتدا بهره‌مندى داشت و ليكن در موقع عقب‌نشينى تلفات زياد داد .\r\nبعد از اين شكست‌ها اردوى سوم هم به عجله عقب نشست و در نتيجه اين جنگ‌ها نصيبين و حران به تصرف اردشير در آمدند .\r\nاردشير مىتوانست داخل سوريه شود ولى قبلا لازم ديد متوجه ارمنستان گردد .\r\nخسرو ، پادشاه ارمنستان ، سخت مقاومت نمود و چون سواره نظام در كوه‌هاى ارمنستان نتوانست مقاومت او را درهم شكند ، بالاخره اردشير به حيله پادشاه ارمنستان را كشته ، پس از آن اين مملكت را مسخر نمود .\r\nبقيه ذيل در صفحه بعد\r\n","page_name":" 195 ","page_number":195},
  {"content":"\r\n\r\nاخير - يعنى موصل - را با خشونت و پا فشارى شديد گرفت .\r\nاز موصل به سواد عراق رفت و بر آن سرزمين دست يافت و بر كرانهء دجله ، روبروى تيسفون كه در شرق مدائن قرار دارد ، شهرى ساخت كه در غرب واقع است و آن را به اردشير ناميد .\r\nاز سواد عراق به استخر فارس برگشت و از آن جا به سيستان رفت .\r\nبعد به گرگان و سپس به نيشابور و مرو و بلخ و خوارزم رفت و به فارس برگشت و در جور ( گور ) فرود آمد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاردشير براى اين كه حسيات مردم را با خود موافق كند به جمع آورى اوستا پرداخت و مغ‌ها را ترويج و آتشكده‌هاى خاموش را روشن و مذهب زرتشت را مذهب رسمى ايران نمود و رئيس روحانيان را كه به لقب مؤبدان مؤبد ملقب بود به يكى از بلندترين مقام‌هاى دولتى ارتقاء داد .\r\nبراى پيشرفت مقاصد خود ، اردشير از نفرتى كه در مردم از آزادى مفرط و خود سرى پادشاهان و امراء محلى در دورهء اشكانيان و نيز از نارضامندى مغ‌ها در آن دوره حاصل شده بود . استفاده‌هاى زيادى كرد .\r\nتوضيح آنكه امرا و شاهزادگان اشكانى را سخت و بيرحمانه تعقيب كرده بسيارى از آنها را بكشت .\r\nاز شاهزادگان اشكانى برخى به بين النهرين و هند و افغانستان كنونى فرار كردند و فقط عدهء قليلى در جاهاى كمى به واسطهء استحكام مواقع باقى ماندند و اردشير با آنها مماشات نمود ( مثل جنفس در طبرستان ) تاريخ ايران - تاليف مشير الدوله - چاپ خيام - ص 180 تا 182 )\r\n[ ( 1 ) 
  ] - اولين پادشاهان سلسلهء ساسانى را علاقهء طبيعى نسبت به بقيه ذيل در صفحه بعد\r\n","page_name":" 196 ","page_number":196},
  {"content":"\r\n\r\nدر آن جا فرستادگان پادشاه كوسان و پادشاه توران و\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nولايت پارس مسقط الرأس خود بود و از اين جهة نقوش خود را در - صخره‌هاى حوالى استخر كنده‌اند .\r\nاما علاوه بر مسئلهء حب وطن اين انتخاب سبب ديگر هم داشت و آن تذكر عهد پر افتخار دولت هخامنشى بود كه قبور شهر يارانش در صخرهء نقش رستم قرار دارد .\r\nاستخر شهرى مستحكم داراى حصارهاى متين بود و چون وارث شهر قديم تخت جمشيد محسوب مىشد كه ويرانهء آن حكايت از مجد و عظمت گذشته مىكرد ، آن جا را ساسانيان كرسى مقدم و محترم دودمان خود ساختند .\r\nظاهرا مؤسس سلسلهء ساسانى گاهى در شهر گور ( فيروز آباد كنونى ) مقام مىكرد كه آن جا را اردشير خوره ناميد و باغ‌هاى مصفا و گلستان‌هاى روح افزا در اطراف آن احداث كرد .\r\nدر روزگار جوانى قصرى هم در اين مكان ساخته بود كه آثار ويرانهء آن هنوز پديدار است .\r\nاين قصر يكى از نخستين بناهاى طاقدار ايران است .\r\nتالار ورود و تالارهاى جنبين را به وسيلهء طاق پوشيده بودند .\r\nديوارهاى خارج پنجره نداشت اما داراى ستون‌هاى برجسته و طاقنما بود .\r\nدر آن شهر اردشير آتشكده‌اى بنا كرد كه آثارش هنوز نمايان است .\r\nپنج قرن و نيم پس از سقوط دولت هخامنشى ، پارسيان همهء اقوام ايرانى را مجددا در تحت قدرت خويش در آورده ، شاهنشاهى جديدى در شرق تأسيس كردند كه با امپراطورى روم پهلو مىزد .\r\n","page_name":" 197 ","page_number":197},
  {"content":"\r\n\r\nفرمانرواى مكران به حضور او رسيدند و فرمانبردارى پادشاهان خود را نسبت به دو اعلام كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nتمدن ساسانى ، اگر چه دنبالهء تمدن اشكانى بود ، ولى مجدد و مكمل آن محسوب مىشد .\r\nبقاى رسوم عهد اشكانى از آثارى نمايان است كه در لغت دورهء ساسانى باقى گذاشته است زيرا كه لهجهء پارسى ، يعنى ايرانى جنوب غربى ، كه زبان رسمى دولت شاهنشاهى جديد گرديد و مقام زبان ايرانى شمال غرب را كه در دربار اشكانى متداول بود . احراز كرد ، مقدار كثيرى از لغات و اصطلاحات مختلفه از سلف خود عاريه نمود .\r\nبه علاوه ، پادشاهان ساسانى در قرن سوم ميلادى هنوز در - كتيبه‌هاى خود زبان پهلوى اشكانى را با زبان پهلوى ساسانى تواما به كار مىبردند .\r\nاما ايالت پارس و پايتخت آن ، استخر ، شايستگى مقام شاهنشاه را نداشت .\r\nدر اثر حوادث تاريخى بين النهرين مركز شاهنشاهى مشرق شده بود . سلوسى و تيسفون وارث بابل عتيق شدند چنان كه در زمان اسلام اين ميراث به بغداد انتقال يافت .\r\nدولت بزرگ مغربى ، يعنى روم ، همسايهء پايتخت ايران بود .\r\nشهر تيسفون ، خارج از متن حقيقى كشور ايران و واقع در اراضى آراميان بود و نواحى عرب‌نشين از پشت ديوارهاى شهر وه‌اردشير شروع مىشد .\r\n( وه اردشير شهرى بود كه اردشير به جاى سلوسى عتيق كه در سنهء 165 به دست ويديوس كاسيوس رومى ويران شد ، بنا نهاد . )\r\nدر ما وراء فرات ، در محلى كه اين شط به جانب دجله متمايل شده ، بقيه ذيل در صفحه بعد\r\n","page_name":" 198 ","page_number":198},
  {"content":"\r\n\r\nاردشير بعد ، از گور به بحرين رفت و فرمانرواى بحرين را چنان زبون و بيچاره ساخت كه او سرانجام خود را از فراز دژ خويش سرنگون ساخت و نابود شد .\r\nاردشير ، سپس به مدائن بازگشت و بر سر فرزند خود شاپور افسر نهاد و او را در زمان زندگى خود ، تاجگذارى كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه فاصلهء پنجاه كيلومترى آن مىرسد ، دولتى عربى در اين زمان تشكيل شد به نام حيره كه تابع دولت شاهنشاهى بود و حصارى محسوب مىشد كه ايران را از تاخت و تاز بدويان چادرنشين محفوظ مىداشت .\r\nدر شمال بادية الشام دولت عربى ديگرى به نام غسانيان وجود داشت كه خراجگزار و متحد روميان بود .\r\nمنابعى كه در دست داريم به ما اجازه نمىدهد كه كاملا در شخصيت اردشير تعمق كنيم . مورخان مشرق زمين در توصيف اخلاق و صفات شخصى مهارتى ندارند . تعريفى كه مىكنند . نوعى و صنفى است . چند تن از سلاطينى كه محبوب مورخان ساسانى بوده‌اند و نويسندگان عرب و ايران اطلاعات خود را از كتب آن مورخان اخذ كرده‌اند در نظر ما پادشاهانى پرهيزگار و نيرومند و قوى الاراده جلوه مىكنند كه هم خويش را صرف توسعهء و ترقى مادى و معنوى كشور كرده و نصايح و اندرزهاى بسيار به يادگار گذاشته‌اند .\r\nاردشير نيز در زمرهء اين سلاطين محبوب است . نصايح و حكم فراوان از او نقل كرده‌اند .\r\nبعلاوه ، اعمال او گواه لياقت نظامى و قدرت نفسانى و تدبير سياسى اوست و نيز از كارهاى او پى مىبريم كه زندگى اشخاص در نظر او قدرى نداشته است .\r\nبقيه ذيل در صفحه بعد\r\n","page_name":" 199 ","page_number":199},
  {"content":"\r\n\r\nاردشير هشت شهر ساخت كه از آنهاست :\r\n1 - شهر « خط » در بحرين . ( بحرين قديم كه الاحساء خوانده مىشد . )\r\n2 - شهر بهر سير روبروى مدائن ، كه نامش به اردشير ( وه اردشير ) بود و تازيان آن را به سير خواندند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر ظرف چند سال با دستى قوى و محكم اجزاء پراكندهء كشور اشكانى را شيرازه‌اى بست و آن مملكت متشتت را به واحدى مستحكم مبدل ساخت و حتى بعضى از نواحى شرق را هم كه از اشكانيان فرمان نمىبردند به اطاعت آورد و چنان تشكيلاتى در سياست و ديانت آماده كرد كه بيش از چهار صد سال دوام يافت .\r\nمورخان مشرق هر وقت بخواهند در توصيف و تمجيد پادشاهى داد سخن بدهند . بناى بلاد و حفر ترعه‌ها و ساير اعمال خيريه را به او منتسب مىكنند .\r\nدر مورد اردشير ، چه از كتب مورخان مزبور و چه از نام شهرهايى كه با كلمهء اردشير تركيب گرديده ، معلوم مىشود كه او درين باب نيز فعاليت و اهتمام بسيار به خرج مىداده است . از جمله ، شهر سلوسى ، كه اردشير آن را مجددا بنا نهاده وه‌اردشير خواند . و اردشير خوره و ريواردشير و رام اردشير ، كه هر سه در پارس بودند ، از بناهاى اوست .\r\nديگر شهر هرمزد اردشير ، كه بعدا سوق الاهواز ( خوزستان ) ناميده شد .\r\nديگر شهر باستانى مسن ( به كسر ميم و سين ) - كرخاى ميشن - كه به نام استراباد اردشير مجددا آبادى يافت .\r\nديگر شهر وهيشت آباد اردشير كه در آغاز اسلام به نام بصره بقيه ذيل در صفحه بعد\r\n","page_name":" 200 ","page_number":200},
  {"content":"\r\n\r\n3 - اردشير خوره ، كه شهر فيروز آباد است و عضد الدوله آل بويه آن را فيروز آباد ناميد .\r\n4 - شهر اردشير ، كه آن را در كرمان ساخت و باز تازيان آن را برد شير ( بردسير ) خواندند .\r\n5 - بهمن اردشير ، شهرى كه اردشير بر كرانهء دجله نزديك نزديك بصره ساخت و مردم بصره آن را بهمنشير و همچنين فرات ميسان مىنامند .\r\n6 - رامهرمز ، شهرى كه اردشير در خوزستان ساخت .\r\n7 - سوق الاهواز 8 - بودر اردشير در موصل كه همان حزه است .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآبادى از سر گرفت ، و غيره .\r\nبه مرور زمان سر گذشت اين شهريار صورت افسانه گرفته است . در افسانهء كوچكى كه به نام « كارنامك اردشير پاپكان » معروف و شرح اعمال و افعال اردشير در آن مندرج است ، مطالبى ديده مىشود كه متعلق به حكايت كورس كبير است حتى كشتن اردشير اژدها را مقتبس از قصهء مردوك خداى بابليان است .\r\nمردوك بادى وحشتناك بر انگيخت تا در عفريت عظيم موسوم به تيامت فرو رفت و آن دشمن خدايان را از پا در آورد . اردشير نيز در كشتن اژدهاى هفتان بخت فلز گداخته در كام آن ريخت تا به حالتى فجيع هلاك شد .\r\nدر مدت چهار قرن كه دولت اردشير دوام يافت ، شرايط زندگانى عمومى و ادارى كشور دستخوش تغييرات مختلف شد . اما در كليات و اصول همان بناى ادارى و اجتماعى كه مؤسس سلسله پى افكند يا به كمال رسانيد ، تا پايان عهد ساسانيان بر يك حال باقى ماند .\r\n( ايران در زمان ساسانيان - صفحات 103 تا 118 )\r\n","page_name":" 201 ","page_number":201},
  {"content":"\r\n\r\nاردشير هميشه نيكرفتارى مىكرد و پيوسته پيروزمند بود و هيچگاه در پيكار پرچم او سرنگون نمىشد .\r\nامور شهرها و نواحى را سر و سامان داد و كارها را راست كرد و شهرهايى را آباد ساخت .\r\nمدت شاهنشاهى اردشير ، از هنگامى كه اردوان را كشت تا روزى كه از جهان رفت ، چهارده سال و برخى گفته‌اند : چهارده سال و ده ماه بود . [ ( 1 ) 
  ]\r\nهنگامى كه اردشير بر عراق چيرگى يافت ، بسيارى از مردم قبيلهء تنوخ به سكونت در كشور وى تن در ندادند و از قضاعه به شام رفتند .\r\nولى مردم شهرهاى حيره و انبار به فرمان اردشير در آمدند و از او پيروى كردند .\r\nاين دو شهر - يعنى حيره و انبار - در زمان بخت نصر ساخته شده بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خلاصهء كارهاى اردشير در امور داخلهء ايران از اين قرار است :\r\n1 - ايجاد مركزيت و تبديل پادشاهان و امراء محلى به نجباى در بارى با القاب و عناوين مختلف .\r\n2 - جمع آورى اوستا ، كه از زمان بلاش اول شروع شده بود .\r\nدر اين كار تنسر نامى كه هيربذان هيربذ بود كمك‌هاى معنوى به اردشير نمود چنان كه در ذيل بيايد .\r\n3 - رسمى كردن مذهب زرتشت و دخالت دادن مغ‌ها در تعقيب مرتدين و گشودن وصيتنامه‌هاى در گذشتگان و تقسيم متروكات 4 - تقسيم اهالى به طبقات و درجه‌بندى مستخدمين ادارات .\r\nبقيه ذيل در صفحه بعد\r\n","page_name":" 202 ","page_number":202},
  {"content":"\r\n\r\nحيره ، چون مردمش به انبار كوچ كردند ، رو به ويرانى نهاد .\r\nانبار مدت پانصد و پنجاه سال آباد بود تا اين كه حيره در زمان عمر و بن عدى آبادانى خود را بازيافت و پانصد و سى سال و اندى آباد بود تا در آن جا كوفه بنياد نهاده شد و اهل اسلام در آن فرود آمدند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n5 - زنده كردن قشون جاويدان داريوش اول 6 - تخفيف در مجازات‌ها و منع بريدن دست عقيده‌اى كه به اردشير نسبت مىدهند اين است :\r\n1 - بجاى آزادى ( يعنى ملوك الطوائفى ) دورهء اشكانيان بايد نظم و قانون واحدى در سراسر كشور حكمفرما باشد .\r\n2 - دولت و دين به هم بسته‌اند و يكى بىديگرى نپايد .\r\n( تاريخ ايران - تاليف مشير الدوله - چاپ خيام - ص 182 )\r\n","page_name":" 203 ","page_number":203},
  {"content":"\r\n\r\n\r\nسخن دربارهء پادشاهى شاپور پسر اردشير بابكان ( شاپور اول )\r\nهمين كه اردشير بابكان در گذشت ، پس از وى پسرش ، شاپور ، به پادشاهى برخاست .\r\nاردشير در كشتن اشكانيان زياده‌روى كرده تا جائى كه همهء اين خاندان را از ميان برده بود .\r\nسبب اين كشتار هم سوگندى بود كه نياى وى ، ساسان بن اردشير بن بهمن ، ياد كرده و گفته بود كه اگر روزى از روزگار به پادشاهى رسد ، از دودمان اشك بن جزه هيچ كس را زنده نگذارد .\r\nوفادارى بدين سوگند را بر فرزندان خود نيز واجب ساخت بنا بر اين ، نخستين كسى كه از اعقاب وى به پادشاهى رسيد اردشير بود و او - براى اين كه سوگند نياى خويش را به جاى آورده باشد - همهء زنان و مردان اشكانى را كشت جز كنيزك زيبائى كه در پايتخت خود يافت و فريفتهء دلربائى او شد .\r\nاو دختر اردوان بود كه به دست اردشير كشته شده بود .\r\nاردشير از دودمان او پرسيد . ولى او - چون مىترسيد كه اگر راست بگويد ممكن است كشته شود - خود را خدمتگار\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nيكى از زنان شاه معرفى كرد .\r\nاردشير از او پرسيد :\r\n« دوشيزه هستى يا شوهر كرده‌اى ؟ » دختر او را از دوشيزگى خويش آگاه ساخت .\r\nاردشير كه دلباختهء زيبائى وى شده بود ، همين كه دريافت او دختر باكره‌اى است ، با وى زناشوئى و هماغوشى كرد و دل سپردهء او گرديد .\r\nهمسرش هنگامى كه از او باردار شد و از خشم او آسوده خاطر گرديد ، به دو خبر داد كه از فرزندان اشك است .\r\nاردشير كه دانست با يكى از افراد خاندان اشكانى زناشوئى كرده ، از او بيزار شد و هرجد بن اسام را كه از بزرگان دربار بود ، فراخواند و او را از آنچه روى داده بود آگاه ساخت و همسر خود را به دو سپرد و دستور داد كه وى را بكشد تا سوگندى كه نياى وى خورده بود بجاى آورده شده باشد .\r\nهرجد بن اسام زن را با خود برد و همين كه خواست فرمان اردشير را به كار بندد و او را بكشد ، زن به دو خبر داد كه از شاهنشاه باردار است .\r\nهرجد كه اين شنيد ، قابله‌هائى را فراخواند و آنان زن را آزمودند و به آبستنى او گواهى دادند .\r\nبنا بر اين ، براى اين كه فرزند اردشير نابود نشود ، هرجد زن را در يك سرداب يا زير زمين پنهان كرد . بعد آلت خود را بريد و آن را در جعبه‌اى نهاد و درش را بست و با آن جعبه به نزد اردشير رفت .\r\nاردشير پرسيد :\r\n« با آن زن چه كردى ؟ »\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nپاسخ داد :\r\n« او را در شكم زمين نهادم . »\r\nاردشير گمان برد كه او را كشته و به زير خاك كرده است .\r\nهرجد به دنبال اين سخن ، جعبه را به شاهنشاه داد و درخواست كرد كه درش را به مهر خود ممهور كند و دستور دهد كه آن را در يكى از خزانه‌هاى سلطنتى نگاه دارند .\r\nاردشير آنچه را كه هرجد گفته بود عملى كرد .\r\nآن زن كه آبستن بود ، پسرى زاد و هرجد كه از سوئى نمىخواست پسر شاه را به نامى كمتر از آنچه در خور وى بود بنامد و از سوى ديگر ، چون نوزاد خردسال بود مىترسيد اگر شاه را از وجود او آگاه كند ، شاه به خشم آيد و دستور كشتنش را بدهد ، طالع وى را ديد و دانست كه ستارهء بختش بلند است و به شاهى خواهد رسيد از اين رو ، او را « شاپور » ناميد كه معنى « پسر شاه » را مىدهد و اين نام براى او ، هم اسم مىشد و هم صفت .\r\nشاپور نخستين كسى بود كه بدين نام ناميده شد .\r\nچندى گذشت و اردشير داراى فرزندى نگرديد . روزى هرجد ، در حالى كه پسرى نوجوان را همراه داشت به نزد او رفت و او را اندوهگين يافت .\r\nپرسيد :\r\n« چه چيز شاهنشاه را اندوهگين كرده است ؟ » اردشير پاسخ داد :\r\n« از خاور تا باختر شمشير زدم تا پيروزى يافتم و شاهنشاهى نياكان من بر من استوار شد . اكنون مىبينم كه از جهان مىروم در صورتى كه فرزندى ندارم تا جانشينم گردد و كشورى را كه من گرفته‌ام نگاه دارد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nهرجد كه انتظار شنيدن چنين سخنى را داشت ، فرصت را غنيمت شمرد و گفت :\r\n« شاهنشاها ! خدا ترا شاد دارد و زندگانى تو را دراز كند ! تو فرزندى پاك و حلالزاده و برومند دارى كه نزد من است . اكنون دستور فرماى تا آن جعبه را كه در پيش شاهنشاه به وديعت نهادم براى من بياورند تا برهان اين سخن را نشان دهم . »\r\nاردشير آن جعبه را خواست و گرفت و باز كرد و در آن آلت هرجد را يافت با نامه‌اى كه در آن نوشته شده بود :\r\n« هنگامى كه دختر اشك مرا آگاه ساخت كه از شاهنشاه باردار است ، روا ندانستم كه دستور شاهنشاه را اجرا كنم و دانهء پاكى را كه شاهنشاه در زمين خود كاشته و ريشه گرفته ، از ميان ببرم .\r\nبدين جهة همچنان كه شاه فرمان داده بود ، او را به زير زمين فرستادم و آلت خود را نيز بريدم تا خود را تبرئه كرده و راهى براى دروغگويان و دشمنان باقى نگذاشته باشم و بعدها مرا به تهمت همبسترى با اين بانو متهم نسازند . » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بنابر روايات موجوده ، اردشير دختر يا دختر عموى اردوان ، يا برادرزادهء فرخان پسر اردوان را به نكاح خويش در آورد .\r\nآنچه مورخان عرب و ايرانى در باب اين ازدواج نقل كرده‌اند ، شبيه افسانه است . معذلك ، هرتسفلد معتقد است كه اين مزاوجت حقيقة واقع شده است زيرا كه اردشير مىخواست به وسيلهء وصلت با خانوادهء اشكانى ، اساس دولت خود را استوار كند .\r\nاما من به دو دليل به صحت اين روايت ظنين هستم :\r\nيكى اختلاف آرائى كه در درجهء قرابت زوجهء اردشير نسبت به اردوان هست .\r\nبقيه ذيل در صفحه بعد\r\n","page_name":" 207 ","page_number":207},
  {"content":"\r\n\r\nاردشير به دو فرمود كه صد پسر ، و به گفته‌اى : هزار پسر ، را كه از لحاظ شكل و شمايل و قد و قامت همانند شاپور باشند با شاپور در يك جا گرد آورد و آنان را يك جور و يك رنگ جامه بپوشاند . سپس همه را به حضور وى بياورد .\r\nهرجد فرمان اردشير را به كار بست و جوانان را با شاپور به دربار برد .\r\nاردشير همين كه به آنان نگريست ، بىاختيار توجهش به سوى پسرش جلب شد و بدين گونه ، فرزند خود را در ميان آنان تشخيص داد .\r\nبعد به آزمايش ديگرى پرداخت و گوى و چوگان در دسترس جوانان گذاشت تا در برابر ايوان او به چوگان بازى پردازند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nديگر آن كه مقصود مورخان عرب و ايران از ذكر اين ازدواج اثبات اين نكته است كه چون مادر شاهپور پسر اردشير ، از سلسلهء سابق بوده ، پس شاپور حقا جانشين اشكانيان به شمار مىرود .\r\nاما در واقع قبل از آن كه اردشير به تخت بنشيند ، شاپور به حد بلوغ رسيده بود و اين مطلب از يكى از روايات نخستين طبرى مستفاد مىشود كه گويد : شاپور در نبرد هرمزدقان شركت جست ( طبرى ، ص 891 ، نلدكه ، ص 14 ) سلسلهء اين روايات ظاهرا به كتاب « خوذاى نامگ » مىرسد . در صورتى كه روايت عروسى اردشير با يكى از بانوان اشكانى و تولد شاهپور از او ، كه در ضمن نوشته‌هاى طبرى ديده مىشود . مأخوذ از يكى از نوشته‌هاى عاميانه است .\r\nبقيه ذيل در صفحه بعد\r\n","page_name":" 208 ","page_number":208},
  {"content":"\r\n\r\nجوانان سر گرم بازى شدند در حالى كه اردشير در ايوان نشسته بود و تماشا مىكرد .\r\nناگهان گوى در ايوان افتاد و هيچيك از جوانان جرئت نكرد كه خود را به جايگاه شاهنشاه نزديك كند و گوى را برگيرد .\r\nتنها شاپور بود كه بيدرنگ از ميانشان بيرون دويد و در ايوان جست و گوى را برداشت .\r\nاين اقدام دليرانه و همچنين آنچه قبلا نسبت به وى حس كرده بود ثابت كرد كه او پسر راستين اردشير مىباشد .\r\nسپس اردشير از او پرسيد :\r\n« نام تو چيست ؟ » پاسخ داد :\r\n« شاهپور » اردشير پس از چندى كه دريافت پسرش شهرتى بهم رسانده و شايستهء جانشينى وى شده ، او را براى فرمانروائى آماده ساخت و ترتيبى داد كه پس از وى تاج بر سر گذارد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه عقيدهء هرتسفلد : اين كه در كارنامه آمده است كه اردشير در درگاه اردوان تربيت يافت ، خالى از حقيقت تاريخى نيست و به اعتقاد او در اين موقع اردشير جوان دختر اردوان را گرفت و پس از قليل مدتى شاپور از اين وصلت به وجود آمد .\r\nاما نص كار نامگ و ساير اسناد دلالت بر اين دارد كه ازدواج اردشير بعد از قتل اردوان صورت گرفته است .\r\n( ايران در زمان ساسانيان ، تأليف پروفسور آرتور كريستن سن ، ترجمهء رشيد ياسمى ، ص 108 و 109 )\r\n","page_name":" 209 ","page_number":209},
  {"content":"\r\n\r\nشاپور مردى خردمند و تر زبان و فرزانه بود و هنگامى كه به پادشاهى رسيد و افسر به سر نهاد ، ميان مردم سراسر كشور ، از دور و نزديك ، پول بسيار پخش كرد و آنان را مورد نوازش قرار داد .\r\nبدين گونه ستودگى رفتار او آشكار گرديد و او بر همهء پادشاهان برترى يافت .\r\nشاپور شهر نيشابور را - در خراسان ، شهر شاپور را در فارس ، شهر فيروز شاپور را كه همان شهر انبار است - در عراق ، و شهر جندىشاپور را در خوزستان ساخت .\r\nاو روميان را در نصيبين محاصره كرد و گروهى از ايشان را مدتى در آن جا نگاه داشت . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شاپور دو بار با روميان جنگ كرد كه شرح آنها بدين قرار است :\r\nجنگ اول با روم - اين جنگ از 241 تا 244 ميلادى دوام يافت .\r\nتوضيح آنكه شاپور مشاهده كرد كه اوضاع داخلى روم مغشوش است و نصيبين را محاصره نموده گرفت .\r\nپس از آن به طرف درياى مغرب روانه و انطاكيه را متصرف شد .\r\nو ليكن ديرى نگذشت كه بعد از كشمكش‌هاى داخلى ، گردين امپراطور روم شده با لشكرى جرار به مشرق آمد و قشون ايران در سوريه شكست خورده عقب نشست .\r\nقشون رومى از فرات گذشته نصيبين را گرفت . و بعد ، از دجله گذشته تيسفون را محاصره كرد .\r\nدر اين اثناء روميها بر گردين شوريده . او را كشتند و فيليپ عرب كه بعد از او تخت را غصب كرد با شاپور صلح نموده ، از مشرق رفت .\r\nموافق اين عهدنامه ، ارمنستان و بين النهرين جزو ايران گرديدند .\r\nبقيه ذيل در صفحه بعد\r\n","page_name":" 210 ","page_number":210},
  {"content":"\r\n\r\nبعد خبرهائى از ناحيهء خراسان به دو رسيد كه ناچار شد بدان جا رود و از نزديك بدانچه روى داده بود ، رسيدگى كند .\r\nاز اين رو ، روانهء خراسان شد و كار آن استان را سر و سامان داد و از نوبه نصيبين باز گشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nجنگ دوم - اسارت و الرى ين - جنگ دوم از 258 تا 260 ميلادى امتداد يافت .\r\nاين دفعه باز شاپور با بهره‌مندى از فرات گذشته و به طرف انطاكيه رانده ، اين شهر را گرفت .\r\nپس از آن ، امپراطور روم ، و الرى ين ، كه پير بود ، براى استخلاص انطاكيه شتافت و اين شهر را مسترد داشته در تعقيب قشون ايران تا ادس پيش رفت .\r\nدر اين جا شاپور نقشه جنگ را طورى ريخت كه تمامى قشون رومى محصور شد و هر چند رومىها كوشش كردند كه راهى باز كرده فرار كنند ، موفق نشدند و امپراطور اسير گرديد .\r\nاين واقعه اثر غريبى در دنياى آن روزى كرد و در انظار عالم بر عظمت و ابهت خاندان ساسانى فوق العاده افزود .\r\nنويسندگان خارجه نوشته‌اند كه شاپور قيصر را به خدمتگزارى واداشت و دست‌هاى او را در زنجير كرده ، هنگام سوار شدن پاى بر پشت او مىگذاشت و بالاخره بعد از اين كه والرىين از شدت محن و غصه مرد ، پوست او را كنده به يادگار نگاه داشت .\r\nولى محققين جديد - كه منجمله پوستى است - بر اين عقيده‌اند كه اين اسنادات را نويسندگان كليسائى ( روحانى ) از جهة خصومتى كه با بقيه ذيل در صفحه بعد\r\n","page_name":" 211 ","page_number":211},
  {"content":"\r\n\r\nگروهى برآنند كه ديوار نصيبين شكاف برداشت و در آن روزنه‌اى باز شد و شاپور و لشكريانش از آن جا به دور شهر راه يافتند و گروهى از مردم شهر را كشتند و گروهى را نيز اسير گرفتند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nايرانيان داشته‌اند ، به شاپور داده‌اند و صحت ندارد .\r\nچيزى كه مسلم مىباشد اين است كه شاپور اسراى رومى را به ساختن پل شوشتر و سدى كه معروف به « شادروان » است و از سنگ خارا ساخته شده ، واداشت .\r\nشاپور بعد از اين فتح نمايان شخصى از اهل انطاكيه - سيرياديس نام - را به امپراطورى روم منصوب نموده لقب قيصرى به او داد . و والرىين را مجبور نمود كه به زانو افتاده تكريم او را به جاى آورد .\r\nپس از آن شاپور باز از فرات گذشته ، انطاكيه را گرفت و بعد به طرف آسياى صغير رفته ، قيصريهء مازاكا را تصرف كرد و ليكن نه در شامات تشكيلاتى داد و نه در كاپادوكيه . و فقط به قتل و غارت پرداخته با غنائم زياد به ايران برگشت .\r\nشاپور پس از اين فتوحات دچار خصومت اذينه ( به ضم الف ) پادشاه تدمر گرديد ( از 260 تا 263 ميلادى ) توضيح آن كه اين شهر در وسط راهى كه از بين النهرين به دمشق مىرفت واقع ، و قلعه‌اى بود كه بنايش را به هادريان امپراطور روم نسبت مىدهند .\r\nشهر مزبور از جهة موقع جغرافيائى خود بين دو مملكت با ثروت قديم - بين النهرين و سوريه - شهر تجارتى شده بود كه وقتى شاپور به سوريه قشون كشى مىكرد ، اذينه ( ادناتوس يونانىها ) پادشاه آن نامه‌اى به بقيه ذيل در صفحه بعد\r\n","page_name":" 212 ","page_number":212},
  {"content":"\r\n\r\nشاپور از آن جا گذشت و به شام رفت و بسيارى از شهرهاى آن سرزمين را گشود كه فالوقيه و قدوقيه از آنها بودند .\r\nشاپور ، همچنين پادشاه روميان را در انطاكيه محاصره كرد و او را اسير گرفت و با گروهى بسيار از روميان برد و در شهر گنديشاپور سكونت داد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشاپور نوشته هدايائى براى او فرستاد .\r\nو ليكن شاپور از لحن نامهء او غضبناك شده گفت :\r\n« اين اذينه كيست و از چه مملكتى است كه به آقايش اين طور نامه مىنويسد ؟ براى عذر تقصيرات بايد بيايد و در حضور من به خاك بيفتد ! » و امر كرد حاملين هدايا را به فرات انداختند .\r\nاين غرور و اقدام بىرويهء شاپور براى او زحمت بزرگى تهيه كرد .\r\nتوضيح آنكه اذينه منتظر فرصت شد و همين كه شنيد شاپور با غنائم بىشمار از آسياى صغير به طرف ايران مىرود ، از اعراب باديه‌نشين قشونى ترتيب داده در جلگه‌هاى بىآب و علف به قشون شاپور تاختن گرفت و تلفات زياد به آن وارد نموده غنائم بسيار ربود . و حتى بعضى از زن‌هاى شاپور را اسير كرد .\r\nقشون ايران بالاخره با هزار زحمت و مشقت خود را به دجله رسانيده از تعقيب اذينه برست .\r\n( تاريخ ايران ، تأليف مشير الدوله ، چاپ خيام ، ص 183 تا 185 )\r\n[ ( 1 ) 
  ] - از كارهاى شاپور يكى سد شادروان است كه به دست مهندسين و اسراى رومى بر رود كارون در شوشتر بنا كرده ( شايد از اين جهة است كه معروف به بند قيصر مىباشد . )\r\nديگر بناى شهر شاپور كه در نزديكى كازرون در فارس واقع بود بقيه ذيل در صفحه بعد\r\n","page_name":" 213 ","page_number":213},
  {"content":"\r\n\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nو خرابه‌هائى از آن باقى مانده است .\r\nبناى نيشابور را در خراسان و جندىشاپور را در خوزستان ( ما بين شوشتر و دزفول ) نيز به او نسبت مىدهند .\r\nاسم اين شهر در اصل « وه انتيوك شاپور » بوده يعنى : « شهر شاپور كه به از انطاكيه است » .\r\nبعدها اين لفظ مبدل به وندىشاپور و گندى و جندىشاپور شد .\r\nنوشته‌اند كه اين شهر به دست اسراى رومى ساخته شده بود و سكنهء آن هم غالبا اهل انطاكيه بودند .\r\nمورخين گرجستان نوشته‌اند كه شاپور پسر خود مهران را به سلطنت گرجستان فرستاد و او سلسلهء سلاطين خسروى را در آن جا تأسيس كرد و بعد مسيحى شد .\r\nشاپور يكى از شاهان نامى سلسلهء ساسانى است . شكيل و شجاع و با عزم بوده و مردم او را دوست مىداشتند .\r\nو ليكن در سياست خارجه ، از فتوحات او نتيجهء بزرگى عايد ايران نگرديد . زيرا غرور ، پيشرفت‌هاى او را گاهى عقيم مىگذاشت .\r\nبعضى او را « داريوش سلسلهء ساسانى » مىدانند و ليكن او طرف مقايسه با آن شاه بزرگ نيست .\r\nجنگ‌هاى او بيشتر براى تاخت و تاز بود نه براى مملكت ستانى و مملكت دارى .\r\nبا وجود اين ، از خوشبختى سلسلهء ساسانى بود كه دو نفر از نخستين شاهان آن ، مانند اردشير و شاپور ، اين سلسله را در انظار عالم بزرگ و مبانى دولت ساسانى را محكم نمودند .\r\nفوت او در 271 ميلادى روى داد .\r\n( تاريخ ايران ، تاليف مشير الدوله ، چاپ خيام ، ص 185 و 186 )\r\n","page_name":" 214 ","page_number":214},
  {"content":"\r\n\r\n\r\nسخن دربارهء حبر شهر الحضر\r\nدر كوه‌هاى تكريت - ميان دجله و فرات - شهرى بود كه آن را الحضر مىخواندند .\r\nدر اين شهر پادشاهى فرمانروائى مىكرد كه ساطرون نام داشت و از جرامقه [ ( 1 ) 
  ] بود .\r\nتازيان او را ضيزن مىناميدند كه از قضاعه بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جرامقه ( به فتح جيم و كسر ميم و فتح قاف ) : گروهى از عجم كه در اوائل اسلام به موصل سكونت گرفتند و مفرد آن جرمقانى است - از منتهى الارب ، آنندراج ، ناظم الاطباء جرامقه گروه دوم از ملت‌هاى عجمى نسب‌اند و اينان از زمان باستان به موصل سكونت دارند . اين سعيد گويد : « آنان اولاد جرموق بن آشور بن نوح‌اند . » و ديگران آنان را از اولاد كاثر بن ارم بن سام دانند . - از صبح - الاعشى ، ج 1 ، ص 367 جوهرى گويد : جرامقه قومى است به موصل كه اصل آنها از فارس است .\r\n( لغتنامهء دهخدا )\r\n","page_name":" 215 ","page_number":215},
  {"content":"\r\n\r\nاو بر جزيرهء ابن عمر دست يافته و لشكريان خود را فزونى بخشيده و هنگامى كه شاپور در خراسان به سر مىبرد . به برخى از نواحى سواد نيز چيرگى يافته بود .\r\nشاپور ، هنگامى كه بازگشت ، از تاخت و تازهاى او آگاهى يافت و به سر كوبى او شتافت و او را چهار سال ، و به گفته‌اى :\r\nدو سال ، در حلقهء محاصره نگاه داشت ولى نتوانست كه دژ او را ويران كند و بر او دسترسى يابد .\r\nضيزن دخترى داشت كه نضيره ناميده مىشد .\r\nاين زن حائضه شد و به محوطهء پيرامون شهر رفت ( يعنى در محوطه‌اى كه بين ديوار درونى و ديوار بيرونى شهر قرار داشت ) چون رسم اين بود كه زنان ، هنگام حائضگى در پيرامون شهر به سر مىبردند .\r\nدختر بر فراز باروى شهر رفت و به تماشا پرداخت .\r\nاو زيباترين زنان و شاپور زيباترين مردان محسوب مىشد .\r\nاين دو تن همين كه يك ديگر را ديدند ، فريفته هم شدند .\r\nنضيره براى شاپور پيام فرستاد و گفت :\r\n« اگر راهى براى ويران كردن ديوار اين شهر به تو نشان دهم ، مرا چه پاداشى خواهى داد ؟ » شاپور پاسخ داد :\r\n« تو را فرمانروائى مىبخشم و بر تمام زنان خويش برترى مىدهم . »\r\nنضيره گفت :\r\n« براى اين كار بايد كبوتر مادهء خاكسترى رنگ طوقدارى را بگيرى و با خون حيض كنيزكى زاغ چشم بر پاى او بنويسى و او را رها كنى . اين كبوتر بر روى ديوار شهر خواهد افتاد و ديوار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nويران خواهد شد . »\r\nاين طلسم آن شهر بود .\r\nشاپور چنين كرد و ديوار شهر فرو ريخت و او به زور داخل شد و ضيزن و يارانش را كشت و هيچ كس را زنده نگذاشت كه از بازماندگان او كسى امروز شناخته شود .\r\nآن شهر را نيز ويران ساخت و نضيره را با خود برد و با او در عين التمر زناشوئى كرد .\r\nنضيره در شب زفاف پى در پى از درد به خود مىپيچيد و شاپور خواست ببيند كه چه چيز او را آزار مىدهد . جست و جو كرد و يك برگ مورد يافت كه به چينى از چين‌هاى شكم وى چسبيده بود .\r\nاز لطافت پوست و نازپروردگى او به حيرت افتاد و پرسيد :\r\n« پدرت تو را با چه خوراكى پرورش مىداد ؟ » پاسخ داد :\r\n« با كره و سر شير و مغز و گواراترين عسل و بهترين شراب . »\r\nشاپور گفت :\r\n« پس پدرت - كه اين گونه تو را به نازپرورده بيش از من حق به گردن تو دارد . وقتى تو دربارهء او چنان خيانتى روا دادى دربارهء من چه خواهى كرد ؟ » آنگاه فرمود تا گيسوان دراز دختر را به دم اسب سركشى ببندند . بعد مردى سوار شد و اسب را برانگيخت . اسب به تاخت و تاز در آمد و دختر را در پى خود كشاند تا پيكرش را پاره پاره كرد .\r\nشاعران در شعرهاى خود از ضيزن بسيار ياد كرده‌اند .\r\nدر روزگار شاپور ، مانى زنديق برخاست و دعوى پيامبرى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكرد و بسيارى از مردم پيرو او گرديدند [ ( 1 ) 
  ] و ايشان كسانى هستند كه مانويان ناميده مىشوند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تا چندى قبل راجع به مذهب مانى منابع مستقيم ، يا - كتاب‌هائى كه از زمان او يا پيروان نزديك او مانده باشد ، در دست نبود و هر چه در اين باب گفته مىشد از قول مورخين مسيحى و غيره بود .\r\nحال بدين منوال گذشت تا اين كه چندى قبل ، كتاب‌هاى خطى به زبان‌هاى تركى و پهلوى راجع به مذهب مانى به دست آمد .\r\nنتيجهء مقايسهء مضمون اين نوشته‌ها با آنچه چينىها و مورخين اسلامى و عيسوى نوشته‌اند اين است كه به طور اختصار ذكر مىشود :\r\nمانى ، چنان كه خود گويد ، در دهى موسوم به « مردىنو » در نزديكى بابل به دنيا آمده و اسم پدر او ، به طورى كه صاحب الفهرست نوشته ، فوتق بابك بوده است ( متتبعين تصور مىكنند كه فوتق معرب پاتك است . )\r\nمانى گويد كه در سال 215 ميلادى دو دفعه به او الهام شد كه مذهب حقيقى را در ميان مردم منتشر كند و بنا بر اين در سن چهل و پنج سالگى ، در موقع جلوس شاپور اول به تخت ، مذهب خود را افشا كرد .\r\nبه عقيدهء او عالم به دو اصل قرار گرفته است : خوبى و بدى ، يا روشنائى و تاريكى - خدا صاحب اولى است و عفريت مالك دومى ، و مملكت هر دو بىنهايت .\r\nمانى عقيده داشت كه بدى هميشه بوده و تا ابد خواهد بود .\r\nدر باب انسان و ساير موجودات عقيده داشت كه خوبى و بدى با هم مخلوط شده ، زيرا انسان داراى روح خوب و بد است و در مقابل عقل و وجدان و حسيات خوب ، عقل و وجدان و حسيات بد نيز هست . روح خوب ، رحم و نهاد نيك و حوصله و حكمت را به وجود آورد ، و روح بد ، بقيه ذيل در صفحه بعد\r\n","page_name":" 218 ","page_number":218},
  {"content":"\r\n\r\nمدت پادشاهى شاپور سى سال و پانزده روز ، و برخى\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكينه و غضب و شهوت و حماقت را .\r\nبه عقيدهء مانى تناقض فقط بين روشنائى و تاريكى است زيرا هيچكدام به ديگرى منتهى يا منجر نخواهد شد و هميشه بوده‌اند و خواهند بود .\r\nيگانه چيزى كه مانى اهميت مىداد ، عرفان بود . او تو راه را به كلى رد كرده فقط انجيل را قبول داشت و مىگفت كه خود او آخرين حوارى عيسى است و حقايق را آشكار مىكند .\r\nمانى مىگفت عالم بالاخره در دوزخ خواهد افتاد و عناصر آن سوخته خوبى و بدى باز به حال اولى عود خواهند كرد . يعنى هميشه جدا از يك ديگر خواهند ماند . چه ، سدى غير قابل عبور آن دو را از هم جدا كرده است .\r\nمانى براى اشاعهء مذهب خود كتاب‌هائى تصنيف كرده ، يكى از آنها براى شاپور به زبان پهلوى نوشته شده بود ( كه به نام شاپورگان بوده است ) باقى ، به زبان سريانى است .\r\nمانى خطى نيز اختراع نموده كه از خط آرامى اقتباس شده است .\r\nتصنيفات مانى مزين به نقاشىهائى بوده و نقاشىهاى مزبور او را در تمام عالم مشهور نموده ، چنان كه از عهد قديم تا زمان حال ايرانيها او را نقاش بزرگ مىدانند و كتاب نقاشى او را ارژنگ يا ارتنگ ناميده‌اند . ( چنين مشهور است ولى معلوم نيست كه تا چه اندازه موافق حقيقت است . )\r\nمقصود از نقاشىها اين بود كه خوبى ( روشنائى ) و بدى ( تاريكى ) را با انواع و اقسام صورت‌ها بنماياند تا اشخاص با سواد مذهب او را بهتر درك كنند و كسان بىسواد قادر به فهم آن باشند .\r\nچنان كه از مختصر مذكور به خوبى ديده مىشود ، مذهب مانى بقيه ذيل در صفحه بعد\r\n","page_name":" 219 ","page_number":219},
  {"content":"\r\n\r\nگفته‌اند : سى و يك سال و شش ماه و نه روز بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nتركيبى است يعنى معتقداتى است كه از مذاهب ديگر اخذ و تلفيق نموده است .\r\nاين مذهب در ابتدا در بابل كه مركز عقائد و مذاهب مختلفه بود شيوع يافت . بعد به سوريه و فلسطين و به مملكت نبطىها ( شمال غربى عربستان ) رفت .\r\nپس از آن در مصر شيوع يافت و از آن جا به طرابلس و قرطاجنه سرايت نمود .\r\nدر همان اوان مذهب مزبور در گل ( فرانسهء امروزى ) و در ايتاليا منتشر شد چنان كه تا قرن ششم ميلادى عدهء كثيرى داراى اين مذهب بودند .\r\nدر آسيا پيروان اين مذهب در زمان خلفاى بنى عباس هنوز باقى بودند .\r\nروحانيون مسيحى با مذهب مانى سخت مخالفت ورزيدند و مورخين اسلامى متعرض اين مذهب شده ، پيروان آن را زنديق ناميدند .\r\nبعضى تصور مىكنند « زنديق » از « سنديق » سريانى ، و اين كلمه از « صديق » آمده و صديق يكى از درجات پيروان اين مذهب بود .\r\nچنان كه بالاخره كشفيات تورفان نشان داده ، از طرف مشرق اين مذهب تا تركستان شرقى و چين رفته و در آن زمان عده‌اى از ترك‌ها پيرو آن شده‌اند .\r\nاگر چه مذهب تركيبى مانى مذهبى نبود كه قابل دوام باشد و ليكن چون مؤسس آن ايرانى بود ، مذهب او در خارجه موسوم به مذهب ايرانى شد و نام ايران و ايرانى قديم را در اطراف و اكناف عالم منتشر نمود .\r\n( تاريخ ايران ، مشير الدوله ، ص 258 تا 260 )\r\n","page_name":" 220 ","page_number":220},
  {"content":"\r\n\r\n\r\nسخن دربارهء پادشاهى هرمز پسر شاپور ( هرمز اول )\r\nهرمز در خلق و خوى به اردشير بابكان همانند بود ولى در تدبير به او نمىرسيد . اما سختگيرى و گستاخى و دلاورى بسيار داشت .\r\nمادر او از دختران مهرك ، همان پادشاهى بود كه به دست اردشير كشته شده بود .\r\nاردشير مهرك را از ميان برد و تمام افراد خاندان و بستگان و خويشاوندان او را نيز تعقيب كرد و گرفت و كشت زيرا ستاره شناسان به او خبر داده بودند كه از دودهء مهرك كسى به پادشاهى خواهد رسيد .\r\nمادر هرمز - هنگامى كه دخترى نوجوان بود - براى اين كه به دست گماشتگان اردشير نيفتد و كشته نشود ، گريخت و سر به بيابان نهاد و در خانه يكى از چوپانان ماندگار شد .\r\nروزى شاپور ، پسر اردشير ، كه به آهنگ شكار از شهر بيرون رفته بود ، در بيابان دچار تشنگى شد و به يكى از چادرها رسيد كه در آن دختر مهرك به سر مىبرد .\r\nبر در آن خرگاه رفت و آب خواست .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدختر براى او آب آورد و شاپور هنگامى كه سر گرم نوشيدن آب بود . در روى دختر نگريست و او را بسيار زيبا يافت .\r\nچيزى نگذشت كه چوپانان از راه رسيدند و شاپور از آنان دربارهء دختر پرسيد .\r\nيكى از شبانان گفت :\r\n« او دختر من است . »\r\nشاپور ، كه فريفتهء زيبائى او شده بود ، با او زناشوئى كرد و او را به سراى خويش برد .\r\nدختر به گرمابه رفت و خود را پاكيزه ساخت و جامه‌هاى برازنده‌اى پوشيد .\r\nولى وقتى كه شاپور خواست با او هماغوشى كند ، او تا چندى از نزديكى با وى خوددارى كرد .\r\nچون مدتى گذشت و دختر به همبسترى با وى تن در نداد ، سرانجام شاپور بيتاب شد و سبب اين بىمهرى را پرسيد .\r\nهمسرش او را آگاه ساخت از اين كه او دختر مهرك است و سبب خوددارى وى از نزديكى با او پرهيز از خشم اردشير است زيرا اگر او پى ببرد كه دختر مهرك از پسرش باردار شده ، وى را خواهد كشت .\r\nشاپور عهد كرد كه رازش را پوشيده نگاه دارد و نگذارد كه پدرش از هويت وى آگاه گردد .\r\nآنگاه با او همبستر شد و از او داراى پسرى گرديد كه هرمز ناميده شد .\r\nاما آن راز را همچنان پوشيده مىداشت تا اين كه چند سالى از عمر پسرش گذشت .\r\nروزى اردشير سوار بر اسب به سراى پسر خود ، شاپور ،\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nرفت تا با او دربارهء چيزى گفت و گو كند .\r\nهنگامى كه وارد خانهء او شد ، هرمز نيز از خانه بيرون جست در حالى كه چوگانى به دست داشت و فرياد زنان در پى گوى مىدويد .\r\nاردشير پسر را نشناخت ولى پى برد كه از جهة زيبائى چهره و بزرگى منش و ويژگىهاى ديگر با پسرش ، شاپور ، همانندى بسيار دارد شاپور را به نزد خود خواند و دربارهء آن پسر پرسش كرد .\r\nشاپور در انديشه فرو رفت و آمادهء اقرار به خطا گرديد و پدر خود اردشير را از آنچه روى داده بود ، آگاه ساخت .\r\nاردشير شادمان شد و به دو خبر داد كه آنچه ستاره شناسان درباره فرزند مهرك گفته بودند تحقق يافته و آن نگرانى كه او ازين بابت داشته بر طرف شده است - زيرا بالاخره فرزند دختر مهرك از پشت شاپور است و از دودهء ساسانيان خواهد بود .\r\nشاپور ، هنگامى كه به پادشاهى رسيد ، فرزند خود هرمز را به استاندارى خراسان گماشت و او را بدان استان فرستاد .\r\nهرمز در آن جا به سركوبى دشمنان پرداخت و در كار خود استقلال يافت . از اين رو بدخواهان وى فزونى يافتند و در نزد شاپور از او بدگوئى كردند و گفتند كه هرمز مىخواهد پادشاهى را از وى بگيرد .\r\nبا اين سخنان ، شاپور را دربارهء فرزند خود ، بدگمان ساختند .\r\nهرمز همين كه از بدگمانى پدر خود آگاهى يافت ، مىگويند : دست خود را بريد و آن را براى پدر خويش فرستاد .\r\nو نامه‌اى هم نوشت كه چون به دو خبر رسيد كه به وى تهمت‌هائى زده‌اند ، اين كار را كرده تا خود را از هر تهمتى مبرا سازد . چون\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرسم بر اين بود كه شخص ناقص العضو را به پادشاهى نمىنشاندند .\r\nشاپور ، همين كه دست بريدهء پسر خود و نامهء او را دريافت ، سخت اندوهگين شد و براى او پيام فرستاد كه اين پيشامد تا چه اندازه براى وى ناگوار بوده است .\r\nضمناً هرمز را به جانشينى خويش برگزيد و پس از خود پادشاهى را به دو سپرد .\r\nهرمز هنگامى كه به پادشاهى رسيد با مردم به دادگرى رفتار كرد . مردى راستگو بود و راه نياكان خود را مىپيمود .\r\nشهر رامهرمز را ساخت . و مدت پادشاهى او يك سال و ده روز بود .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nسخن دربارهء پادشاهى بهرام پسر هرمز ( بهرام اول )\r\nبهرام پادشاهى شكيبا و بردبار و خوشرفتار بود . مانى زنديق را كشت و پوستش را كند و آن را پر از كاه كرد و بر بالاى يكى از دروازه‌هاى شهر گندىشاپور كه دروازهء مانى ناميده مىشد ، آويخت .\r\nمدت فرمانروائى بهرام سه سال و سه ماه و سه روز بود [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بهرام ( وردران ) اول ، پس از برادر به تخت نشست و چهار سال سلطنت نمود .\r\nزنوبيا ، ملكهء تدمر ، كه زن اذينه بود و بعد از او به تخت نشست ، به واسطه فشار روم از بهرام استمداد كرد و او سياست غلطى پيش گرفت .\r\nتوضيح آن كه قوهء مختصرى به كمك ملكه فرستاد و در نتيجه ، تدمر معدوم گرديد و اورلين . امپراطور روم ، هم از دخالت ايران مكدر شد .\r\nبعد كه بهرام شنيد امپراطور در صدد جنگ با ايران است ، جبهء ارغوانى رنگ ممتازى با هداياى ديگر براى او فرستاد .\r\nرنگ ارغوانى از اختراعات فينيقىهاست و در عالم قديم اهميت بقيه ذيل در صفحه بعد\r\n","page_name":" 225 ","page_number":225},
  {"content":"\r\n\r\nپس از مرگ عمرو بن عدى ، كسى كه از سوى شاپور بن اردشير و پسرش هرمز و پسر هرمز ، بهرام ، بر افراد قبيله‌هاى ربيعه و مضر و كسان ديگرى كه در آن روزگار در بيابان عراق و حجاز و جزيرهء ابن عمر به سر مىبردند ، حكومت مىكرد و كارگزار شاه ايران به شمار مىرفت ، يكى از پسران عمرو بن عدى بود كه امرؤ القيس اول خوانده مىشد .\r\nاين امرؤ القيس نخستين فرد از فرزندان نصر بن ربيعه و كارگزاران ايران بود كه آئين مسيح را پذيرفت و نصرانى شد .\r\nاو يكصد و چهارده سال زيست و با قدرت فرمانروائى كرد . از اين مدت بيست و سه سال و يك ماه در روزگار شاپور ، پسر اردشير ، يك سال و ده روز در زمان هرمز ، پسر شاپور ، و سه سال و سه ماه و سه روز در عهد بهرام و هيجده سال در روزگار بهرام بن بهرام بن هرمز سپرى شد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nداشت . )\r\nبا وجود اين ، پس از چندى اورلين تشخيص داد كه بعد از تدمر نوبت ايران رسيده ، و قصد آن را كرد و مردم آلان را تحريك نموده تا از طرف قفقازيه به شمال ايران هجوم آورند .\r\nكار ايران با شاهى ضعيف النفس مانند بهرام سخت بود ، و ليكن از خوشبختى او و سلسله ساسانيان ، اورلين بعد از ورود به بيزانس در سال 275 ميلادى كشته شد و بهرام هم به زودى درگذشت .\r\n( تاريخ ايران ، مشير الدوله ، ص 184 )\r\n[ ( 1 ) 
  ] - مدت پادشاهى امرؤ القيس بن عمرو را اعلام زركلى و تاريخ بقيه ذيل در صفحه بعد\r\n","page_name":" 226 ","page_number":226},
  {"content":"\r\n\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nيعقوبى سى و پنج سال ، و مروج الذهب شصت سال نوشته است .\r\nمترجم امرؤ القيس ، پسر عمرو بن عدى ، اكثر اراضى و قبائل عربستان را تا حدود يمن تسخير و منقاد نموده و حتى ، نظر به كتيبهء قبر او ، نجران را نيز در تصرف داشت .\r\nوى ظاهرا در سنهء 328 مسيحى وفات كرد .\r\nكتيبهء سنگ قبر او در نماره ، در حوران شرقى ، پيدا شده ، قديم‌ترين نوشتهء عربى معروف است كه از وفات امرؤ القيس مزبور در 7 سپتامبر از تاريخ 223 بناى بصرى ، يعنى همان 328 مسيحى ، حكايت مىكند .\r\nاين تاريخ ، كه سال وفات دومين پادشاه لخمى حيره است با روايت حمزهء اصفهانى كه پايان سلطنت اين امرؤ القيس را در سال بيستم سلطنت شاپور دوم ساسانى ثبت مىكند ، وفق مىدهد . ( از خطابهء تقى زاده راجع به تاريخ عربستان و قوم عرب ) ( مقالات تقى زاده ، جلد اول ، صفحه 143 )\r\n","page_name":" 227 ","page_number":227},
  {"content":"\r\n\r\n\r\nسخن دربارهء پادشاهى بهرام پسر بهرام پسر هرمز ( بهرام دوم )\r\nدورهء فرمانروائى بهرام به خوبى گذشت . او مردى كاردان بود و از امور كشوردارى آگاهى داشت .\r\nهنگامى كه تاج بر سر نهاد به مردم وعده داد كه در پادشاهى نيكرفتارى پيشه كند [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بهرام ( وره ران ) دوم به سال 275 ميلادى ، بعد از پدر به تخت نشست .\r\nدر ابتدا خيلى جبار و سفاك بود . و ليكن چون كنكاشى براى خلع او نمودند ، به نصيحت موبدى تغيير رفتار داد .\r\nاز كارهاى او مطيع كردن سكاها بود كه در نيمهء قرن دوم پيش از ميلاد در سيستان و افغانستان برقرار شده بودند .\r\nبهرام ، پس از آن ، ممالك ديگرى را نيز در طرف مشرق ايران مطيع كرد و مىخواست ادامه به جهانگيرى خود دهد و ليكن جنگ رومىها مانع شد .\r\nتوضيح آن كه امپراطور روم ، كاروس ، خواست نقشهء اورلين را بقيه ذيل در صفحه بعد\r\n","page_name":" 228 ","page_number":228},
  {"content":"\r\n\r\nدربارهء سال‌هاى فرمانروائى او اختلاف است . برخى اين مدت را هيجده سال و برخى ديگر هفده سال دانسته‌اند . خدا حقيقت را بهتر مىداند .\r\n\r\n\r\n\r\n\r\n","description":"","footnote":"\r\n[ ( ) 
  ] اجرا كند و جنگى با سارمات‌ها كه در آن طرف كوه‌هاى قفقاز و در جنوب روسيهء كنونى سكنى داشتند ، شروع كرده به حدود ايران رسيد .\r\nبهرام كه قواى خود را به طرف مشرق متوجه نموده و از سرحدات غربى ايران دور بود ، سفيرى نزد كاروس فرستاد تا مذاكراتى راجع به ادامهء صلح نمايد .\r\nكاروس جواب داد :\r\n« تا شاه ايران مطيع نشود ، از جنگ منصرف نخواهم شد و ايران را چنان عارى از درخت خواهم كرد كه سر من عارى از مو است . »\r\nپس از آن جنگ را شروع نموده بين النهرين و حتى تيسفون را گرفت .\r\nو ليكن در اين احوال رعد و برقى حادث شد كه بعد امپراطور را مرده يافتند و معلوم نيست كه برق او را زد يا مرگ از جهة ديگر روى داد :\r\nبهر حال ، قشون رومى اين واقعه را علامت خشم خدا دانسته ، شوريد و تقاضاى عقب‌نشينى نمود .\r\nفوت بهرام در 282 ميلادى بود . سكه‌هاى او صورت ملكه و پسر جوان او را نيز داراست .\r\n( تاريخ ايران ، مشير الدوله ، چاپ خيام ، ص 187 )\r\n","page_name":" 229 ","page_number":229},
  {"content":"\r\n\r\n\r\nسخن دربارهء پادشاهى بهرام پسر بهرام پسر بهرام ( بهرام سوم )\r\nاين پادشاه - كه بهرام سوم به شمار مىرود - هنگامى كه تاج سلطنت بر سر نهاد بزرگان كشور دربارهء وى دعا كردند و او نيز ، در مقابل ، آنان را مورد نوازش قرار داد .\r\nپيش از آن كه به پادشاهى برسد حكومت سيستان به دو داده شده بود . [ ( 1 ) 
  ]\r\nمدت پادشاهى او چهار سال بود . [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - به همين جهة اين پادشاه به « سكانشاه » معروف است چون سيستان را در آن زمان ، به مناسبت سكونت سكاها در آن جا ، سكستان مىخواندند .\r\nمترجم\r\n[ ( 2 ) 
  ] - مدت پادشاهى بهرام سوم را فقط چند ماه نوشته‌اند .\r\nمترجم\r\n","page_name":" 230 ","page_number":230},
  {"content":"\r\n\r\n\r\nسخن دربارهء پادشاهى نرسى پسر بهرام\r\nاو برادر بهرام سوم است . [ ( 1 ) 
  ]\r\nهنگامى كه افسر فرمانروائى به سر نهاد ، اشراف و بزرگان كشور به نزد او رفتند و او را دعا كردند . او نيز به ايشان وعدهء نيكوكارى و خوشرفتارى داد و گفت :\r\n« شكر نعمتى را كه خداوند به ما ارزانى داشته ضايع نخواهيم كرد . » [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نرسى را بعضى پسر شاپور و برخى پسر بهرام سوم دانسته‌اند .\r\nظن قوى اين است كه پسر شاپور بوده است .\r\n[ ( 2 ) 
  ] - نرسى ( نرسه ) به سال 282 ميلادى ، بعد از بهرام سوم به تخت نشست .\r\nدر ابتدا بين نرسى و هرمز ، برادر او ، بر سر تخت سلطنت نزاعى شد و نرسى فائق آمد .\r\nاز وقايع مهمهء اين زمان جنگ‌هائى است كه با روم روى داد .\r\nتوضيح آن كه ارمنستان از زمان اردشير تابع ايران بود ولى ارامنه ، بقيه ذيل در صفحه بعد\r\n","page_name":" 231 ","page_number":231},
  {"content":"\r\n\r\nاو در رفتار با مردم ، دادگرانه‌ترين راه را پيش گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشاهزادگان سلسلهء ساسانى را ، از جهة تعصب آنها نسبت به مذهب زرتشتى ، نمىپذيرفتند .\r\nوقتى كه ديوكله‌سىين امپراطور روم شد در سال 286 ميلادى در صدد اجراى نقشهء كاروس بر آمد و در قدم اول تير داد پسر خسرو پادشاه ارمنستان را كه اردشير كشته بود به پادشاهى اين مملكت معين كرده با سپاهى بدان سمت فرستاد .\r\nارامنه او را با آغوش باز پذيرفتند ولى طولى نكشيد كه نرسى او را از آن جا براند و تير داد نزد ديو كله سىين ، كه در اين زمان در اعلى درجهء قدرت بود ، رفته حمايت او را خواستار شد . و او به گالريوس ، سردار قشون روم در دانوب ، امر كرد به سوريه رفته قشون رومى را به قصد ايران ايران حركت دهد .\r\nاز طرف ديگر ، نرسى به بين النهرين تاخت و در جلگهء اين مملكت در نزديكى حران تلاقى فريقين روى داد و جنگ سختى در گرفت .\r\nدر مدت دو روز جنگ بىنتيجه بود .\r\nروز سوم سواران ايرانى قشون رومى را شكسته ، چنان تار و مار كردند كه فرصت عقب‌نشينى نيافت و گالريوس و تيرداد خود را به فرات انداخته به صعوبت جان بدر بردند ( 296 م . )\r\nسال ديگر ( 297 ) ديوكلسين ، همان سردار را به طرف ايران فرستاد تا شكست‌هاى خود را جبران كند .\r\nگالريوس نظر به تجربه‌اى كه آموخته بود ، از جنگ با سواره نظام ايران در جلگه‌ها احتراز كرده ، از طرف ارمنستان به ايران حمله برد و ناگهان بقيه ذيل در صفحه بعد\r\n","page_name":" 232 ","page_number":232},
  {"content":"\r\n\r\nمدت فرمانروائى نرسى نه سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه اردوى ايران شبيخون زده فاتح شد .\r\nبر اثر آن ، نرسى زخم برداشته با زحمت زياد فرار كرد و بسيارى از نجباى ايرانى اسير شدند .\r\nنرسى سفيرى نزد گلاريوس فرستاده خواستار صلح شد . و پس از آن سفيرى از روم نزد نرسى آمده ، شرايط سنگين براى صلح معين كرد :\r\nاول - واگذارى پنج ولايتى كه در ساحل راست رود دجله واقع بود .\r\nدوم - عدم دخالت ايران در ارمنستان و واگذارى قلعهء زنتا ( واقع در آذربايجان ) به مملكت مزبوره .\r\nسوم - تصديق بر اين كه گرجستان تحت الحماية روم است . اهميت اين مطلب از آن جا بود كه گرجىها در بند داريال را در كوه‌هاى قفقاز متصرف بودند و مردمان شمالى با رضايت آنها مىتوانستند به حدود ايران تجاوز نمايند .\r\nچهارم - اعتراف به اينكه رود دجله سرحد دولتين است .\r\nپنجم - نصيبين يگانه محلى براى مبادلهء مال التجاره بين ايران و روم خواهد بود . ( اين بند را به خواهش نرسى حذف كردند . )\r\nاسامى پنج ولايت مزبوره چنين بوده است : 1 - ارزون 2 - مك 3 - زابده 4 - رحبمه 5 - كارد و يا كردو .\r\nموافق اين عهد نامه ( كه به سال 297 منعقد گرديد ) دجله سر حد دولتين شد . و همجوارى روم ، آذربايجان و تيسفون را در تحت تهديد در آورد .\r\nدر هيچ زمانى ، چه در دورهء اشكانيان و چه بعد از آن ، ايران چنين عهد نامهء بدى با دولت روم منعقد ننموده بود . اين بود كه نرسى ، پس از انعقاد اين عهدنامه ، نتوانست ديگر سلطنت كند و استعفا نموده پس از چندى از غصه مرد . ( 301 م ) ( تاريخ ايران ، مشير الدوله ، ص 177 و 189 )\r\n","page_name":" 233 ","page_number":233},
  {"content":"\r\n\r\n\r\nسخن دربارهء پادشاهى هرمز پسر نرسى ( هرمز دوم )\r\nدر آغاز ، مردم از تندخوئى و بد زبانى و سنگدلى هرمز ( كه هرمز دوم به شمار مىرود ) بيمناك بودند ولى هرمز به آنان گفت :\r\n« مىدانم كه از سختگيرى و بد رفتارى من در فرمانروائى هراسان هستيد ولى آگاه باشيد كه خداوند درشت‌خوئى و زشت - رفتارى مرا به نرمى و مهربانى تبديل كرده است . »\r\nاو - چنان كه گفته بود - با مردم به رفق و مدارا رفتار مىكرد و به دستگيرى و يارى ناتوانان و آباد كردن شهرها و گسترش عدل و داد گرايش بسيار داشت . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين شاه چون عدالت خواه بود به بسط دادگسترى كوشيد و بر آبادى ايران خيلى افزود . ولى مدت سلطنت او كوتاه بود ( 301 - 310 ميلادى ) زيرا در سال 310 در جنگ با اعراب كشته شد چون اعراب بحرين را گرفته از آن جا به حدود ايران تجاوز مىكردند .\r\nبحرين ولايتى بوده در مشرق شبه جزيرهء عربستان در كنار خليج بارس ، كه حالا الحساء نامند . به جزيرهء بحرين اين اسم را در قرون بعد داده‌اند سكه‌هاى هرمز دوم صورت ملكه را نيز داراست .\r\n( تاريخ ايران ، مشير الدوله ، ص 190 )\r\n","page_name":" 234 ","page_number":234},
  {"content":"\r\n\r\nهنگامى كه هرمز درگذشت ، فرزندى از او نمانده بود و مردم كه نمىتوانستند اين موضوع را تحمل كنند ، به پرسش دربارهء زنان او پرداختند .\r\nبه آنان ياد آورى كردند كه يكى از زنان وى باردار است .\r\nهمچنين گفته شده است .\r\nهرمز خود از اين موضوع آگاهى داشت و وصيت كرده بود كه پس از مرگ وى ، فرزندش را كه به دنيا خواهد آمد به پادشاهى برگزينند . [ ( 1 ) 
  ]\r\nآن زن او كه باردار بود سرانجام پسرى زاد .\r\nاين پسر ، شاپور ناميده شد و بعدها به شاپور ذو الأكتاف معروف گرديد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] 
  ] هرمز دوم پسرى داشت به نام آذرنرسى ( آذرنرسه ) كه مدت كوتاهى پادشاهى كرد .\r\nابن اثير پادشاهى آذرنرسى را از قلم انداخته ولى مشير الدوله دربارهء او به عنوان نهمين پادشاه سلسلهء ساسانى چنين مىنويسد :\r\n« او بعد از پدر به تخت نشست و چون خيلى بيرحم و سفاك بود ، بزرگان نجبا به سال 310 ميلادى او را معدوم و پسرش را كور كردند .\r\nپس از آن ، از زن عقدى در خانوادهء سلطنت كسى نبود كه بر تخت نشيند ، زيرا هرمز ، برادر شاه مقتول ، از محبس فرار كرده به بيزانس رفته بود و چون عادات و اخلاق يونانى داشت ، بزرگان ايرانى نخواستند او را به شاهى انتخاب كنند .\r\nبنابر اين ، طفلى را كه منتظر بودند زن هرمز دوم بزايد ، همين كه مؤبد اعلام كرد كه پسر خواهد بود ، شاه دانسته تاج را در خوابگاه ملكه آويختند و جنين صاحب تاج و تخت گرديد . »\r\n","page_name":" 235 ","page_number":235},
  {"content":"\r\n\r\nمدت پادشاهى هرمز دوم شش سال و پنج ماه ، و برخى گفته‌اند : هفت سال و پنج ماه بود .\r\nاز شاپور پسر اردشير ، تا اين جا ( يعنى تا هرمز دوم ) هيچيك از نام‌هاى شاهان ساسانى حذف نشده است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nسخن دربارهء پادشاهى شاپور ذو الاكتاف ( شاپور بزرگ )\r\nاو شاپور پسر هرمز پسر نرسى پسر بهرام پسر بهرام پسر هرمز پسر شاپور پسر اردشير پسر بابك است .\r\nگفته شده است :\r\nاو ، به وصيت پدر خود - كه وى را جانشين خويش ساخته بود - به پادشاهى رسيد .\r\nمردم از مژدهء ولادت او خوشحال و شادمان شدند و اين خبر را در همه جا پراكنده ساختند .\r\nوزيران و دبيران نيز كارهائى را كه در روزگار پادشاهى پدر شاپور انجام مىدادند ، از نو بر عهده گرفتند و دنبال كردند .\r\nفرمانروايان كشورهاى ديگر ، همين كه شنيدند پادشاه ايران كودك شيرخواره‌اى است كه در گاهواره به سر مىبرد ، در انديشه تاخت و از به اين سرزمين افتادند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nتركان و تازيان و روميان همه در صدد دست اندازى بدين مرز و بوم بر آمدند و چون تازيان به شهرهاى ايران از همه نزديك‌تر بودند از قبيلهء عبد القيس و سرزمين بحرين حركت كردند و از راه دريا به سوى شهرهاى فارس و كرانه‌هاى اردشير خوره حمله بردند و بر چارپايان و خانه و زندگانى مردم دست يافتند و تباهى و ويرانى بسيار به بار آوردند [ ( 1 ) 
  ] مدتى همچنان سرگرم تاراج و چپاول بودند و از ايرانيان نيز هيچ كس به جنگ با آنان بر نمىخاست زيرا پادشاهشان كودكى خردسال بود .\r\nهمين كه شاپور به راه افتاد و بزرگ شد ، نخستين نشانه‌اى كه از زيركى و روشن بينى او شناخته شد ، اين بود كه روزى از رود دجله فرياد و همهمهء بسيارى شنيد و سبب آن را پرسيد .\r\nبه دو گفتند :\r\n« مردم براى رفت و آمد از پلى كه بر روى دجله بسته شده ازدحام مىكنند و اين هياهو براى تنگى پل و برخورد آيندگان و روندگان است . »\r\nشاپور كه اين شنيد دستور داد پل ديگرى بسازند تا يكى از آنها ويژهء آيندگان و ديگرى مخصوص روندگان باشد . »\r\nمردم كه اين هوشيارى را ازو ديدند شاد شدند و فرمان او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لفظ « بحرين » ، بيش از اسلام و در صدر اسلام ، و حتى لااقل تا قرن هفتم هجرى قمرى ، به همه‌ى سرزمين ساحل جنوبى خليج فارس ، از بصره تا عمان ، اطلاق مىشده و مشتمل بر قطيف و كويت و هجر بوده ، و بعدا به مجمع الجزاير بحرين تخصيص يافته است .\r\nاز دائرة المعارف فارسى زير نام « بحرين » )\r\n","page_name":" 238 ","page_number":238},
  {"content":"\r\n\r\nرا به كار بستند .\r\nشاپور هنگامى كه به شانزده سالگى رسيد و نيرومند شد و توانائى حمل جنگ افزار را يافت ، روزى رؤساى ياران خود را گرد آورد و آنچه را كه مايهء بىسر و سامانى كشور شده بود به آنان ياد آورى كرد و گفت :\r\n« مىخواهم دشمنان اين مرز و بوم را سركوبى كنم و آنان را از ميان بردارم . »\r\nمردم او را دعا كردند و از او خواستند كه در جايگاه خود بماند و فرماندهان و لشكريان خويش را بسيج كند و به ميدان كارزار بفرستد تا آنچه را كه مىخواهد ، انجام دهند .\r\nولى شاپور نپذيرفت و از ميان سپاهيان خويش هزار مرد جنگى برگزيد .\r\nبه دو پيشنهاد كردند كه لشكريان بيشترى را بسيج كند ولى او اين كار را نكرد و با همان هزار نفر كه گزيده بود عازم سر كوبى تازيان شد و به آنان سپرد كه هيچيك از تازيان را زنده نگذارند .\r\nآنگاه به شهرهاى فارس روى آورد و بر تازيانى كه در آن نواحى سرگرم تاراج بودند ، حمله برد و از آنان بسيارى را كشت و بسيارى را اسير گرفت .\r\nبعد راه دريا - يعنى خليج فارس - را در پيش گرفت و به شهر « خط » رفت و كسانى را كه در بحرين مىزيستند از دم تيغ گذراند بى اين كه در انديشه بدست آوردن غنيمت باشد .\r\nسپس به سوى هجر ( به فتح هاء و جيم ) روانه شد .\r\nدر آن جا مردمى از قبائل تميم و بكر بن وائل و عبد القيس به سر مىبردند .\r\nشاپور از آنان به اندازه‌اى كشت كه سيل خون بر روى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nزمين روانه شد .\r\nقبيلهء عبد القيس را نيز نابود ساخت و به يمامه رفت و در آن جا كشتار بسيار كرد و چشمه‌هاى آب تازيان را به خاك انباشت و خشكاند .\r\nهمچنين قبيله‌هاى بكر و تغلب را كه در ميان شام و عراق بودند ، مورد حمله قرار داد و از ايشان كشت و اسير گرفت و - چشمه‌هاى آبشان را خشك كرد و تا نزديكى مدينه پيش رفت و همين كارها را در همه جا انجام داد .\r\nاو شانه‌هاى رؤساى تازيان را مىكند و آنان را مىكشت و نابود مىساخت از اين رو او را شاپور « ذو الاكتاف » ( يعنى :\r\nصاحب شانه‌ها ) ناميدند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در هنگام كودكى شاپور ، كوشانيان از اغتشاشات داخلى و ضعف قدرت دولت ايران استفاده كرده به برخى از ولايات شرقى دست اندازى كردند .\r\nاما همين كه شاپور به حد بلوغ رسيد ، لشكر كشيده انتقام اين گستاخى را بگرفت و كشور كوشانيان به عنوان ايالت جديدى ضميمهء ايران شد .\r\nاز وقايع سى سال سلطنت شاپور دوم آگاهى درستى نداريم . حدس زده مىشود كه در اين مدت او مشغول كاستن قدرت ويسپوهركان ( اشراف ) كه از زمان كودكى او اقتدار زيادى يافته بودند ، بوده است .\r\nبنا به روايات ، او مشغول دفاع از سرحدات عرب‌نشين نيز بوده است .\r\nتصرف بحرين ( الاحساء ) در ساحل غربى خليج فارس در زمان او اتفاق افتاد .\r\nشاهپور در شانزده سالگى كه زمام امور را به دست گرفت ، تجاوزات بقيه ذيل در صفحه بعد\r\n","page_name":" 240 ","page_number":240},
  {"content":"\r\n\r\nدر اين گير و دار قبيلهء اياد به جزيرهء ابن عمر كوچ كرد و بر سواد حمله برد .\r\nشاپور لشكريانى را به سركوبى آنان گسيل داشت كه لقيط ايادى نيز در ميانشان بود .\r\nلقيط به قبيلهء اياد نوشت :\r\n سلام فى الصحيفة من لقيط * الى من بالجزيرة من اياد\r\nبان الليث كسرى قد اتاكم * فلا يشغلكم سوق النقاد\r\nاتاكم منهم سبعون الفا * يزجون الكتائب كالجراد \r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاعراب را از خليج پارس ، كه حتى تيسفون را گاهى به خطر مىافكندند ، دفع كرد . و ظاهرا در جنگ‌هاى سختى كه با اعراب كرد شانه‌هاى آنان را سوراخ مىكرد . از اين رو به وى « ذو الاكتاف » گفتند .\r\nبعضى بر اين عقيده‌اند كه كلمهء ذو الاكتاف اشاره بر واقعه‌ى جنگ او با اعراب نيست .\r\nنولدكه تصور كرده است كه كلمهء « ذو الاكتاف » ( صاحب شانه‌ها ) در حقيقت لقبى است به معنى : چهار شانه ، و مجازا به معنى كسى است كه بارهاى گران كشور را حمل مىكند .\r\nمعذلك حمزهء اصفهانى ، و برخى ديگر ، لفظ پارسى اين لغت را « هوبه سومبا » نوشته‌اند كه به معنى سوراخ كنندهء شانه‌هاست .\r\n( ايران در عهد باستان ، تاليف دكتر مشكور ، ص 402 و 403 )\r\n","page_name":" 241 ","page_number":241},
  {"content":"\r\n\r\n( درود در نامه‌اى از لقيط به كسانى كه از قبيلهء اياد در جزيره به سر مىبرند .\r\nآگاه باشيد كه خسرو - پادشاه ايران - مانند شيرى به سوى شما مىآيد . بنا بر اين نبايد كسب مال و حرص سيم و زر شما را از چنين خطرى غافل سازد .\r\nهفتاد هزار تن از سپاهيان ايران ، در گردان‌هائى ، مانند مور و ملخ ، به سوى شما شتابان هستند . )\r\nولى مردان اياد اندرز او را نپذيرفتند و تاراجگرى خود را همچنان پيگيرى كردند . اين بود كه لقيط بار ديگر به آنان نوشت :\r\n أبلغ ايادا و طول فى سراتهم * انى ارى الرأى ان لم اعص قد نصعا \r\n( پيام مرا به اياد برسان و آن را پيگيرى كن زيرا مىبينم كه اگر اندرز مرا بشنوند و دست از نافرمانى بردارند درستى سخن من آشكار خواهد شد . )\r\nاين چكامهء مشهورى است و از برجسته‌ترين اشعارى است كه دربارهء جنگ سروده شده است .\r\nبارى ، آنان از خشم شاپور پروا نكردند و شاپور بر آنان تاخت و همه را كشت و نابود كرد جز آن عده را كه به سرزمين روم ( يعنى روم شرقى ) پيوستند .\r\nاين بود آنچه شاپور با تازيان كرد .\r\nاما روميان :\r\nشاپور با پادشاه روميان ، كه قسطنطين ( كنستانتين ) بود ، پيمان صلحى بسته بود .\r\nقسطنطين نخستين پادشاه از پادشاهان روم به شمار مىرفت كه آئين مسيح را پذيرفته و نصرانى شده بود و ما - به خواست\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nخداوند - پس از فراغت از شرح كارهاى شاپور - سبب گرايش قسطنطين را به مسيحيت ذكر خواهيم كرد .\r\nقسطنطين در زمان حيات خود كشور خويش را ميان سه پسر خود تقسيم كرده بود ، و آنان هر يك در قسمتى از قلمرو او به پادشاهى نشستند .\r\nپس از مرگ او و سپرى شدن روزگار سلطنت سه پسرش ، روميان مردى از خانوادهء قسطنطين را كه اليانوس ناميده مىشد به فرمانروائى نشاندند .\r\nاين اليانوس ، مسيحى نبود و مذهب قبلى روميان را داشت و تا چندى آن را پنهان مىكرد .\r\nهمين كه به پادشاهى رسيد كيش خود را آشكار ساخت و آئين پيشين روميان را بر گرداند و كليساها را ويران ساخت و اسقف‌ها را كشت و گروه‌هائى از روميان و خزرها را گرد آورد و به جنگ شاپور شتافت .\r\nتازيان نيز در اين هنگام فرصت را غنيمت شمردند و براى انتقام گرفتن از شاپور گرد هم آمدند و گروهى انبوه شدند و به لشكريان اليانوس پيوستند .\r\nديدبانان شاپور كه براى آگاهى از شمارهء لشكريان اليانوس و چگونگى وضع آنان رفته بودند ، بازگشتند در حالى كه خبرهاى مختلفى آورده بودند .\r\nبدين جهة ، شاپور ناچار شد كه با تنى چند از ياران مورد اعتماد خود به نزديك قشون روم برود و به وضع آنها پىببرد .\r\nوقتى به يوسانوس ، كه پيشرو و فرماندهء لشكر اليانوس بود ، نزديك شد . در گوشه‌اى پنهان گرديد و چند تن از همراهان خود را پيش روميان فرستاد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآنان دستگير شدند و در زير شكنجه افتادند و سرانجام يكى از آنان به وجود شاپور در آن حوالى ، اقرار كرد .\r\nيوسانوس پنهانى كسى را نزد شاپور فرستاد و او را از خطرى كه متوجه وى بود ترساند .\r\nشاپور به لشكرگاه خود برگشت و جنگ با تازيان و روميان را آغاز كرد .\r\nولى در اين جنگ لشكريان او شكست خوردند و بسيارى از ايشان كشته شدند .\r\nروميان شهر تيسفون را - كه مدائن شرقى است - گرفتند و بر اموال و خزانه‌هاى شاپور نيز دست يافتند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شاپور ، پس از سى سال سلطنت به فكر جبران شكست نرسى از روم افتاد .\r\nدر اين زمان در روم امپراطور نام آورى بنام كنستانتين يا قسطنطين كبير سلطنت مىكرد .\r\nاين امپراطور دين مسيح را پذيرفت و بالطبع حمايت از مسيحيان ايران و ارمنستان را نيز به عهده گرفت .\r\nاز خوشبختى شاپور ، قسطنطين ، كه امپراطور مقتدرى بود ، و از هرمزد شاهزادهء فرارى حمايت مىكرد ، در سال 337 ميلادى در گذشت .\r\nجنگ اين بار نيز بر سر ارمنستان روى داد .\r\nتيرداد ، پادشاه ارمنستان كه وقتى مسيحيان را به جرم مسيحيت شكنجه مىداد ، اكنون مسيحى متعصبى شده بود و مردم را به زور وادار به قبول دين عيسى مىكرد .\r\nاو در سال 314 ميلادى در گذشت و جانشينان او نيز لياقت وى را نداشتند .\r\nاز اين رو ، آن كشور كه نرسى به روم واگذار كرده بود ، در بقيه ذيل در صفحه بعد\r\n","page_name":" 244 ","page_number":244},
  {"content":"\r\n\r\nشاپور به لشكريان و فرماندهان سپاه خود نامه‌اى نوشت و از زيانى كه تازيان و روميان به دو رسانده بودند آنان را آگاه ساخت و فرمان داد كه هر چه زودتر خود را به وى برسانند .\r\nآنان نيز فرمان او را به كار بستند و پيرامون او گرد آمدند .\r\nشاپور ، با اين لشكريان تازه نفس ، برگشت و شهر تيسفون را از چنگ دشمن رهائى بخشيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nسال 337 ميلادى از نو به دست ايران افتاد .\r\nشاهپور بت‌پرستان ارمنستان را بر ضد روم تازه مسيحى تحريك كرد و اعراب را هم واداشت كه به خاك روم حمله برند .\r\nقسطنطين تازه مرده بود و جانشين او كنستانسيوس ، شخصا سپهسالارى لشكر روم را در مقابل ايران به عهده گرفت .\r\nاين جنگ موقتا به نفع روميان در ارمنستان خاتمه يافت .\r\nدر سال 338 شاهپور نصيبين را كه مركز مهم روم در بين النهرين بود ، مدت دو ماه محاصره كرد ولى نتوانست از عهدهء تسخير آن شهر بر آيد .\r\nاما لشكر روم را در دشت شكست داد .\r\nشاهپور در سال 341 ميلادى با ارمنستان قرار داد دوستى بست بدين شرط كه ارزاس ( ارشك ) پسر تيرداد ، را كه اسير و كور كرده بود بر تخت ارمنستان نشاند .\r\nدر سال بعد ، شاهپور به بين النهرين حمله آورد و در نزديكى سينگارا ( سنجار كنونى ) با سپاه كنستانسيوس روبرو شد .\r\nروميان شكست فاحشى خوردند كه منتهى به قتل عام ايشان گرديد .\r\nپس از آن شاهپور به محاصرهء نصيبين پرداخت و با فيل‌هاى بقيه ذيل در صفحه بعد\r\n","page_name":" 245 ","page_number":245},
  {"content":"\r\n\r\nاليانوس نيز به شهر بهر سير فرود آمد و نامه‌هائى ميان آنان رد و بدل گرديد .\r\nدر اين گير و دار ، اليانوس نشسته بود كه ناگهان تيرى ، كه معلوم نشد چه كسى آن را انداخته بود ، به دو خورد و او بدين زخم كشته شد .\r\nروميان كه پادشاه خود را كشته يافتند ، سر آسيمه و هراسان شدند و از جان بدر بردن از شهرهاى ايران نا اميد گرديدند و از يوسانوس درخواست كردند كه پادشاهى ايشان را بپذيرد .\r\nيوسانوس از پذيرفتن اين درخواست خوددارى كرد و گفت به شرطى پادشاه ايشان خواهد شد كه به دين مسيح بر گردند\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nجنگى ، آن را در ميان گرفت .\r\nشاهپور با ايجاد رخنه‌اى در ديوار نصيبين نزديك بود آن شهر استوار را بگشايد كه ناگاه خبر هجوم خيون‌ها ( هون‌ها ) را به مرزهاى شرقى شنيد ، نصيبين را گذشته به سوى شرق به راه افتاد و تا مدت هشت سال مشغول امور داخلى بود .\r\nمهاجمهء كوشانيان اصغر و هياطله خيونى ، شاهنشاه را مدتى دراز ( از 350 تا 357 ميلادى ) در شرق مشغول داشت .\r\nپس از فتح عاقبت موفق شد كه با اقوام مزبور عقد اتحادى بسته ، باز متوجه روم شود .\r\nگروهى از هون‌ها با گروم‌بيات ، پادشاهشان ، نيز جزو سپاه شاهپور بودند .\r\nولى ارزاس ( ارشك ) ، پادشاه آن جا ، كه از رفتن شاهپور آگاه بقيه ذيل در صفحه بعد\r\n","page_name":" 246 ","page_number":246},
  {"content":"\r\n\r\n- زيرا ، چنان كه قبلا گفتيم ، يوسانوس خود مسيحى بود و كيش خود را از بيم اليانوس - كه از مسيحيت روى تافته بود - پنهان مىكرد .\r\nروميان اين شرط را پذيرفتند و به دو خبر دادند كه آنان خود نيز مسيحى هستند و دين او را دارند منتهى از ترس اليانوس ، اين موضوع را پوشيده مىداشته‌اند .\r\nبنا بر اين يوسانوس پادشاه روميان شد .\r\nدر اين احوال شاپور به روميان پيام فرستاد و ايشان را ترساند و از كسى كه پادشاهشان شده بود ، خواست كه به ملاقات وى برود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشد ، فرصت غنيمت شمرده ، از روم تمناى مزاوجت با خاندان امپراطورى را نمود .\r\nكنستانسيوس درخواست او را پذيرفته ، اولمپيا ، دختر سردارى را براى آن پادشاه برگزيد . و آن زن شهبانوى ارمنستان گرديد . و ارمنستان طبق پيمانى از نو زير نفوذ روم قرار گرفت .\r\nهنگامى كه شاهپور با مردمان صحرانشين خيون در جنگ بود ، خبر يافت كه امپراطور مىخواهد تا صلحى ميان ايران و روم بر قرار گردد .\r\nاين خبر از آن جا ناشى شد كه در سال 356 ميلادى ، موسانيانوس ، سردار رومى ، تهم شاپور ، مرزبان ايران را در حضور شاه واسطهء قرار داده بود .\r\nشاهپور از تمشيت امور مشرق فراغت يافت . سفيرى با هداياى بسيار و نامه‌اى پيچيده در پارچه‌اى سفيد به جانب قيصر فرستاد .\r\nبقيه ذيل در صفحه بعد\r\n","page_name":" 247 ","page_number":247},
  {"content":"\r\n\r\nيوسانوس با هشتاد تن از مردان خود به ملاقات شاپور رفت .\r\nشاپور و يوسانوس به ديدار هم رسيدند و در برابر هم خم شدند و يك ديگر را تعظيم كردند و با هم غذا خوردند .\r\nشاپور مقام والاى يوسانوس را - كه تازه به سلطنت رسيده بود - تأييد و تقويت كرد و به روميان گفت :\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآن نامه بدين مضمون بود :\r\n« شاهپور ، شاه شاهان ، برادر مهر و ماه و همتاى ستارگان ، به برادر خود كنستانسيوس سلام مىرساند و خوشوقت است از اين كه امپراطور بر اثر تجربه به راه راست بازگشته است .\r\nنياكان من قلمرو خود را تا رود استريمون و حدود مقدونيه بسط داده بودند ، و من در جلال و فضيلت بر همه‌ى نياكانم برترى دارم و وظيفهء خود مىدانم كه ارمنستان بين النهرين را كه به حيله و تزوير از دست نياكان من بدر كرده‌ايد ، باز ستانم .\r\nاين سرزمين‌هاى كوچك را كه فقط موجب نفاق و خونريزى است ، به من پس دهيد . و به شما مىگويم كه اگر سفير من بىجواب مثبت بازگردد ، پس از گذشتن زمستان با همهء نيروى خود به جنگ شما خواهم آمد . »\r\nدر پاسخ او كنستانسيوس فتح كنندهء درياها و خشكىها و خداوند فر و شكوه جاودانى به برادرش شاهپور چنين نوشت :\r\n« اگر روميان گاهى دفاع را بر حمله ترجيح مىدهند ، از ترس و بيم نيست ، بلكه از راه مدارا است . و اگر چه روميان گاهى در جنگ پيروز نشده‌اند ، ليكن نتيجهء قطعى از جنگ هرگز به زيان آنان پايان نپذيرفته است . »\r\nاميانوس مارسلينوس ، مورخ مشهور ، اصل اين دو نامه را ديده بوده و در بقيه ذيل در صفحه بعد\r\n","page_name":" 248 ","page_number":248},
  {"content":"\r\n\r\n« شما شهرهاى ما را ويران كرديد و در آنها به تباهكارى و غارتگرى پرداختيد . يا بهاى آنچه را كه از ميان برده‌ايد به ما بپردازيد در عوض ، نصيبين را به ما واگذار كنيد . »\r\nنصيبين ، سابق به ايرانيان تعلق داشت و بعد به چنگ روميان افتاد .\r\nپيشنهاد شاپور پذيرفته شد و روميان اين شهر را به ايرانيان دادند .\r\nبر اثر اين تغيير ، مردم نصيبين از آن جا رفتند و شاپور دوازده هزار خانواده ، از مردم استخر فارس و اصفهان و جاهاى ديگر را بدان شهر كوچ داد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nجنگ بين ايران و روم حضور داشته است .\r\nبا اين نامه ، وقوع جنگ حتمى بود ، و سفيرى كه پس از كنستانسيوس به دربار ايران فرستاده شد قادر بر جلوگيرى از جنگ نگرديد .\r\nدر اين احوال ، يك رومى كه به دولت ايران پناهنده شده بود ، به شاهپور و نيز گرومبياتس ، سلطان خيون‌ها ، را ديده است ، شرح اين جنگ بهتر آنست كه به سوريهء بىدفاع حمله نمايد .\r\nاميانوس مارسلينوس كه خود شاهد اين جنگ بود و از بالاى تپه ، شاهپور و نيز گرومبياتس ، سلطان خيون‌ها ، را ديده است ، شرح اين جنگ را به خوبى داده است .\r\nشاهپور در آغاز جنگ بر دژ اميدا ( آمد ) ، كه در ديار بكر كنونى باشد . حمله برد و آن قلعه را با زحمت بسيار گشود ، ( سال 359 ميلادى ) بعد ، بزابد ( بازبدى ) را تسخير كرد .\r\nبقيه ذيل در صفحه بعد\r\n","page_name":" 249 ","page_number":249},
  {"content":"\r\n\r\nروميان نيز به شهرهاى خود برگشتند و پادشاهشان پس از اندك مدتى در گذشت .\r\nو نيز گفته شده است :\r\nشاپور به مرز روم رفت و ياران خود را خبر داد كه مىخواهد پنهانى به سرزمين روميان رود تا به احوال آنان آشنا گردد و از چگونگى شهرهاى ايشان آگاه شود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر اين احوال كنستانسيوس در گذشت و يوليانس به سال 262 ميلادى امپراطور روم شد .\r\nيوليانس نقشهء سلطنت خود را در جنگ با ايران دنبال كرد .\r\nيكى از سرداران او هرمزد شاهزادهء ايرانى و برادر پادشاه بود كه به روم گريخته بود و حال اميد داشت كه به يارى روميان بر تخت ايران نشيند .\r\nارشك سوم ، پادشاه ارمنستان نيز از متحدان قيصر بود .\r\nقواى رومى با متحدان راه تيسفون را پيش گرفتند . ليكن راه پيشرفت آنان را يكى از سرداران ايران كه مهران نام داشت ، سد كرد و در طى يكى از جنگ‌ها ( به سال 363 ميلادى ) يوليانوس كشته شد .\r\nجانشين او ، يوويانوس ، لشكر روم را باز گردانيد و به زودى صلحى به مدت سى سال ميان طرفين بسته شد .\r\nبه موجب اين پيمان ايرانيان نصيبين و سنجار و ارمنستان صغير را پس گرفتند . به علاوه ، امپراطور متعهد شد كه از ارشك ، پادشاه ارمنستان ، حمايت نكند . و او در نتيجهء رأى شوراى اميران ارمنستان معزول و به ايران گسيل شد ، و در اين كشور ، خود را كشت .\r\nبقيه ذيل در صفحه بعد\r\n","page_name":" 250 ","page_number":250},
  {"content":"\r\n\r\nبدين منظور پيش روميان رفت و مدتى نيز در ميانشان به سر برد تا روزى كه قيصر روم خوانى پهناور گسترده و مردم ، به ويژه نيازمندان ، را مهمان كرده بود .\r\nمردم بسيارى در آن بزم گرد آمدند و شاپور نيز در جامهء درويشى بدان جا رفت تا هنگام صرف غذا قيصر را از نزديك بنگرد و بشناسد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nفرندزم ( به سكون دال و كسر زاء ) ، زن او ، نيز پس از آن كه مدت درازى در دژ ارتگرس مقاومت كرد ، شكست خورد و او را به ايران بردند و كشتند .\r\nممالك قفقاز ، مانند ايبرى ( گرجستان ) و آلبانى به موجب شرايط صلح از تصرف روم خارج شد و در قيموميت ايران قرار گرفت .\r\nاما روميان تا اندازه‌اى پذيرفته بودند كه در مرمت « دروازه‌هاى خزر » در تنگهء داريال ، كه ممالك جنوبى قفقاز را از هجوم اقوام وحشى محافظت مىكرد ، با ايران شركت جويند .\r\nپس از يوويانوس ، والنسىين جانشين او شد .\r\nاو كشور روم را به دو روم غربى و شرقى تقسيم كرده و قسمت شرقى را به برادر خويش ، والنس ، سپرد .\r\nشاهپور كه مىخواست ارمنستان را تحت نفوذ خود در آورد ، ارشك ، پادشاه آنجا ، را فريب داده او را به دربار خويش خواند و در همان جا وى را در زنجير نقره كشيده ، او را از دو چشم محروم ساخت . چنان كه در بالا گفتيم ، وى خود را كشت .\r\nوالنس ، امپراطور روم ، كوشيد كه پاپ ، پسر ارشك ، را دو بار بقيه ذيل در صفحه بعد\r\n","page_name":" 251 ","page_number":251},
  {"content":"\r\n\r\nاما در آن جا به هويت او پى بردند و او را شناختند و گرفتند و در پوست گاوى زندانى كردند .\r\nپس از آن قيصر با لشكريان خود به سرزمين ايران تاخت در حالى كه شاپور را نيز همچنان در پوست گاو همراه داشت .\r\nهمين كه وارد ايران شد دست به كشتار و ويرانگرى نهاد تا به شهر گنديشاپور رسيد .\r\nمردم گنديشاپور در دژ خود پناهنده شدند و قيصر آنان را در ميان گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه شاهى نشاند .\r\nبار اول ، شاپور در عين حال كه با كوشانيان ، يا به قول ماركوارت با خيون‌ها در جنگ بود ، پاپ را از ارمنستان بيرون كرد .\r\nبار دوم ، موشل سردار ارمنى ، ايرانيان را شكست داد .\r\nبه موجب روايت فوستوس بيزانسى ، وى اسيران ايرانى را پوست كنده به كاه مىانباشت و نزد پاپ مىفرستاد ! ولى عاقبت پاپ مورد سوء ظن امپراطور قرار گرفته ، به تحريك او كشته شد ! بعد ، رومىها وارزدات نامى از شاهزادگان ارمنى را به شاهى ارمنستان منصوب كردند و به شاه ايران نيز حق مداخله در تاج و تخت ارمنستان دادند .\r\nپس از او ، دو شاهزادهء خردسال ، كه پسران پاپ بودند ، يكى پس از ديگرى به شاهى ارمنستان رسيدند .\r\nچون نايب السلطنهء ارمنستان - مانول ماميگونى - دوست ايرانيان و بقيه ذيل در صفحه بعد\r\n","page_name":" 252 ","page_number":252},
  {"content":"\r\n\r\nضمن محاصره گندىشاپور ، نگهبانان شاهنشاه ايران از پاسدارى او غفلت كردند و شاپور فرصت را غنيمت شمرد و به مردم اهواز كه اسير شده بودند و در نزديك او مىزيستند ، دستور داد تا از روغن زيتون در دسترس داشتند بردارند و سراسر پوست گاو را كه خشك شده بود با آن چرب‌كنند .\r\nاز اثر چربى روغن زيتون ، پوست نرم شد و شاپور به آسانى از آن بيرون آمد و به شهر گنديشاپور رفت و خود را به نگهبانان معرفى كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبرادر موشل ، كه به دست وارزدات به قتل رسيده بود از شاهنشاه ايران يارى خواسته بود . شاهپور موقع را غنيمت شمرده ، سردارى به نام سورن را با لشكرى به ارمنستان فرستاد .\r\nدر 370 ميلادى ، روم علنا در امور داخلى ايبرى ( گرجستان ) دخالت كرد . و سااوروماس را دوباره در آن جا به تخت نشانيد .\r\nشاهپور با قشونى داخل ارمنستان شد و اسپاركورس نامى را بر تخت آن كشور نشانيد .\r\nبر اثر اين واقعه ، پارا ، پسر ارشك ، از ارمنستان گريخته به روم پناه برد .\r\nباز جنگ بين ايران و روم آغاز شد . تا آن كه طرفين خسته شده ، در 376 ميلادى راجع به ارمنستان و ايبرى قرار گذاشتند كه هيچكدام در امور اين دو كشور دخالت نكنند .\r\n( تاريخ « ايران در عهد باستان » تاليف دكتر محمد جواد مشكور ) ص 402 تا 407 بقيه ذيل در صفحه بعد\r\n","page_name":" 253 ","page_number":253},
  {"content":"\r\n\r\nمردم كه فرمانرواى خود را در ميان خويش يافتند فرياد شادى بر آوردند و نعرهء جنگ بر كشيدند .\r\nروميان به فرياد آنان از خواب بيدار شدند و شاپور كسانى را كه در دژ به سر مىبردند گرد آورد و آمادهء جنگ ساخت و سپيده دم همان شب از دژ بيرون تاخت و به روميان حمله برد و گروهى از ايشان را كشت و قيصر را نيز اسير كرد و اموال و زنان او را گرفت .\r\nآنگاه او را به زنجيرى آهنين در بند انداخت و به دو فرمان داد كه آنچه را ويران كرده آباد سازد .\r\nهمچنين مجبورش كرد تا از سرزمين روم خاك حمل كند و با آن هر جا را كه در گنديشاپور با منجنيق خراب كرده بود ، از نو بسازد و به جاى درختان خرما نيز درختان زيتون بكارد .\r\nبعد ، پاشنه‌هاى او را بريد و او را سوار خرى كرد و به روم فرستاد و گفت :\r\n« اين رسوائى كيفر ستمى است كه تو بر ما روا داشتى . »\r\nپس از چندى كه گذشت ، شاپور بار ديگر به جنگ با روميان پرداخت و گروهى از آنان را كشت و گروهى را گرفتار كرد و ايشان را در شهرى كه در ناحيهء شوش ساخت و ايرانشهر شاپور ناميد ، سكونت داد .\r\nبنا به گفته‌اى ، شهر نيشابور را نيز در خراسان ، او ساخته است . همچنين برزج شاپور در عراق از بناهاى اوست .\r\nمدت فرمانروائى شاپور ذو الاكتاف هفتاد و دو سال بود . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شاپور در سال 379 ميلادى ، بعد از سلطنت متمادى كه بقيه ذيل در صفحه بعد\r\n","page_name":" 254 ","page_number":254},
  {"content":"\r\n\r\nدر روزگار فرمانروائى شاپور ذو الاكتاف ، امرؤ القيس بن عمرو بن عدى ، كه به نمايندگى از سوى او بر عرب حكومت مىكرد ، درگذشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nهفتاد سال طول آن بود ، در گذشت و يك ايران قوى براى اخلاف خود باقى گذاشت زيرا در زمان او ايران بر تمام مشكلاتى كه داشت فائق آمد . دست اعراب و هون‌ها و گرجىها از تجاوزات به حدود ايران كوتاه شد و ولاياتى كه در زمان جد او از ايران انتزاع شده بود ، برگشت .\r\nدفع هون‌ها اهميت زياد براى ايران داشت ، چه اينها همان مردمانى بودند كه مردمان يوئه‌چى و سكاها را از محل‌هاى خودشان كنده به اطراف آسياى وسطى راندند .\r\nاينها همان صحراگردهاى وحشى بودند كه چنان فشارى به مردمان اروپاى شرقى و وسطى يعنى استروگت‌ها و ويزوگوت‌ها و غيره دادند كه در اثر آن مهاجرت كبير ملل ژرمن و غيره در اروپا حادث و بالاخره در قرن پنجم باعث انقراض دولت هزار سالهء روم غربى گرديد .\r\nبناى شاپور ( يعنى گندىشاپور ) را در دفعه دوم به اين شاه نسبت مىدهند .\r\n( تاريخ ايران ، مشير الدوله ، ص 195 ) شاهپور از برجسته‌ترين شاهنشاهان ساسانى است . آميانوس مارسلينوس مورخ رومى ، با آنكه طبيعتا از اين دشمن خطرناك متنفر بود ، در روايت خود نتوانسته است از ذكر جلال و شكوه و دليرى شخص شاهپور خوددارى كند .\r\nبه قول وى شاپور قدى رسا داشته و از ملتزمان خود يك سرو گردن بلندتر بوده است .\r\nبقيه ذيل در صفحه بعد\r\n","page_name":" 255 ","page_number":255},
  {"content":"\r\n\r\nشاپور پسر او ، عمرو بن امرؤ القيس ، را جانشين او ساخت .\r\nعمرو در بقيهء مدت پادشاهى شاپور و سراسر روزگار فرمانروائى برادرش ، اردشير بن هرمز ، و قسمتى از دورهء شاپور بن شاپور در اين منصب باقى ماند و بر تازيان فرمانروائى كرد .\r\nمدت فرمانروائى او سى سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشاپور بر عظمت و قدرت خود مىنازيد و بسيار غضبناك و درشت خو بود .\r\nمعذلك از روايات آميانوس بر مىآيد كه او داراى صفات جوانمردانه بوده است . چنان كه هنگام فتح در شهر رومى در ميان زنان اسيرى كه به نزد او آورده بودند ، زنى زيبا ، زوجهء گروگاسيوس ، مستشار رومى بود و از بيم آن كه شايد فاتحين به ناموس او دست درازى كنند بر خود مىلرزيد .\r\nشاه او را به حضور طلبيد و وعده داد كه به زودى به ديدار شوهر خود نائل شده هيچ كس به شرافت او لطمه نخواهد زد . . .\r\nشاهپور پس از آن كه شهر باستانى شوش را ويران كرد و به علت شورش ، مردم آن را به قتل رسانيد ، مجددا آن را به اسم ايران خورهء شاهپور بنا نهاد .\r\n( ايران در عهد باستان ، تاليف دكتر مشكور ، ص 408 )\r\n","page_name":" 256 ","page_number":256},
  {"content":"\r\n\r\n\r\nسبب مسيحى شدن قسطنطين\r\nاما سبب مسيحى شدن قسطنطين ، قيصر روم ، اين بود كه او به سالخوردگى رسيده و بدخوى شده و به بيمارى برص نيز دچار گرديده بود .\r\nروميان مىخواستند او را از كار بر كنار كنند و او كه چنين ديد با ياران خود مشورت كرد .\r\nبه دو گفتند :\r\n« مردم همه با يك ديگر هماهنگ شده‌اند كه تو را از كار بر كنار سازند . از اين رو تو ياراى ايستادگى در برابرشان را ندارى ، جز اين كه از راه ديندارى وارد شوى و به وسيلهء دين بر آنان پيروزى يا بى . »\r\nدر آن زمان آئين مسيح ميان روميان رواج يافته بود منتهى كسانى كه بدين آئين گرويده بودند ، دين خود را پنهان مىكردند .\r\nاز اين رو ، ياران قسطنطين به دو گفتند :\r\n« از مردم مهلت بخواه تا به زيارت بيت المقدس به روى و برگردى . همين كه بدان جا رفتى ، آئين مسيح را بپذير و مردم را بدان دعوت كن . بىگمان گروهى كه مسيحى هستند و ايمان خود را پوشيده مىدارند ، فرصتى به دست خواهند آورد و به دين خود اعتراف خواهند كرد و هوادار تو خواهند شد . در اين صورت\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمىتوانى به يارى فرمانبرداران و موافقان خود با مخالفان خويش بجنگى . و هر قومى هم كه در ره دين حق پيكار كرده به پيروزى رسيده است . »\r\nقسطنطين اين اندرز را به كار بست .\r\nدر نتيجه ، گروه انبوهى از روميان پيرو او گرديدند و بسيارى نيز مخالف او شدند و بر همان كيش يونانى كه داشتند پايدار ماندند .\r\nقسطنطين با آنان جنگيد و پيروز شد و همه را كشت و كتابهاى ايشان را سوزاند و حكمت و فلسفهء آنان را مردود شناخت و از ميان برد .\r\nآنگاه قسطنطنيه را ساخت و آن را پايتخت قرار داد در صورتى كه پيش از آن رم پايتخت بود .\r\nبدين گونه ، فرمانروائى او پايدار ماند . او همچنين ، بر سرزمين شام چيره شد .\r\nپادشاهان ايران ، تا پيش از شاپور ذو الاكتاف در تيسفون اقامت مىكردند كه شهرى غربى از شهرهاى مدائن است [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مدائن ( جمع مدينه ) به معنى شهرهاست . مدائن نام هفت شهر بوده كه بر كرانه‌هاى راست و چپ يا خاورى و باخترى رود دجله قرار داشته‌اند و ما بين آنها مسافات كم و زيادى فاصله بوده است .\r\nنام اين هفت شهر نزديك به هم ، كه پنج شهر آن شناخته شده ، بدين قرار است :\r\n1 - تيسفون . 2 - وه اردشير . 3 - رومگان . 4 - در زنى زان .\r\n5 - ولاش‌آباد .\r\nدو شهر ديگر را اسپانبر و ماحوزا تصور كرده‌اند .\r\n( خلاصه از لغتنامهء دهخدا )\r\n","page_name":" 258 ","page_number":258},
  {"content":"\r\n\r\nهمين كه شاپور روى كار آمد ايوانى در مدائن شرقى ساخت كه دربار و دار الملك او شد و آن ايوان تا امروز - كه سال ششصد و بيست و پنج هجرى قمرى است - پايدار مىباشد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ايوان كسرى مشهورترين بنايى است كه پادشاهان ساسانى ساخته‌اند . قصرى است كه ايرانيان آن را طاق كسرى يا ايوان كسرى گويند .\r\nهنوز ويرانه‌هاى آن در محلهء « اسپانبر » در مدائن موجب حيرت سياحان است . ساختمان اين بنا را به خسرو اول نسبت مىدهند .\r\nمجموع خرابه‌هاى اين كاخ و متعلقات آن مساحتى به عرض و به طول 400 * 300 متر را پوشانيده است .\r\nدر اين مساحت آثار چند بنا ديده مىشود .\r\nعلاوه بر طاق كسرى عمارتى است به فاصله صد متر در مشرق طاق ، و تلى كه معروف به « حريم كسرى » است .\r\nطاق كسرى ، تنها قسمتى است از محل عمارت كه اثر قابل توجهى از آن باقى است .\r\nتا سال 1888 ميلادى ، نما و تالار بزرگ مركزى بر پا بود ، اما در آن سال جناح شمالى خراب شد و اكنون جناح جنوبى نيز در شرف انهدام است . در وسط اين جلو خان دهانهء طاق بزرگ بيضى شكل نمايان است كه عمق آن تا آخر بنا پيش رفته است . طاق كسرى مقر معمولى شاهنشاه بود .\r\n( فرهنگ فارسى دكتر معين ) ايوان كسرى را به مدائن شاپور ذو الاكتاف بنا كرد و از بعد او چند پادشاه عمارت همى كردند تا بر دست انوشيروان عادل تمام شد . ( نوروزنامه ) ( از لغتنامهء دهخدا ) .\r\n","page_name":" 259 ","page_number":259},
  {"content":"\r\n\r\n\r\nسخن دربارهء پادشاهى اردشير ، پسر هرمز ( اردشير دوم )\r\nاردشير هنگامى كه به پادشاهى رسيد و پايه‌هاى فرمانروائى وى استوار شد از بزرگان و صاحبمنصبان كشور روى گرداند و بسيارى از ايشان را كشت . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پس از مرگ شاهپور دوم دوره‌اى فرا رسيد كه بيش از يك قرن طول كشيد . در اين مدت پادشاهان كم شخصيت به تخت نشستند و بين آنان و اشراف فئودال كه با روحانيون مقتدر زرتشتى مناسبات دوستانه داشتند و به سبب موروثى بودن برخى از مشاغل عاليهء شاهنشاهى در ميان ايشان ، نفوذشان روز افزون مىشد ، اختلاف بود .\r\nقدرت پادشاه كه بر اثر مخالفت‌هاى منظم نجبا ضعيف مىشد ، به او اجازهء تعيين جانشين خويش را ، چنان كه در زمان نخستين شاهان ساسانى معمول بود ، نمىداد .\r\nدر اين دورهء طولانى ايران به صورت سلطنتى انتخابى در ميان افراد خاندان ساسانى در آمد و ازدياد نفوذ نجبا بيشتر در زمان اردشير دوم آغاز بقيه ذيل در صفحه بعد\r\n","page_name":" 260 ","page_number":260},
  {"content":"\r\n\r\nاز اين رو در سال چهارم سلطنت وى ، مردم او را از فرمانروائى بر كنار كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشده بود ( خلع او از سلطنت نيز بدين علت بود كه مىخواست از نفوذ فوق - العادهء نجبا بكاهد . )\r\nاردشير دوم مردى ضعيف النفس بود ولى سرشتى پاك داشت . وى همه عوارض را موقوف كرد و از اين جهة موسوم به اردشير « كرفك كرتار » ( نيكو كار ) شد . چنان كه عبارت مزبور روى سكه‌هاى او ديده مىشد .\r\n( ايران در عهد باستان ، تأليف دكتر مشكور ، ص 409 )\r\n","page_name":" 261 ","page_number":261},
  {"content":"\r\n\r\n\r\nسخن دربارهء شاپور ، پسر شاپور ذو الاكتاف ( شاپور سوم )\r\nشاپور ، پس از آن كه عمويش از سلطنت خلع شد ، به پادشاهى نشست و مردم از اين كه تخت و تاج پدرش به دو رسيده ، شادى بسيار كردند .\r\nشاپور در آغاز فرمانروائى خويش به نمايندگان و كارگزاران خود نوشت كه دادگرى پيشه سازند و با مردم به مهربانى رفتار كنند .\r\nبه وزيران و اطرافيان خود نيز همين دستور را داد .\r\nعموى او هم ، كه از پادشاهى بر كنار شده بود به فرمان او در آمد . مردم نيز همه دوستدار او شدند . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شاپور در سال دوم سلطنت خود پيمان صلحى با دولت روم بست و نيز به سركوبى طايفه‌اى از اعراب موسوم به « اياد » لشگر كشيد .\r\nاز اين جهة عرب‌ها او را « سابور الجنود » لقب داده‌اند .\r\nوى در طاق بستان ، در يك فرسنگى شمال شرقى كرمانشاهان ، بقيه ذيل در صفحه بعد\r\n","page_name":" 262 ","page_number":262},
  {"content":"\r\n\r\nسرانجام بزرگان و اشراف كشور ، طناب‌هاى سراپردهء او را بريدند و تيرهاى خيمه بر روى سر او - كه در خيمه بود - افتاد و او بر اثر اين حادثه كشته شد .\r\nمدت فرمانروائى او پنج سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nتصوير خود و شاهپور كبير را حجارى كرده است .\r\nروميان ، پس از كشتن پارا ، يكى از شاهزادگان اشكانى به نام وارازتاد را به سلطنت ارمنستان نامزد كرده ولى اختيارات واقعى را به يكى از بزرگان ارمنستان ، موسوم به موشك ، واگذار نمودند .\r\nوارازتاد پس از چندى موشك را بكشت .\r\nبرادر موشك كه مانوئل نام داشت بر ضد وارازتاد قيام كرده و او را از ميان برداشته ، سفيرى نزد اردشير دوم فرستاد و خود را باجگزار ايرانى معرفى كرد .\r\nاردشير فرمانروائى با ده هزار سپاه به ارمنستان روانه كرد تا با يارى مانوئل در آن جا حكومت كند .\r\nولى از آن جا كه دو پادشاه در اقليمى نگنجد ، مانوئل نتوانست با استاندار ايرانى بسازد و بر پادگان ايرانى حمله كرده ، آن را نابود ساخت .\r\nپس از مرگ مانوئل در سال 383 ميلادى نزديك بود باز جنگ بين ايران و روم بر سر ارمنستان در گيرد .\r\nاما چون روم از ضربت سختى كه از گت‌ها در جنگ ادرنه ، در سال 378 ميلادى خورده بود خود را ضعيف مىديد ، لذا در سال 384 ميلادى پيمان صلحى ميان دو دولت بسته شد كه به موجب آن قسمت اعظم شرقى ارمنستان ضميمهء كشور ايران شد و قسمت غربى آن متعلق به روم گرديد .\r\n( ايران در عهد باستان ، نوشتهء دكتر مشكور ، ص 410 )\r\n","page_name":" 263 ","page_number":263},
  {"content":"\r\n\r\n\r\nسخن دربارهء پادشاهى بهرام ، پسر شاپور ذو الاكتاف ( برادر شاپور سوم )\r\nاين پادشاه را « كرمان شاه » مىخواندند ، زيرا پدرش در زمان حيات خود ، او را در كرمان به فرمانروايى گماشته بود . [ ( 1 ) 
  ]\r\nاو هنگامى كه به پادشاهى رسيد به همه سرداران خود نوشت و آنان را وادار كرد كه از وى فرمانبردارى كنند .\r\nدر كارهاى خود راه و روشى پسنديده داشت . در كرمان نيز شهرى ساخت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - به قول برخى از مورخان اسلامى شهر كرمانشاهان در ماد از بناهاى اوست .\r\nدر زمان پادشاهى او ، خسرو ، پسر وارازتاد ، كه از طرف ايران امير ارمنستان بود ، به پشتگرمى تئودوزيوس ، امپراطور روم ، بناى طغيان را گذاشت ولى آن امپراطور چون مىخواست صلح را نگاه دارد ، از وى حمايت نكرد .\r\nبقيه ذيل در صفحه بعد\r\n","page_name":" 264 ","page_number":264},
  {"content":"\r\n\r\nسرانجام گروهى از مردم بر او شوريدند و يكى از آنان وى را نشانهء تيرى ساخت و كشت .\r\nمدت فرمانروائى او يازده سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] از اين روى ، به فرمان شاهنشاه ايران ، در 392 ميلادى ، دستگير شده در دژ فراموشى زندانى گرديد و برادرش ، ورام شاپور ( بهرام شاهپور ) به جاى او استاندار ارمنستان شد .\r\n( ايران در عهد باستان ، دكتر مشكور ، ص 410 )\r\n","page_name":" 265 ","page_number":265},
  {"content":"\r\n\r\n\r\nسخن دربارهء پادشاهى يزدگرد بزهكار ( پسر بهرام )\r\nبرخى از دانشمندان مىگويند : اين يزدگرد برادر بهرام « كرمان شاه » است نه پسر او .\r\nاو مردى درشت خوى و بد زبان بود و عيوب بسيارى داشت و كارهاى بى جا مىكرد و بسيار خرده بين بود و گناهان كوچك را بزرگ مىشمرد .\r\nاز آنجا كه بدنهاد و خودخواه و خود پسند بود ، تا آنجا كه مىتوانست فريبكارى و نيرنگ و دو روئى به كار مىبرد .\r\nبسيار سختگير و بدخوى بود ، هيچ لغزش كوچكى را نمىبخشود و ميانجيگرى هيچ كس - حتى اگر از نزديكانش بود - نمىپذيرفت . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در منابع پهلوى ، نام و لقب اين پادشاه ، با هم يزدكرت وزه‌كار ( بزهكار ) آمده كه به عربى آن را « يزد جرد الاثيم » ترجمه كرده‌اند .\r\nبقيه ذيل در صفحه بعد\r\n","page_name":" 266 ","page_number":266},
  {"content":"\r\n\r\nبد گمان بود و بسيار تهمت مىزد و هيچ كس دربارهء هيچ چيز از دستش آسودگى نداشت .\r\nهيچ كس را در برابر انجام سخت‌ترين كارها پاداش نمىداد و كسى در نزد او گرامىتر بود كه ازو كم‌تر توقع داشت . و اگر مىشنيد كه يكى از يارانش با يكى از خدمتگارانش دوستى و مهربانى كرده ، او را از كار بر كنار مىنمود .\r\nبا اين همه ، مردى تيزهوش و فرهنگ دوست بود و با برخى از دانش‌ها آشنائى داشت .\r\nنرسى ، حكم فرزانهء روزگار خويش را به وزارت خود منصوب كرد و او را « هزار بنده » لقب داد .\r\nنرسى مردى فاضل و در اخلاق و رفتار كامل بود و مردم آرزو مىكردند كه او رفتار و كردار يزدگرد را اصلاح كند ولى دور بود كه اين آرزو بر آورده شود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nپيداست كه اين لقب را موبدان زرتشتى كه نسبت به مسامحه‌كارى وى دربارهء مسيحيان ، خشمگين بوده‌اند ، به او داده‌اند . . .\r\nدر منابع مسيحى سريانى نام او به نيكى ياد شده و او را - بر خلاف زرتشتيان - شاه نيكوكار و طرفدار مسيحيت و مسيحيان خوانده‌اند .\r\nهمچنين ، پروكوپيوس ، مورخ بيزانسى ، از سخاوت و بزرگ‌منشى اين پادشاه تحسين مىكند .\r\nمورخان عرب و ايرانى كه نوشته‌هاى ايشان مبنى بر تواريخ زرتشتى عهد ساسانى است ، او را به صفاتى از قبيل بزهكار ، بزه‌گر و دبهر ، يعنى فريبنده ، خوانده‌اند .\r\nبقيه ذيل در صفحه بعد\r\n","page_name":" 267 ","page_number":267},
  {"content":"\r\n\r\nوقتى پادشاهى او استحكام يافت و قدرت و شكوه او فزونى گرفت ، اشراف و بزرگان از او بيمناك شدند و ناتوانان از دستش به ستوه آمدند زيرا بيش از اندازه خونريزى مىكرد .\r\nمردمى كه گرفتار بيداد او شده بودند سرانجام از دست وى به درگاه خداى بزرگ شكايت كردند و از پروردگار خود خواستند كه زودتر آنان را از چنگ وى رهائى بخشد .\r\nبرخى عقيده دارند او در گرگان بود كه روزى بر در كاخ خود اسبى خوش اندام ديد كه همانندش را پيش از آن نديده بود .\r\nدستور داد كه آن را زين بگذارند و لگام بزنند و پيش او ببرند .\r\nولى هيچ كس نتوانست چنين كارى بكند .\r\nيزد گرد كه چنين ديد ، از كاخ بيرون رفت و به دست خود بر پشت اسب زين نهاد و به دهانش لگام زد و همين كه دم او را بلند كرد تا پاردم را به زير آن اندازد اسب ، لگد سختى به شكم او زد و او از اين ضربه در همان دم جان سپرد .\r\nاسب بيدرنگ گريخت و شتابان از ديده پنهان شد و ديگر كسى از او خبرى نيافت .\r\nاين نشانهء مهربانى خداى بزرگ دربارهء بندگان خويش بود\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبه قول آنان اين پادشاه مردى ناسپاس و بدگمان بود و اگر در حضور او از كسى به نيكى ياد مىكردند ، بدش مىآمد و در حال مىپرسيد :\r\n« اين كسى كه از او دفاع مىكنى به تو چه خواهد داد و چه مبلغ پول از او تاكنون گرفته‌اى » ؟\r\n( ايران در عهد باستان - دكتر مشكور - ص 411 )\r\n","page_name":" 268 ","page_number":268},
  {"content":"\r\n\r\nكه مىخواست آنان را از زير بار ستم رهائى بخشد .\r\nمدت فرمانروائى او بيست و دو سال و پنج ماه و شانزده روز بود . [ ( 1 ) 
  ]\r\nاما دربارهء تازيان :\r\nگفته شده است كه پس از در گذشت عمرو بن امرؤ القيس اول در روزگار شاپور ذو الاكتاف ، شاپور اوس بن قلام را ، كه از عمالقه بود ، به فرمانروائى تازيان گماشت .\r\nاوس ، پس از پنج سال پادشاهى در روزگار بهرام بن شاپور كشته شد و از سوى بهرام ، شاهنشاه ساسانى ، امرؤ القيس بن عمرو بن امرؤ القيس اول به جانشينى او برگزيده شد .\r\nاو بيست و پنج سال در منصب خود پايدار ماند و در ميان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در زمان يزدگرد اوضاع روم سخت آشفته بود و اگر او شخص صلحخواهى نبود از موقع استفاده مىكرد و به روم لشكر مىكشيد و به احتمال قوى مىتوانست تمام ولايات غربى متصرفى پادشاهان هخامنشى را از روميان پس بگيرد زيرا تاراج روم به دست آلريك در 410 ميلادى به كلى آن دولت را از پا در آورده بود .\r\nولى روابط ايران و روم بسيار صميمانه بود چنان كه آركاديوس ، امپراطور روم شرقى ، در هنگام مرگش پسر خود ، تئودوسيوس ، را كه كودكى خردسال بود به يزدگرد سپرد .\r\nيزدگرد حمايت او را بر عهده گرفت و خواجه‌اى دانشمند را به نام آنتيوخوس به قسطنطنيه فرستاد تاتئودوسيوس را تربيت كند حمزهء اصفهانى نام اين خواجه را شروين مىنويسد . و تا آخر سلطنت وى ذكرى از جنگ ميان ايران و روم نبود .\r\nبقيه ذيل در صفحه بعد\r\n","page_name":" 269 ","page_number":269},
  {"content":"\r\n\r\nاعراب پادشاهى كرد . و در عهد سلطنت يزدگرد بزهكار از جهان رفت .\r\nيزدگرد ، نعمان پسر امرؤ القيس را جانشين پدر ساخت و او را به سمت عامل خود تعيين كرد .\r\nمادر نعمان ، شقيقه ، دختر ابو ربيعة بن دهل بن شيبان بود .\r\nنعمان پادشاهى بود كه كاخ خورنق را ساخت و سبب بناى آن نيز اين بود كه هيچيك از فرزندان يزدگرد بزهكار زنده نمى - ماندند . از اين رو ، هنگامى كه خدا بهرام را به وى داد ، براى اين كه او زنده بماند با ياران خود به مشورت پرداخت و پرسيد :\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nسپس از طرف روم شرقى هيئتى به رياست ماروتا ، اسقف ما يفرقط ( ميافارقين ) به دربار يزدگرد فرستاده شد كه جلوس تئودوسيوس را به يزدگرد ابلاغ كند .\r\nاسقف نامبرده - چنان كه گويند - يزدگرد را از مرض شفا داد و همچنين ، به سبب سيماى موقرش ، در نظر شاهنشاه مطبوع افتاد چنان كه فرمان داد كليساهائى را كه خراب كرده بودند از نو بسازند و زندانيان عيسوى را آزادى دهند . كشيشان مسيحى نيز به هر جائى كه بخواهند سفر كنند و در تبليغ آزاد باشند . ( 409 ميلادى ) به علاوه ، ماروتا به پادشاه قبولانيد كه يك مجمع دينى در سلوكيه تشكيل دهد .\r\nاين مجمع كه در سال 410 ميلادى تحت رياست اسقف سلوكيه و تيسفون و ماروتا منعقد شد ، به دعاى سلامت شاهنشاه گشايش يافت .\r\nيزدگرد مقررات اين مجمع را تصويب كرد و به امر او خسرو بقيه ذيل در صفحه بعد\r\n","page_name":" 270 ","page_number":270},
  {"content":"\r\n\r\n« براى پرورش فرزند كجا خوش آب و هواتر و محيط مناسب‌ترى است ؟ » به او گفتند :\r\n« سرزمين حيره و پيرامون آن محيط مناسبى است . »\r\nيزدگرد پسر خود بهرام را - كه بعدها به بهرام گور معروف شد - پيش نعمان پادشاه حيره فرستاد و به دو دستور داد كه براى بهرام كاخ خورنق را بسازد . همچنين سفارش كرد كه بهرام را اغلب به صحرا بفرستد تا از هواى آزاد بهره‌مند گردد .\r\nمعمارى كه كاخ خورنق را ساخت مردى بود كه سنمار ناميده مىشد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nيزدگرد بزرگفر مذار ( صدر اعظم ) و مهر شاهپور ارگبذ كه از بزرگان ايران بودند به عيسويان اطمينان دادند كه در پيروى و تبليغ كيش خود آزادند و گفتند هر كس كه از اوامر جاثليق اسحاق و ماروتا سرپيچى كند به كيفر خواهد رسيد .\r\nبايد دانست كه علاوه بر حسن ظنى كه يزدگرد به مسيحيان داشت ، طبعا وى مايل به مسامحه در أمور اديان بود ، چنان كه نسبت به قوم يهود هم كه اهميت سياسى نداشت خوشرفتارى مىكرد .\r\nاين پادشاه شوشيندخت ، دختر ريش گالوتا ( رأس الجالوت ) رئيس قوم يهود ، را به زنى گرفت .\r\nبارى ، يزدگرد چنان به نيكى به مسيحيان رفتار كرد كه ايشان او را « شاه مسيحى » خواندند .\r\nعاقبت يزدگرد ، بر اثر جسارت و وقاحت مسيحيان ، نظر خود بقيه ذيل در صفحه بعد\r\n","page_name":" 271 ","page_number":271},
  {"content":"\r\n\r\nوقتى كه سنمار ساختمان كاخ خورنق را به پايان رساند مردم از زيبائى آن دچار شگفتى شدند و او را بيش از اندازه تحسين كردند .\r\nسنمار گفت :\r\n« اگر مىدانستم كه شما بدين گونه مرا تحسين مىكنيد و پاداش مىدهيد ، اين كاخ را چنان مىساختم كه با گردش خورشيد بگردد و رنگ بگرداند . »\r\nنعمان كه اين سخن از او شنيد ، گفت :\r\n« پس تو مىتوانى كاخى از اين بهتر نيز بسازى ! » و براى اين كه سنمار نتواند در جاى ديگر كاخ بهترى بسازد ، دستور داد تا او را از فراز كاخ به پائين اندازند .\r\nسنمار بدين گونه كشته شد و « جزاء سنمار » در عرب ضرب المثل گرديد و اين مثل دربارهء كسى به كار مىرود كه كار\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nرا نسبت به آنان تغيير داد و بناى سختگيرى و تنبيه آنان را گذاشت .\r\nمثلا در شهر هرمز اردشير در خوزستان يك نفر كشيش عيسوى به نام حشو جرئت كرد ، آتشكده‌اى را كه در نزديكى كليساى عيسويان بود ويران سازد . و چون اين كار به تحريك عبدا ، اسقف معروف ، صورت گرفته بود ، شاه شخصا آنان را محاكمه كرد و به عبدا فرمان داد كه آتشكدهء ويران شده را از نو بنا كند . ولى چون او امتناع كرد محكوم به اعدام شد .\r\nاين نوع تعصبات عيسويان طبعا به زيان آنان تمام مىشد . شايد انتصاب مهرنرسى ، دشمن بزرگ عيسويان را به مقام بزرگفر مذارى ( نخست وزيرى ) دليل تغيير رفتار شاه نسبت به عيسويان بايد دانست .\r\n( ايران در عهد باستان - ص 411 تا 413 )\r\n","page_name":" 272 ","page_number":272},
  {"content":"\r\n\r\nنيكى بكند و پاداش بدى بگيرد .\r\nاين ضرب المثل در اشعار عرب نيز به كار رفته است .\r\nاين نعمان در سرزمين شام بارها پيكار كرد و بسيارى از مردم آن سرزمين را اسير گرفت و دارائى ايشان را به غنيمت برد و آسيب فراوان به آنان وارد آورد .\r\nپادشاه ايران دو گردان از مردان جنگى در اختيار وى گذارده بود . كه يكى از آنها دوس نام داشت و از قبيلهء تنوخ بود .\r\nديگرى شهباء ناميده مىشد و از مردان ايرانى تشكيل يافته بود .\r\nاو با اين دو گردان در شام با كسانى كه از وى اطاعت نمىكردند مىجنگيد .\r\nنعمان ، روزى از روزهاى بهار در كاخ خورنق نشسته بود و از بالا به نجف و بوستانها و نهرهاى پيرامون آن مىنگريست .\r\nاز آن منظرهء زيبا به وجد آمد و به وزير خود گفت :\r\n« آيا هرگز مانند چنين منظره‌اى ديده‌اى ؟ » پاسخ داد :\r\n« نه . البته اگر اين منظره دوام داشت و پايدار مىماند ، بىمانند بود . »\r\nنعمان پرسيد :\r\n« چيست كه پايدار مىماند ؟ » جواب داد :\r\n« آنچه در جهان ديگر است و در نزد خداست . »\r\nپرسيد :\r\n« چگونه مىتوان بدان رسيد ؟ » پاسخ داد :\r\n« بدين ترتيب كه از دنيا كناره‌گيرى كنى و به عبادت خدا\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبپردازى . »\r\nاو نيز همان شب از پادشاهى دست شست و جامهء پشمين و خشن پوشيد و گريزان از كاخ بيرون شتافت و هيچ كس ندانست كه به كجا رفت .\r\nاز روز بعد مردم ديگر او را نديدند .\r\nمدت فرمانروائى او تا هنگامى كه پادشاهى را كنار گذاشت و به راه زهد رفت ، بيست و نه سال و چهار ماه بود .\r\nازين مدت پانزده سال در روزگار يزدگرد و چهارده سال در زمان بهرام گور سپرى شد .\r\nاما مورخان ايرانى موضوع پرورش بهرام را به نحو ديگرى مىگويند كه قريبا ضمن سر گذشت بهرام گور ، شرح داده خواهد شد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nسخن دربارهء پادشاهى بهرام ، پسر يزدگرد بزهكار ( بهرام گور )\r\nيزدگرد بزهكار داراى پسرى به نام بهرام شد و تازيان را براى نگهدارى و پرورش او برگزيد .\r\nاز اين رو ، منذر بن نعمان را فراخواند و تربيت بهرام را به دو واگذاشت و او را گرامى داشت و نوازش كرد و به پادشاهى تازيان گماشت .\r\nمنذر ، بهرام را با خود برد و براى شيردادن و پروردن او ، سه زن تندرست و هوشيار و خردمند و خوشرفتار از زنان بزرگان برگزيد .\r\nاز اين سه زن ، كه دو تن تازى و يك تن ايرانى بودند ، سه سال بهرام را شير دادند .\r\nهنگامى كه بهرام به پنج سالگى رسيد ، منذر براى او آموزگارانى آورد كه خواندن و نوشتن و تيراندازى و هر دانش و هنر ديگرى كه بهرام بدان نيازمند بود به دو آموختند .\r\nمنذر حكيمى از حكيمان ايران را نيز فراخواند و بهرام\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر نزد او به آموزش پرداخت و هر چه را كه استاد به دو مىآموخت در كمترين مدتى به آسانى فرا مىگرفت .\r\nبهرام به سبب هوش فراوانى كه داشت تا دوازده سالگى هر چه را كه سودمند به نظر مىرسيد ، آموخته و در اين خصوص حتى بر آموزگاران خويش برترى يافته بود .\r\nاز اين رو ، منذر آموزگاران را مرخص كرد و كسانى را فراخواند كه به بهرام سواركارى بياموزند .\r\nدرين باره نيز بهرام آنچه را كه شايسته بود از آنان ياد گرفت و منذر اين آموزگاران را هم مرخص فرمود .\r\nسپس دستور داد تا سواركاران عرب براى يك مسابقهء سواركارى حاضر شوند .\r\nدر اين مسابقه ، اسبى اشقر ( يعنى طلائى رنگ ، بور ) كه به منذر تعلق داشت ، از همه پيش افتاد و سواران و اسبان ديگر همه به گونه‌اى پراكنده ، پس از او باز آمدند .\r\nمنذر اسب اشقر را كه از همه پيش افتاده بود ، به دست خود گرفت و آن را نزد بهرام برد و به دو پيشكش كرد .\r\nبهرام آن را به عنوان اسب مخصوص خويش پذيرفت .\r\nروزى ، سوار بر آن اسب ، به شكار رفته بود كه چشمش به گله‌اى از گورخران افتاد .\r\nبه سوى آنها تير انداخت و در پى آنها تاخت .\r\nناگهان در آن ميان شيرى به گورخرى پريد و دندان به پشت او فرو برد .\r\nبهرام آن دو را نشانه گرفت و تيرى را چنان انداخت كه تير بر پشت شير نشست و از آن گذشت و به گورخر رسيد و هر دو را به زمين دوخت و تا يك سوم تير نيز به زمين فرو رفت .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nهمراهان بهرام كه چنين زبر دستى ازو در شكار و تير اندازى ديدند ، غرق در شگفتى شدند .\r\nبهرام از آن پس ، همچنان روزگار خود را به نخجير و بازى و خوشگذرانى سپرى مىكرد .\r\nهنگامى كه يزدگرد بزهكار در گذشت ، بهرام در نزد منذر به سر مىبرد . اشراف و بزرگان ايران با يك ديگر هم پيمان شدند كه به خاطر بد رفتارى و زشتخوئى يزدگرد ، هيچيك از فرزندان وى را به پادشاهى ننشانند .\r\nاز اين رو ، يك دل و يك زبان ، همه بر آن شدند كه بهرام ، پسر يزدگرد بزهكار ، را به پادشاهى نرسانند زيرا گذشته از اين كه پدرى كجراه مانند يزدگرد داشت ، در ميان تازيان نيز پرورده شده و خوى آنان را گرفته بود .\r\nدر پى اين تصميم ، مردى از بازماندگان اردشير بابكان را ، كه خسرو نام داشت ، به شاهنشاهى ايران برگزيدند و تاج بر سر وى نهادند .\r\nهمين كه خبر درگذشت يزدگرد و تاجگذارى خسرو به بهرام رسيد ، منذر و پسرش ، نعمان ، و گروهى از بزرگان عرب را فراخواند و يادآورى كرد كه پدرش يزدگرد با اينكه دربارهء ايرانيان سختگيرى مىكرده نسبت به تازيان نيكى و مهربانى بسيار روا داشته است .\r\nآنگاه بر تخت نشستن خسرو را به ايشان خبر داد .\r\nمنذر كه اين خبر شنيد ، گفت :\r\n« از اين بابت نگران مباش تا من تدبيرى بينديشم . »\r\nسپس در صدد بسيج سپاه بر آمد و ده هزار سپاه آماده كرد و آنان را در زير فرماندهى پسرش ، نعمان ، به سوى تيسفون و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبهرسير ، كه دو شهر شاهنشاهى بودند ، گسيل داشت .\r\nهنگام حركت سپاه به پسرش دستور داد كه نزديك آن دو شهر اردو بزند و پيشروان لشكر خود را به پيرامون شهر بفرستد تا به تاراج پردازند و به هر كس كه در برابرشان ايستادگى كرد با شمشير پاسخ دهند .\r\nيغماگرى و كشتار و تاخت و تاز سپاهيان نعمان ، مردم تيسفون و بهرسير را به ستوه آورد و بزرگان ايران ، براى شكايت از دست نعمان ، رئيس دبيرخانهء يزدگرد را كه حوابى نام داشت پيش منذر فرستادند تا او را از آسيبى كه پسرش نعمان به شهرهاى ايران وارد آورده ، آگاه سازد .\r\nهنگامى كه حوابى به حضور منذر بار يافت ، منذر به دو گفت :\r\n« برو شاه بهرام را ببين . »\r\nحوابى به پيش بهرام رفت و همين كه چشمش به دو افتاد از هيبت او به لرزه در آمد و از ترس ، بىاختيار در برابرش ، روى به خاك نهاد و سجده كرد .\r\nبهرام كه چنين ديد ، سبب فروتنى او را دريافت ، بعد با وى گفت و گو كرد و به دو بهترين وعده را داد و او را پيش منذر برگرداند و به منذر گفت :\r\n« پاسخ پيامى را كه از ايران آورده ، بده . »\r\nمنذر به حوابى گفت :\r\n« شاه بهرام نعمان را با لشگرى انبوه به ايران فرستاده زيرا در آن جا خداوند بهرام را پس از پدرش به پادشاهى خواهد رساند . »\r\nحوابى وقتى سخنان منذر را شنيد و فرو شكوهى را كه از محروم ساختن بهرام از سلطنت نقشه كشيده‌اند همه نقش بر آب خواهد شد .\r\nبهرام ديده بود به ياد آورد ، دانست كه آنچه بزرگان ايران درباره\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاز اين رو به منذر گفت :\r\n« بهتر است كه خود بدان شهر شاهنشاهى - يعنى تيسفون - به روى و بزرگان و درباريان را ببينى و درين باره با ايشان كنكاش كنى . در اين صورت با آنچه تو بگويى مخالفت نخواهيد ورزيد . »\r\nيك روز پس از بازگشت حوابى به ايران ، منذر با سى هزار تن از سواران عرب به سوى آن دو شهر ، يعنى تيسفون و بهرسير ، رهسپار گرديد در حالى كه شاه بهرام نيز همراهش بود .\r\nپس از ورود ايشان به ايران ، مردم گرد آمدند و بهرام بر فراز منبرى كه از طلا ساخته و جواهر نشان شده بود ، رفت و با بزرگان ايران سخن گفت .\r\nبزرگان ايران ، درشت گوئى يزدگرد ، پدر بهرام ، و بد رفتارى و آدمكشى و ويرانگرى او را ياد آورى كردند و گفتند كه آنان با در نظر گرفتن اين كجروشىها بوده كه از واگذارى تاج و تخت شاهنشاهى به فرزندش خوددارى كرده‌اند .\r\nبهرام در پاسخ گفت :\r\n« اينها را من هرگز تكذيب نمىكنم و هميشه كارهاى پدر خود را نكوهش كرده و از خدا خواسته‌ام كه مرا به پادشاهى برساند تا آنچه را كه پدرم ويران كرده آباد سازم و آنچه را كه به فساد كشانده اصلاح كنم . بنا بر اين ، اگر اورنگ شاهنشاهى را كه حق من است به من سپرديد و يك سال به من مهلت داديد و من در طى يك سال شاهنشاهى از عهدهء انجام وعده‌هائى كه مىدهم برنيامدم ، از پادشاهى دست مىشويم و در برابر آنچه مىگوئيد سر تسليم فرود مىآورم .\r\nاكنون نيز حاضرم به اين كه تاج و ساير زيورهاى پادشاهى را در ميان دو شير درنده بگذاريد . هر كس كه توانست آن دو شير\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nرا از ميان ببرد و تاج را بردارد ، سلطنت از آن او خواهد بود . »\r\nاين پيشنهاد را پذيرفتند و تاج و ساير زيورهاى شهريارى را ميان دو شير ژيان نهادند .\r\nموبدان موبد نيز در اين مراسم - به عنوان گواه - حضور يافت .\r\nبهرام به خسرو گفت :\r\n« برو تاج و زيور شاهى را بردار . »\r\nخسرو جواب داد :\r\n« تو براى اين پيشگامى شايسته‌ترى چون خود را وارث تاج و تخت مىدانى و در پى سلطنت آمده‌اى ولى من اين منصب را غصب كرده‌ام . »\r\nبهرام بيدرنگ گرز بر گرفت و به سوى تاج روانه شد .\r\nهمين كه نزديك تاج رسيد ، يكى از شيرها بر او حمله برد . بهرام بر پشت شير جست و با دوران خود ، دو پهلوى شير را به سختى فشرد و با گرزى كه به دست داشت پى در پى بر سر او كوفت .\r\nدر همين هنگام شير ديگر به دو پريد و بهرام دو گوش او را به دست گرفت و پى در پى سر او را به سر شير نخستين كه در زيرش بود ، كوفت . و اين كار را چندان ادامه داد كه هر دو حيوان بىحال شدند .\r\nآنگاه به ضرب گرزى كه داشت هر دو را كشت و افسر و زيور شاهى را به دست آورد .\r\nنخستين كسى كه به فرمان وى گردن نهاد خسرو بود .\r\nبعد ، همهء كسانى كه در آن جا حضور داشتند ، گفتند :\r\n« ما به شايستگى تو براى پادشاهى اعتراف مىكنيم و به سلطنت تو رضايت مىدهيم . »\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبزرگان و وزيران و اشراف نيز از منذر درخواست كردند كه با بهرام گفت و گو كند و از او بخواهد كه از گناهشان در گذرد .\r\nمنذر نيز از شاه بهرام درخواست عفو كرد و بهرام درخواست وى را پذيرفت .\r\nبدين گونه ، بهرام كه در آن هنگام بيست سال داشت به پادشاهى رسيد و دستور داد كه در فراهم آوردن وسائل رفاه و آسايش مردم بكوشند .\r\nخود نيز به داد و دهش پرداخت و با مردم نشست و به آنان وعده نيكوكارى داد و ايشان را پرهيزگارى و خداپرستى رهنمون شد .\r\nبا اين وصف ، در سراسر مدت سلطنت خود هيچگاه از خوشگذرانى باز نمىماند و هرطور كه دلش مىخواست به عيش و نوش مىپرداخت تا جائى كه پادشاهان اطراف از سر گرمى او به تفريح سوء استفاده كردند و در صدد دست اندازى به شهرهاى ايران بر آمدند .\r\nكسى كه در اين كار بر همه پيشى گرفت ، خاقان پادشاه تركان بود كه دويست و پنجاه هزار سرباز ترك را براى جنگ با بهرام بسيج كرد .\r\nچنين سپاه عظيمى ايرانيان را نگران ساخت . از اين رو بزرگان كشور پيش بهرام رفتند و به دو هشدار دادند تا خود را براى پيكار با خاقان آماده سازد .\r\nبهرام ظاهرا به سخنان ايشان التفاتى نكرد و همچنان به عيش و نوش پرداخت . بعد هم با هفت گروه از بزرگان و سيصد تن از مردان جنگاور و نيرومند خويش به راه افتاد تا به آذربايجان براى عبادت در آتشكدهء آن استان و به ارمنستان براى شكار برود .\r\nبرادر خود ، نرسى ، را در ايران به جاى خود گماشت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمردمى كه گواه دور شدن او از پايتخت بودند ديگر شكى نداشتند در اين كه او بدين بهانه از چنگ دشمن خود ، خاقان ، گريخته است .\r\nاز اين رو با يك ديگر همرأى و همزبان شدند كه پيشنهاد خاقان را بپذيرند و خراجى را كه مىخواهد ، بپردازند زيرا مىترسيدند كه او به ايران حمله برد و جان و مال ايرانيان را بر باد دهد .\r\nخاقان همين كه شنيد ايرانيان به پرداخت خراجى كه او خواسته ، تن در داده‌اند ، خاطرش از اين بابت آسوده شد و از حمله به ايران خوددارى كرد .\r\nاز آن سو بهرام با همان عدهء اندكى كه همراه داشت ، از آذربايجان ، راه خود را به طرف سرزمين خاقان بر گرداند و او را غافلگير كرد .\r\nياران بهرام با دليرى و از جان گذشتگى به خاقان و لشكر او تاختند و بهرام خاقان و سرداران او را به دست خود كشت .\r\nكسانى كه جان بدر برده بودند ، پا به فرار گذاشتند ولى بهرام به تعقيب ايشان پرداخت و از آنان تا توانست كشت و گروهى از مردان و زنانشان را اسير كرد و دارائى آنان را به غنيمت برد .\r\nبهرام در اين جنگ تاج خاقان را به دست آورد و برخى از شهرهاى او را گشود و مرزبان را در آن نواحى به نمايندگى از سوى خود به حكومت گماشت . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حقيت تاريخى واقعهء مذكور چنين است :\r\nدر زمان بهرام گور مردم صحرا گرد جديدى به ايالات شمال شرقى ايران و باختر و هجوم آوردند .\r\nبراى فهم اين مطلب لازم است به خاطر آوريم كه در سال 163 پيش از ميلاد مردمانى موسوم به يوئه‌چى فشار به سكاهائى كه بين سيحون و بقيه ذيل در صفحه بعد\r\n","page_name":" 282 ","page_number":282},
  {"content":"\r\n\r\nفرستادگان ترك نيز پيش بهرام آمدند و اظهار فروتنى و فرمانبردارى كردند و مرزى را معين ساختند و متعهد شدند كه از آن تجاوز ننمايند .\r\nبهرام ، همچنين ، يكى از سرداران خود را به ما وراء النهر فرستاد . او نيز بدان جا حمله برد و گروهى از مردم را كشت و گروهى از مردان و زنانشان را اسير كرد و اموالشان را به غنيمت گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nجيحون بودند ، داده آنها را به باختر راندند .\r\nپس از آن در سال 130 پيش از ميلاد باختر را از آنها گرفتند و سكاها به طرف ممالك مجاور باختر از طرف جنوب متوجه شدند .\r\nطايفه‌اى از يوئه‌چىها موسوم به « كويشان » ، طوائف ديگرى را در ازمنهء بعد مطيع نموده دولتى تشكيل دادند كه موسوم به كوشان شد . و رومىها براى اين كه فشارى به ايران وارد آورند با آنها روابطى داشتند .\r\nمقارن اين زمان ( يعنى 425 ميلادى ) باز از ما وراء جيحون مردمى به مملكت كويشان حمله كردند .\r\nاين مردم با يوئه‌چىها قرابت داشتند .\r\nچينى آنها را يزا ، و رومىها هفتاليت و مورخين ايرانى هياطله ناميده‌اند .\r\nتصور مىكنند كه اين اسم رومى و ايرانى آنها از كلمهء يتاليت مىباشد كه به معناى رئيس است .\r\nاينها را هون‌هاى سفيد نيز ناميده‌اند .\r\nهياطله مردمى بودند خيلى قوى و تازه نفس و پيدايش آنها در اين طرف جيحون ( به سال 425 ميلادى ) و اشغال باختر ، وحشتى در شرق توليد بقيه ذيل در صفحه بعد\r\n","page_name":" 283 ","page_number":283},
  {"content":"\r\n\r\nبهرام ، پس از اين پيروزى ، به عراق بازگشت و برادر خود ، نرسى ، را به استاندارى خراسان گماشت و دستور داد كه در بلخ فرود آيد و آن شهر را مركز حكومت خود قرار دهد .\r\nبعد به بهرام خبر رسيد كه يكى از سركردگان ديلم گروه انبوهى را گرد آورده و به رى و سرزمين‌هاى وابسته بدان تاخته و جمعى را اسير كرده و بناى غارت و ويرانگرى گذاشته و نگهبانان مرزى آن حدود نيز از دفع او عاجز مانده خراجى تعيين كرده‌اند كه به او بپردازند .\r\nبهرام از اين خبر به خشم آمد و مرزبانان را با لشكرى انبوه به رى گسيل داشت و به دو فرمان داد كه مردى را پيش آن سردار\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nكرده بود و ايرانىها از تاخت و تاز آنها در اضطراب بزرگى بودند اما بهرام براى اين كه حركت خود را به طرف شمال و شرق ايران ، پنهان بدارد ، اول متوجه آذربايجان شد و بعد در نهان شب‌ها حركت كرده با سرعت حيرت انگيزى خود را به هياطله رسانيد و در طليعهء صبح جنگى با آنها كرده ، خاقان آنها را كشت و غنائم زياد بر گرفت .\r\nبعد هياطله را تا جيحون تعقيب كرد و از رود مزبور گذشته ، چنان ضربتى به آنها وارد نمود كه تا بهرام سلطنت داشت ديگر به طرف ايران نيامدند .\r\nتاج خاقان هياطله ، كه جزء غنائم جنگى بود ، زينت آذر گشتاسب ، آتشكدهء معروف شهر شيز گرديد .\r\nشيز همان گنزك است . آذربايجان آن زمان دو كرسى داشت :\r\nگنزك و اردبيل .\r\nگنزك تخت سليمان امروزى است .\r\n( تاريخ ايران ، مشير الدوله ، ص 199 )\r\n","page_name":" 284 ","page_number":284},
  {"content":"\r\n\r\nديلمى بفرستد كه او را به فكر تصرف شهرهاى ايران اندازد و براى حمله به ايران تشويق كند .\r\nمرزبان نيز دستور بهرام را به كار بست .\r\nسردار ديلمى لشكريان خود را گرد آورد و رهسپار رى شد .\r\nمرزبان به بهرام گور پيام فرستاد و او را از لشكر كشى سردار ديلمى آگاه ساخت .\r\nبهرام به دو نامه‌اى نگاشت و دستور داد كه براى روبرو شدن با آن ديلمى حركت كند و در محلى ( كه نامش را در نامه ذكر كرده بود ) اردو بزند .\r\nشاهنشاه ساسانى ، پس از صدور اين دستور ، خود با اندكى از ياران ويژهء خويش به راه افتاد و به همان محلى كه قرار گذاشته بود رفت و به لشكر خويش پيوست در حالى كه آن سردار ديلمى از آمدن بهرام آگاهى نداشت و اميدوار بود كه در غياب وى به پيروزى درخشانى نائل گردد .\r\nبهرام بيدرنگ لشكر خود را بسيج كرد و روانه ديلم شد .\r\nدر راه به ديلميان برخورد و شخصا جنگ را فرماندهى كرد و رئيس آنان را به بند اسارت انداخت .\r\nديلميان كه فرمانده خود را گرفتار ديدند هراسان شدند و گريختند ولى بهرام فرمان داد تا ميان آنان جار بزنند كه هر كه باز گردد جانش در امان خواهد بود .\r\nديلميان همه برگشتند و بهرام ايشان را امان داد و از آنان هيچ كس را نكشت و همه را مورد نوازش قرار داد .\r\nاز اين رو ، همه به بهترين وجه فرمانبردار او شدند .\r\nبهرام رئيس آنان را نيز بخشود و او نيز در شمار ياران ويژهء بهرام در آمد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nگفته شده است كه اين واقعه پيش از جنگ تركان روى داد . خدا حقيقت را بهتر مىداند .\r\nبهرام پس از پيروزى بر ديلم فرمان داد كه شهرى به ياد اين پيروزى بسازند .\r\nاين شهر و روستاى آن را ، پس از آن كه ساخته شد ، « فيروز بهرام » ناميد .\r\nبهرام ، وزارت خود را به نرسى سپرد و به دو خبر داد كه پنهانى به هندوستان خواهد رفت .\r\nآنگاه به هند رفت و به ميان هنديان در آمد .\r\nاز مردم هند ، هيچ كس او را نمىشناخت . همه فقط شاهد دلاورى او بودند و مىديدند كه چگونه درندگان را از پاى در مىآورد و مىكشد .\r\nتا روزى كه يك پيل مست به ميان مردم راه يافت و گروهى را كشت . بهرام بر آن شد كه با آن پيل دمان روبرو گردد و جلوى او را بگيرد .\r\nپادشاه هنديان همين كه از اين تصميم آگاهى يافت كسى را فرستاد تا دلاورى بهرام را از نزديك بنگرد و به دو خبر دهد .\r\nبهرام با آن هندى به بيشه‌اى كه فيل در آن بود رفت .\r\nهندى بر بالاى درختى رفت و بهرام قدم پيش نهاد تا نزديك فيل رسيد و حيوان را بر انگيخت و از جاى خود بيرون كشيد .\r\nفيل براى حمله به دو بيرون جست در حالى كه فريادى سخت از دل بر مىكشيد .\r\nهمين كه نزديك بهرام رسيد ، بهرام تيرى به ميان دو چشم او زد كه تا پر سوفار در سرش فرو رفت و چيزى نمانده بود كه تير در درون سر او ناپديد شود .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nپس از آن بهرام با زوبين زخم ديگرى بر او زد و خرطوم پيل را - كه بر اثر اين ضربات گيج و بىحال شده بود - گرفت و آنقدر با نيزه به گردن او زد كه بالاخره سرش را از تن جدا كرد و آن را بر گرفت . و از بيشه بيرون آورد .\r\nآن هندى كه اين چالاكى و گستاخى و دلاورى را مىنگريست پيش پادشاه هنديان رفت و او را از آنچه ديده بود ، آگاه ساخت .\r\nپادشاه كه نمىدانست بهرام كيست و او را تنها يك پهلوان دلير مىپنداشت ، فريفتهء ديدار او گرديد و او را نزد خود فرا خواند و گرامى داشت و دربارهء وى مهربانى كرد و از نام و نشانى و حال و روز وى پرسيد .\r\nبهرام براى او شرح داد كه پادشاه ايران بر وى خشم گرفته و او از بيم جان خويش به سرزمين هند گريخته است .\r\nپادشاه هند دشمنى داشت كه به وى حمله كرده بود و او مىخواست در برابرش تسليم شود و به فرمان وى گردن نهد و خراجى را كه مىخواهد ، بپردازد .\r\nولى بهرام او را از اين كار بازداشت و به وى اندرز داد كه بهتر است تسليم دشمن نشود و در برابرش ايستادگى كند و بجنگد .\r\nپادشاه نظر بهرام را پذيرفت و لشكريان خويش را براى پيكار آماده كرد .\r\nدر جنگى كه روى داد ، بهرام پيش افتاد و به سواران هندى گفت :\r\n« شما در پى من بيائيد . »\r\nآنگاه به سپاهيان دشمن حمله برد و از هر سو شمشير زد و تير اندازى كرد تا آن را شكست داد و گريزان ساخت .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nهمراهان بهرام آنچه در لشكرگاه دشمن بود به غنيمت بردند .\r\nپادشاه هند كه چنان خدمتى را از بهرام ديده بود ، شهرهاى دببل و مكران را به دو پاداش داد .\r\nاين دو شهر به فرمان بهرام ضميمهء خاك ايران شد .\r\nپادشاه هند ، همچنين ، دختر خويش را به بهرام داد .\r\nبهرام شادمان بازگشت و نرسى را با چهل هزار سرباز به سوى شهرهاى روم روانه ساخت و به دو فرمان داد كه قيصر روم را خراجگزار ايران سازد .\r\nنرسى به سوى قسطنطنيه رهسپار گرديد و فرمانرواى روم با او پيمان صلح بست . در نتيجه ، نرسى پيروزمندانه به ايران بازگشت و آنچه را كه بهرام خواسته بود ، براى او آورد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جههء اين جنگ ( يعنى جنگ با روم ) را مورخان آزار مسيحيان مقيم ايران دانسته‌اند كه از بد رفتارى ايرانيان به روم مىگريختند .\r\nبهرام از تئودوس ، امپراطور روم ، استرداد آنان را خواست و چون او از پس دادن ايشان سرباززد ، بهرام فرمان داد كارگران رومى را كه در معادن طلا و نقرهء ايران كار مىكردند ، حبس و اموال روميان را توقيف كنند سپس جنگ آغاز شد . ( 420 - 421 ميلادى ) فرماندهى سپاه ايران با مهرنرسى بود .\r\nروميان به سردارى آردابوريوس از دجله گذشته به بين النهرين حمله آوردند . سپس به محاصرهء نصيبين پرداختند ، ولى چون بهرام به ميدان محاربه شتافت ، روميان دست از محاصره كشيده عقب نشستند .\r\nسپس بهرام تئودوسى پوليس را كه اكنون از روم نام دارد ، محاصره كرد .\r\nاما يونوميوس ، اسقف شهر ، از دفاع فروگذار نكرد و مدافعين بقيه ذيل در صفحه بعد\r\n","page_name":" 288 ","page_number":288},
  {"content":"\r\n\r\nو نيز گفته شده است :\r\nبهرام ، پس از فراغت از جنگ با خاقان و روميان به سوى سرزمين يمن رفت و داخل شهرهاى سودان شد و جنگجويان آن سرزمين را از پاى در آورد و مردم بسيارى را اسير كرد و به كشور خويش بازگشت .\r\nبهرام در پايان فرمانروائى خويش روزى به شكار رفت و يك ماده بز كوهى ديد و در پى آن شتافت و ناگهان به چاهى سرنگون شد و غرق گرديد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nرا به دفاع تشجيع مىكرد و حتى منجنيق بزرگى تعبيه كرده و يكى از شاهزادگان را با سنگى به دست خود كشت .\r\nبالاخره بهرام به پروكوپيوس ، سردار رومى ، پيغام داد كه هر كدام از طرفين پهلوانى به ميدان بفرستند و پهلوان هر كدام از دو طرف مغلوب شد ، آن طرف ، جنگ را برده است .\r\nاتفاقا پهلوان رومى فاتح شد و بهرام طبق قولى كه داده بود ، دست از جنگ كشيد و در سال 422 ميلادى صلحى بين دو دولت امضا شد كه به موجب آن ايرانيان در كشور خود به مسيحيان آزادى مذهب دادند و نظير همين آزادى را هم روميان دربارهء زرتشتيان مقيم بيزانس قائل شدند .\r\nبه قول گيبون ، مورخ انگليسى ، اسقف شهر « آمد » كه آگاسيون نام داشت تمام ظروف طلا و نقرهء كليساى حوزهء خود را آب كرده فروخت و از پول آن هزار تن اسير ايرانى را باز خريد و براى نشان دادن حسن نيت و انسان دوستى از بند آزاد كرده ، به نزد بهرام فرستاد .\r\nبر اثر اين صلح ، موافقتنامه‌اى بين ايران و روم ، كه از زمان بقيه ذيل در صفحه بعد\r\n","page_name":" 289 ","page_number":289},
  {"content":"\r\n\r\nمادرش همين كه اين خبر را شنيد بر سر آن چاه رفت و دستور داد تا او را بيرون بياورند .\r\nاز آن چاه گل و لاى بسيار بيرون كشيدند تا به - پاره‌سنگ‌هاى درشت رسيدند ولى نتوانستند او را نجات دهند . [ ( 1 ) 
  ]\r\nمدت فرمانروائى او هيجده سال و ده ماه و بيست روز ، و برخى گفته‌اند : بيست و سه سال بود .\r\nدربارهء بهرام گور ، ابو جعفر طبرى آورده است كه پدرش او را به منذر بن نعمان سپرد تا پرورش دهد چنان كه ذكرش گذشت .\r\nاما هنگام سخن دربارهء پادشاهى يزدگرد بزهكار ، نوشته است كه او پسر خود ، بهرام ، را به نعمان بن امرؤ القيس سپرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشاپور سوم براى حفظ در بند قفقاز در مقابل هجوم وحشىها بسته شده بود تجديد شد ، و ايران مأمور حفظ در بند قفقاز گرديده ، و بنا شد كما فى السابق دولت روم پرداخت قسمتى از مخارج آن را تعهد كند .\r\nدر زمان بهرام مسئلهء مسيحيان ايران حل شد .\r\nبر اثر اختلافى كه بين مسيحيان افتاد ، داديشوع كه به مقام جاثليقى انتخاب شده و در دفاع از خراسان بر ضد اقوام وحشى به شاهنشاه خدماتى كرده بود ، در مجمعى كه از كشيشان تشكيل داد ، كليساى ايران را از تابعيت بيزانس جدا كرده مستقل ساخت .\r\nبدين وجه ، به سوء ظنى كه نسبت به ايرانيان مسيحى در متهم ساختن ايشان به جاسوسى روم مىرفت ، خاتمه داده شد .\r\n( ايران در عهد باستان تاليف دكتر مشكور ، ص 417 و 418 )\r\n[ ( 1 ) 
  ] - ولى معروف است كه بهرام گور در پى گورخرى تاخت و ناگهان در باتلاقى فرو رفت و ناپديد شد .\r\nمترجم\r\n","page_name":" 290 ","page_number":290},
  {"content":"\r\n\r\nشكى نيست كه برخى از مورخان چنان و برخى چنين گفته‌اند . چيزى كه هست ابو جعفر طبرى كه دو روايت مختلف مذكور را نقل كرده ، راوى يا مأخذ هر روايتى را ذكر ننموده است . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - هيچيك از شاهنشاهان ساسانى ، به استثناى اردشير بابكان و خسرو انوشيروان . مانند بهرام گور محبوب عام نبوده است .\r\nنسبت به همه خير خواهى مىكرد و قسمتى از خراج ارضى را به مؤديان بخشيد .\r\nداستان‌هاى بسيار در باب چابكى او در جنگ با اقوام شمالى و دولت بيزانس ، و عشق‌بازىها و شكارهاى وى نقل كرده‌اند .\r\nاين حوادث ، هم در ادبيات و هم در نقاشى ايران رواج و شهرت يافته است و قرن‌هاى متمادى زيور پرده‌هاى نقاشى و قالىها و انواع منسوجات گرديده است .\r\nبهرام پادشاهى نيرومند و كامران بود و مردم را به استفاده از لذات زندگانى تشويق مىكرد .\r\nموسيقى را بسيار دوست مىداشت و به نوازندگان و خوانندگان ، حتى مقلدان دربار ، مقامى عطا كرد كه روزبار در رديف عمال عاليرتبهء دولت ، يا فروتر از آنان قرار مىگرفتند .\r\nبهرام به سال 438 يا 439 ميلادى در گذشت .\r\n( دائرة المعارف فارسى )\r\n","page_name":" 291 ","page_number":291},
  {"content":"\r\n\r\n\r\nسخن دربارهء پادشاهى يزد گرد پسر بهرام گور ( يزد گرد دوم )\r\nاين پادشاه در آغاز تاجگذارى خويش مجلسى بر پاى كرد و مردم را فرا خواند و به ايراد نطقى پرداخت و پس از شرحى دربارهء پدر خود ، بهرام گور ، و ويژگيهاى ستوده و روش‌هاى پسنديده وى ، آنان را آگاه ساخت كه اگر از اين پس مانند پدرش جلسات طولانى براى پذيرفتن مردم منعقد نكند بدين علت است كه مىخواهد در خلوت با فراغ بال دربارهء رعايت مصالح كشور و دفع دشمنان ملت بينديشد . [ ( 1 ) 
  ]\r\nهمچنين به مردم خبر داد كه او نيز نرسى دوست پدر خود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بنا به يكى از منابع سريانى ، از زمان قديم در ايران معمول بود كه هر يك از كارگزاران دولت حق داشت در نخستين هفتهء ماه به پيشگاه شاهنشاه رفته و دربارهء بيدادگرى و حيف و ميل اموال دولت مطالبى به عرض شاه برساند . و يزدگرد دوم ، اين رسم باستانى را بر انداخت .\r\n( ايران در عهد باستان ، تأليف دكتر محمد جواد مشكور ، ص 419 )\r\n","page_name":" 292 ","page_number":292},
  {"content":"\r\n\r\nرا به وزارت گماشته است .\r\nيزد گرد با مردم به عدل و داد رفتار كرد و دشمن خويش را بر انداخت و سربازان و سپاهيان را مورد نوازش قرار داد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قسمتى از لشكر كشىهاى يزدگرد بر سر اختلافات مذهبى بود و در اين باره سختگيرى مىكرد .\r\nيزدگرد در آغاز نسبت به عيسويان مهربان بود ، ولى در سال هشتم سلطنت خود ، پس از آن كه دختر خود را كه به زنى گرفته بود با چند تن از بزرگان بكشت ! در رفتارش نسبت به عيسويان تغيير حاصل شد .\r\nيزدگرد نسبت به يهوديان هم سختگيرى كرد و در 454 يا 455 ميلادى فرمان داد كه يهوديان روز سبت ( شنبه ) را عيد نگيرند .\r\nوى از سال دوم پادشاهى خود نسبت به ارمنىهاى عيسوى بدرفتارى كرد .\r\nگويند كه يزدگرد تمام اديان كشور را مطالعه كرد و آنها را با ديانت زردشتى سنجيد ، و آئين عيسويان را نيز مورد مطالعه قرار داد .\r\nاز كلمات اوست كه گفت :\r\n« بپرسيد ، دقت كنيد ، هر كدام كه بهتر بود ما آن را اختيار مىكنيم . »\r\nبارى ، يزد گرد پس از بررسى دين‌ها به آئين زرتشتى باقى ماند .\r\nپيشرفت دين عيسوى در ارمنستان از مدتى پيش باعث نگرانى دولت ايران شده بود و زمامداران ايران مىدانستند تا ارمنىها اعتقاد به دين عيسى دارند تمايل به رومىها خواهند داشت .\r\nمهرنرسى كه وزير اعظم بود ، مىخواست از راه جبر و زور مردم ارمنستان را به ترك دين عيسوى وادارد ، و در فرمانى كه براى ارمنىها صادر كرد و در آن اصول عقائد زردشتى را شرح داد ، دين مسيحى را تخطئه كرده بقيه ذيل در صفحه بعد\r\n","page_name":" 293 ","page_number":293},
  {"content":"\r\n\r\nاو دو پسر داشت كه يكى هرمز و ديگرى فيروز ناميده مىشد .\r\nهرمز كه فرمانرواى سيستان بود ، پس از مرگ پدرش ، يزدگرد ، بر برادر خود چيره شد و به تاج و تخت سلطنت دست يافت و به پادشاهى نشست .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآنان را از عواقب نافرمانى و نپذيرفتن دين زردشتى بترسانيد .\r\nپس از آن اسقف‌ها و روحانيان ارمنى ، « اوك‌ها » ، جمع شده ، دربارهء اين فرمان مشورت كردند و خلاصه پاسخى كه به آن دادند چنين بود :\r\n« مغان مورد مسخرهء ما هستند ! و ما فرمان شما را نخوانديم زيرا مىدانيم كه دين شما باطل و پر از اوهام و خرافات است . ما نمىتوانيم دين الهى خود را در برابر جهل شما عرضه كنيم و آن را مورد مسخرهء شما قرار دهيم . ما مانند شما عناصر و خورشيد و ماه و باد و آتش را نمىپرستيم و اين همه خدايان را در زمين و آسمان ستايش نمىكنيم بلكه خداى يكتا را مىپرستيم كه آسمان و زمين از اوست . »\r\nيزدگرد پس از وصول اين نامه ، رؤساى ارامنه را خواسته به زندان افكند .\r\nبزرگان ارامنه چنين تظاهر كردند كه عقائد زرتشتى را مىپذيرند .\r\nيزدگرد خوشحال شده املاك آنان را پس داد و بيش از هفتصد تن از مغان را براى دعوت به دين زردشت به ارمنستان گسيل داشت .\r\nدر اين اثناء بزرگان ارمنى شورش كرده و روحانيون عيسوى عليه ايران اعلان جهاد دادند .\r\nولى وزگ ، كه يكى از شاهزادگان معروف ارمنى و مرزبان ارمنستان بقيه ذيل در صفحه بعد\r\n","page_name":" 294 ","page_number":294},
  {"content":"\r\n\r\nفيروز گريخت و به سرزمين هياطله رفت و از پادشاهشان يارى خواست .\r\nاو نيز طالقان را از فيروز گرفت و بعد سپاهى در اختيارش گذاشت و او با اين سپاه به ايران برگشت و برادر خويش را در رى كشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبود ، نسبت به ايرانيان وفادار ماند و به دين زردشت گرويد .\r\nسالها جنگ‌هاى داخلى اوضاع ارمنستان را پريشان ساخت .\r\nشورشيان از امپراطور روم يارى خواستند ولى روميان مشغول دفاع از سرحدات خود در برابر هون‌ها بودند ، زيرا در سال 451 ميلادى آتيلا ، رئيس آن قوم ، در حال هجوم به روم غربى بود .\r\nبا اين حال ، ارامنه غيرت به خرج داده ، پادگان ايرانى را شكست داده ، وزگ را اسير كرده جبرا به دين عيسوى بر گرداندند .\r\nدر اين زمان يزدگرد مشغول جنگ با هياطله بود و فرصت فيصله دادن به كار ارمنستان را نداشت .\r\nپس از خاتمه دادن به كار مشرق ، به ارمنستان لشكر كشيد و در 455 ميلادى شورشيان را در جنگ سختى مغلوب كرد ، و روحانيون و بزرگان شورشى را به اسارت در آورد و به و به دين شاهپور ( بهدين شاپور ) كه لقب ايران انبارگبد داشت فرمان داد تا آنان را بكشد .\r\nدر اين واقعه ، وارتان و برادرش ، هماياگ ، از بزرگان ارامنه ، و اسقف يوسف كشته شدند .\r\nگذشته از ارمنيان ، عيسويان داخل ايران هم مورد شكنجه و سختگيرى بودند .\r\nبه فرمان يزدگرد آنان را به زندان انداختند و اكثر ايشان از انكار بقيه ذيل در صفحه بعد\r\n","page_name":" 295 ","page_number":295},
  {"content":"\r\n\r\nاين دو برادر از يك مادر بودند .\r\nهمچنين گفته شده است :\r\nفيروز هرمز را نكشت و تنها او را اسير كرد و پادشاهى را از او گرفت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمذهب خود ابا كردند ، و پس از شكنجه‌هاى سخت در سال 456 ميلادى به قتل رسيدند .\r\nيوحناى مطران با هزاران مسيحى در كركه ( كركوك ) واقع در مغرب حلوان كشته شدند .\r\nيزدگرد هنوز از كار روميان فارغ نشده بود كه دوباره اغتشاش در مشرق در گرفت .\r\nهون‌ها مجددا حمله را بر سرحدات شرقى آغاز كردند و حتى يك بار يزدگرد را شكست سختى دادند .\r\nوى در سال‌هاى آخر خود به سختى گرفتار جنگ با كيداريان ، كه هون‌هاى سفيد بودند ، بود .\r\nيزدگرد پادشاه قبائل هون ، موسوم به « چول » را ، كه در شمال گرگان سكنى داشت شكست داد .\r\nدر آن ولايت شهرى به نام شهرستان يزدگرد تأسيس كرد و سالى چند در آن جا اقامت گزيد تا به مرزهائى كه دستخوش وحشيان بود نزديك‌تر باشد .\r\nسپس هجوم قبائل هون يا خيون موسوم به كيداريان به ناحيهء طالقان واقع در مشرق ، او را مجددا ناگزير به جنگ كرد .\r\n( ايران در عهد باستان ، دكتر مشكور ، ص 419 - 421 ) بقيه ذيل در صفحه بعد\r\n","page_name":" 296 ","page_number":296},
  {"content":"\r\n\r\nدر زمان يزدگرد روميان از پرداخت خراج به ايران خوددارى كردند و يزدگرد نرسى را با لشكريانى - به همان عده كه پدرش به روم فرستاده بود - رهسپار آن سرزمين ساخت .\r\nنرسى اين مأموريت را به خوبى انجام داد و بدانچه يزدگرد مىخواست ، رسيد . [ ( 1 ) 
  ]\r\nمدت شاهنشاهى يزد گرد هيجده سال و چهار ماه ، و برخى گفته‌اند نوزده سال بود . [ ( 2 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از وقايع سلطنت يزدگرد عهد نامه‌اى است كه با روم شرقى بست و به موجب آن تئودوس متعهد شد كه رومىها استحكاماتى در نزديكى حدود ايران بنا نكنند . و نيز قبول كرد كه ساليانه مبلغى بپردازد تا دولت ايران يك ساخلوى قوى در دربند ( قفقازيه - كنار درياى خزر ) نگاه داشته ، نگذارد مردمان شمالى به طرف ايران و روم شرقى تجاوز كنند .\r\n( تاريخ ايران ، مشير الدوله ، ص 202 )\r\n[ ( 2 ) 
  ] - يزدگرد در سال 459 ميلادى به مرگ طبيعى در گذشت .\r\nمورخان ايرانى و عرب ، بر خلاف مورخان مسيحى ، او را شاهنشاهى مهربان و نيكوكار خوانده‌اند .\r\nعبارت سكه‌هاى يزدگرد چنين است :\r\n« مزديسن كدى يزدى كرت‌ى » يعنى : يزدگرد بزرگ خداپرست .\r\n( ايران در عهد باستان ، دكتر مشكور ، ص 421 )\r\n","page_name":" 297 ","page_number":297},
  {"content":"\r\n\r\n\r\nسخن دربارهء پادشاهى فيروز پسر يزدگرد\r\nفيروز ، هنگامى كه بر برادر خود ، هرمز ، چيرگى يافت و او را از ميان برد و بر تخت نشست ، عدل و داد پيشه كرد و به نيكرفتارى پرداخت .\r\nفيروز پادشاهى ديندار بود و خدا را مىپرستيد چيزى كه بود ، از بخت و اقبال نصيبى نداشت و پادشاهى او براى مردم ، نامبارك و ناميمون بود .\r\nدر روزگار او هفت سال پىدرپى قحط و خشكسالى به شهرهاى ايران روى آورد و جوىها و قنات‌ها همه خشك شد و آب دجله كاهش يافت .\r\nدرخت‌ها از بىآبى خشكيد و آنچه مردم شهرها در دشت و كوه كاشته بودند از ميان رفت .\r\nپرندگان و درندگان مردند و مردم تمام شهرها از گرسنگى دچار سختى شديدى شدند .\r\nفيروز به مردم سراسر كشور نوشت و آنان را آگاه كرد كه از ايشان نه خراج مىخواهد ، نه جزيه و نه هيچ هزينهء ديگر . . .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو در برابر اين بخشش پيشنهاد كرد كه هر كه خوراك بيشترى دارد ، آن را به كسانى كه گرسنه هستند ببخشد چنان كه در اين باره برابرى بر قرار گردد و توانگر و ناتوان و دارا و ندار يكسان زندگى كنند .\r\nهمچنين به مردم خبر داد كه اگر بشنود كسى در شهرى يا قريه‌اى از گرسنگى مرده ، همهء ساكنان محلهء او را كيفر خواهد داد و عذاب خواهد كرد .\r\nدر خصوص اجراى اين فرمان چنان با مردم سخت گرفت كه هيچ كس از گرسنگى رنج نديد و نمرد جز يك نفر كه از روستاى اردشير خورده بود .\r\nدر سراسر اين مدت نيز فيروز دست دعا به درگاه پروردگار برداشته بود و از خدا مىخواست كه آسيب خشكسالى را از سر مردم ايران دور كند .\r\nسرانجام دعاى او مستجاب افتاد و خشكسالى از ميان رفت و شهرهاى ايران به همان گونه‌اى كه در آغاز بود بازگشت .\r\nفيروز ، پس از اين كه مردم از نو جانى گرفتند و شهرها آباد شد و او بر دشمنان خويش پيروزى يافت ، در انديشهء جنگ با هياطله ، به لشكر كشى پرداخت .\r\nاخشنوار ( خوشنواز ) پادشاه هياطله ، همين كه اين خبر را شنيد ، بيمناك شد . ولى يكى از ياران وى به دو گفت :\r\n« دست و پاى مرا ببر و مرا در كنار راه بينداز ، ولى از زن و فرزندانم نگهدارى كن ، تا من دربارهء فيروز نيرنگى به كار برم . »\r\nپادشاه هياطله نيز چنين كرد .\r\nدر نتيجه ، فيروز هنگامى كه به سرزمين هياطله رسيد ، به مرد دست و پا بريده‌اى بر خورد و حالش را پرسيد .\r\nمرد پاسخ داد :\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n« من از ياران خوشنواز بودم و چون خير او را مىخواستم به او گفتم تو ياراى جنگ با فيروز شاهنشاه ايران را ندارى . و او از سخن من به خشم آمد و مرا بدين روز انداخت . اكنون براى اين كه انتقام خود را از او بگيرم ، تو را از راهى مىبرم كه تاكنون هيچ پادشاهى نرفته ، و اين راه نيز نزديك‌ترين راه است . »\r\nفيروز فريب اين سخن را خورد و از او پيروى كرد .\r\nمرد فريبكار ، او و لشكرش را به دنبال خود برد و از بيابان پشت بيابان گذراند تا جائى كه ديدند از هيچ سوى راه رهائى ندارند .\r\nدر اين هنگام آن مرد ايشان را از نيرنگ خود آگاه ساخت .\r\nياران فيروز به دو گفتند :\r\n« ما تو را در آغاز از اين راه بر حذر داشتيم و گفتيم ممكن است دامى گسترده باشند ولى تو نشنيدى . به هر حال ، اكنون چاره‌اى نيست جز آن كه اين راه را پيگيرى كنيم . »\r\nآنان ناگزير همچنان به پيش رفتند تا به دشمن خويش رسيدند در حالى كه از تشنگى جان بر لبشان آمده و بسيارى از آنان نيز كشته شده بودند .\r\nبا اين حال ، هنگامى با دشمن روبرو شدند كه توانائى پيكار نداشتند . اين بود كه با خوشنواز صلح كردند بدين قرار كه او راه را براى ايشان باز كند تا به شهرهاى خود بر گردند و فيروز نيز سوگند ياد كند كه به جنگ با او برنخيزد و به قلمرو او لشكر نكشد .\r\nبدين گونه ، صلح ميانشان برقرار شد و فيروز نامه‌اى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدربارهء صلح نگاشت و برگشت . [ ( 1 ) 
  ]\r\nهمين كه در كشور خود استقرار يافت ، غرور او كه جريحه‌دار شده بود ، او را بر آن داشت كه جنگ با اخشنواز را از سر گيرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پيش از جنگ مذكور در فوق ، جنگ ديگرى ميان فيروز و هياطله روى داده كه شرح آن چنين است :\r\nموافق روايات ايرانى ، پادشاه هياطله كه بعضى از مورخين او را آخشنواز و برخى خشنواز ناميده‌اند به صلح راضى شد به شرط اين كه شاه ايران دختر خود را به او بدهد .\r\nفيروز پذيرفت ولى به جاى دختر خود كنيزكى براى او فرستاد .\r\nخشنواز حيله را دريافت و از شاه ايران خواست كه عده‌اى صاحبمنصب ايرانى براى تعليم قشون او ، و جنگى كه در پيش دارد ، بفرستد .\r\nفيروز سيصد نفر صاحبمنصب فرستاد و خشنواز بعضى را كشته و ما بقى را ناقص كرده ، نزد فيروز پس فرستاد و پيغام داد كه اين اقدام جواب حيله‌اى است كه شاه نموده ، اين بود كه جنگ دوم هياطله با فيروز شروع گرديد و اين دفعه فيروز از طرف گرگان حمله برده گرفتار شد . . . خشنواز او را با حيله به دره‌اى كشانيد كه مخرج نداشت و پس از آن كه فيروز با قشون خود وارد درهء مزبور شد مدخل آن را گرفت .\r\nدر اين حال فيروز چاره‌اى جز افتتاح مذاكرات صلح نداشت .\r\nخشنواز به صلح ابدى راضى شد به شرط اينكه شاه ايران در پيش او بر خاك افتد .\r\nبراى فيروز پذيرفتن اين شرط خيلى گران بود ولى چون چاره نداشت پذيرفت و موبدى براى تسلى به او گفت كه اين حركت شاه در معنى بقيه ذيل در صفحه بعد\r\n","page_name":" 301 ","page_number":301},
  {"content":"\r\n\r\nوزيران او كوشيدند تا او را از پيمان شكنى باز دارند ولى او نشنيد و با لشكريانى كه بسيج كرده بود به سوى سرزمين هياطله رهسپار شد .\r\nهمين كه بدان جا رسيد ، اخشنواز دستور داد تا در پشت سر سر لشكرش خندقى كه عرض آن ده ذرع و عمق آن بيست ذرع بود ، بكنند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبراى پرستش آفتاب است .\r\nفيروز از رفتار توهين آميز خشنواز بالاخره به ستوه آمده تصميم گرفت از اين دام بيرون جهد . و چون در عهدنامه مقرر شده و فيروز قسم خورده بود كه از ستونى تجاوز نكند ، شاه آن ستون را كنده در پيشاپيش سپاه حركت دادند و بدين ترتيب فيروز با قشون زياد و پانصد فيل عازم بلخ شد .\r\nولى هياطله راه بر او گرفته به سپاهيان فيروز گفتند كه اگر جنگ كند قسمى كه شاه ايران خورده كه از منار تجاوز نكند ، آنان را خواهد گرفت .\r\nاز اين نيمى از سپاهيان فيروز از او جدا شدند و او با نصف ديگر شروع به جنگ نمود و با سپاه خود در خندقى كه خشنواز در سر راه لشكر او كنده و روى آن را پوشيده بود ، افتاد و همگى تلف شدند ( 483 ميلادى ) شرح واقعه ، متناقص و بيشتر به داستان گوئى شبيه است . مثلا اگر فيروز در دره‌اى محصور بود چگونه مىتوانست پانصد زنجير فيل تهيه كند ؟ و اگر فيل‌ها با او بودند چه شد كه خشنواز آنها را بعد از محصور شدن فيروز نگرفت .\r\nديگر اين كه اگر مدخل دره را قشون خشنواز گرفته بود و درهء مزبور بقيه ذيل در صفحه بعد\r\n","page_name":" 302 ","page_number":302},
  {"content":"\r\n\r\nروى اين خندق را با چوب‌هاى نازك و خاك پوشاندند .\r\nاخشنواز سپس با لشكر خود برگشت و عقب‌نشينى كرد .\r\nفيروز كه خبر اين بازگشت را شنيد گمان برد كه دشمن پاى به گريز نهاده است . از اين روى به تعقيب آنان پرداخت و او و لشكريانش كه از وجود آن خندق آگاهى نداشتند ، همه در خندق افتادند و جان سپردند\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمخرجى نداشت ، بچه سان فيروز توانست به طرف بلخ رود ؟\r\nمسئلهء ستون و غيره هم افسانه به نظر مىآيد .\r\nحقيقت امر بايد چنين باشد كه فيروز از گرگان حمله به هياطله كرده و موفق نشده ، بعد خواسته عقب بنشيند و در صحراى بىآب و علف آخال امروزى راه را گم كرده ، بعد در محلى محصور گرديده و در حين جنگ كشته شده است .\r\nقضيهء فرستادن كنيزكى براى خشنواز به جاى دختر فيروز نيز نبايد صحيح باشد و از اين جهة اين روايت را جعل كرده‌اند كه بر ايرانيان مزاوجت خان هياطله وحشى با دختر شاه ايران گران بوده است .\r\nفيروز ديوارى در گرگان از درياى خزر در امتداد شمالى رود گرگان كشيده كه در مقابل هياطله سدى باشد ، خرابه‌هاى آن حالا موسوم به « سد اسكندر » است .\r\nدر سلطنت فيروز ارمنستان شوريده ساهاك نامى را به پادشاهى برگزيد .\r\nجهة اين شورش ، تعصب مذهبى مأمورين ايرانى و ضديت آنها با مذهب عيسوى بود .\r\nبقيه ذيل در صفحه بعد\r\n","page_name":" 303 ","page_number":303},
  {"content":"\r\n\r\nدر اين هنگام اخشنواز به سوى لشكر فيروز برگشت و همه كسانى را كه در خندق افتاده بودند بيرون كشيد .\r\nاز آنان كه زنده مانده بودند ، موبدان و همچنين زنان را اسير كرد و پيكر فيروز و كسان ديگرى را كه مرده بودند در گورستان زرتشتيان به خاك سپرد .\r\nو نيز گفته شده است :\r\nخندقى كه اخشنواز در سر راه فيروز و لشكرش كنده بود ، سر پوشيده نبود . از اين رو فيروز بر روى آن پلهايى بست و پرچم‌هاى خود را به سر آن پلها بر پا كرد تا سپاهيانش هنگام بازگشت ، به نشانهء آن پرچم‌ها بر گردند و گمراه نشوند .\r\nاز آن جا گذشت و خود را به هياطله رساند .\r\nهمين كه دو لشكر با هم روبرو شدند ، اخشنواز پيمان‌هائى را كه با هم بسته بودند نام برد و فيروز را از فرجام پيمان شكنى بر حذر داشت .\r\nولى فيروز شنيد و از جنگ دست نكشيد .\r\nياران او كوشيدند تا او را از پيكار باز دارند ولى كارى از پيش نبردند لذا دست و دلشان در جنگ سرد شد .\r\nاخشنواز همين كه دريافت فيروز به هيچ روى از جنگ دست\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nگرجىها هم به ارامنه ملحق شدند و ليكن زرمهر ، سردار ايرانى ، در غياب فيروز ، به خرج خود قشون كشى به ارمنستان كرده و با ساهاك جنگ نموده او را كشت . شورش موقتا خوابيد ولى اوضاع حقيقى اين مملكت خوب نبود .\r\n( تاريخ ايران ، مشير الدوله ، چاپ خيام ، ص 204 )\r\n","page_name":" 304 ","page_number":304},
  {"content":"\r\n\r\nبردار نيست يك برگ از آن پيمان صلح كه قبلا با وى بسته بود بر سر نيزه كرد و گفت :\r\n« بار خدايا به حق آنچه در اين صلحنامه است ، او را به كيفر پيمان شكنى و گمراهىاش برسان . »\r\nسپس به ميدان كارزار روى نهاد و جنگ را آغاز كرد .\r\nفيروز و لشكرش در اين جنگ شكست خوردند و گريختند و در حين فرار پلها را گم كردند و در خندق افتادند .\r\nبدين گونه فيروز و بيش‌تر لشكريان او كشته شدند . و اخشنواز دارائى و چارپايان و هر چيز ديگرى كه داشتند به غنيمت برد .\r\nاز اين گذشته ، اخشنواز تا خراسان تاخت و آن استان را گرفت .\r\nبعد مردى از اهل فارس كه سوخرا ناميده مىشد و ميان مردم فارس ، بزرگ و با نفوذ بود ، به سر كوبى هياطله كمر بست و مانند داروغه يا فرمانروائى به لشكر كشى پرداخت .\r\nو نيز گفته شده است :\r\n« چنين نبود بلكه فيروز ، هنگامى كه به جنگ هياطله مىرفت ، سوخرا را ، كه در سيستان فرمانروائى مىكرد ، جانشين خويش ساخته بود . »\r\nبارى ، سوخرا با پادشاه هياطله نبرد كرد و او را از خراسان راند و آنچه را كه از لشكر فيروز به غنيمت گرفته بود ، باز پس گرفت ، همچنين ، ايرانيانى را كه او اسير كرده بود از بند اسارت رها ساخت و با آنها برگشت .\r\nايرانيان كه اين دلاورى را از او ديدند او را بسيار گرامى داشتند و مقامش را تا آخرين حد بالا بردند تنها چيزى كه بود ، او را به پادشاهى نرساندند .\r\nمملكت هياطله طخارستان بود .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nفيروز نيز به خاطر كمكى كه پادشاه هياطله به او ، در نبرد با برادرش ، كرد ، طالقان را به وى واگذار كرده بود .\r\nمدت فرمانروائى فيروز بيست و شش سال ، و برخى گفته‌اند بيست و يك سال بود [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فيروز در سال 459 ميلادى به تخت نشست و در سال 483 درگذشت .\r\n","page_name":" 306 ","page_number":306},
  {"content":"\r\n\r\n\r\nسخن دربارهء رويدادهائى در ميان تازيان در روزگار يزدگرد و فيروز\r\nپادشاهان حمير پسران بزرگان حمير و غيره را به خدمت خود برمىگزيدند . و از كسانى كه به حسان بن تبع خدمت مىكرد ، عمرو پسر حجر كندى ، بزرگ و امير كنده ، بود .\r\nهنگامى كه عمرو بن تبع برادر خود ، حسان بن تبع را كشت ، با عمرو بن حجر مهربانى كرد و دختر برادر خود ، حسان ، را به عقد وى در آورد .\r\nتا پيش از آن تاريخ هيچ كس علاقه‌اى نداشت كه با اين خانواده پيوند زناشوئى برقرار كند .\r\nاز ازدواج عمرو با دختر حسان پسرى به جهان آمد كه حارث ناميده شد .\r\nپس از عمرو بن تبع ، عبد كلال بن مثوب به فرمانروائى نشست و او را نيز از اين جهة به پادشاهى برگزيدند كه فرزندان عمرو خردسال بودند و شايستگى فرمانروائى را نداشتند .\r\nتبع بن حسان نيز كه وارث اورنگ پادشاهى به شمار\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمىرفت دچار جن‌زدگى و اختلال حواس شده بود و نمىتوانست اين امر خطير را عهده‌دار گردد .\r\nعبد كلال كه به فرمانروائى نشسته بود دين مسيحيت نخستين را داشت ولى آن را پنهان مىكرد .\r\nتبع بن حسان همين كه از پريشانى و اختلال مشاعر نجات يافت و سلامت عقلى خود را به دست آورد ، مردم را از آنچه پيش از آن روى داد آگاه ساخت و يمن را گرفت و قدرتى بهم رساندند چنان كه پادشاهان حمير از نيرومندى او بيمناك شدند .\r\nاو خواهرزادهء خود ، حارث بن عمرو بن حجر را با لشكرى به حيره فرستاد .\r\nحارث بدانجا رفت و با نعمان بن امرؤ القيس ، پسر شقيقه ، سر گرم پيكار شد .\r\nنعمان و گروهى از افراد خانواده‌اش در اين جنگ كشته شدند و منذر پسر نعمان بزرگ ، و مادرش ماء السماء ، كه زنى از خاندان نمر بن قاسط بود ، نيز از بين رفتند .\r\nبدين گونه ، پادشاهى آل نعمان پايان يافت و حارث بن عمرو كندى اورنگ فرمانروائى آنان را به دست آورد .\r\nاين بود آنچه برخى از مورخان گفته‌اند .\r\nولى هشام بن كلبى مىگويد :\r\nبعد از نعمان ، پسرش منذر بن نعمان بن منذر بن نعمان ، چهل و چهار سال سلطنت كرد .\r\nاز اين مدت ، هشت سال در زمان بهرام گور ، هيجده سال در روزگار يزدگرد پسر بهرام و هفده سال نيز در دورهء پادشاهى فيروز پسر يزدگرد سپرى شد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nپس از منذر پسرش اسود بيست سال فرمانروائى كرد كه ده سال از آن در عهد سلطنت فيروز پسر يزدگرد ، چهار سال در زمان بلاش پسر فيروز و شش سال در روزگار قباد پسر فيروز گذشت .\r\nابو جعفر طبرى هم در اين جا آورده كه حارث بن عمرو ، نعمان بن امرؤ القيس را كشت و شهرهاى او را گرفت و پادشاهى خاندان او را برانداخت .\r\nولى همين طبرى در جاى ديگر ، كه ذكرش گذشت ، گفته كه منذر بن نعمان ، يا خود نعمان - بنا به اختلاف روايات كه قبلا شرح داده شد - كسى بود كه لشگريانى گرد آورد و بهرام گور را يارى داد و در ايران به پادشاهى رساند .\r\nطبرى سپس ملوك حيره را از فرزندان اين نعمان ببعد همچنان دنبال كرده و تا آخرين آنها را شرح داده بدون آنكه اين سلسله را با دخالت حارث بن عمرو قطع كند .\r\nسبب اين امر آن است كه اخبار ملوك عرب آنطور كه به راستى واقع شده ضبط نگرديده و هر كسى هر چه را كه شنيده ، بىاينكه درباره‌اش تحقيق كند ، نقل كرده است .\r\nجز اين هم گفته شده است و ما آن را ضمن شرح كشته شدن حجر بن عمرو پدر امرؤ القيس ، در روزگار عرب ، به خواست خداوند شرح خواهيم داد .\r\nصحيح آن است كه ملوك كنده - عمرو و حارث - در نجد بر عرب فرمانروائى مىكردند .\r\nاما لخميان ، پادشاهان حيره كه مناذره بودند ، همچنان در\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nحيره سلطنت مىكردند تا روزگار پادشاهى قباد ساسانى كه آنان را بر انداخت و حارث بن عمرو كندى را از سوى خود ، عامل و فرمانرواى حيره ساخت .\r\nبعد ، انو شيروان پادشاهى حيره را باز به لخميان برگرداند چنان كه ما به خواست خداى بزرگ در جاى خود به شرح آن خواهيم پرداخت .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nسخن دربارهء بلاش ، پسر فيروز\r\nپس از فيروز ، پسرش بلاش به جايش نشست و ميان او و برادرش قباد نزاعى واقع شد كه قباد پيروز گرديد و پادشاهى را از او گرفت .\r\nبلاش همين كه به فرمانروائى رسيد ، سوخرا را گرامى داشت و او را ، به خاطر خدماتش ، مورد نوازش قرار داد [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بلاش ، در آغاز كار به دفع فتنهء هياطله پرداخت و زرمهر ( سوخرا ) فرمانرواى سكستان را مأمور ساخت كه با اخشنواز داخل مذاكره شده ، قرار داد صلحى منعقد سازد .\r\nاخشنواز حاضر شد كه اسيران را با غنائمى كه از سپاه ايران گرفته بود پس دهد مشروط بر اين كه پادشاه ايران ساليانه مبلغى خراج به دولت هياطله بپردازد .\r\nپروكوپيوس مىنويسد كه ايران دو سال به دولت هياطله باج مىداد .\r\nاز اين ببعد ديگر قوم هياطله هم پيمان ايران به شمار نمىرفت بلكه قوم مخدوم در سرورى به شمار مىآمد كه علاوه بر دريافت خراج هنگفت ساليانه ، در بقيه ذيل در صفحه بعد\r\n","page_name":" 311 ","page_number":311},
  {"content":"\r\n\r\nبلاش هميشه رفتارى نيك داشت و به آبادانى شهرها و ساختن بناها علاقمند بود .\r\nهر گاه مىشنيد كه خانه‌اى در قريه‌اى ويران شده و اهل خانه از آن جا رفته و جلاى وطن كرده‌اند حاكم آن قريه را كيفر مىداد و توبيخ مىكرد زيرا در جلوگيرى از شيوع فقر و فاقه غفلت ورزيده و نتوانسته بود وسائل رفاه و آسايش مردم را طورى\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nامور داخلى ايران و در مشاجرات و رقابت‌هاى مدعيان تخت و تاج ايران نيز مداخله مىكرد .\r\nنويسندگان اسلامى نوشته‌اند كه اخشنواز دختر فيروز را پس داد ولى در حقيقت اين دختر مسترد نشد و پادشاه هياطله از او دخترى پيدا كرد كه بعد زوجهء قباد اول شد .\r\nپس از صلح با هياطله بلاش توجه خود را به سوى ارمنستان معطوف داشته ، واهان ماميكونى ، سردار ارامنه براى انعقاد قرار داد صلح بين ايران و ارمنستان اين شرايط را پيشنهاد كرد :\r\nاولا : آزادى مذاهب در ارمنستان اعلان شود ، و ارامنه در اختيار دين آزاد باشند .\r\nثانياً : آتشكده‌هاى ارمنستان ويران و خاموش گردد .\r\nثالثا : اگر از ارامنه كسى دين زرتشت را اختيار كند به او منصب و شغل دولتى ندهند .\r\nرابعا : شاهنشاه ايران شخصا بدون واسطه امور ارمنستان را اداره كند .\r\nبقيه ذيل در صفحه بعد\r\n","page_name":" 312 ","page_number":312},
  {"content":"\r\n\r\nفراهم آورد كه ناگزير به دورى از زادگاه خود نشوند . [ ( 1 ) 
  ]\r\nبلاش شهر ساباط را در نزديكى مدائن ساخت . [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمأمور مذاكرهء صلح با ارمنىها سردار ايرانى موسوم به كشن اسپنداذ ، ملقب به نخوارگ ، بود كه زرمهر او را مأمور مذاكره با ارمنيان كرده بود .\r\nبلاش در جزو مواد شرايط حاضر نبود موافقت كند كه آتشكده‌ها در ارمنستان خاموش شود ولى ناگهان زرير ( به ارمنى : زاره ) يكى از پسرهاى فيروز به دعوى تاج و تخت برخاست .\r\nواهان جوانمردى كرده با سواره نظام ارمنى به يارى بلاش شتافت ، و زرير دستگير و كشته شد .\r\nبلاش به پاس اين خدمت با قرار داد صلح موافقت كرده واهان را مرزبان ارمنستان كرد .\r\n( ايران در عهد باستان ، دكتر مشكور ، ص 426 )\r\n[ ( 1 ) 
  ] - مورخان مسيحى نيز بلاش را به حسن نيت ستوده‌اند . ولى در كتاب منسوب به استيليس آمده كه روحانيون زرتشتى با او خوب نبودند زيرا او مىخواست به تقليد گرمابه‌هاى يونانى در ايران گرمابه بسازد . زيرا به عقيده ايشان استحمام در آب گرم گناه محسوب مىشد .\r\nو چون خزانهء دولت هم تهى بود . و بلاش پول براى پرداخت به لشكر نداشت بزرگان نيز از او رنجيده خاطر شدند و پس از چهار سال پادشاهى ، او را از شاهى انداختند و كور كردند . . . ( 488 ميلادى ) ( ايران در عهد باستان ، ص 427 )\r\n[ ( 2 ) 
  ] - ساباط ( يا : بساباط ) معرب بلاس آباد يا بلاش آباد است كه در بقيه ذيل در صفحه بعد\r\n","page_name":" 313 ","page_number":313},
  {"content":"\r\n\r\nمدت فرمانروائى او چهار سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدو فرسنگى مدائن به راه كوفه به دست بلاش ساخته شده بود .\r\nدر عرب مثلى هست كه مىگويند : « افرغ من حجام ساباط » ( بىكارتر از حجام ساباط ) در ساباط حجامى بود كه مردم را به نسيه حجامت مىكرد و چون كسى به او رجوع نمىكرد ، مادرش را حجامت مىكرد تا آنگاه كه او را كشت ! از شدت كساد كار ، سپاهيان را به نسيه ، تا هنگام بازگشت آنان ، حجامت مىكرد و او ايرانى بود . يك بار كسرى ( انو شيروان ) را در يكى از سفرهايش حجامت كرد و كسرى او را غنى گردانيد و از آن پس ديگر حجامت هيچ كس نكرد .\r\n( خلاصه از لغتنامه دهخدا )\r\n","page_name":" 314 ","page_number":314},
  {"content":"\r\n\r\n\r\nسخن دربارهء پادشاهى قباد پسر فيروز\r\nقباد پيش از آن كه به پادشاهى برسد ، نزد خاقان ( پادشاه هياطله ) رفته بود تا براى جنگ با برادر خود بلاش از او يارى بخواهد .\r\nهنگامى كه به سوى سرزمين هياطله روانه بود ، با گروهى از ياران خويش - كه زرمهر ، پسر سوخرا نيز در ميانشان بود - ناشناس به حدود نيشابور رسيد و در خانه‌اى فرود آمد .\r\nچون از تنهائى بىآرام شده بود به هوس زنى افتاد و دلش آرزوى زناشوئى كرد .\r\nاز اين رو پيش زرمهر از تنهائى شكايت برد و از او خواست كه برايش همسرى بجويد .\r\nزرمهر پيش زن صاحبخانه رفت كه از شهسواران بود و دخترى زيبا داشت . موضوع را با زن و شوهر در ميان نهاد و آن دو را تطميع كرد تا حاضر شدند كه دختر خود را به قباد بدهند .\r\nقباد همان شب با دختر همبستر شد و عروس از او باردار گرديد و بعدها پسرى آورد كه انوشيروان ناميده شد .\r\nبامداد قباد به دو تحفهء گرانبهائى داد و او را وداع كرد و با ياران خويش از آن جا رفت .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nپس از رفتن او مادر دختر دربارهء داماد به پرسش پرداخت و دختر در پاسخ گفت كه از احوالات شوهرش چيزى دستگيرش نشده جز اين كه ديده شلوار او از پارچه‌اى زربفت است و از اين جا دانسته كه او بايد از شاهزادگان باشد .\r\nقباد پيش خاقان ، پادشاه هياطله ، رفت و براى پيروزى بر برادر خود از او يارى خواست .\r\nچهار سال در آن جا ماند و خاقان مدام امروز و فردا كرد و اين مدت را به وعده گذراند تا سرانجام لشكرى همراه وى فرستاد .\r\nقباد ، هنگام بازگشت ، چون به ناحيه‌اى رسيد كه در آنجا ازدواج كرده بود ، سراغ همسر خود را گرفت .\r\nزن او را حاضر كردند كه نوشيروان را نيز همراه داشت و به شوهر خود مژده داد كه آن پسر ، فرزند اوست .\r\nقباد در آنجا ، همچنين ، خبردار شد كه برادرش بلاش در گذشته است .\r\nچون هنگام ديدار انوشيروان ، اين خبر را شنيده بود ، وجود فرزند خود را به فال نيك گرفت و او و مادرش را با گردونه‌اى كه ويژه خانوادهء شاهان بود با خود برد .\r\nانوشيروان را وليعهد خويش ساخت و سوخرا را به تربيت وى گماشت و به خاطر فرزندش ، پى در پى خدمات سوخرا را مىستود و مقام او را بالا مىبرد .\r\nعظمت مقام و نفوذ و قدرت سوخرا به جائى رسيد كه مردم رفته رفته به دو گرويدند و ديگر قباد را به چيزى نشمردند .\r\nقباد ، كه نمىتوانست اين موضوع را تحمل كند ، براى از ميان برداشتن سوخرا ، نامه‌اى به شاپور رازى نوشت كه اسپهبد ديار جبل و از خانواده‌اى معروف به مهران بود .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nشاهنشاه ساسانى در نامهء خود از شاپور خواست كه با لشكر خود پيش وى بيايد .\r\nشاپور مهران دستور او را به كار بست و نزد او رفت .\r\nقباد كه قصد كشتن سوخرا را داشت ، اين موضوع را با او در ميان نهاد و از او خواست كه اين راز را پنهان دارد .\r\nروزى شاپور پيش قباد رفت و ديد سوخرا نيز در نزد اوست .\r\nفرصت را غنيمت شمرد و او را غافلگير كرد و كمندى به گردش انداخت و او را گرفت و به زندان افكند .\r\nبعد ، قباد او را خفه كرد و نعشش را پيش خانواده‌اش فرستاد و شاپور رازى را جانشين وى ساخت .\r\nدر روزگار قباد مزدك برخاست و آئين تازه‌اى آورد كه برخى از قسمت‌هاى آن با دين زرتشت برابرى مىنمود و قسمت‌هاى ديگرش را كاسته و افزوده بود و ادعا مىكرد كه مردم را به شريعت ابراهيم خليل فرا مىخواند همچنان كه زرتشت نيز دين خود را بر همان پايه آورده است .\r\nمزدك همهء زنان را به مردان حلال ساخت و همه كارهاى ناروا را روا شمرد و در استفاده از اموال و املاك و زنان و غلامان و كنيزان براى عموم مردم حقى يكسان قائل شد چنان كه هيچ كس در بهره بردارى از هيچ چيز به ديگرى برترى نداشته باشد .\r\nگروهى از فرومايگان و عوام پيرو او شدند و شمار آنان فزونى يافت تا به ده‌ها هزار تن رسيدند .\r\nمزدك زن يكى را مىگرفت و از آن كامياب مىشد و به ديگرى مىداد . همين شيوه را دربارهء دارائى و بردگان و باغ‌ها و كشتزارها و چارپايان و دام‌هاى مردم به كار مىبرد .\r\nبدين گونه روز بروز نيرومندتر مىشد و چيرگى بيشترى\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمىيافت ، به ويژه از آن رو كه قباد نيز پيرو او شده بود - زيرا به كاميابى از زنان علاقهء بسيار داشت . [ ( 1 ) 
  ]\r\nمزدك روزى به قباد گفت :\r\n« اكنون نوبت من است تا از همسر تو كه مادر انوشيروان است كام گيرم ! » قباد به خواستهء او تن در داد . ولى انوشيروان برخاست و پيش مزدك رفت و كفش‌هاى او را از پايش در آورد و دو پاى او را بوسيد و ميانجيگرى و التماس كرد كه به مادرش دست نزند و او كه مىتواند در جاهاى ديگر از هر زنى بهره‌مند شود به اين يك كارى نداشته باشد .\r\nمزدك نيز از خواهش خود دست برداشت و از مادر انوشيروان چشم پوشيد .\r\nاو همچنين ، كشتن حيوانات را حرام كرد و گفت :\r\n« آنچه از زمين مىرويد و آنچه از حيوان به دست مىآيد مانند تخم مرغ و شير و روغن و پنير براى خوراك مردم كافى است .\r\nديگر نيازى به ريختن خون حيوانات نيست . »\r\nآئين مزدك مردم را دچار آسيب بزرگى ساخت - به ويژه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تفصيل اين اجمال آن كه مزدك نزد قباد آمده دعوى پيغمبرى كرد . و در زير آتشكده سردابه‌اى ترتيب داده ، سوراخى متصل به آتش گذاشته ، شخصى را در آن جا پنهان ساخت و با قباد گفت :\r\n« معجزهء من آن است كه آتش با من سخن مىگويد . »\r\nپادشاه به آتشكده حاضر گشته ، در حضور قباد آنچه خواست به آتش گفت و شنود كرد . قباد فريفتهء مزدك شد و مذهب او را قبول كرد .\r\n( روضة الصفا ، چاپ خيام ، ج اول ، ص 775 )\r\n","page_name":" 318 ","page_number":318},
  {"content":"\r\n\r\nاز بابت اشتراك در كاميابى از زنان - زيرا كار به جائى رسيد كه ديگر نه هيچ مردى فرزند خود را مىشناخت و نه هيچ فرزندى پدر خود را ! از اين رو ، ده سال كه از پادشاهى قباد گذشت ، موبدان موبد و بزرگان كشور گرد آمدند و قباد را - كه پيرو مزدك شده و آئين او را رواج داده بود - از پادشاهى انداختند و برادرش جاماسب را به جاى او بر تخت نشاندند .\r\nبه قباد گفتند :\r\n« تو با پيروى خود از مزدك و با آنچه ياران او دربارهء مردم كردند ، گناه بسيار بزرگى مرتكب شده‌اى كه جز به بهاى جان خود رهائى نخواهى يافت . »\r\nو از او خواستند كه خود را تسليم ايشان كند تا سرش را ببرند و او را به آتش نزديك سازند .\r\nقباد به اين كار تن در نداد و آنان نيز وى را به زندان انداختند و كارى كردند كه دست هيچ كس به دو نرسد .\r\nولى زرمهر ، پسر سوخرا ، خروج كرد و گروهى از مزدكيان را كشت و قباد را به پادشاهى باز گرداند و برادرش جاماسب را از ميان برد .\r\nچندى پس از اين رويداد ، قباد ( زرمهر ) را كشت .\r\nو نيز گفته شده است :\r\nهنگامى كه قباد به زندان افتاد و برادرش به فرمانروائى نشست ، يكى از دختران قباد وارد زندان شد چنان كه گوئى مىخواست از پدر خود ديدن كند . شب پيش پدرش خوابيد و صبح او را در رختخوابى پيچيد و بوسيلهء غلامى از زندان بيرون برد .\r\nزندانبان ازو پرسيد :\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n« اين چيست ؟ » دختر جواب داد :\r\n« اين رختخواب پدر من است كه ميبرم تا عوض كنم چون ديشب كه پيش پدرم خوابيدم حائضه شدم و آن را آلوده كردم . »\r\nزندانبان كه اين سخن شنيد ، ديگر به رختخواب دست نزد و بدين نيرنگ غلام ، قباد را از زندان بيرون برد .\r\nقباد گريخت و به پادشاه هياطله پيوست و از او لشكرى خواست و با اين لشكر به ايران بازگشت .\r\nدر راه به ايرانشهر ، كه همان نيشابور بود ، رسيد و به خانه مردى فرود آمد كه دختر زيبائى داشت .\r\nبا اين دختر زناشوئى كرد و اين زن مادر كسرى انوشيروان شد .\r\nبنا بر اين ، به روايت برخى از مورخان ، زناشوئى قباد با دخترى از مردم نيشابور درين سفر بوده نه در سفر نخستين .\r\nقباد برگشت و با خود انوشيروان را آورد و بر برادر خود ، جاماسب ، پيروزى يافت و بار ديگر به تخت نشست .\r\nمدت فرمانروائى جاماسب شش سال بود .\r\nقباد سپس سرگرم جنگ با روميان گرديد . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در زمان قباد پيمان هشتاد سالهء ايران با روم شكسته شد و باز بين آن دو دولت جنگ آغاز شد .\r\nيكى از مواد صلحى كه در 422 ميلادى بين يزد گرد دوم و تئودوسيوس دوم انعقاد يافته بود ، اين بود كه دولت روم ساليانه مبلغى به دولت ايران براى نگهدارى پادگان در بند قفقاز ( باب الابواب ) بپردازد . و آن مبلغ در تمام مدت صلح پرداخت نشده بود .\r\nبقيه ذيل در صفحه بعد\r\n","page_name":" 320 ","page_number":320},
  {"content":"\r\n\r\nدر اين جنگ پيروزى يافت و شهر « آمد » را نيز تصرف كرد . همچنين شهرهاى ارجان و حلوان را ساخت .\r\nسپس در گذشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nقباد براى اين كه خراج موعود را به خاقان هياطله بپردازد ، از قيصر روم اقساط عقب افتاده را خواستار شد و حتى حاضر شد كه مبلغى به عنوان غله از روم بگيرد .\r\nقيصر به اميد اين كه اگر قباد خراج مورد تعهد خود را به هياطله نپردازد ، باعث جرى شدن آن قوم عليه قباد خواهد شد ، و بالنتيجه از اين اختلاف دولت روم استفاده خواهد كرد ، درخواست قباد را نپذيرفت .\r\nسپس آناستاسيوس امپراطور بيزانس شد . امپراطور تازه متعذر شد كه چون ايران در موقع خود هزينهء نگهدارى دربند را مطالبه نكرده ، مرور زمان اين حق را منتفى كرده است .\r\nپس ، قباد در سال 503 ميلادى به روم لشكر كشيد و بر خلاف و انتظار سياستمداران بيزانس ، در ميان سپاه ايران افواجى از هياطله نيز ديده شدند .\r\nقباد ابتدا به ارمنستان روم حمله برد و شهر آمد را در ديار بكر تسخير كرد و نزديك بود كه صلحى با شرايط سنگين به روم تحميل نمايد كه ناگاه هون‌ها از دروازه‌هاى خزر به ايران حمله‌ور شدند .\r\nشاهنشاه چاره نديد جز اين كه متاركه جنگى به مدت هفت سال با قيصر منعقد كند و در مقابل پس دادن شهر « آمد » مبلغى بگيرد ( 505 - 506 ميلادى ) آنگاه به دفع مهاجمين پرداخت و آنان را مغلوب كرده باز پس راند .\r\nبقيه ذيل در صفحه بعد\r\n","page_name":" 321 ","page_number":321},
  {"content":"\r\n\r\nپس از او ، پسرش خسرو انوشيروان بر اورنگ پادشاهى نشست .\r\nمدت فرمانروائى قباد ، با در نظر گرفتن سالهائى كه برادرش جاماسب پادشاهى كرد ، چهل و سه سال بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nولى ده سال بعد قوم ديگرى از هون‌ها موسوم به سابير به ارمنستان و آسياى صغير تاختند .\r\nقباد شهرى از قفقاز را كه پرتو نام داشت به دژى تبديل كرده ، پيروز كواذ نام داد .\r\nدر سال 518 ميلادى ، آناستاسيوس امپراطور روم در گذشت و امپراطورى به ژوستن رسيد .\r\nدر اين زمان ايبرى ( گرجستان ) بر ايران بشوريد و جهة آن اين بود كه قباد به گرگين پادشاه آن كشور فشار آورد كه آئين مسيح را ترك گفته زردشتى شود به ويژه آنان را از دفن مردگان خود ممنوع داشت و فرمان داد مانند ايرانيان اموات خود را در دخمه‌ها بگذارند .\r\nگرگين كه تابع دولت ايران بود ، بر اثر اين فشار ناگزير شد از روم يارى بخواهد ، و خود به لازيكا كه در كنار درياى سياه بود ، گريخت .\r\n( لازيكا را با لازستان امروز تطبيق كرده‌اند چنان كه ايمرتى و مين‌گرلى گرجستان امروز بوده است ) .\r\nاندكى پيش از اين واقعه ، امير لازيكا كه تابع دولت ايران بود ، در گذشت و پسرش ، تزات ، به جاى اين كه از پادشاه ايران اذن جلوس گيرد ، به قسطنطنيه رفت و دين مسيح را پذيرفت .\r\nژوستن ، امپراطور روم ، او را به خوبى پذيرفت و دختر يكى از بقيه ذيل در صفحه بعد\r\n","page_name":" 322 ","page_number":322},
  {"content":"\r\n\r\nانوشيروان همين كه زمام امور را به دست گرفت ، به انجام كارهائى كه پدرش فرمان داده بود پرداخت .\r\nدر روزگار قباد ، خزرها نيز خروج كردند و به شهرهاى ايران تاختند و به تاراج پرداختند تا به دينور رسيدند .\r\nقباد يكى از فرماندهان بزرگ خود را با دوازده هزار سرباز به سركوبى او فرستاد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبزرگان بيزانس را به او داد و او را دوباره از طرف روم به لازيكا فرستاد .\r\nدر حدود سال 519 ميلادى قباد خواست جانشين خود را شخصا برگزيند .\r\nاو سه پسر داشت : كيوس ، ژم و خسرو .\r\nكيوس مهتر آنان بود و پس از بر افتادن خاندان گشنسب داد ( جسنف شاه ) كه از اواخر اشكانى بر ولايت پذشخوارگر ، يعنى ناحيهء كوهستانى طبرستان تسلط داشتند ، فرمانرواى آن ناحيه بود و مسلك مزدكى داشت .\r\nظاهرا مادر كيوس ، زامبيكه ، دختر خود قباد بود .\r\nبعضى نوشته‌اند كه مادر كيوس خواهر قباد بود .\r\nژم ، فرزند دوم قباد ، از يك چشم نابينا بود ، و اين نقص جسمانى موجب محروميت او از سلطنت مىگرديد . وى معروف به پهلوانى و دليرى بود .\r\nپسر سوم قباد ، خسرو نام داشت .\r\nپدر ، خصالى كه شايستهء پادشاهان است در او مىديد جز بدگمانى كه نقص او شمرده مىشد .\r\nاين كه نوشته‌اند . مادر خسرو دختر دهقانى از دودمان‌هاى قديم بود كه قباد هنگام فرار به نزد هياطله در نيشابور او را ديده به كابين خود در آورده بود ، افسانه‌اى بيش نيست .\r\nبقيه ذيل در صفحه بعد\r\n","page_name":" 323 ","page_number":323},
  {"content":"\r\n\r\nاو تا شهرهاى سرزمين اران پيش رفت و زمين‌هائى را كه ميان رود ارس تا شروان قرار داشتند تصرف كرد .\r\nدر آن جا قباد نيز به دو پيوست .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبنا به قول پروكوپيوس ، مادر خسرو دختر اسپيبدس بويه ، يعنى سپاهبد بويه بود كه در سال 505 يا 506 ميلادى با نمايندهء روم موسوم به سلر قرار داد متاركه بست .\r\nقباد براى استوار كردن پادشاهى خسرو ، كه او را به جانشينى خود برگزيده بود به ژوستن پيشنهاد صلح قطعى كرد و خواهش نمود كه او خسرو را به فرزندى بپذيرد .\r\nژوستن ، بنا به مشورت پروكلوس وزير مشاور خود ، اين پيشنهاد را پذيرفت به شرط آن كه رسم فرزندخوانى به موجب سند كتبى انجام نگيرد بلكه ، چنان كه در طوايف وحشى معمول است ، به وسيله سلاح انجام شود .\r\nظاهرا در اين جا مراد طرز فرزندخوانى قبائل ژرمن ساكن اروپا بوده است كه گويا چندان الزام آور نبوده و تكليفى به وجود نمىآورده است .\r\nاز آن جا كه قباد نمىتوانست اين شرط را بپذيرد ، گفت و گو به جائى نرسيد .\r\nمشكل ديگر آن بود كه ايران پيشنهاد كرده بود كه ولايت لازيكا ، يا كلخيز ، از آن ايران شود .\r\nپس مذاكرات بين طرفين معوق ماند .\r\nارتشتاران سالار سياوش باتفاق ماهبوذ ( مهبود ) ، از رجال بزرگ كه از دودمان سورن بود ، مأمور ختم گفت و گوى صلح با روم بودند .\r\nچون جواب به مراد قباد نيامد ، ماهبوذ هم از سياوش پيش شاه بقيه ذيل در صفحه بعد\r\n","page_name":" 324 ","page_number":324},
  {"content":"\r\n\r\nدر اران قباد شهرهاى بيلقان و بردعه را ساخت .\r\nاين دو شهر و شهرهاى ديگرى همانند آنها همه شهرهاى مرزى هستند .\r\nخزرها نيز به حال خود باقى ماندند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nسعايت كرد ، و چنين وانمود كرد كه او موجب بهم خوردن قرار داد آشتى شده است .\r\nسياوش مغضوب شاه شد و شاهنشاه دستور داد او را محاكمه كنند .\r\nسياوش بيچاره كه به قول پروكوپيوس مرد درستكارى بود ، به گناهانى واهى و بيدينى متهم شده ، محكوم به اعدام گرديد .\r\nظاهرا سياوش متمايل به عقايد مزدكى بوده است .\r\nاز اين تاريخ قباد تصميم به قلع و قمع مزدكيان گرفت .\r\nماهبوذ كه لقب سرنخويرگان يافت در اين كار به وى يارى مىكرد واقعهء قتل عام مزدكيان در آخر سال 528 يا اوايل 529 ميلادى رخ داد ، و سبب آن توطئه‌اى بود كه مزدكيان دربارهء وليعهدى كيوس پذشخوار شاه پسر قباد كرده بودند و مىخواستند اين شاهزادهء مزدكى را ، بر خلاف ميل شاه ، بر تخت ايران جاى دهند .\r\nبه دستور خسرو ، كه وليعهدى خود را در خطر مىديد ، موبدان را را كه از آن جمله پسر ماهداذ ، ويه‌شاهپور ، دادهرمز ، آذر فرنبغ ، آذر مهر ، بخت آفريد بودند ، فرمان داد كه با مزدك مباحثه كنند .\r\nاسقف مسيحيان ايران كه در ردمزدك با زرتشتيان همداستان بود در اين انجمن حضور داشت . آنان ، به قول خود ، مزدك را مجاب كرده مزدكيان را از دم تيغ بيدريغ بگذرانيدند .\r\nبقيه ذيل در صفحه بعد\r\n","page_name":" 325 ","page_number":325},
  {"content":"\r\n\r\nقباد سپس سدى براى آلان‌ها ، ميان سرزمين شروان و دروازه آلان‌ها بنا كرد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nاندرزگر مزدكيان ، كه ظاهرا خود مزدك بود ، در اين ميان كشته شد و دارائى مزدكيان ضبط و كتاب‌هاى دينى آنان سوخته شد .\r\nحدس زده مىشود كه پس از كشتار مزدكيان ، قباد دست به اصلاح و عمران كشور زده است و اين كارى است كه جانشين او خسرو اول به اتمام رسانيد .\r\nجنگ دوم با روم پس از اين كه ژوستن پيشنهاد قباد را دربارهء حمايت از پسرش خسرو رد كرد و كار صلح سرانجام نيافت ، سپاه ايران به لازيكا حمله برد .\r\nروميان در سال 526 ميلادى داخل ارمنستان ايران شدند .\r\nولى رومىها نه در اين جا توفيق يافتند و نه در بين النهرين موفق شدند . بيليزاريوس ، سردار روم ، شكست خورد ، سپس ليكه‌لاريوس ، از مردم تراس كه در خدمت دولت روم بود به حوالى نصيبين تاخت ولى بىنتيجه بازگشت .\r\nدر سال 527 ميلادى ژوستن در گذشت و به جاى او برادرزاده‌اش ، ژوستىنىين ، امپراطور روم شد .\r\nژوستىنىين سپاه بيليزاريوس را با مردمان ماساژت ، كه از سكاها بودند ، تقويت كرده او را با بيست و پنج هزار تن به ايران فرستاد .\r\nپيروز مهران در شهر دارا به مقابل او شتافت و جنگ سختى روى داد .\r\nاين بار ايرانيان عقب نشستند ولى تلفات روميان بقدرى بود كه بيليزاريوس ايرانيان را تعقيب نكرد .\r\nبقيه ذيل در صفحه بعد\r\n","page_name":" 326 ","page_number":326},
  {"content":"\r\n\r\nنزديك آن سد نيز شهرك‌هاى بسيارى ساخت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nواقعا اگر ماساژت‌ها نبودند رومىها شكست خورده بودند .\r\nروميان در ارمنستان لشكر ايران را شكست دادند . در آن وقت قباد بقدرى پير شده بود كه ديگر نمىتوانست خود شخصا فرماندهى سپاه را به عهده بگيرد .\r\nدر سال 529 ميلادى اعراب صحرا نورد تحت قيادت منذر پادشاه حيره به تحريك ايران تا به شام حمله بردند و تا انطاكيه را به تاراج دادند منذر چهار صد راهبه بينوا را براى بت عزى ( ربة النوع زهره ) به وضع خونين و دهشتناكى قربانى كرد چنان كه اين واقعه عالم مسيحيت را عزادار ساخت .\r\nدر سال 531 ميلادى دولت ايران بعد از اين كه گفت و گوى صلح با روم بىنتيجه ماند ، با اعراب ساراسن كه سخت تحت نفوذ منذر بودند براى حمله به شام متحد شدند .\r\nبيليزاريوس ، سردار رومى ، به مقابل آنان شتافت و از تسخير انطاكيه ممانعت به عمل آورد . ولى خبط وى آن بود كه دشمن را تعاقب كرد .\r\nدر آن حال ايرانيها بازگشته و در كالىنيكوس جنگى رخ داد كه به شكست لشكر روم انجاميد .\r\nبه زودى خبر مرگ قباد رسيد و ايرانيان از اين پيروزى نتيجه‌اى نگرفتند و طرفين به وضع قبل از جنگ باقى ماندند .\r\nقباد در صدد برآمد كه وضع ماليات را بهبود بخشد و طرحى براى اصلاح اين كار ريخت ولى اجل مهلتش نداد .\r\nدر زمان او كيش نسطورى تنها مذهب رسمى مسيحى ايران گرديد .\r\nكليساى جديد مانند دين زرتشتى با تجرد و عزوبت مخالف بود .\r\nبقيه ذيل در صفحه بعد\r\n","page_name":" 327 ","page_number":327},
  {"content":"\r\n\r\nولى آنها پس از بناى باب الابواب رو به ويرانى نهادند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر سال 531 ميلادى قباد بيمار شد و وصيتنامه‌اى دربارهء وليعهد خود خسرو نوشت و كمى بعد جهان را بدرود گفت .\r\nكيوس ، شاهزادهء مزدكى كه در كوهستان پذشخوارگر در دژى استوار جاى داشت به دعوى سلطنت پرداخت .\r\nولى ماهبوذ وصيتنامه قباد را در انجمن بزرگان بيرون آورده دعوى كيوس را رد كرد و موبدان موبد وصيتنامهء پادشاه در گذشته را در حضور خسرو و بزرگان بخواند و همه تصديق كردند .\r\nچنين پيداست كه كيوس متوسل به شمشير شده است .\r\nاندكى پس از بر تخت نشستن خسرو ، كيوس به امر او كشته شد و پذشخوارگر ( طبرستان ) به يكى از پسران زرمهر ( سوخرا ) رسيد .\r\n( ايران در عهد باستان ، دكتر مشكور ، ص 430 ببعد )\r\n","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n.\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n.\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n.\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n.\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n.\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n.\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n.\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n.\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n.\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n.\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n.\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n.\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n.\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n.\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n.\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n.\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n.\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n.\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n.\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n.\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n.\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n.\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n.\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n.\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n.\r\n\r\n\r\n","description":"","footnote":"","page_name":" 410 ","page_number":410}
  ]