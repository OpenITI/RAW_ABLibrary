[
  {"content":"\r\n\r\n\r\nجلد هفتم\r\n\r\n[ تتمهء كتاب نكاح 
  ]\r\n\r\n26 / 6 / 1379 شنبه درس شمارهء ( 225 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nبررسى مسأله 17 عروه\r\n\r\nمتن عروه :\r\nلا بأس به تزويج المرأة الزانيه غير ذات البعل لزانى و غيره و الأحوط الاولى ان يكون بعد استبراء رحمها بحيضة من مائه او ماء غيره ان لم تكن حاملًا و اما الحامل فلا حاجة فيها الى استبراء بل يجوز تزويجها و وطؤها بلافصل ، نعم ، الاحوط ترك تزويج المشهورة بالزنا الا بعد ظهور توبتها بل الاحوط ذلك بالنسبة الى الزانى بها و احوط من ذلك ترك تزويج الزانيه مطلقاً الا بعد توبتها و يظهر ذلك بدعائها الى الفجور فان ابت ظهر توبتها .\r\n\r\nبحث اول آيا ازدواج با زانى يا زانيه جايز است ؟\r\nاين مسأله از قديم مورد بحث فقهاء بوده است و براى آن به آيهء شريفهء  « الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ »  « 1 » و همچنين به روايات استدلال شده است . لذا بايد در سه مرحله بحث كنيم . 1 - مفاد اين آيهء شريفهء قرآن 2 - مفاد روايات 3 - جمع بين روايات متعارض .\r\n\r\nتقريب استدلال به آيهء شريفهء « الزَّانِي لا يَنْكِحُ إِلَّا زانِيَةً . . . »\r\nدلالت آيهء شريفه را در دو مرحله بايد بررسى كنيم : 1 - دلالت آيه مستقلًا و با قطع نظر از روايات مفسّره 2 - دلالت آيه ، توجه به رواياتى كه در تفسير آيهء شريفه وارد شده است .\r\nاستدلال به اين آيه ، بر حرمت نكاح ، مبتنى بر اين است كه اولًا نكاح در آيهء شريفه به معناى عقد نكاح باشد . و ثانياً عبارت « و حرم ذلك » از حرام بودن نكاح و بطلان آن خبر بدهد .\r\n\r\n\r\n","description":"","footnote":"\r\n( 1 ) سورهء نور ، آيهء 3 .\r\n","page_name":" 2040 ","page_number":1},
  {"content":"\r\n\r\n\r\nاشكال صاحب جواهر به استدلال به آيه شريفه\r\nايشان مىفرمايند : استدلال به آيه مبتنى بر اين است كه بگوييم ، معناى آيهء شريفه چنين است كه زانى حق ازدواج ندارد مگر با زانيه يا مشركة و همچنين زانيه جز با زانى يا مشرك حق ازدواج ندارد و اين ازدواج - ازدواج با زانى و زانيه - براى مسلمانهاى عفيف حرام است .\r\nولى اين معنى با سه مشكل مواجه است :\r\n1 - طبق اين معنى آيهء شريفه ، ازدواج مسلمان با مشركة « او مشركه » و همچنين ازدواج زانيه مسلمان با مشرك « أو مشرك » را اجازه داده است در حالى كه مسلم است كه كفويّت در اسلام و معتبر است .\r\n2 - آيه مىفرمايد « زانيه را جز زانى نمىتواند بگيرد  « إِلَّا زانٍ »  در حالى كه اگر ازدواج با زانيه حرام باشد مسلم است كه نه زانى مىتواند او را بگيرد و نه عفيف و مدعاى قائلين به حرمت نيز چنين معناى مطلقى است .\r\n3 - آيه مىفرمايد : زانى حق ندارد با زن عفيفة ازدواج كند  « وَ حُرِّمَ ذلِكَ عَلَى الْمُؤْمِنِينَ »  و اين نيز خلاف تسلّم فقهى است .\r\nو به اين سه جهت بايد گفت ، آيهء شريفه در مقام انشاء حكم شرعى نيست . بلكه آيه در مقام اخبار از اين است كه آدمهاى آلوده براى ازدواج به هم سنخ خود روى مىآورند . و چون صدر آيه خبرى است ، ذيل آيه ( حرم ذلك ) نيز خبرى است و دلالت بر حرمت انشائى ازدواج و بطلان آن نمىكند .\r\nبررسى اين كلام را به روزهاى آينده وامىگذاريم و مقدمةً دو نكته كلامى و اصولى را متعرض مىشويم .\r\nبحث اول : استدلال به آيه شريفه براى مدّعاى معتزله « منزلةٌ بين المنزلتين »\r\nيكى از اصولى كه معتزله قائل هستند ، منزلة بين المنزلتين است و مىگويند مرتكبين كبائر نه مؤمن هستند و نه كافر بلكه جايگاهى بين ايمان و كفر دارند . ممكن است\r\n\r\n","description":"","footnote":"","page_name":" 2041 ","page_number":2},
  {"content":"\r\n\r\nكسى به اين آيه بر كلام معتزله استدلال كند و بگويد ، آيه مىفرمايد ، مردم سه دسته‌اند : 1 - مرتكبين كبائر ( مانند زانى ) 2 - مشركين 3 - مؤمنين ، پس مرتكبين كبائر هم از مؤمنين خارج هستند و هم از كفار .\r\n\r\nبررسى استدلال توسط استاد ( مد ظله )\r\nاولًا : عده‌اى از مفسرين و فقهاء گفته‌اند ؛ تعبير نكاح در آيهء شريفه به معناى عقد نكاح نيست بلكه به معناى وطى و وقاع است . بر اين اساس ممكن است « مؤمنين » در ذيل آيه در مقابل كفار به معناى غير كفار به كار رفته باشد . بنابراين ، آيه شريفه مىفرمايد : زانى و زانيه با اشخاص هم سنخ خود مجامعت مىكنند . ولى اين مجامعت بر مؤمنين ( خواه زانى باشند يا عفيف ) حرام است . پس مؤمنين يعنى كسانى كه كافر نيستند و شامل زنات نيز مىشود و ديگر زانى قسم ثالثى نيست .\r\nثانياً : مدعاى معتزله اين است كه مرتكب كبيره مانند زانى از ايمان و كفر خارج است ، در حالى كه اگر از اشكالات ديگر صرف نظر كنيم ، حد اكثر آيهء شريفه دلالت مىكند كه زانى حالت برزخى بين ايمان و شرك دارد و طبق تحقيق كفر و شرك متساوى نيستند ، بلكه شرك اخص از كفر است « 1 » و اهل كتاب كفارى هستند كه مشرك نيستند و دلالت قرآن بر مشرك بودن آنها تمام نيست ، پس اگر زانى از مشرك خارج باشد ، لازمه‌اش اين نيست كه از مطلق كافر خارج باشد ، بنابراين آيهء شريفه فقط بخشى از مدعاى معتزله را اثبات مىكند چون معتزله مىگويند ؛ مرتكب كبيره هم از ايمان خارج است و هم از كفر و اين آيه با قطع نظر از اشكالات ديگر ، فقط خروج زانى از ايمان و همچنين از شرك را اثبات مىكند نه از مطلق كفّار .\r\n\r\n\r\n","description":"","footnote":"\r\n( 1 ) در سورهء بقره آيهء 105 مىخوانيم  « ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ »  كه مشرك در مقابل اهل كتاب قرار داده شده است . در سورهء بينه آيهء اول آمده است   « لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ »   و در آيه 6 همين سوره مىخوانيم  « إِنَّ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ فِي نارِ جَهَنَّمَ »  كه در اين دو آيه اخير كفار را 2 قسم كرده 1 - اهل كتاب 2 - مشركين . پس كفار اعم از مشرك است .\r\n","page_name":" 2042 ","page_number":3},
  {"content":"\r\n\r\nثالثاً : ايمان مراتبى دارد و اگر مرتكب كبيره از برخى مراتب ايمان خارج باشد دليل آن نيست كه اصلًا مؤمن نباشد و شاهدش اين است كه آيات قرآن اوصافى را بر مؤمنين ذكر مىكند كه مؤمنين كسانى هستند كه چنين اوصافى دارند  « إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ . . . »  « 1 » در حالى كه مسلم است و معتزله نيز قبول دارند كه اين اوصاف در حقيقت ايمان دخالت ندارد و سلب ايمان از كسانى كه واجد چنين اوصافى نيستند به معناى سلب تمام مراحل ايمان از آنها نيست بلكه فقط مرتبه‌اى از ايمان را از آنها سلب مىكند ، مانند روايت شريف « من اصبح و لم يهتم بامور المسلمين فليس بمسلم » كأن مقتضاى ايمان و اسلام اين است كه تمام اين مراحل را داشته باشد و هر چند از كسى كه واجد اين اوصاف نباشد به يك معنى مىتواند ايمان يا اسلام را سلب كرد ولى سلب ايمان به طور كلى از اين اشخاص صحيح نيست و لذا در روايت مىخوانيم :\r\nعن ابى عبد الله عليه السلام : ان الايمان عشر درجات بمنزلة السلّم ، يصعد منه مرقاة بعد مرقاة ، فلا يقولنّ صاحب الاثنين لصاحب الواحد : « لست على شيء » حتى ينتهى الى العاشرة فلا تسقط من هو دونك فيسقطك من هو فوقك . . . » ( كافى ج 2 ، ص 44 )\r\n\r\nبحث دوم : آيا كفار مكلف به فروع هستند ؟\r\nدر تكليف كفار به فروع بحثى در مورد عبادات مطرح است كه آيا كفار مكلف به عبادات هستند يا خير ؟ بحث ديگرى در مورد مطلق فروع مطرح است كه آيا كفار غير از تكليف به اصول به فروع فقهى نيز مكلفند يا خير ؟ ممكن است كسى بگويد ، از اين آيهء شريفه استفاده مىشود كه كفار مكلف به فروع نيستند ، زيرا آيه تصريح فرموده كه  « حُرِّمَ ذلِكَ عَلَى الْمُؤْمِنِينَ » \r\n\r\nبررسى بحث توسط استاد ( مد ظله )\r\nدر تكليف كفار به فروع در دو مرحله بايد بحث شود : 1 - آيا كفار اجمالًا مكلف\r\n\r\n\r\n","description":"","footnote":"\r\n( 1 ) سوره انفال آيهء 2 .\r\n","page_name":" 2043 ","page_number":4},
  {"content":"\r\n\r\nبه فروع هستند يا خير ؟ 2 - از نظر اثباتى نسبت به كدام يك از فروع دليل داريم كه كفار مكلف به آنها باشند ؟\r\nبحث اصولى تكليف كفار به فروع ، مربوط به مرحله اول است كه برخى به نحو سالبه كليه مىگويند ، تكليف به فرع بر كسى كه اصل را قبول ندارد قبيح است . در مقابل قائلين به تكليف مىگويند ، كفار صلاحيت تكليف به فروع را دارند منتهى از نظر اثباتى چه دليلى بر مكلف بودن آنها داريم بحث ديگرى است و الّا از نظر فقهى مسلم است كه برخى از احكام مخصوص مسلمين است . عمدهء بحث اين آيه شريفه بحث فقهى مسأله است كه ان شاء اللّه در جلسات بعد آن را پى مىگيريم . « * و السلام * »\r\n\r\n","description":"","footnote":"","page_name":" 2044 ","page_number":5},
  {"content":"\r\n\r\n\r\n27 / 6 / 1379 يكشنبه درس شمارهء ( 226 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه نكاح با زانيه و زانى جايز است يا خير ؟ برخى براى حرمت نكاح به آيهء شريفه  « الزَّانِي لا يَنْكِحُ إِلَّا زانِيَةً أَوْ مُشْرِكَةً  . . .  وَ حُرِّمَ ذلِكَ عَلَى الْمُؤْمِنِينَ »  تمسك كرده بودند ، در ابتداء اين جلسه ، كلام مرحوم صاحب جواهر رحمه الله در تفسير آيه مباركه مطرح مىشود و ايشان به خاطر مواجه شدن با سه مشكل ، نكاح در آيه را حمل بر وقاع مىنمايند و در ادامه ، كلام زجاج طرح مىشود كه بر خلاف صاحب جواهر مراد از نكاح را عقد نكاح گرفته و نهى را حمل بر حرمت تشريعى مىنمايد چون اولًا حمل بر جماع ملازم با لغو يا خلاف واقع است و ديگر اينكه در قرآن كريم نكاح به معناى فعل وقاع استعمال نشده است و در ادامه ، كلام قرطبى در ردّ استدلال دوّم و زجاج بيان مىشود ، سپس پاسخ ايرادهاى سه‌گانه صاحب جواهر مطرح مىشود و در پايان مختار كشاف مورد بررسى قرار مىگيرد .\r\n* * * بحث در استدلال به آيهء شريفه  « الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ »  بر حرمت نكاح با زانيه بود مرحوم صاحب جواهر مىفرمايند ؛ استدلال به آيه مبتنى بر اين است كه نكاح در آيهء شريفه به معناى عقد نكاح و نفى در آيه به معناى حرمت انشائى باشد ولى چنين معنائى صحيح نيست بلكه معناى ديگرى دارد .\r\n\r\n","description":"","footnote":"","page_name":" 2045 ","page_number":6},
  {"content":"\r\n\r\n\r\nالف ) تفسير مرحوم صاحب جواهر رحمه الله از آيه شريفه\r\nمرحوم صاحب جواهر مىفرمايد : « 1 » اگر مراد از نكاح در آيه شريفه عقد نكاح و از  « لا يَنْكِحُ »  تحريم تشريعى اراده شده باشد با سه اشكال مواجه مىشويم .\r\n1 ) لازمه چنين حملى اين است كه براى مرد مسلمان تزويج با مشركة و براى زن مسلمان تزويج با مشرك مباح باشد درحالىكه به اجماع ، در نكاح ، تكافؤ بين دو طرف شرط مىباشد ( اين اشكال از قديم مطرح بوده حتى در تفسير طبرى متوفّاى 310 ه . ق نيز آمده است ) .\r\n2 ) مقتضاى چنين حملى جايز نبودن نكاح زانى مگر با زوجه زانيه است ، حال آنكه معروف و مشهور در مذهب اصحاب ، جواز نكاح زانى با عفيفه ، همراه با كراهت مىباشد .\r\n3 ) لازمه حمل آيه بر حرمت اين است كه نكاح زانيه فقط بر غير زانى حرام باشد درحالىكه در صورت حرمت نكاح زانيه بر غير زانى ، بالاولوية ازدواج با زانيه بر زانى نيز حرام است « 2 » . و مطلوب ما نيز حرمت نكاح بر مطلق افراد است ، خواه زانى باشد يا غير زانى « 3 » در ادامه ، مرحوم صاحب جواهر مىفرمايد ؛ با توجه به اين اشكالات ، آيه شريفه در مقام اخبار مىباشد و منظور اين است كه زانى رغبتى به ازدواج با زنهاى عفيفه ندارد و در ازدواج تمايل به افراد خبيث همانند خود يا افراد مشرك كه به نحوى خبيث مىباشند ؛ دارد و همينطور در مورد زن زناكار ، مردهاى صالح و عفيف رغبتى به ازدواج با او ندارند . هم سنخ بودن علّت الفت و قرب است و مخالف بودن سبب نفرت و جدايى .\r\n\r\n\r\n","description":"","footnote":"\r\n( 1 ) جواهر ج 21 ص 441 .\r\n( 2 ) زيرا صاحب جواهر - در جواهر 29 ص 441 سطر اول - مىگويند اگر ازدواج با زانيه بر زانى جايز باشد بر غير او به طريق اولى جايز است از اين معلوم مىشود اگر بر غير زانى حرام باشد به زانى بر طريق اولى حرام است .\r\n( 3 ) جواهر 29 ص 441 « و المطلوب الحرمة عليه و على غيره »\r\n","page_name":" 2046 ","page_number":7},
  {"content":"\r\n\r\nسپس در ادامه مىفرمايند : مراد از ذلك در  « حُرِّمَ ذلِكَ عَلَى الْمُؤْمِنِينَ »  نفس ازدواج با زنانى مىباشد كه آيه در مقام اخبار از حال مؤمنين است كه آنها از آنچه كه مشركين و فسّاق مسلمان مايل به آن هستند امتناع دارند .\r\n\r\nب ) برداشت زجاج از آيه شريفه :\r\nزجّاج كه معاصر طبرى است و بنابر قولى وفاتش در سال 310 ه . ق ، سال وفات طبرى واقع شده است ؛ مىگويد مراد از نكاح در آيه شريفه عقد نكاح مىباشد و براى اثبات آن دو دليل اقامه مىكند .\r\n1 ) در قرآن هر جا كلمه نكاح استعمال شده است به معناى عقد نكاح مىباشد و در جايى به معناى وقاع و جماع استعمال نشده است . « 1 »\r\n2 ) اگر مراد از نكاح وقاع باشد از دو حالت خارج نمىباشد ، يا مراد اين است كه زانى در هنگام دخول غير مشروع به زن ، فقط با زانيه وقاع مىكند يا مراد اين است كه زانى هيچ‌گاه با غير زانيه وقاع نمىكند و هميشه با زانيه وقاع مىكند .\r\nاگر مراد صورت اول باشد ، اين كلام لغو مىباشد . براى اينكه پر واضح است كه زانى در هنگام وقاع با زن غير مشروع زنا از او سر مىزند پس احتياج به بيان ندارد و اگر مراد صورت دوم باشد ، خلاف واقع لازم مىآيد . چون بسيارى از زانىها با عفيفه ازدواج كرده و با او وقاع مىكنند و اينطور نيست كه فقط با زانيه وقاع كنند خير با همسر مشروع خود نيز همبستر مىشوند ، اگر چه ممكن است گاهى نيز از آنها زنا سربزند ، پس اينكه هيچ‌گاه با غير زانيه همبستر نمىشوند كلامى خلاف واقع مىباشد .\r\nپس در صورت حمل نكاح بر وقاع يا لغو و يا خلاف واقع لازم مىآيد . « 2 »\r\n\r\n\r\n","description":"","footnote":"\r\n( 1 ) - ما مواردى را كه در قرآن آمده است بررسى كرديم در بيشتر موارد به طور قطع و يقين به معناى عقد استعمال شده است و در مواردى ديگر به احتمال قوى به معناى عقد است اما جايى كه نكاح بطور قطع به معناى وقاع در قرآن كريم استمال شده باشد نيافتيم . در سرائر نيز به اين مطلب كه از زجاج نقل شد اشاره شده است .\r\n( 2 ) براى تقويت كلام زجاج مناسب است روايتى را از حضرت امام صادق عليه السلام كه در باب هدى وارد شده\r\n","page_name":" 2047 ","page_number":8},
  {"content":"\r\n\r\n\r\nج ) اشكال قرطبى بر استدلال زجاج :\r\nقرطبى « 1 » استدلال اوّل زجاج را نقل مىكند و بر اينكه در قرآن نكاح به معناى عقد مىباشد اشكال گرفته و به  « حَتَّى تَنْكِحَ زَوْجاً غَيْرَهُ »  كلام زجاج را نقض مىكند كه به سنّت ثابت شده است كه در محلّل ، عقد تنها كافى نيست بلكه بايد وقاع نيز حاصل شود پس مراد در آيه شريفه وقاع مىباشد نه عقد .\r\n\r\nد ) ردّ اشكال قرطبى :\r\nاينكه در محلّل وقاع نيز شرط است مطلبى است روشن لكن آيا از آيه قرآن اين مطلب قابل استفاده است ؟ مسلماً چنين نيست ، چون‌كه فاعل در  « تَنْكِحَ »  زن مطلّقه مىباشد و پرواضح است كه وقاع نمىتواند فعل زن باشد بلكه وقاع و جماع فعل مرد مىباشد . پس اين خود قرينه است كه مراد از  « تَنْكِحَ »  عقد نكاح مىباشد نه فعل وقاع .\r\n\r\n\r\n","description":"","footnote":"\r\nاست بيان كنيم .\r\nعن عبد الله بن سليمان الصيرفى قال : قال أبو عبد اللَّه لسفيان الثورى : ما تقول فى قول اللَّه عزّ و جلّ  « فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ »  اى شىء يعنى الكاملة ؟ قال سبعة و ثلاثة قال : و يختّل ذا على ذى حجى أنّ سبعة و ثلاثة عشرة ؟ قال : فأيّ شىء هو اصلحك اللَّه ؟ قال : انظر قال : لا علم لى فاى شىء هو اصلحك اللَّه قال : الكامل كمالها كمال الاضحيّه سواء أتيت بها او أتيت بالاضحيّة تمامها كمال الاضحيّه ( وسائل ج 10 باب 46 من ابواب الذبح ح 9 ) از امام عليه السلام معناى آيه را مىپرسند . چون با جواب سطحى مواجه مىشوند مىفرمايند آيا اينكه سه و هفت برابر با ده است يك مطلب مخفى است كه خداوند در قرآن آن را متذكر مىشود ؟ اين ظاهر ابتدائى مراد نيست بلكه مطلب ديگر مراد است كه خداوند به آن تذكر مىدهد كه در ذيل آن را بيان مىكنند .\r\nدر اينجا هم زجاج مىخواهند بگويند ، اگر مراد صورت اول باشد يك مطلب روشن و واضحى است و احتياج به بيان ندارد و كار لغوى مىباشد . كشاف نيز اين مطلب را كمى بطور ناقص از زجاج نقل مىكند و مىگويد اگر مراد از نكاح وقاع باشد معناى آيه اين مىشود كه لا يزنى زانٍ الّا بزانية و لكن فخر رازى مفصّل كلام زجاج را نقل مىكند .\r\n( 1 ) و انكر ذلك الزجاج و قال لا يعرف النكاح فى كتاب اللَّه تعالى الّا بمعنى التزويج و ليس كما قال و فى القرآن حتّى تنكح زوجاً غيره و قد بيّنه النبى صلى الله عليه و آله انه بمعنى الوطى . ( تفسير قرطبى ج 61 )\r\n","page_name":" 2048 ","page_number":9},
  {"content":"\r\n\r\nو در همين حال ، اشكالى هم متوجه چنين تفسيرى نيست چرا كه يا قرآن ناظر به موارد متعارف محلّل است كه هرگاه عقد نكاح واقع شود وقاع نيز حاصل مىشود اين يك امر متعارفى است لذا بيان آن لازم نبوده است .\r\nو يا اينكه مطلق است و بوسيله سنّت بيان شده كه البته بايد وقاع هم صورت بگيرد .\r\n\r\nه ) پاسخ بر سه اشكال صاحب جواهر « رحمه الله » :\r\nاز اشكال اول صاحب جواهر مىتوان به دو نحو جواب داد :\r\n\r\n1 ) جواب اول :\r\nدر آيه  « الزَّانِيَةُ وَ الزَّانِي »  مقيد به اسلام نشده است تا اشكال عدم جواز تزويج مسلمان با مشرك مطرح شود ، بلكه به شكل مطلق مطرح شده است و فقط در مقام بيان اين شرط است كه زانى با عفيفه مسلمان نمىتواند ازدواج كند ، و در مقابل مىتواند با زانيه يا مشركه ازدواج نمايد البته با حفظ تمامى شرائط ديگر و در مقام بيان تمامى شرايط و موانع ازدواج نيست ، چون مطلق زانى دو فرد دارد ، زانى مسلم ، زانى كافر ، زانى مسلمان فقط مىتواند با زانيهء مسلمان ازدواج كند و زانى مشرك مىتواند با مطلق مشركات ازدواج كند خواه عفيفه باشند يا زانيه پس « زانى » يا بايد با زانيه ازدواج كند يا مشركه و نمىتواند با مسلمان عفيفه ازدواج كند ، نتيجه آنكه ، آيهء شريفه در مقام بيان فرق بين مسلمان و مشرك است كه در ازدواج مسلمانها اگر يك طرف عفيف شد نمىتواند طرفش زانى باشد ، بلكه زانى بايد با زانيه ازدواج كند كه هم سنخ خودش است . و در ازدواج مشركين چنين شرطى نيست و اگر مشركى عفيف بوده با مطلق مشركين - عفيف و زانى - مىتواند ازدواج كند .\r\nبه بيانى ديگر : آيه در مقام الغاء شرائط ازدواج ( شرائط صيغه و زوجين و . . . ) نيست بلكه در مقام بيان يك شرط ديگرى براى ازدواج عفائف مسلمين است و\r\n\r\n","description":"","footnote":"","page_name":" 2049 ","page_number":10},
  {"content":"\r\n\r\nمىگويد حيثيت مسلمان بايد رعايت شود و اگر مسلمانى زنا كرد فقط مىتواند با زنات ازدواج كند و اين شرط در ازدواج كافرى كه زنا كرده نيست و او هم مىتواند با مشركه زانيه ازدواج كند و هم با مشركهء عفيفه . امّا آيا مىتواند زانى با مسلم مشرك ازدواج كند يا خير ؟ آيه قرآن ناظر به اين جهت نمىباشد .\r\n\r\n2 ) جواب دوم :\r\nبسيارى معتقدند ، قسمت مشرك و مشركهء آيه منسوخ شده و در اين صورت تنافى با تسالم ياد شده ندارد . آياتى كه به عنوان ناسخ آيهء  « الزَّانِي لا يَنْكِحُ »  بيان شده است عبارتند از : 1 -  وَ أَنْكِحُوا الْأَيامى مِنْكُمْ  ، 2 -  فَانْكِحُوا ما طابَ لَكُمْ  . واضح است كه اين دو آيهء شريفه در مقام الغاء شروط نكاح نيست و نمىتواند ناسخ باشد . 3 - آيه  « وَ أُحِلَّ لَكُمْ ما وَراءَ ذلِكُمْ »  در ابحاث بعد خواهيم گفت كه به نظر ما اين آيه شامل مواردى كه حرمت ازدواج از باب كيفر و عقوبت است نمىشود و لذا هيچ يك از موارد تحريم تعزيرى افضاء و ازدواج در حال احرام و . . . را متعرض نشده است .\r\n4 -  لا تَنْكِحُوا الْمُشْرِكاتِ حَتَّى يُؤْمِنَّ  ، ناسخ قسمت « مشرك » در آيه  « الزَّانِي لا يَنْكِحُ »  است و اين منافات با تمسّك به بقيهء آيه شريفه ندارد پس مىتوان ملتزم به حرمت تزويج زانى مسلمان با عفيفه مسلمان شد .\r\nاما به نظر ما چون آيه  « لا تَنْكِحُوا الْمُشْرِكاتِ »  عام مىباشد قدرت نسخ آيه  « الزَّانِي لا يَنْكِحُ إِلَّا زانِيَةً أَوْ مُشْرِكَةً »  را ندارد . چرا كه اين آيه خاص مىباشد و اگر قاعده عام و خاص رعايت شود ، عام مختص به مؤمنين عفيف مىشود و شامل زانى مسلمان نمىشود .\r\n\r\n3 ) كلام مرحوم آقاى طباطبائى رحمه الله :\r\nايشان آيهء  « لا تَنْكِحُوا الْمُشْرِكاتِ »  را نص در عموم دانسته و قائل به عدم امكان تخصيص شده‌اند لكن شمول آيهء شريفه  « لا تَنْكِحُوا »  نسبت به زنات در حدّ ظهور است و با دليل خاص آيهء  « الزَّانِي لا يَنْكِحُ »  مىتوانيم عموم  « لا تَنْكِحُوا »  را تخصيص\r\n\r\n","description":"","footnote":"","page_name":" 2050 ","page_number":11},
  {"content":"\r\n\r\nبزنيم و آن را مخصوص عفائف مسلمين بكنيم .\r\n5 - در نتيجه شخصا دليل صحيح بر منصوصيّت آيهء  « الزَّانِي لا يَنْكِحُ »  اجماع است و ما بايد به اجماع تمسك كنيم .\r\n\r\n4 ) بررسى اشكال دوم صاحب جواهر رحمه الله :\r\nدر جواب از اشكال دوم صاحب جواهر مىتوان به عبارت صدوق در مقنع تمسك جست . از عبارت صدوق استفاده مىشود كه زانى نمىتواند با عفيفه ازدواج كند ، پس اينكه صاحب جواهر مىفرمايد ( اتفاقى است كه با عفيفه ، زانى و غير زانى مىتواند ازدواج كنند ) صحيح نيست و كلام شيخ صدوق با صراحت مخالف چنين تسالمى است .\r\nشيخ صدوق مىفرمايد : « اذا تزوج الرجل المرأة فزنى قبل ان يدخل بها لم تحل له لانه زان فيفرق بينهما و يعطهما نصف الصداق » از تعليل « لانه زان » معلوم مىشود كه علت لزوم تفريق اين است كه بين مرد زانى و زن عفيفه نمىتوان علقهء زوجيت برقرار كرد و اين علت شامل زناى قبل از ازدواج هم مىشود و در ادامه ، شيخ صدوق براى تأييد گفته خود به آيه مورد بحث استدلال مىكند و از آنجا كه اين آيه شريفه ، اختصاصى به زناى پس از ازدواج ندارد ، معلوم مىشود كه صدوق ازدواج زانى با عفيفه را باطل مىداند . پس كلام صدوق خلاف تسلّمى است كه صاحب جواهر ادّعا كرده است .\r\nاما اشكال سوم صاحب جواهر كه اگر ازدواج زانيه بر غير زانى حرام باشد بالولاية و تسلّم بين الفقهاء بر زانى نيز حرام است و تفصيل صحيح نيست و اين مطلب نيز مسلم نيست صدوق در مقنع ازدواج عفيف با زانيه را حرام و ازدواج زانى با زانيه را جايز دانسته است زيرا براى حرمت نكاح با زانيه به آيه شريفه استدلال مىكند در حالى كه آيه شريفه در ازدواج با زانيه بين زانى و عفيف تفصيل قائل شده است . صدوق در مقنع مىگويد : « و لا تتزوج الزانية و لا يزوج الزانى حتى\r\n\r\n","description":"","footnote":"","page_name":" 2051 ","page_number":12},
  {"content":"\r\n\r\nتعرف منهما التوبة ، قال اللَّه عزّ و جلّ  الزَّانِي لا يَنْكِحُ إِلَّا زانِيَةً  . . .  وَ حُرِّمَ ذلِكَ عَلَى الْمُؤْمِنِينَ  »\r\n* خلاصه آنكه :\r\nحرمت نكاح زانى با عفيفه و جواز نكاح زانى با زانيه خلاف اجماع نيست و در استدلال به آيه شريفه از اين جهت دو اشكالى نيست .\r\n\r\n5 ) كلام صاحب كشّاف :\r\nزمخشرى در كشاف مىگويد : مراد از نكاح عقد مىباشد نه وقاع و جماع ، لكن چون اشكال ازدواج زانى مسلم با مشركه به نظرش قوى بوده ، مىگويد  « لا يَنْكِحُ »  جمله انشائيه نيست بلكه اخبارى است ، يعنى در مقام اخبار ، عدم تزويج مردهاى زناكار با زنهاى عفيفه است ، يعنى متعارفاً چنين عقدى در خارج واقع نمىشود .\r\nپس مراد از نكاح همان عقد مىباشد ، لكن جمله خبريه است .\r\nاما جواب اين احتمال از سابق نيز روشن مىشود كه چنين اخبارى مطابق با واقع نيست ، بلكه متعارف افراد زانى سراغ عفيفه‌ها مىروند پس ملتزم شدن به چنين حملى مخالف با واقع مىباشد . « * و السلام * »\r\n\r\n","description":"","footnote":"","page_name":" 2052 ","page_number":13},
  {"content":"\r\n\r\n\r\n28 / 6 / 1379 دوشنبه درس شمارهء ( 227 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته اشكالات سه‌گانه‌اى كه بر تشريعى بودن حكم در آيهء مورد بحث وارد بود را ذكر و از آنها پاسخ گفتيم . سپس مختار زجاج كه با دو دليل مادهء نكاح را به معناى عقد گرفته ، بيان و در نهايت قول كشاف كه ضمن موافقت با زجاج ، جمله را اخبار از يك امر تكوينى مىدانست نقل نموديم .\r\nدر اين جلسه ابتدا از دليل دوم زجاج - لغويت - پاسخ داده ، سپس براى مختار خويش كه : « مادهء نكاح در آيه به معناى عقد ، و حكم در آن تشريعى مىباشد » استدلال مىكنيم . آنگاه ذيل آيه را بررسى و متعرض انشائى يا اخبارى بودن آن ، و بيان مراد از مشار اليه در كلمه « ذلك » مىشويم و بالاخره كلام مرحوم علامه طباطبائى در تحديد موضوع كه خصوص « من اقيم عليه الحد و لم يتب » مىباشد را ذكر و عدم تماميت آن را بيان مىكنيم .\r\n* * * \r\nالف ) پىگيرى دلالت مادهء نكاح بر عقد يا وقاع :\r\n\r\n1 ) پاسخ اشكال لغويت :\r\nوجه اول ( كه صاحب جواهر و ديگران گفته‌اند ) اينكه : آيه در مقام بيان اين مطلب است كه اگر مرتكب اين عمل شنيع آن را حلال بداند مشرك و كافر است زيرا منكر يكى از ضروريات دينى گشته ، و اگر حلال نداند زناكار محسوب مىشود . و چون اين مطلب از امور واضحه نيست ، ذكر آن لغو نخواهد بود .\r\nوجه دوم ( استاد - مد ظله ) : اينكه افعالى كه مقتضى آن از ناحيه يك فرد ، و شرط\r\n\r\n","description":"","footnote":"","page_name":" 2053 ","page_number":14},
  {"content":"\r\n\r\nيا عدم المانع آن از ناحيهء فرد ديگرى فراهم مىشود ، معمولًا آن فعل را به لحاظ مقتضى به فاعلش اسناد مىدهند نه آن كسى كه شرط يا عدم المانع از ناحيهء او بوده ، مثلًا تحقق ضرب متوقف بر وجود ضارب و مضروب هر دو مىباشد ولى ضرب را به لحاظ مقتضى به ضارب نسبت مىدهند نه به مضروب . بر اين اساس ، زنا را نيز بايد به يكى از طرفين كه مقتضى بوده نسبت دهند . مقتضى در زنا معمولًا مرد است .\r\nگرچه فرض مقتضى بودن زن نيز به اين صورت كه او دعوت به اين كار كرده يا حتى فعل از ناحيهء او سر زده باشد ممكن است .\r\nبا توجه به اين نكته ، مىتوان گفت آيه مىخواهد بفرمايد : احكامى كه مترتب بر زنا شده ، بر خلاف معمول هر دو طرف را شامل مىشود يعنى از نظر شرع طرفين زناكار محسوب مىشوند . و اين نكته از امور واضحه نيست تا گفتن آن لغو باشد .\r\n\r\n2 ) نقد استاد - مد ظله - در مورد اين وجه :\r\nبه نظر ما الزامى در كار نيست كه از معناى ظاهر نكاح كه « عقد » است رفع يد نموده ، آنگاه براى توجيه به معناى « وقاع » و مرتكب اين گونه تكلفات و توجيهات شويم . زيرا اگر شارع احكام مترتب بر زنا را در بعضى موارد به هر دو طرف بار نموده ، هيچ گونه تلازمى ندارد كه در همهء موارد چنين باشد . بدين جهت فقهاء مواردى را كه احكام زنا تنها به يك طرف بار مىشود ، مانند نكاح ذات بعل كه شوهر دار بودن خود را كتمان كرده يا وقاع غير شرعى كه از يك طرف وطى به شبهه باشد ، در كتب خويش مطرح نموده‌اند . لذا با توجه به عدم كلّيت اين نكته ، نمىتوان آيه را در مقام بيان آن دانست .\r\n\r\nب ) ادامهء بررسى تشريعى يا اخبارى بودن آيه شريفه :\r\nدر جلسه قبل اشكالات وارده به تشريعى بودن آيه را مطرح كرده ، به آنها پاسخ داديم . اشكال عمده « تجويز ازدواج زانى مسلمان با مشركة ، يا زانيهء مسلمان با مشرك » بود . از اين اشكال دو جواب مطرح كرديم .\r\n\r\n","description":"","footnote":"","page_name":" 2054 ","page_number":15},
  {"content":"\r\n\r\nجواب اول : اگر مراد از موضوع يعنى « زانى » و « زانيه » خصوص زناكار مسلمان باشد اين اشكال وارد است ولى اگر مراد مطلق زناكار اعم از مسلمان يا مشرك بود ، چنين اشكالى وارد نيست . زيرا معنا چنين مىشود : اشخاص زناكار با دو دسته - زانيه يا مشركه - مىتوانند ازدواج كنند ، اما از جهت اينكه ازدواج كداميك از اين دو دسته بايد با زانى مسلمان باشد ساكت است زيرا آيه در مقام الغاء ديگر شرائط نيست تا جواز مطلق از آن استفاده گردد . لذا منافات ندارد كه طبق ادلهء ديگر ، ازدواج مسلمان تنها با مسلمان جايز باشد و ازدواج مشرك تنها با مشركه صحيح باشد منتهى چون به مقتضاى اين آيه ، علاوه بر كفويت در اسلام و كفر ، در مورد مؤمنين كفويت در عفت و زنا نيز شرط مىباشد . لذا زانى مسلمان تنها مىتواند با زانيهء مسلمان ازدواج كند و ازدواج او با عفائف جايز نيست ولى اين شرط در كفار نيست . پس زانى مشرك مىتواند با مطلق مشركين - زانى و عفيف - ازدواج كند و در واقع ، آيهء شريفه مىفرمايد ازدواج مسلمان عفيف با زناكار حرام است اما ممكن است مشرك عفيف با شخص آلوده هم ازدواج كند .\r\nجواب دوم : در مورد جواز ازدواج زانى مسلمان با مشركة ، به دليل آيهء ديگر ( لا تنكحوا المشركات ) قائل به نسخ آن مىشويم .\r\n\r\nج ) بررسى نظريه كشاف و جواهر :\r\n\r\n1 ) طرح نظريه :\r\nصاحب جواهر و كشاف به دليل اينكه اشكالات تشريعى بودن را وارد مىدانند آيه را كه به صورت جملهء خبريه « 1 » و در مقام اخبار از يك امر تكوينى مبنياً على الاغلب دانسته‌اند . يعنى غالباً زناكار براى ازدواج رغبتى به عفيفه ندارد و سراغ هم سنخ خود كه زانيات يا مشركات است مىرود و همينطور زانيات غالباً به جانب هم\r\n\r\n\r\n","description":"","footnote":"\r\n( 1 ) بنا به نقل كشاف ، قرائت لا ينكحْ - مجزوماً - هم كه نهى است داريم ، ولى اين ، قرائت نادرى است و قرائت متعارف لا ينكحُ - مرفوعاً - است كه خبريه مىباشد .\r\n","page_name":" 2055 ","page_number":16},
  {"content":"\r\n\r\nسنخ خودشان يعنى زانى يا مشرك تمايل دارند .\r\n\r\n2 ) ايراد استاد - مد ظله - به كشاف و جواهر :\r\nاولًا : اين غلبه‌اى كه ذكر كرده‌اند واقعيت ندارد ، زيرا اينطور نيست كه زانى براى ازدواج ، رغبت به مؤمنهء عفيفه نداشته باشد . بخصوص اينكه كلمه « زانى » در آيه مطلق است و شامل كسى كه زنايش بر ديگران معلوم نگشته نيز مىشود ، بنابراين چگونه مىتوان گفت چنين اشخاص ، غالباً با غير عفيفه يا با مشركه ازدواج مىكنند ؟ ! واقعيت اين است كه غلبه بر خلاف آن چيزى است كه ادعا كرده‌اند . به خصوص در عفيفات حالت امتناع وجود دارد و خود اين حالت ، خواستگاران را راغب‌تر مىكند . و از طرفى حتى زناكاران - هم از نظر آبروئى و هم از نظر غيرت - مايل نيستند همسرانشان در اختيار ديگران هم قرار گيرند . لذا متعارف آنان نيز همچون ساير مردم براى ازدواج ، به عفيفات روى مىآورند و از نظر رابطهء خانوادگى هم مىخواهند زنى بگيرند كه مربوط به خودشان باشد . بلى تقريب صحيح غلبه را به گونه‌اى ديگر مىتوان بيان كرد كه : غالباً نكاح زانى با زانيه يا مشركه انجام مىگيرد .\r\nو پاكدامن از اين امر گريزان است و تسليم زناكار نمىشود . زيرا اگر يك طرف عفيف بود و امتناع داشت . مانند امتناع حضرت يوسف در مقابل خواهش زليخا - نكاح واقع نمىشود . تقريب غلبه به اين نحو بهتر است از آن تقريبى كه در كشاف و جواهر آمده است .\r\nولى ، اين تقريب نيز صحيح نيست . زيرا در آيه ، خصوص كسى كه زناى او علنى شده است فرض نشده و بسيارى از كسانى كه در زندگى براى آنها چنين لغزشى رخ داده ، اشتباه آنها علنى نشده است و اينها اگر به ازدواج عفائف اقدام كنند با مشكلى روبرو نمىشوند بنابراين چنين غلبه‌اى هم تمام نيست .\r\nثانياً : رواياتى كه در تفسير اين آيه وارد شده ، آن را در مقام بيان حكم تشريعى دانسته‌اند .\r\n\r\n","description":"","footnote":"","page_name":" 2056 ","page_number":17},
  {"content":"\r\n\r\nخلاصه : اگر معناى آيه را تشريعى بدانيم هيچ اشكالى به آن وارد نيست و روايات متعددى نيز دلالت بر تشريعى بودن آن مىكند . بنابراين ، ضرورتى ندارد مانند آقاى خوئى - رحمه اللَّه - بگوييم : ما نمىدانيم مراد ائمه « عليهم السلام » از اين همه روايت چيست و علم به آن را به خودشان واگذاشته و از عمل به آنها اعراض كنيم .\r\n\r\nد ) بررسى ذيل آيه شريفه :\r\n\r\n1 ) طرح وجوه چهارگانه دربارهء مشار اليه « ذلك » .\r\nاول : « ذلك » اشاره به زنا مىكند . يعنى زنا بر مؤمنين تحريم شده است . لذا ذيل آيه حكمى است انشائى و ناظر به مطلب عنوان‌شدهء در صدر است و منافاتى با اخبارى بودن آن ندارد و طبق اين معنى ربطى به مسأله ما ، يعنى نكاح با زانيه ندارد .\r\nدوم : « ذلك » اشاره به جملهء اخير يعنى -  « وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ »  مىباشد .\r\nدربارهء اين دو وجه و وجه سوم كه فخر رازى گفته ، در جلسهء آينده بحث خواهيم كرد .\r\nچهارم : ( جواهر )  « ذلِكَ »  اشاره به هر دو جملهء قبل از آن است . زيرا هر چند مذكر بودن مؤمنين اقتضا مىكند  « ذلِكَ »  اشاره به جملهء اخير ( ازدواج با زانيه ) باشد ولى تناسب حكم ذيل اقتضا مىكند كه به هر دو جمله مجموعاً اشاره باشد نه فقط به جملهء اخير . و علت اينكه ، فقط لفظ مؤمنين را ذكر كرده از باب تغليب است كه در قرآن نظاير آن زياد است و اگر از نظر تركيب لفظى اشتباه نباشد رعايت تناسب معنوى اولى است پس حكم مذكور شامل مؤمنات نيز مىشود يعنى مؤمن و مؤمنه هيچ كدام حق ندارد با زناكار ازدواج كنند .\r\n* نظر استاد دربارهء تغليب مذكور :\r\nبه نظر ما نيازى نيست كه از طريق « تغليب » حكم را تعميم دهيم . بلكه مراد از كلمهء مؤمن و امثال آن در قرآن ، جنس مؤمن است . علىهذا خود لفظ مؤمن شامل\r\n\r\n","description":"","footnote":"","page_name":" 2057 ","page_number":18},
  {"content":"\r\n\r\nمرد مؤمن و زن مؤمنه ، هر دو مىشود و معناى مؤمن « شخص ايمان‌آورنده » است و ترجمه كردن مؤمن به « مرد ايمان‌آورنده صحيح به نظر نمىرسد .\r\n2 ) صاحب جواهر ( ره ) مىفرمايد : از آنجايى كه ازدواج زانى با مؤمنه عفيفه به حسب فتاواى اصحاب مكروه است و حرام نيست ، نمىتوانيم ذيل آيه ( و حرم ذلك ) را به معناى حرمت تشريعى بدانيم و سپس ايشان دو راه حل ارائه مىدهند .\r\nاول : در كلمهء « حرّم » تصرف كرده و آن را به اعم از حرمت و كراهت حمل كنيم .\r\nدوم : با توجه به اينكه صدر آيه را اخبارى معنا كرديم ، سياق اقتضا مىكند كه ذيل را هم اخبارى گرفته و آن را انشايى ندانيم .\r\nالبته در اين دو صورت آيه از صلاحيت استدلال براى اصل مسأله خارج مىشود .\r\n\r\n* توضيح كلام اخير صاحب جواهر :\r\nهمان‌گونه كه « حرّم » به معناى تحريم شرعى به كار مىرود ، به معناى محروم شدن نيز عرفاً و شرعاً استعمال مىشود . مثلًا كسى كه بىخوابى به او دست داده مىگويد : مدتى است خواب بر چشمم حرام شده ، يعنى از آن محروم هستم . يا خداوند سبحان دربارهء حضرت موسى عليه السلام مىفرمايد :  « وَ حَرَّمْنا عَلَيْهِ الْمَراضِعَ مِنْ قَبْلُ »  يعنى از پستان زنان ديگر تكويناً ممنوع شده بود و شير نمىخورد . « 1 » بنابراين ، مراد از ذيل آيه نيز مانند صدرش اخبار از يك امر تكوينى مىباشد يعنى : ازدواج با زناكار از مؤمنين سر نمىزند .\r\n\r\n3 ) نظر استاد - مد ظله - دربارهء كلام صاحب جواهر\r\nاولًا : پس از پاسخ از سه اشكال سابق ، ديگر نيازى نيست كه صدر آيه را اخبارى معنا كرده و به تناسب آن ذيل را هم از معناى ظاهرش منصرف كنيم .\r\nثانياً : بر فرض كه صدر آيه اخبارى باشد ، هيچ اشكالى ندارد كه به دنبال آن حكم\r\n\r\n\r\n","description":"","footnote":"\r\n( 1 ) آيهء شريفه   « لِمَ تُحَرِّمُ ما أَحَلَّ اللَّهُ لَكَ »   نيز به معناى تحريم تكوينى معنا شده است .\r\n","page_name":" 2058 ","page_number":19},
  {"content":"\r\n\r\nانشايى ذكر شود مانند اينكه بگويند : اراذل و اوباش مزاحم مردم مىشوند و اين كار بر مؤمن حرام است . معنى آيه نيز چنين مىشود : خارجاً زانى تنها با زانيه يا مشركه ازدواج يا وقاع مىكند و اين كار بر مؤمنين حرام است .\r\nثالثاً : همان گونه كه پيشتر گفتيم ، همهء روايات وارده در تفسير آيه ، آن را به معناى حكم تشريعى و انشايى نه اخبارى ، و نهى و حرمت را به معناى تحريم نه تنزيه اخذ كرده‌اند .\r\n\r\nه - بررسى موضوع نهى و حرمت در آيه شريفه :\r\n\r\n1 ) نظر علامه طباطبائى - رحمة اللَّه عليه\r\nايشان از خود قرآن ، قطع نظر از روايات ، موضوع تحريم را ، كسى كه بر او حد جارى شده و هنوز توبه نكرده است مىدانند . زيرا اين آيه ، بعد از آيهء « جلد » واقع شده است . و اين سياق اقتضا مىكند كه موضوع حرمت كسى باشد كه بر او اقامهء حد شده . و از طرفى اطلاق كلمهء زانى و زانيه به كسى كه توبه كرده از ادب و روش جارى قرآن به دور است .\r\n\r\n2 ) نظر استاد ( مد ظله ) دربارهء فرمايش علامه طباطبائى - رحمة اللَّه عليه\r\nهر دو فرمايش ايشان بسيار عجيب است .\r\nاولًا : هيچ‌گاه سياق مقتضى اين نيست كه اگر حكمى مترتب بر موضوعى شد و پس از آن حكم ديگرى مترتب گرديد ، لزوماً موضوع حكم ثانى در فرض عمل به حكم اول باشد . مثلًا هرگاه بگويند ، مسلمان بايد نماز بخواند و زكات بدهد ، معنايش اين نيست كه وجوب زكات در فرض نماز خواندن است . يا اگر بگويند دست دزد را بايد بريد و نسبت به مالى كه دزديده ضامن است ، معنايش اين نيست كه ضمان تنها در صورت قطع يد سارق است . يا چنانچه بگويند بايد بر زانى حد جارى كرد و ازدواج او با دختر مزنى بها حرام است ، معنايش اين نيست كه حرمت نكاح بنت مزنى بها تنها در صورت اجراء حد بر زانى است . بلكه عرفاً سياق بر\r\n\r\n","description":"","footnote":"","page_name":" 2059 ","page_number":20},
  {"content":"\r\n\r\nخلاف آن چيزى است كه ايشان مىفرمايند ، يعنى بايد موضوع حكم دوم همان موضوع حكم اول باشد نه اخص از آن و وحدت سياق اقتضاء مىكند كه موضوع دو حكم متحد باشد .\r\nثانياً : گرچه بعضى از احكام ممكن است مخصوص غير تائب باشد ، و لكن بسيارى از احكام مشترك است و مربوط به مرتكب معصيت اعم از تائب و غير تائب است . حال اگر در موضوع اين دسته از احكام عنوان « مرتكب معصيت » را اخذ كنيم و قهراً موضوع آن اعم از تائب و غير تائب خواهد بود ، آيا بر خلاف ادب سخن گفته‌ايم ؟ ! مثلًا اگر دربارهء قاتلى كه توبه كرده است كلمهء « قاتل » را به كار ببريم و بگوييم اين قاتل بايد قصاص شود ، يا اگر گفته شود ازدواج زانى با بنت مزنى به لو توبه كرده باشد حرام است ، آيا اين بر خلاف ادب است ؟ ! بنابراين ، از قرآن فى نفسه بدون مراجعه به سنت نمىتوان موضوع حرمت را محدود به حدودى خاص نمود .\r\nادامهء بحث را به جلسهء آينده وامىگذاريم . « * و السلام * »\r\n\r\n","description":"","footnote":"","page_name":" 2060 ","page_number":21},
  {"content":"\r\n\r\n\r\n30 / 6 / 1379 چهارشنبه درس شمارهء ( 228 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر مورد آيه شريفه  « الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ »  اين نظر تأييد شد كه مراد از نكاح ، عقد نكاح است .\r\nيك بحث مهم ديگر اين بود كه آيا اين يك جمله خبريه است كه مىخواهد از يك امر تكوينى خبر دهد يا جمله انشائيه است كه در مقام تشريع حكم حرمت است و به همين مناسبت ، بحث واقع شد در اينكه اسم اشاره  « ذلِكَ »  به كجا رجوع مىكند و مشار اليه چيست ؟\r\nدر اين جلسه ، ابتدا به همين بحث اخير يعنى تعيين مشار اليه  « ذلِكَ »  مىپردازيم و سپس محصّل مفاد آيهء شريفه را بيان مىكنيم . پس از آن كلام مرحوم آقاى طباطبائى رحمه الله در تفسير آيهء شريفه را متعرض شده ، آن را بررسى مىنمائيم و در پايان ، بررسى روايات مسأله را آغاز مىكنيم - ان شاء اللَّه تعالى - .\r\n* * * \r\nالف ) تعيين مشار اليه « ذلِكَ » در آيه شريفه :\r\nدر مورد اسم اشاره در اين آيه چهار قول مطرح شده است كه در جلسه قبل به طور ناقص بيان شد .\r\n\r\n1 ) محقق ثانى و شهيد ثانى و بعض ديگر اين احتمال را مطرح كردند كه ذلك اشاره باشد به زنا\r\nو لكن گفتيم كه اين احتمال صحيحى نيست ، چون حرمت زنا اختصاص به مؤمنين ندارد . براى غير مومنين و كفار هم حرام است و عقاب دنيوى هم براى\r\n\r\n","description":"","footnote":"","page_name":" 2061 ","page_number":22},
  {"content":"\r\n\r\nآنها هست .\r\n\r\n2 ) ذلك اشاره به حكم اخير ( الزَّانِيَةُ لا يَنْكِحُها إِلَّا زانٍ أَوْ مُشْرِكٌ ) باشد ،\r\nبنابراين ، معناى آيه اين مىشود كه مؤمنين يعنى مردان با ايمان از نكاح زانيه بايد اجتناب كنند . فقط زانى و مشرك است كه با زانيه ازدواج مىكند . صاحب جواهر رحمه الله در مورد اين معنى مىفرمايند ، اين معنى به حسب لفظ اقرب است ، لكن انسب به حسب معنى معناى سوّمى است كه ما آن را بيان مىكنيم .\r\n\r\n3 ) صاحب جواهر رحمه الله « 1 » مىفرمايد : از نظر معنى انسب اين است كه « ذلِكَ » اشاره به هر دو حكم سابق باشد .\r\nبنابراين ، هم مردان با ايمان بايد از نكاح زانيه اجتناب كنند و هم زنان با ايمان بايد از ازدواج با زانى اجتناب كنند . اما اينكه لفظ مؤمنين مذكر است ، منافاتى با اين معنا ندارد چون از باب تغليب ، مذكر آورده شده است .\r\nبعد ايشان مىفرمايد : از آنجا كه مسلم است ، حكم ازدواج مؤمنه با زانى مسلم كراهت است نه حرمت ، لذا كلمه تحريم كه در آيه ذكر شده ، يا بايد حمل بر جامع بين حرمت و كراهت شود و يا اينكه بايد معناى بهترى براى آيه شريفه پيدا شود و آن اينكه حرمت را به معناى حرمت تكوينى بگيريم نظير آيهء  « وَ حَرَّمْنا عَلَيْهِ الْمَراضِعَ »  نه حرمت تشريعى ، چون از جهت حكم تشريعى فرقى بين مشرك و غير مشرك ، مسلمان و غير مسلمان در كار نيست ، زيرا كفّار همانطور كه مكلّف به اصول هستند ، مكلّف به فروع نيز هستند .\r\n\r\nبررسى فرمايش صاحب جواهر رحمه الله :\r\nاين سخن ايشان هم محل اشكال است . معناى اينكه مىگوييم كفّار مكلف به فروع هستند ، اين نيست كه در تمام فروع با مسلمين مشترك مىباشد ، بلكه ممكن است بعضى از تكاليف مخصوص مسلمين باشد . آن بحثى كه در اصول مطرح است اين است كه آيا كفار مكلّف به فروع نيستند به نحو سالبه كليّه ، به سبب\r\n\r\n\r\n","description":"","footnote":"\r\n( 1 ) جواهر الكلام ج 29 ص 442 .\r\n","page_name":" 2062 ","page_number":23},
  {"content":"\r\n\r\nاشكالاتى كه در تكاليف كفار به فروع پيش مىآيد ، يا اينكه تكليف كفار به فروع اشكالى فى حد نفسه ندارد . در مرحله بعد ، اگر آن را ممكن دانستيم ، بحث اثباتى پيش مىآيد و بايد به ادلّه مراجعه كنيم تا ببينيم خطاب عام است يا خاص . مثلًا اگر « يا ايّها الناس » گفت شامل كفار هم مىشود و اگر خطاب متوجه خصوص مؤمنين شد ، ديگر شامل كفار نمىشود و صرف اينكه در بحث ثبوتى قائل شده باشيم كه تكليف كفار به فروع ممكن است ، باعث نمىشود كه اين خطاب خاص را شامل كفار هم بدانيم و بگوييم در مورد آنها هم تشريعى صورت گرفته است .\r\nبنابراين ، اينكه ايشان فرموده ، از جهت حكم تشريعى - چه حرمت و چه كراهت - فرقى بين مسلمين و كفار نيست و اين قرينه مىشود كه جمله را اخبار از امر تكوينى بگيريم ، اين سخن تمامى نيست .\r\nبه نظر ما ، حرمت در آيهء شريفه به معناى حرمت تشريعى است زيرا ؛\r\nاولًا : مواردى كه تعبير حرمت در قرآن آمده ، مخصوصاً در باب نساء ، در مقام قانون‌گذارى و تشريع است ، همچنانكه شأن آيات قرآن اين است كه احكام را بيان كند نه قضاياى خارجى را .\r\nثانياً : شأن نزول آيه با همين معنى تناسب دارد .\r\nثالثاً : رواياتى كه در ذيل آيه شريفه آمده از آيه ، حكم تشريعى را استفاده نموده است .\r\nرابعاً : اصولًا توجيه صحيحى ندارد كه حرمت را به معناى حرمت تكوينى بگيريم . گاهى ذات فعل هيچ‌گونه قبحى ندارد ، در اينجا اگر حرمت به آن فعل تعلق گرفت ، مىشود حرمت را به معناى حرمت تكوينى يعنى محروميت گرفت . مثل اينكه تعبير مىكنيم خواب به چشمم حرام است . اما در مورد منكرات و اعمال زشت و ناشايست اگر مثلًا گفته شود ، ظلم را بر آنها حرام كرديم اين را نمىشود به اين معنى گرفت كه آنها را از ظلم محروم كرديم . و صحيح نيست بگوييم ، ما مردم را\r\n\r\n","description":"","footnote":"","page_name":" 2063 ","page_number":24},
  {"content":"\r\n\r\nاز زنا و غارت و . . . محروم كرديم ذوق اين را نمىپذيرد . لذا معناى آيه هم نمىتواند اين باشد كه مؤمنين از اين كارهاى ناشايست محروم شده‌اند . بر اين اساس ، به نظر مىرسد حرمت در آيه به معناى حرمت تشريعى باشد همچنانكه از مورد روايات هم ، همين معنا استفاده مىشود .\r\n\r\n4 ) فخر رازى اين وجه را از بعض مفسّرين نقل كرده و خودش هم آن را پسنديده است .\r\nوى دو جمله قبل را حمل بر معناى تكوينى كرده و گفته مقصود اين است كه زانى از صالحه اعراض مىكند و فقط با زانيه يا مشركه ازدواج مىكند و زانيه هم صالحين از او اعراض مىكنند و فقط زانى يا مشرك با او ازدواج مىكند . اما جمله آخر را به معناى تشريعى گرفته و گفته ، مقصود اين است كه ما اين اعراض را حرام كرديم ، يعنى اينكه افراد سراغ صالحين و صالحات نروند و منحصراً با زناة و اهل شرك ازدواج كنند ، اين حرام شده است . لازمهء اين معنى اين است كه اگر مردى بخواهد با زن فاسده و زانيه‌اى ازدواج كند ، مانعى ندارد ، مشروط به اينكه يك زن صالحه را هم به آن زن ضميمه كند تا انحصار به زانيه پيش نيايد . اين معنى خلاف مسلّم بين فريقين است و هيچ‌كس چنين معنايى از آيه نمىفهمد .\r\n\r\nنظر استاد - مد ظله - در مورد مشار اليه « ذلِكَ » و موضوع حرمت :\r\nحق اين است كه  « ذلِكَ »  به هر دو حكم سابق بر مىگردد و تحريم هم ، تحريم تشريعى است و بر همان معناى ظاهرش يعنى حرمت حمل مىشود نه به معناى كراهت . اينكه بعضى از باب جمع بين ادلّه ، تحريم را تنزيهى گرفته‌اند ، اين خيلى مستبعد است و ما مورد مشابهى پيدا نكرديم كه در قرآن ، تحريم به معناى كراهت استعمال شده باشد . شأن نزولها هم با معناى كراهت ناسازگار است و از رواياتى نيز كه در تفسير آيه شريفه آمده است ، حرمت استفاده مىشود .\r\nاكنون ببينيم دقيقاً موضوع حرمت چيست ؟\r\n\r\nنظر مرحوم آقاى طباطبايى رحمه الله :\r\nايشان يك استفاده‌اى از خود آيه كرده‌اند و\r\n\r\n","description":"","footnote":"","page_name":" 2064 ","page_number":25},
  {"content":"\r\n\r\nيك معنايى را هم به ائمه عليهم السلام نسبت مىدهند . از آيه اين طور استفاده كرده‌اند كه مقصود از زانى كسى است كه حد بر او جارى شده باشد و توبه هم نكرده باشد . در بيان وجه اين استفاده فرموده‌اند ، سياق آيه دلالت بر اين مطلب دارد ، چون حكم به تحريم ازدواج بعد از امر به جلد و اجراى حدّ واقع شده است . مسأله توبه هم از اينجا فهميده مىشود كه اگر كسى مبتلا به زنا شده و بعد توبه نصوح كرده باشد ، دأب قرآن نيست كه بر چنين شخصى اطلاق زانى يا زانيه كند و اما آنچه به ائمه عليهم السلام نسبت مىدهند ، اين است كه زانى يعنى كسى كه زنا كرده و مشهور به زنا شده و حد بر وى جارى گشته و توبه هم نكرده باشد .\r\n\r\nپاسخ استاد مد ظله به مرحوم طباطبايى رحمه الله :\r\nاستفاده‌اى كه ايشان از آيه كرده ، درست نيست و آيه دلالتى بر اين ندارد كه بايد حدّ هم جارى شده باشد . اين آيه ، نظير اين است كه بعد از آيه  « وَ السَّارِقُ وَ السَّارِقَةُ فَاقْطَعُوا أَيْدِيَهُما »  يك حكم ديگرى مثل ضمان اشياء مسروقه بيان شده باشد و ما بخواهيم حكم ضمان را تقييد بزنيم به صورتى كه دست سارق قطع شده است در حالى كه اين تقييد ، قطعاً نادرست است . بلكه سياق آيه خلاف فرمايش ايشان را اقتضا مىكند . همانطور كه زانى در آيه قبل به معناى مطلق زانى است ، سياق اقتضا مىكند در آيه بعد هم به همان معناى مطلق باشد . در همين ارتباط سيد مرتضى رحمه الله يك تعبيرى دارند ، مىفرمايند : اگر معرّف به الف و لام تكرار شد اقتضا مىكند دومى به معناى اولى باشد ، اما اگر دومى به صورت نكره آمد ، اقتضا مىكند فرد ديگرى از آن طبيعت اراده شده باشد . مثلًا از آيه شريفه   « فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً »   استفاده مىشود كه با هر يك عسرى دو يسر حاصل مىشود . چون عسر با الف و لام تكرار شده و يسر به صورت نكره تكرار شده است . شايد وجهش هم اين باشد كه اولًا خود نجات از عسر يك يسر است و ثانياً در مقابل هر سختى ، خداوند يك نعمتى تفضل مىكند و در آيهء شريفه سوره نور كلمهء  « الزَّانِي » *  كه معرف به الف و\r\n\r\n","description":"","footnote":"","page_name":" 2065 ","page_number":26},
  {"content":"\r\n\r\nلام است دوباره تكرار شده و بايد از آن همان معناى اول اراده شده باشد . اما معنايى كه به ائمه اهل البيت عليهم السلام نسبت داده‌اند ، ما براى نمونه حتى يك روايت پيدا نكرديم كه متضمّن اين معنى باشد ، فقط روايتى كه در چاپ اول جامع الاحاديث از مستدرك نقل كرده و او هم از رساله مربوط به متعه كه متعلق به شيخ مفيد رحمه الله است نقل مىكند ، آنجا تعبير شده است « من شُهر و اقيم عليه الحد » ولى گذشته از ارسال اين روايت ، اصلًا « واو » در آن غلط است و صحيح « او » مىباشد و مطابق همان صحيحهء محمد بن مسلم است كه در كتب حديثى وارد شده و به جاى « واو » ، « او » دارد . قابل ذكر است كه در چاپ جديد جامع الاحاديث « واو » را تبديل به « او » كرده‌اند و ما به خود مستدرك هم كه مراجعه كرديم « او » داشت ، با اينكه چاپ اول جامع الاحاديث كه « واو » ضبط كرده به همين مستدرك جديد آدرس داده ، كه در آنجا روايت « او » دارد . لذا اين حتماً غلط چاپى ( چاپ قبلى جامع الأحاديث است ) و در بحار و جاهاى ديگر هم « او » ضبط شده است و در همه كتابهاى حديثى كه از شيخ مفيد نقل شده نيز « او » ضبط شده است .\r\nبنابراين ، فرمايش آقاى طباطبايى رحمه الله تمام نيست و روايات بر خلاف آن است .\r\nيعنى اينكه تمام آن شروط معتبر باشد ، هيچ وجهى ندارد و از علماى اماميه هم كسى قائل به اين مطلب نشده و در بين عامه بطور نادر گفته شده است كه مراد از زانى محدود است .\r\nالبته شرط عدم توبه را ما قبول داريم چون روايات تصريح دارند ، ولى اگر ما بوديم و خود آيه شريفه ، اين شرط هم استفاده نمىشد . چون اين احتمال - همانطور كه از حسن بصرى نقل شده - وجود داشت كه زنا را موجب حرمت ابد بدانيم .\r\nهمانطور كه در بعضى از موارد ، حرمت ابد ثابت شده است . بنابراين ، مهم اين است كه ببينيم روايات چه گفته‌اند .\r\n\r\n","description":"","footnote":"","page_name":" 2066 ","page_number":27},
  {"content":"\r\n\r\n\r\nاستدراك :\r\nاما قبل از ورود به بحث روايى ، نكاتى باقى مانده بود كه به آنها اشاره مىكنيم .\r\n\r\nنكتهء اول :\r\nتمام عناوين مذكّرى كه در قرآن كريم موضوع احكام قرار گرفته ، مانند مؤمن و مؤمنين ، مسلم و مسلمين و . . . شمولش نسبت به زنان از باب تغليب نيست و كاربرد آن مجازى نيست بلكه مؤمن يعنى شخصى كه ايمان دارد خواه مرد باشد يا زن ، همچنانكه مسلم در روايت « طلب العلم فريضة على كل مسلم » به معناى شخص مسلمان است و ترجمه كردن اين روايت به مرد مسلمان ناصحيح است .\r\n\r\nنكته دوم :\r\nدر مورد ذيل آيه شريفه كه تعبير شده  « حُرِّمَ ذلِكَ عَلَى الْمُؤْمِنِينَ »  مقصود از مؤمنين به نظر ما ، افراد غير زانى است . البته بر مبناى آقايانى كه صدر آيه را حمل بر معناى تكوينى كرده‌اند اشكالى ندارد كه مؤمنين را شامل افراد زانى هم بدانيم ، چون همانگونه كه قبلًا اشاره شد ، بنابر يك معنا ، ممكن است زانى هم از اقسام مؤمنين باشد و مانعى ندارد كه تحريم ذيل آيه تحريم ، تشريعى باشد . لذا مفاد آيه اين مىشود كه افراد فاسد خلاف شرع را در هر صورت انجام مىدهند ولى انسانهاى مؤمن نبايد انجام دهند ، حتى افراد زانى كه بالفعل اين كار را انجام مىدهند ، آنها هم نبايد انجام دهند .\r\nاما بنابراين كه صدر آيه به معناى حرمت تشريعى باشد ، همانطور كه ما اختيار كرديم ، مؤمنين را حمل بر صلحا و غير زناة مىكنيم و اينكه يك مفهوم كلّى در بعض مصاديق خود استعمال شود ، هر چند مجازى است ، اما گاهى استعمال مجازى بقدرى شايع و متداول است كه مىتوان از ظهور اوّلى لفظ رفع يد كرد . در قرآن كريم اين نوع استعمال زياد به چشم مىخورد . مثلًا در آيات متعددى تعبير شده :  « إِنَّمَا الْمُؤْمِنُونَ الَّذِينَ . . . » *  و مؤمنين در بعضى مصاديق آن حصر شده است كه درجهء بالاترى از ايمان را واجد هستند . اقل مراتب ايمان اعتقاد به اصول عقيدتى است و ايمان ابو ذر و ايمان سلمان هم از مراتب ايمان هستند . اگر ايمان در مراتب بالاى آن\r\n\r\n","description":"","footnote":"","page_name":" 2067 ","page_number":28},
  {"content":"\r\n\r\nاستعمال شد ، مجاز شايع و متعارف است . بر خلاف اينكه ، مثلًا مفهوم حرارت را كه كلّى مشكك است در حرارت بالاى صد درجه استعمال كنيم كه اينجا مجاز غير شايع است . در ما نحن فيه ، آيه شريفه ، گويا مىخواهد بفرمايد ، تحصيل همان اقل مرتبه ايمان هم اقتضا دارد كه شخص باقى مراتب را هم طى كند و از زنا و كارهاى ناشايست ديگر اجتناب نمايد . ( اما در مثال حرارت ، اين نكته در كار نيست كه اقل درجات آن اقتضا كند باقى درجات آن نيز حاصل شود . ) پس در عين حال كه زناة حقيقتاً جزء مؤمنين هستند ولى از آنجا كه چنين اعمالى زيبندهء مؤمن نيست ، خداوند حساب آنها را از ساير مؤمنين جدا كرده است .\r\n\r\nنكتهء سوم :\r\nهر چند ما صدر آيه را به معناى تشريع گرفتيم و روايات نيز بر همين معنا دلالت دارند ، اما اگر فرضاً بخواهيم آن را بر معناى تكوينى حمل كنيم مىتوان معناى ديگرى براى آيه ذكر كرد كه اشكالات معانى سابق را نداشته باشد ، از جمله اين اشكال كه بنابر معناى تكوينى ، غلبه خارجى درست نيست . اين معنا عبارت از اين است كه دو جملهء اخبارى صدر آيه ، متضمن معناى انشاء باشند ، اما نه انشائى كه به قصد جدّ و به داعى تشريع باشد ، بلكه انشاء به داعى تقبيح و سرزنش است و ديگر بر جواز ازدواج زانى با زانيه و مشركه و ازدواج زانيه با زانى و مشرك دلالت نمىكند . لذا مفاد آيه ، اين مىشود كه آدم زانى مثل اين است كه برود با سگ ازدواج كند ، اين تقبيح است . نظير اينكه فقها در بحث نجاسات ، كفار را بعد از كلب و خنزير ذكر مىكنند . اين آيه هم زانى را در حدّ مشرك و از سنخ او معرفى مىكند . در بعض روايات هم اشاره شده كه در هنگام زنا ، ايمان از شخص زانى سلب مىگردد .\r\nبنابراين معنى از صدر آيه ، جواز ازدواج زانى با زانيه و مشركه و بالعكس استفاده نمىشود و مانعى ندارد كه مؤمنين در ذيل آيه در مقابل مشركين به معناى مطلق مسلمانان باشد و شامل زانى نيز بشود .\r\n\r\nنكتهء چهارم :\r\nصاحب جواهر رحمه الله در توجيه اينكه ، چطور آيه را بر معناى تكوينى\r\n\r\n","description":"","footnote":"","page_name":" 2068 ","page_number":29},
  {"content":"\r\n\r\nحمل كنيم ، اين آيه را تنظير مىكند به آيه  « الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ »  « 1 » مخصوصاً با توجه به خبث در روايات به زنا تفسير شده است . ولى اين استدلال ايشان ناتمام است . ما در همين آيه دوم هم همان حرف را مىزنيم و مىگوييم اخبار در مقام تشريع است ، لذا معنا ندارد كه اين آيه را شاهد بگيريم بر اينكه ، آيه قبل ، اخبار از امر تكوينى است .\r\n\r\nب ) بررسى روايات مسأله :\r\nاين روايات در جامع الاحاديث ، كتاب النكاح ، ابواب ما يحرم بالتزويج و . . . ، باب 17 ، مىباشد .\r\n\r\n1 ) صحيحهء زرارة\r\n« عدة من اصحابنا عن سهل بن زياد عن احمد بن ابى نصر عن داود بن سرحان عن زراره قال : سألت ابا عبد الله عليه السلام عن قول اللَّه عز و جل  « الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ »  ، قال : هنّ نساء مشهورات بالزنا و رجالٌ مشهورون بالزنا شهروا بالزنا و عرفوا به و الناس اليوم بذلك المنزل فمن اقيم عليه حدّ الزنا او شهر بالزنا لم ينبغ لاحدٍ ان يناكحه حتى يعرف منه توبة »\r\nسند روايت سند صحيحى است . سهل بن زياد و نيز طريق به سهل را ما صحيح مىدانيم . گذشته از اينكه ، همين روايت را فقيه از داود بن سرحان نقل كرده و طريق صدوق به او كه در مشيخه مذكور است ، طريق كاملًا صحيحى است . همچنين كتاب نوادر كه به اسم احمد بن محمد بن عيسى معروف شده ، ولى در حقيقت متعلّق به حسين بن سعيد است ، اين روايت از احمد بن محمد بن ابى نصر از داود بن سرحان نقل شده و اصل كتاب هم به طرق معتبر رسيده است ، لذا سند روايت هيچ اشكالى ندارد .\r\nدر مورد متن روايت ، اينكه در نُسخ موجود كافى « متّهم » ضبط شده ، اين غلط\r\n\r\n\r\n","description":"","footnote":"\r\n( 1 ) آيهء 26 سورهء نور .\r\n","page_name":" 2069 ","page_number":30},
  {"content":"\r\n\r\nاست . در تهذيب و فقيه « شهر » ضبط شده و خود تهذيب از كافى نقل كرده است ، علاوه بر اينكه ، تناسب صدر و ذيل اقتضا مىكند كه كلمه متهم غلط باشد ، چون در ذيل روايت مىگويد « حتى يعرف منه توبه » كه معلوم مىشود فرض در جايى است كه واقعاً مرتكب زنا شده باشد ، نه اينكه صرفاً متهم باشد . در يك نسخه‌اى كه ما مقابله كرديم از كافى ، آنجا هم كلمه « شُهر » بود ولى احتمال مىدهيم كه اين تصحيح اجتهادى باشد ، نه تصحيح نسخه . مهم همان است كه شيخ طوسى رحمه الله كه نسخ معتبر از كافى در دست او بوده ، شُهر نقل كرده است . ما اين احتمال را هم مىدهيم كه در اصل « مشتهر بالزنا » بوده و كلمه مشتهر شبيه كلمه متهم است از حيث كتابت ، و به همين دليل ، اشتباه ضبط گرديده است .\r\nدنبالهء بحث را به جلسهء آينده موكول مىكنيم .\r\n« * و السلام * »\r\n\r\n","description":"","footnote":"","page_name":" 2070 ","page_number":31},
  {"content":"\r\n\r\n\r\n2 / 7 / 1379 شنبه درس شمارهء ( 229 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر ابتداء چگونگى جمع بين روايات مناسب با موضوع بحث ، توسط آقاى خويى ( ره ) مطرح مىشود و سپس ، استاد دو اشكال بر كلام مرحوم آقاى وارد مىدانند و در ادامه به بررسى روايات مىپردازند . روايت اول ، روايت زرارة است كه قائلين به جواز نكاح با زانيه به جمله « لم ينبغ » در ذيل حديث استناد كرده‌اند . اما استاد بر اين نكته تأكيد مىكنند كه لم ينبغ با رجوع به روايات ، به معناى عدم جواز مىباشد ، نه سزاوار نبودن .\r\nو در سند روايت دوم ، معلى بن محمد واقع شده است كه استاد او را توثيق مىكنند و روايت را از نظر سند بدون اشكال مىدانند .\r\n* * * \r\nالف ) كلام مرحوم آقاى خويى ( ره ) در جمع بين روايات :\r\nمرحوم آقاى خويى ( ره ) توبه كردن را در ازدواج با مشهوره لازم مىدانند ، بر خلاف غير مشهوره ، و براى استدلال كلام خود ، روايات را به سه طائفه تقسيم مىكنند .\r\nطائفه اول : رواياتى است كه دلالت مىكند كه ازدواج با زانيهء توبه نكرده جايز نيست و از جهت اينكه مشهوره باشد يا غير مشهوره ، مطلق است .\r\nطائفه دوم : رواياتى است كه در مقابل روايات طائفه اول ، دلالت بر جواز تزويج با زانيه مىكند و اين طائفه نيز از جهت اينكه زن زانيه مشهوره باشد يا خير ، مطلق است . اين طائفه را مرحوم آقاى خويى نيز به دو قسم تقسيم كرده‌اند . قسم اول ، رواياتى كه اگر چه دلالت بر جواز مىكنند ، لكن ، همانطور كه از جهت مشهوره بودن\r\n\r\n","description":"","footnote":"","page_name":" 2071 ","page_number":32},
  {"content":"\r\n\r\nمطلق هستند ، از جهت قبول توبه و عدم قبول آن نيز ، مطلق مىباشد . لذا قابل تقييد با روايات طائفه اول مىباشند . اما قسم ديگر ، رواياتى است كه جواز را در صورت عدم توبه نيز ثابت كرده است ، كه در اين صورت نمىتوان به وسيلهء طائفهء اول ، آنها را تقييد زده و آنها را مخصوص صورت توبه نمود .\r\nدر نتيجه ، قسم دوم اين طائفه با روايات طائفه اول متعارض مىباشند . در اينجا طائفه سوم كه تفصيل بين مشهور به زنا و غير آن داده است « 1 » ، مىتواند طائفهء دوم را تخصيص زده و منحصر به صورتى كند ، كه زن مشهوره نباشد و پس از تخصيص معلوم مىشود كه منظور واقعى از روايات طائفهء دوم ( مجوّزه ) در مورد زانيهء غير مشهوره است ، بنابراين طائفه مجوزه اخص مطلق مىشود از طائفه اول ( محرّمه بدون توبه ) و آن طائفه را تخصيص زده و آن را مخصوص به مشهوره مىنمايد . در نتيجه بايد بگوييم ، اگر زن مشهوره شد تا توبه نكرده ، نمىتوان با او ازدواج كرد و اگر غير مشهوره بود توبه شرط ازدواج نيست .\r\n\r\nب ) بررسى كلام مرحوم آقاى خوئى ( ره ) :\r\nتوجه به دو نكته در بيانات مرحوم آقاى خويى لازم است :\r\n1 ) موضوع اكثر دو دسته رواياتى كه با هم متعارض هستند با موضوع رواياتى كه مرحوم آقاى خويى آن را مفصِل و رافع تعارض فرض نمودند ، متفاوت است .\r\nموضوع روايات متعارضه ، عبارت از زنى است كه مردى با او زنا كرده و بعد تصميم ازدواج با او گرفته است . سؤال از اين جهت است كه آيا اين ارتباط خاص موجب حرمت ابدى مىشود ؟ در اين مورد دو طائفه روايات متعارض هستند و جمع عرفى ندارند . « 2 » اما روايتى كه شاهد جمع قرار داده شده‌اند راجع به زنان زانيه\r\n\r\n\r\n","description":"","footnote":"\r\n( 1 ) استاد « مدّ ظلّه » در جلسات آينده از اين تقرير عدول مىكنند و مىفرمايند : فرمايش مرحوم آقاى خوئى ( ره ) تفصيل بين مشهوره و غير مشهوره نيست ، بلكه تفصيل بين معلنه و غير معلنه است ، با توضيحى كه ان شاء اللَّه تعالى خواهد آمد .\r\n( 2 ) البته در موضوع برخى از روايات دو طائفه اول و دوم ، زناى اين مرد فرض نشده ، مانند روايت محمد بن مسلم « قال سألته من الخبيثه » يا روايت زراره ( فاذا الثناء ! عليها شىء من الفجور ) ولى خواهيم گفت كه معلوم نيست اين دو روايت مربوط به زانيه باشد و روايت اسحاق جرير كه در طائفه ثانيه ذكر شده ، مربوط به طائفه ثالثه است .\r\nبله ، از مجموعه روايات طائفه اول و دوم تنها صحيحهء على بن رئاب است كه در مورد ازدواج با زن فاجره است و موضوع آن با موضوع بقيه روايات متفاوت است .\r\n","page_name":" 2072 ","page_number":33},
  {"content":"\r\n\r\nاست و شبههء ازدواج با آنها از اين جهت نيست كه ، با اين مرد رابطهء نامشروع داشته ، بلكه از اين جهت است كه ، زنى است كه به زناى با ديگران آلوده شده است و سؤال در اين است كه آيا اين آلودگى مانع ازدوج نيست ؟\r\n2 ) مرحوم آقاى خويى جمع بين روايات را مبتنى بر بحث انقلاب نسبت كرده‌اند ، در حالى كه مورد بحث از موارد انقلاب نسبت نيست .\r\nانقلاب نسبت ناظر به دو دليل متعارضى است ، كه دليل سومى يكى از اين دو دليل را تخصيص و پس از تخصيص ، دليل متعارض از صورت تباين با دليل مقابل به شكل أخصّ مطلق تغيير كرده و دليل مقابل خود را تخصيص مىزند و در نتيجه ، تعارض رفع مىشود . مثل اكرم العلماء كه با لا تكرم العلماء ، معارض مىباشد و با تخصيص به وسيله لا تكرم العالم الفاسق مفادش به اكرم العلماء العدول تغيير پيدا كرده و در نتيجه لا تكرم العلماء را تخصيص زده و رفع تعارض مىشود .\r\nاما در مورد بحث ، ما مواجه با يك روايت مفصل هستيم كه مشتمل بر دو قطعه است و مستقيماً هر دو دليل متعارض را تخصيص زده و تعارض آنها را مرتفع مىكند و جايى براى تخصيص ثانوى يكى از متعارضين توسط ديگرى باقى نمىگذارد . چون در روايتى كه ناظر به مشهوره مىباشد فقط حكم مشهوره را بيان نمىكند بلكه علاوه بر آن بالمفهوم ، حكم غير مشهوره را نيز مطرح مىنمايد . پس با منطوق روايات طائفه ثانيه و با مفهوم راويات طائفه اولى را تخصيص مىزند . و اگر در صحت انقلاب نسبت ، اصولىها اختلاف كرده‌اند اما ، در اين مورد كه روايتى مفصل بوده و رفع تعارض نمايد همه در صحّت آن موافق هستند و اختلافى در ميان نيست .\r\n\r\n","description":"","footnote":"","page_name":" 2073 ","page_number":34},
  {"content":"\r\n\r\n\r\nج ) بررسى روايات مربوطه :\r\n\r\n1 ) روايت اول :\r\nعن زرارة قال سألت ابا عبد الله « عليه السلام » عن قول اللَّه عزّ و جلّ  « الزَّانِي لا يَنْكِحُ إِلَّا زانِيَةً أَوْ مُشْرِكَةً »  قال « عليه السلام » هنّ نساء مشهورات بالزنا و رجال مشهورون بالزّنا شهروا به و عرفوا به و الناس اليوم بذلك المنزل فمن اقيم عليه حدّ الزنا او متّهم بالزّنا « 1 » لم ينبغ لاحدٍ ان يناكحه حتّى يعرف منه توبة « 2 »\r\nد )\r\n\r\nبحث سندى :\r\nدر جلسهء گذشته گفتيم اين روايت در كافى « عن عدة من اصحابنا عن سهل بن زياد » و در فقيه « عن داوود بن سرحان عن زرارة » و در نوادر حسين بن سعيد « عن البزنطى عن داوود بن سرحان عن زرارة » روايت شده و هر سه طريق به نظر ما قابل اعتماد است .\r\nه )\r\n\r\nبحث دلالى :\r\nنكته‌اى در مورد اين حديث است كه در ابتداى حديث براى زنان و مردان مشهور به زنا موضوعيّت قائل مىشود و مىفرمايد آيهء شريفه در مورد زانى و زانيه مشهوره است و اين حكمى ابدى است . و لكن در ذيل حديث ، يكى از دو عنوان شهرت يا اقامه حدّ را موضوع قرار داده و آن را ، متفرع بر صدر مىكند پس معلوم مىشود كه شهرت ملاك است ، اگر چه اين شهرت به اقامه حدّ حاصل شود . « 3 »\r\nنكتهء ديگر اينكه امام « عليه السلام » در مقام بيان موضوع تحريم ، فقط مشهوره و من\r\n\r\n\r\n","description":"","footnote":"\r\n( 1 ) به نظر ما مشتهرٌ بالزنا صحيح مىباشد و در اينجا تصحيفى صورت گرفته است .\r\n( 2 ) جامع الاحاديث شيعه ج 25 ص 604 ، ح 38025 ، باب 17 ، از ابواب ما يحرم بالتزويج حديث اول ، وسائل الشيعة ج 20 ص 439 ، باب 13 از ابواب ما يحرم بالمصاهرة حديث دوم .\r\n( 3 ) سؤال : در مباحث گذشته منسوخ بودن آيه ، مورد سؤال قرار گرفت .\r\nپاسخ : آيه مشتمل بر سه قسمت است ، الف ) جواز نكاح زانيه با زانى . ب ) جواز نكاح اينها با مشرك يا مشركه . ج ) حرمت نكاح اينها با مؤمن يا مؤمنه و تنها در مورد قسمت دوم ، يعنى نكاح زانيه و زانى با مشرك يا مشركه گفتيم ، آيهء شريفهء و لا تنكحوا المشركات نسخ شده و نسبت به بقيهء آيهء شريفه نه تنها دليلى بر نسخ نداريم ، بلكه اين روايت مشعِر است كه حكم جواز نكاح زانى با زانيه و حرمت نكاح اينها با عفيف و عفيفه همچنان به قوت خود باقى است .\r\n","page_name":" 2074 ","page_number":35},
  {"content":"\r\n\r\nاقيم عليه الحدّ را ذكر مىكنند ، مفهومش اين است كه ازدواج با ديگر زنات ، مانعى ندارد .\r\n\r\n* اشكال استدلال به روايت :\r\nكسانى كه قائل به جواز تزويج زانى و زانيه شده‌اند ، اعم از اينكه مشهور باشند يا نباشند به ذيل اين حديث ، آنجا كه امام « عليه السلام » مىفرمايند « لم ينبغ لاحد ان يناكحه حتى يعرف منه توبة » ، تمسك كرده‌اند كه ، لم ينبغ به معناى سزاوار نبودن است كه مترادف با كراهت است . پس ، از اين روايت جواز با كراهت ، استفاده مىشود .\r\n* \r\nپاسخ اشكال :\r\nاگر به روايات مختلف كه كلمهء لا ينبغى در آنها استفاده شده است ، مراجعه شود به اين نكته مشخص مىرسد كه لا ينبغى در روايات ، به معناى لا يجوز مىباشد ، هر چند ندرتاً به معناى كراهت نيز استفاده مىشود . به همين خاطر است كه صاحب حدائق به اين نكته اذعان پيدا كرده است ، چرا كه او با روايات ، بسيار مأنوس بوده ، لذا در استظهار از احاديث ، موفق و كامياب است .\r\nبه علاوه در مورد بحث ، امام « عليه السلام » لا ينبغى را در تفسير آيه شريفهء قرآن كه در آن ، اخبار به داعى انشاء آورده شده است ( -  لا يَنْكِحُ  ، اگر چه نفى است اما به داعى انشاء است - ) همچنين در ذيل آيه  « وَ حُرِّمَ ذلِكَ عَلَى الْمُؤْمِنِينَ »  كه تصريح به حرمت شده است . لذا نمىتوان با توجه به آيهء شريفه ، لا ينبغى را حمل بر كراهت كرد .\r\n\r\nروايت دوم :\r\nالحسين بن محمد عن معلى بن محمد عن الحسن بن على عن ابان بن عثمان عن محمد بن مسلم عن ابى جعفر « عليه السلام » من قوله عزّ و جلّ  « الزَّانِي لا يَنْكِحُ إِلَّا زانِيَةً أَوْ مُشْرِكَةً »  قال : هم رجال و نساء كانوا على عهد رسول اللَّه « صلى الله عليه و آله » ، مشهورين بالزنا فنهى اللَّه عزّ و جلّ عن اولئك الرجال و النساء و الناس اليوم على تلك المنزله من شهر شيئاً من ذلك او اقيم عليه الحدّ فلا تزوّجوه حتى تعرف توبته « 1 » .\r\n\r\n\r\n","description":"","footnote":"\r\n( 1 ) جامع الاحاديث ج 25 ص 604 ح 38026 باب 17 ، ابواب ما يحرم بالتزويج حديث دوم ، وسائل الشيعة ج 20 ص 439 باب 13 ، ابواب ما يحرم بالمصاهرة حديث سوم .\r\n","page_name":" 2075 ","page_number":36},
  {"content":"\r\n\r\nدر سند اين روايت معلى بن محمد واقع شده است ، كه كلينى بسيار از او حديث نقل مىكند و اين روايات بوسيلهء حسين بن محمد بن عامر نقل مىشود ، نجاشى دربارهء معلّى بن محمد مىنويسد : \" مضطرب الحديث و المذهب و كتبه قريبه \" ، مراد از قريبه در كلام نجاشى قريبة الى الصواب مىباشد اگر چه در بعضى موارد روايات او مضطرب است و صدر و ذيل آن با هم سازگارى ندارد لكن مشايخ به كتاب او اعتماد كرده‌اند و اينكه كلينى به اين وسعت از او روايت نقل مىكند دليل بر اعتماد وى به معلى بن محمد است « 1 » .\r\nاين روايت از نظر دلالت مانند روايت قبلى است .\r\n\r\nروايت سوم :\r\nالشيخ المفيد فى رسالة المتعه عن محمد بن مسلم عن ابى جعفر محمد بن على « عليه السلام » قال : من شهر بالزّنا او اقيم عليه حدّ فلا تزوجه « 2 » .\r\n\r\nروايت چهارم :\r\nشيخ باسناده عن احمد بن محمد بن عيسى عن ابى المغراء عن الحلبى و فقيه باسناده عن ابى المغراء عن الحلبى قال ، قال أبو عبد اللَّه « عليه السلام » : لا تتزوج المرأة المعلنه بالزّنا و لا يزوّج الرجل المعلن بالزّنا الّا ان يعرف منهما التوبة « 3 »\r\nمرحوم آقاى خويى در ذيل اين روايت مىفرمايند كه ، اين روايت اگر چه دلالت بر جايز نبودن ازدواج با زن معلنه بالزّنا و همينطور مرد معلن بالزّنا ، مىكند اما ما بايد از اين ظهور در مورد مرد دست برداشته ، چرا كه قطع به عدم حرمت داريم لذا ما به ظهور ، در مورد چنين زنى ، تمسك كرده و حكم به حرمت مىكنيم . لكن در مورد ازدواج با مرد معلن به زنا حكم به كراهت مىكنيم . لكن به نظر ما اجماعى بودن اين\r\n\r\n\r\n","description":"","footnote":"\r\n( 1 ) حضرت استاد در برخى از مباحث اشاراتى نسبت به معلى بن محمد داشته‌اند كه خلاصه آن از اين قرار است كه با توجه به اكثار نقل روايت از معلى ، بوسيله كلينى در مباحث تعبدى ، الزامى ، وثاقت وى ثابت مىگردد عبارت « مضطرب الحديث و المذهب » هم به اين معنى است ، كه گاهى رواياتش با اصول سازگار و مقبول و گاه به اين شكل نيست و اين همانند « يعرف حديثه و ينكر » است كه ابن غضائرى دربارهء وى آورده است . عبارت « كتبه قريبه » هم اشاره به اعتبار وى دارد و با توجه به اينكه كتابهاى وى مورد تحديث و تحدّث بوده ، دلالت بر وثاقت مؤلف مىكند .\r\n( 2 ) جامع الاحاديث - آدرس سابق ، حديث سوم .\r\n( 3 ) جامع الاحاديث - آدرس سابق - حديث چهارم ، وسائل آدرس سابق ، حديث اول .\r\n","page_name":" 2076 ","page_number":37},
  {"content":"\r\n\r\nمطلب كه مىتوان با چنين مردى ازدواج كرد ، مورد شبهه و ترديد است . صدوق در مقنع مىفرمايد : لا تزوج الزانية و لا يزوّج الزانى حتى يعرف منهما التوبة .\r\nان شاء اللَّه پس از مراجعه تفصيلى اين مسأله مطرح خواهد شد .\r\n\r\nروايت پنجم :\r\nنوادر حسين بن سعيد عن ابن ابى عمير عن حماد عن الحلبى عن ابى عبد الله « عليه السلام » : انه سئل عن الرجل يشترى الجارية قد فجرت أ يطأها قال نعم انما كان يكره النبى « صلى الله عليه و آله » نسوة من اهل مكة كنّ فى الجاهليّة يعلن بالزّنا فانزل اللَّه  ( الزَّانِي لا يَنْكِحُ إِلَّا زانِيَةً أَوْ مُشْرِكَةً )  و هن المؤجرات المعلنات بالزّنا منهنّ خثيمة و الرباب و سارة التى كانت بمكة التى كان رسول اللَّه « صلى الله عليه و آله » احلّ دمها يوم فتح مكه من اجل انّها كانت تحرّض المشركين على قتال النبى « صلى الله عليه و آله » و كانت تقول لاحدهم كان ابوك يفعل كذا و كذا و يفعل كذا و كذا و انت تجبن عن قتال محمد و تدين له فنهى اللَّه ان ينكح امرأة مستعلنة بالزنا او ينكح رجلٌ مستعلن بالزّنا قد عرف ذلك منه حتى يعرف منه التوبة « 1 »\r\nاين روايت از نظر سند صحيحه است و دلالت آن بر حرمت نكاح با زانيه مستعلنه قبل از توبه روشن است .\r\n\r\nروايت ششم :\r\nكلينى عن حميد بن زياد عن الحسن بن محمد بن سماعة عن احمد بن الحسن الميثمى عن ابان عن حكم بن حكيم عن ابى عبد الله « عليه السلام » فى قوله عزّ و جلّ  « وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ )  قال انّما ذلك فى الجهر ثم قال لو ان انساناً زنى ثم تاب تزوّج حيث شاء « 2 » .\r\n\r\nروايت هفتم :\r\nسيد مرتضى از تفسير نعمانى نقل مىكند . عن على « عليه السلام » : قوله سبحانه  « الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ »  نزلت هذه الآية فى نساء كنّ بمكة معروفات بالزنا ، منهنّ سارة و خثيمة و رباب ، حرم اللَّه نكاحهنّ ، فالآية جارية فى كل مَن كان من النساء مثلهن . « 3 » « * و السلام * »\r\n\r\n\r\n","description":"","footnote":"\r\n( 1 ) جامع الاحاديث ، آدرس سابق حديث پنجم .\r\n( 2 ) جامع الاحاديث ، آدرس سابق حديث ششم ، وسائل الشيعة آدرس سابق حديث چهارم .\r\n( 3 ) جامع الاحاديث آدرس سابق حديث هفتم ، وسائل الشيعة آدرس سابق حديث پنجم .\r\n","page_name":" 2077 ","page_number":38},
  {"content":"\r\n\r\n\r\n3 / 7 / 1379 يكشنبه درس شمارهء ( 230 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل درباره حكم تزويج با زانيه بحث شد ، مرحوم آقاى خوئى به چند دسته از روايات بحث اشاره كردند از جمله رواياتى كه حتى در فرض عدم توبه زانيه تزويج را مجاز دانسته است . در اين جلسه نكاتى چند درباره متن برخى روايات اين دسته و عدم دلالت آنها خواهيم آورد . در ادامه به بررسى روايت اسحاق بن جرير كه از ذيل آن استفاده مىگردد كه حتى در زانيه معلنه بالزنا نكاح جايز است پرداخته و عدم جواز استناد به آن را اثبات مىكنيم ، همچنين تفسيرى براى صدر روايت ارائه مىدهيم كه اين روايت را از محل بحث خارج مىسازد ، در ادامه ، روايت حسن بن ظريف را بررسى و صحت سند و تماميت دلالت آن را ذكر مىكنيم ، در خاتمه به تناسب ، اين مبناى اصولى را ( كه مناط در امكان جمع عرفى بين دو دليل مستقل ، اين است كه امكان كنار هم قرار دادن آنها باشد ) نقد كرده و خواهيم گفت كه گاه دو دليل به حسب ظاهر ، نفى و اثبات يك امر را مىرسانند ولى با توجه به تفاوت موقف گوينده ، تعارض دو روايت قابل حل است ولى در كلام واحد نمىتوان آن دو را در كنار هم قرار داد ، چون كلام واحد ، موقفهاى مختلف نمىتواند داشته باشد .\r\n* * *\r\n\r\n","description":"","footnote":"","page_name":" 2078 ","page_number":39},
  {"content":"\r\n\r\n\r\nالف ) اشاره به روايات مجوزه تزويج حتى در فرض عدم توبه زانيه :\r\n\r\n1 ) يادآورى بحث گذشته :\r\nگفتيم كه مرحوم آقاى خوئى نخست سه دسته روايات مطرح مىكنند ، دسته اوّل : رواياتى كه تجويز با زانيه را مطلقاً جايز مىداند ، دسته دوم : رواياتى كه شرط جواز ازدواج را توبه مىدانند ، جمع اين دو دسته روايات با حمل مطلق بر مقيد به آسانى صورت مىگيرد ، ولى دسته سومى وجود دارد كه حتى در فرض عدم توبه زانيه ، ازدواج را جائز دانسته است كه قهراً با دسته دوم متعارض بوده و حمل مطلق بر مقيد را با اشكال مواجه مىسازد ، از رواياتى كه در اين دسته ذكر شده ، معتبره زراره است ، ولى دلالت اين روايت ناتمام است ، و متن روايت نيز به گونه نادرستى نقل شده است كه ذيلًا بررسى مىگردد .\r\n\r\n2 ) متن روايت زرارة :\r\nمتن روايت زرارة عن ابى جعفر « عليه السلام » بنابر نقل مرحوم آقاى خوئى چنين است « قال : سئل عن رجل اعجبته امرأة ، فسأل عنها ( فاذا الثناء عليها فى شىء من الفجور ) ، فقال : لا بأس بان يتزوجها و يحصنها »\r\nاين نقل كه به تبع وسائل « 1 » صورت گرفته ، ظاهراً غلط است ، بلكه نقل صحيح - كه در تهذيب « 2 » و استبصار و نيز حدائق و وافى از تهذيب نقل كرده‌اند - اين است : « فاذا النَثاء عليها شىء فى الفجور » كلمه « النثا » كه نون بر ثاء مقدم است ، با ثناء كه ثاء مقدم است از جهت معنا متفاوت است ، ثناء تنها در خير استعمال مىشود و نثا يا اختصاص به شر دارد يا اعم از خير و شر مىباشد ، « 3 » اين عبارت در وسائل غلط\r\n\r\n\r\n","description":"","footnote":"\r\n( 1 ) البته در وسائل چاپ آل البيت : النثاء ذكر شده ، كه صواب ، النثا مىباشد .\r\n( 2 ) استاد - مد ظّله - اشاره فرمودند كه در برخى مخطوطات تهذيب : الثناء ذكر شده است .\r\n( 3 ) ( توضيح بيشتر ) آنچه استاد - مد ظلّه - در اينجا فرموده‌اند ، مأخوذ از حاشيه صاحب حدائق بر كتاب خود ( حدائق ، ج 23 ، ص 494 ) مىباشد كه پس از ذكر نثاء و ثناء مىگويد : و الاول يقال فى الشرّ و الثانى فى الخير\r\n","page_name":" 2079 ","page_number":40},
  {"content":"\r\n\r\nنقل شده و در جواهر غلطتر ، عبارت جواهر چنين است : « فاذا النساء شىء عليها بالفجور » ( ج 29 ، ص 441 )\r\nاستدلال به اين روايت به خصوص با توجه به كلمه « و يحصنها » است كه از آن معلوم مىشود كه زن حصن ذاتى كه با توبه حاصل مىشود ندارد ، و بايد با تزويج اين امر حاصل شود .\r\n\r\n3 ) مناقشه در دلالت روايت :\r\nبه نظر ما دلالت اين روايت ناتمام است ، در توضيح اين امر نخست بايد دانست كه فجور اختصاص به جماع ندارد ، بلكه مراحل مقدماتى آن همچون مسّ و قبله نيز از مصاديق فجور هستند ، در برخى مسائل ديگر باب نكاح بين مرتبه كامل فجور و مراتب ناقص فجور فرق قائل شده است ، مثلًا در روايت منصور بن حازم عن ابى عبد الله « عليه السلام » آمده است ، قال : سألته عن رجل فجر بامرأة ، أ يتزوج ابنتها ؟ قال ان كان قبلة او شبهها فلا بأس ، و ان كان زنا فلا « 1 »\r\nحال تعبير « شىء فى الفجور » كه در روايت آمده ، معلوم نيست مراد از آن ، زنا باشد . و اگر ظاهر آن اين نباشد كه مرتبه ناقصى از فجور در مورد زن مطرح بوده باشد ، لا اقل ظهور در مرتبه كامل فجور يعنى زنا ندارد ، پس از محل بحث ما خارج است .\r\nان قلت : اگر گفته شود « زن فاجرة » ، يا « الرجل فجر بالمرأه » ، آيا ظاهر اين تعابير ظهور در زانيه بودن زن و تحقق زناى مرد ندارد .\r\nقلت : انصراف اين تعابير مطلق را به زناى كامل ، ممكن است بپذيريم ، ولى جايى كه گفته شود : « شىءٌ فى الفجور » ، اين جمله شبيه آن است كه گفته شود :\r\n\r\n\r\n","description":"","footnote":"\r\nخاصة ، و قيل : انّ الاوّل يستعمل فيها معاً ، و الثانى فى خصوص الخير ، و حينئذ فقوله « شىء من الفجور » بدل من النثاء ( منه قدس سرّه ) ، در ذيل درس ، اقوال اهل لغت را درباره اين دو واژه خواهيم آورد ، گفتنى است كه « شىء من الفجور » مىتواند خبر « النثاء عليها » باشد و لازم نيست بدل آن گرفته شود .\r\n( 1 ) وسائل ، ج 20 ، 42 / 25994 ( باب 6 ، از ابواب ما يحرم بالمصاهرة ، ح 8 ) .\r\n","page_name":" 2080 ","page_number":41},
  {"content":"\r\n\r\n« فجورٌ ما » كه ديگر ظهور در مرتبه كامل ندارد . « 1 »\r\n\r\nب ) بررسى حكم تزويج با زن مشهور به زنا :\r\n\r\n1 ) اشاره به كلام مرحوم آقاى خوئى :\r\nگفتيم كه رواياتى بين زانيه مشهوره بالزنا و غير آن تفصيل داده و برخى با عنايت به اين روايات ، اختلاف روايات ديگر را حل كرده ، فتواى به حرمت تزويج با مشهور به زنا و جواز تزويج با زانيه غير مشهوره داده‌اند ، ولى در برخى روايات ، حتى در فرض مشهور به زنا هم حكم به جواز تزويج نموده ، مرحوم آقاى خوئى مىفرمايند :\r\nروايتى كه در مورد مشهور به زنا ازدواج را جايز دانسته ضعف سند دارد ، البته اصل روايت صحيحه است ولى قطعه محل استناد مشكل سندى دارد كه ذيلًا اشاره مىشود .\r\nالبته رواياتى كه ازدواج با مشهوره را باطل دانسته متعدد است و آقاى خوئى ( ره ) به يك روايت استدلال كرده‌اند كه آن هم اگر بر خلاف مدعاى ايشان دلالت نكند بر مدّعاى ايشان دلالت ندارد .\r\n\r\n2 ) متن روايت اسحاق بن جرير :\r\n« بسند صحيح عن اسحاق بن جرير قال قلت لأبي عبد الله « عليه السلام » : انّ عندنا بالكوفة امراة معروفة بالفجور ، أ يحلّ ان اتزوجها متعة قال ، فقال : رفعت راية ؟ قلت لا ، لو رفعت راية اخذها السلطان قال : نعم ، تزوجها متعةً ، قال : ثم اصغى الى بعض مواليه فاسرّ اليه شيئاً ، فلقيت مولاه ،\r\n\r\n\r\n","description":"","footnote":"\r\n( 1 ) ( توضيح بيشتر ) ، برخى از كلمات ، از جهت ماده يك معناى عامى دارد ، ولى هيأت خاص آن و يا اطلاق و عدم ذكر قيد خاص در نزد عرف يك فرد خاصى از آن عام را تفهيم مىكند ، مثلًا كلمه « عالم » به كسى كه مختصر علمى داشته باشد اطلاق نمىشود ، بلكه بايد مقدار معتنابهى علم داشته باشد تا اين وصف درباره او اطلاق شود با اين كه كلمه علم ، از مراتب پايانى علم و مقدارهاى اندك آن صحت سلب ندارد ، در اينجا اگر گفته شود : لفلان شىء من العلم » يا « علم شيئاً من العلم » همان معناى اصلى لغوى وضعى از كلمه علم اراده مىشود و مفهوم زائدى از اطلاق كلمه استفاده نمىشود . تنوين « شىءٌ » و خود كلمه شىء كه متوغل در تنكير است چه بسا منشأ گردد كه مراد خصوص افراد پايين از مفهوم كلى باشد ، در اينجا هم عبارت « شىء فى الفجور » اگر ظهور در مراتب اندك و ناقص فجور نداشته باشد ، ظهور در مرتبه كامل فجور ندارد ، هر چند در وصف « فاجره » ، اطلاق كلمه مفهوم زائدى از اصل معناى كلى فجور به جمله مىدهد .\r\n","page_name":" 2081 ","page_number":42},
  {"content":"\r\n\r\nفقلت له : ما قال لك ؟ فقال : انّما قال لى : و لو رفعت راية ما كان عليه فى تزويجها شىء ، انّما يخرجها من حرام الى حلال « 1 » »\r\n\r\n3 ) توضيح اشكال سندى روايت :\r\nمرحوم آقاى خوئى مىفرمايند كه ؛ هر چند اصل اين روايت صحيحه است ، ولى قسمت ذيل روايت را اسحاق بن جرير خود مستقيماً نشنيده ، بلكه از برخى از موالى حضرت شنيده و چون وثاقت اين شخص معلوم نيست ، نمىتوانيم به اين ذيل اعتماد كنيم . هر چند اگر ذيل روايت نبود ، صدر روايت به تفصيل بين مشهوره و غير مشهوره مشعر بود . در توضيح اشكال سندى مىگوييم كه آنچه اسحاق بن جرير خود مشاهده كرد ، صحبت سرى حضرت با برخى از موالى بوده ، حال چه صحبتى بوده ، اصلًا آيا مربوط به اين بحث بوده يا نبوده ؟ از نقل اسحاق بن جرير معلوم نمىگردد . صحبت كردن سرّى حضرت با آن شخص هم علامت آن نيست كه او را در تمام اخباراتش صادق بداند ، بلكه ممكن است مثلًا حضرت به وى فرموده باشد كه برو فلان چيز را بخر يا فلان كار را بكن ، يا صحبتهاى ديگر كه مناسب نبوده علنى مطرح شود ، پس از صحبت سرى حضرت توثيق واسطه استفاده نمىشود ، از سؤال كردن اسحاق بن جرير هم موثق بودن آن مولى در نزد وى استفاده نمىشود ، بلكه انسان وقتى صحبت سرى امام را با كسى مىشنود ، حسّاس مىشود كه نكند مطلبى مربوط به او فرموده باشد و از اين جهت از آن شخص سؤال مىكند ، پس قسمت ذيل روايت از جهت سندى غير قابل اعتماد است .\r\n\r\n4 ) اشكال استاد - مد ظلّه - به استناد به روايت اسحاق بن جرير :\r\nولى اشكال مهمتر در استناد به روايت اين است كه مرحوم آقاى خوئى ( ره ) مىفرمايند ؛ صرف نظر از ذيل روايت ، صدر روايت مشعر است به اينكه ازدواج با مشهوره به زنا جايز نيست و با غير او جايز است . در حالى كه راوى از امام مىپرسد\r\n\r\n\r\n","description":"","footnote":"\r\n( 1 ) وسائل ، ج 21 ، 29 / 26439 ( ابواب المتعة از كتاب النكاح ، باب ( 9 ) ، ح 13 .\r\n","page_name":" 2082 ","page_number":43},
  {"content":"\r\n\r\nكه « عندنا امرأة معروفة بالفجور » معروفه با مشهوره ، مترادف است يعنى زن مشهوره به زنا در كوفه هست . « أ يحل ان اتزوّجها » حضرت در پاسخ ازدواج با او را تجويز مىكنند نه تحريم ، پس بر خلاف نظر مرحوم آقاى خوئى ( ره ) اين روايت از ادله تجويز ازدواج با مشهوره مىشود . « 1 »\r\nان قلت : در اين روايت مىگويد ، زن زناى خود را علنى نكرده است . قلت : معلوم نيست كه مراد از بلند كردن رايت ، زناى علنى باشد ، زيرا در روايات متعدد ، از حكم تزويج با زانيه معلنه سخن گفته شده كه از آنها فهميده مىشود كه مسأله زناى علنى در جامعهء آن روز كاملًا مطرح بوده و از سوى سلاطين منعى از اين كار در ميان نبوده ، چون حكومتهاى آن دوره آلوده بوده ، خود خلفاء به اين گونه فجورها گرفتار بودند و ديگران را هم منع نمىكرده‌اند .\r\nبا توجه به اين امر مىتوان عبارت امام « عليه السلام » را اين گونه معنا كرد كه آيا زانيه ، اعلان رسمى كرده كه حاضر به متعه شدن مىباشد ؟ راوى هم پاسخ مىدهد كه اگر رسماً اعلان به تمتع كرده باشد ، سلطان او را مىگيرد ، زيرا مسأله متعه و اظهار رسمى آن ، به منزله مبارزه با دستگاههاى خلافت بوده كه متعه را نامشروع مىدانستند ، اظهار متعه به معناى ترويج تشيع بوده و قهراً حكومتهاى آن زمان با آن برخورد مىكرده‌اند ، اين كه در كلام امام « عليه السلام » تجويز متعه را بيان كرده ( تزوجها متعةً ) مشعر به آن است كه در متعه خصوصيتى وجود دارد و حكم مربوط به مطلق تزويج نيست .\r\nالبته ذكر متعه در كلام امام « عليه السلام » را مشعر دانسته‌ايم نه دالّ ، چون ، همچنانكه مرحوم آقاى خوئى فرموده‌اند ، ممكن است ذكر متعه در جواب ، به جهت تطابق با سؤال سائل كه از خصوص متعه پرسيده باشد و گونه در حكم واقعى ، متعه خصوصيتى نداشته باشد .\r\n\r\n\r\n","description":"","footnote":"\r\n( 1 ) استاد ( مد ظله ) از اين اشكال در جلسات آينده عدول مىكنند .\r\n","page_name":" 2083 ","page_number":44},
  {"content":"\r\n\r\nبنابراين ، طبق معنايى كه ما كرديم در اين روايت تمتّع رسمى را امام « عليه السلام » اجازه نداده ولى به گونه سرى و قاچاقى آن را مجاز دانسته‌اند ، هر چند با زانى مشهور به زنا باشد .\r\nبنابراين روايت دقيقاً از ادله صحت ازدواج با زانيهء مشهوره خواهد بود .\r\n\r\n5 ) متن روايت حسن به ظريف :\r\nكشف الغمة عن كتاب الدلائل قال حدّثنى الحسن بن ظريف قال كتبت الى ابى محمد « عليه السلام » و قد تركت التمتع منذ ثلاثين سنة و قد نشطت لذلك و كان فى الحىّ امرأة و صفت لى بالجمال فَمال قلبى اليها و كانت عاهراً لا تمنع يد لامس ، فكرهتها ، ثم قلت : قد قال [ أي قد قال المعصوم « عليه السلام » 
  ] تمتّع بالفاجرة فانّك تخرجها من حرام الى حلال ، فكتبت الى ابى محمد : اشاوره المتعة و قلت : أ يجوز من بعد هذه السنين ان أ تمتع ، فكتب : انّما تحيى سنة و تميت بدعة ، فلا بأس ، و اياك و جارتك المعروفة بالعهر و ان حدّثتك نفسك انّ آبائى قالوا تمتع بالفاجرة ، فإنك تخرجها من حرام الى حلال ، فهذه امرأة معروفة بالهتك و هى جارة و اخاف عليك استفاضة الخبر فيها ، فتركتها و لم أ تمتع بها و تمتع بها شاذان بن سعد رجل من اخواننا و جيراننا ، فاشتهر بها حتى علا امره و صَارَ الى السلطان و اغرم بسببها مالًا نفيسا و اعاذنى الله من ذلك ، ببركة سيدى « 1 » .\r\n\r\n6 ) توضيحى درباره روايت :\r\nروايت بالا از دلائل عبد الله بن جعفر حميرى « 2 » نقل شده و از جهت سند مشكلى ندارد و صحيحه است . از جهت دلالت نيز هم از سؤال سائل ( لا تمنع يد\r\n\r\n\r\n","description":"","footnote":"\r\n( 1 ) جامع الاحاديث ، ج 26 : 71 / 38389 ، باب 5 از ابواب المتعة ، ح 12 ، وسائل الشيعة ، ج 21 ، ص 29 .\r\n( 2 ) ( توضيح بيشتر ) ، هر چند در كشف الغمه در نقل اين روايت نام مؤلف را ذكر نكرده ، ولى دلائل حميرى از مصادر كشف الغمه است كه بارها از آن مطالب بسيارى نقل كرده و در برخى مواضع به نام مؤلف اشاره كرده و مرحوم حاج شيخ آقا بزرگ در ذريعه ج 8 ، ص 237 مىنويسد اكثر توقيعاتى كه از ناحيهء مقدسه صادر شده به خط عبد الله بن جعفر حميرى است و از طرفى حميرى در كتابهايش مانند قرب الاسناد از حسن بن ظريف بن ناصح روايات بسيارى دارد .\r\n","page_name":" 2084 ","page_number":45},
  {"content":"\r\n\r\nلامس ) و نيز از تصريح امام « عليه السلام » در جواب بر مىآيد كه زن مورد نظر مشهور به زنا بوده ، با اين حال تمتع با وى ذاتاً مجاز دانسته شده و روايت آباء امام حسن عسكرى « عليهم السلام » را نيز در اين مورد تطبيق كرده كه معلوم مىگردد كه جواز نكاح با فاجره ، مشهوره به زنا را نيز شامل مىگردد ، البته در مورد روايت امام « عليه السلام » حسن بن ظريف را از تمتع با آن زن نهى كرده ، نه به جهت اشكال ذاتى در تمتع ، بلكه به جهت ارشاد به مشكل‌ساز شدن اين ازدواج ، زيرا اين زن هتاك بوده ، در هر جا موضوع متعه را كه آن زمان قاچاق بوده نقل مىكرده ، در نتيجه از ناحيه سلطان مشكل ايجاد مىشده ، همچنان كه براى شاذان بن سعد پيش آمد .\r\nبنابراين ، از روايت فوق استفاده مىشود كه نكاح با زن مشهور به زنا هم جايز است .\r\n\r\n7 ) نتيجه بحث :\r\nبنابراين تفصيل بين مشهور به زنا و غير مشهور به زنا با دو روايت اسحاق بن جرير و حسن بن ظريف ناسازگار است و قابل پذيرش نيست .\r\n\r\nج ) توضيحى درباره كلام مرحوم آقاى خوئى و بررسى آن :\r\n\r\n1 ) توضيح كلام مرحوم آقاى خوئى :\r\nمرحوم آقاى خوئى فرمودند ؛ كه اگر ذيل روايت اسحاق بن جرير كه از برخى موالى امام صادق « عليه السلام » نقل شده ، صحيح بوده ، تفصيل بين معلنه و غير معلنه بىمورد بود ، چون اين ذيل در مورد معلنه هم نكاح را جايز دانسته ، پس با روايتى كه نكاح با معلنه را تحريم كرده تعارض نموده ، پس بايد به مرجّحات مراجعه كرد ، در ميان مرجّحات هم مرحوم آقاى خوئى تنها به دو مرجّح قائل است . مرجّح اول :\r\nموافقت با كتاب ، مرجّح دوم ( كه در فرض نبودن مرجح اول از آن استفاده مىشود ) :\r\nمخالفت با عامه ؛ پس با توجه به موافقت رواية مجوزه با آيه قرآن  « أُحِلَّ لَكُمْ ما وَراءَ \r\n\r\n","description":"","footnote":"","page_name":" 2085 ","page_number":46},
  {"content":"\r\n\r\n ذلِكُمْ »  بايد حكم به جواز نمود . « 1 »\r\nدر اينجا ممكن است اين اشكال مطرح گردد كه تعارض دو دليل فرع عدم امكان جمع عرفى بين دو دليل است و در اينجا جمع عرفى ممكن است ، چون مىتوان اخبار تحريم نكاح با معلنه را حمل به كراهت شديده كرد و اخبار تجويز را ناظر به اصل جواز دانست .\r\nدر پاسخ اين اشكال مىگوييم كه مرحوم آقاى خوئى اين جمع را صحيح نمىدانند ، و هر چند در اينجا نادرستى اين جمع را ذكر نكرده‌اند ، ولى در جاهاى ديگر ذكر كرده‌اند كه ما اين نحو ، جمع را عرفى نمىدانيم ، چون ضابطه جمع عرفى اين است كه دو كلام منفصل را اگر در كنار يكديگر قرار دهيم آيا عرف يكى از آنها را قرينه بر تصرف در ديگرى مىداند يا آنها را متناقض مىداند ؟ در صورت اول ، جمع عرفى است و در صورت دوم ، جمع عرفى نيست ، بنابراين اگر مثلًا در روايتى وارد شده باشد : « له ان يفعل » ، و در روايت دوم آمده باشد : « ليس له ان يفعل » ، ايشان اين دو روايت را متعارض دانسته و حمل روايت دوم به كراهت را نادرست مىدانند ، چون اگر اين دو روايت را كنار هم قرار دهيم ، سر از تناقض صدر و ذيل در مىآورد :\r\n« له ان يفعل و ليس له ان يفعل » ، در بحث ما نيز ايشان روى اين مبنا ، از طرح بحث جمع عرفى خوددارى كرده است . « 2 »\r\n\r\n\r\n","description":"","footnote":"\r\n( 1 ) ( توضيح بيشتر ) اين تقريب ، با ظاهر كلامى كه در تقريرات مرحوم آقاى خوئى آمده تفاوت دارد ، در تقريرات دو دسته روايات را با تعارض ساقط دانسته ، سپس با مراجعه به عمومات حل ( و نه خصوص عام كتابى ) حكم به جواز نكاح كرده است ، تقريب استاد - مد ظلّه - توجيهى است براى كلام ايشان تا اين اشكال واضح مندفع گردد كه در صورت تعارض ادله ، هر چند اصل اولى تساقط آنها است ، ولى با توجه به اخبار علاجيه بايد نخست به مرجحات مراجعه كرد و سپس مسأله تخيير پيش مىآيد نه تساقط .\r\n( 2 ) ( توضيح بيشتر ) احتمال قويتر در اين بحث اين است كه ايشان از جمع عرفى داشتن اين دو روايت غفلت ورزيده و منشأ غفلت هم اين بوده كه سند روايت غير معتبر بوده ، ديگر به نتيجه بحث بر فرض اعتبار سند روايت توجهى نكرده است ، به هر حال ، تطبيق نظر مرحوم آقاى خوئى در اين بحث روشن نيست ، چون در روايت حلبى با صيغه نهى از تزويج معلن بالزنا و معلنه بالزنا منع كرده و اگر صيغه نهى با « لا باس » در كنار يكديگر قرار گيرند ظاهراً به نظر مرحوم آقاى خوئى هم صيغه نهى حمل به كراهت مىشود ، ايشان جمع بين « يجوز » در يك روايت و « لا يجوز » در روايت ديگر را به حمل روايت دوم به كراهت غير عرفى مىدانند ، ولى\r\n","page_name":" 2086 ","page_number":47},
  {"content":"\r\n\r\n\r\n2 ) بررسى قاعده جمع عرفى توسط استاد - مد ظلّه - :\r\nاين ضابطه براى جمع عرفى را كه مرحوم آقاى خوئى ذكر كرده پيش از ايشان برخى علماء گذشته هم ذكر كرده و ظاهراً شيخ انصارى هم به آن اشاره كرده ، و در برخى كلمات محقق حلى هم كه اكنون جاى آن را در ياد ندارم ، به آن برخورد كرده‌ام ، مرحوم آقاى خوئى در بسيارى از مسائل اين ضابطه را پياده مىكنند و جمع‌هايى را كه علماء فرموده‌اند با اين ضابطه رد مىكنند و با رجوع به عام كتابى مسأله را حل مىكنند ، ولى ما بارها گفته‌ايم كه اصل اين ضابطه ناتمام است ، چون گاه منشأ اختلاف دو روايت ، اختلاف موقفهاى آن است و هر روايت در جاى خود و در موقفى كه گوينده در آن قرار دارد صحيح است و اختلاف بدوى روايت قابل حل است با اين كه ، نمىتوان آن دو را در كنار هم قرار داد ، چون كلام واحد دو موقف مختلف نمىتواند داشته باشد . براى توضيح بيشتر اين مسأله به ذكر سه مثال مىپردازيم :\r\nمثال اول : گاه در يك جا گفته مىشود : زيد با سواد است ، و در جاى ديگر گفته مىشود : زيد بىسواد است . و بين اين دو جمله تعارض نخواهد بود ، چون در جاى اول سخن از كسى است كه بتواند نوشته‌اى را بخواند ، در اينجا مراد از با سواد كسى است كه سواد خواندن و نوشتن داشته باشد ، قهراً مىتوان گفت كه زيد با سواد است ، ولى در جمله دوم سخن از عالمان و دانشمندان است ، در اينجا با سواد كسى است كه در رده علماء باشد و قهراً در اين موقف بايد گفت كه زيد بىسواد است .\r\nدر اينجا نمىتوان دو جمله را با هم جمع كرد و گفت : زيد با سواد است و زيد بىسواد است ، چون كلام واحد دو جايگاه مختلف نمىتواند داشته باشد ، زيرا يك بام و دو هوا خواهد بود .\r\n\r\n\r\n","description":"","footnote":"\r\nظاهراً اگر نهى با صيغه باشد كه استعمال آن در كراهت به عقيده ايشان جايز است و مَجاز هم نيست ، جمع دو روايت به حمل صيغه نهى به كراهت را مىپذيرند ، به خصوص در اين روايت كه قطعه « معلن بالزنا » به عقيده ايشان محمول بر كراهت است ، حمل جمله « معلنه بالزنا » به قرينه روايت ديگر بسيار آسان مىباشد .\r\n","page_name":" 2087 ","page_number":48},
  {"content":"\r\n\r\nمثال دوم : گاه گفته مىشود : نماز شب واجب است ، از سوى ديگر در جاى ديگر گفته مىشود : نماز شب واجب نيست ، اين دو جمله با هم قابل جمع است .\r\nاگر جمله اول در مقام ذكر مسائل اخلاقى و امورى كه براى تزكيه نفس لازم است گفته شده باشد ، قهراً در اين مقام ، نماز شب لازم است ، ولى اگر در مقام ذكر مسائل فقهى و امورى كه منشأ معصيت و گناه مىگردد و انسان را از عدالت مىاندازد باشيم ، نماز شب واجب نخواهد بود ، در اينجا هم جمع بين اين دو در كلام واحد صحيح نيست ، چون نمىتوان در يك كلام ، دو موقف داشت .\r\nمثال سوم : بحثى است كه به تفصيل در جلسه سوم كتاب نكاح ذكر شد ، و حاصل آن اين است كه در باب تعدد زوجات از آيه شريفه  « فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً »  [ سوره نساء ، آيه 3 
  ] استفاده مىشود كه عدالت بين زنان متعدد ممكن است ، بنابراين ، اگر كسى مطمئن باشد عدالت پيشه مىكند مىتواند چند زن بگيرد ، و اگر بيم عدم عدالت داشته باشد تنها يك زن مىتواند بگيرد ، از سوى ديگر در آيه شريفه ديگر مىگويد  « وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ »  [ سورهء نساء ، آيهء 129 
  ] كه به نظر بدوى با آيه نخست ناسازگار است ، اين اشكال از امام « عليه السلام » در روايتى سؤال شده : امام پاسخ فرموده كه حاصل آن اين است كه عدالت در آيه اول ، به معناى عدالت حقوقى است ، يعنى مرد قادر به انجام حقوقى باشد كه شرع مقدس براى زنان متعدد لازم كرده ، همچون كسوة و نفقه و حق مضاجعه ، ولى در آيه دوم ، مراد از عدالت ، عدالت قلبى ، و تساوى در محبت و عشق درونى نسبت به همسران است كه آيه امكان آن را نفى مىكند ، چون محبت امرى اختيارى نيست .\r\nدر اينجا هم نمىتوان دو آيه را كنار هم قرار داد ، چون يا بايد در مقام بيان عدالت حقوقى بود يا در مقام بيان عدالت قلبى ، و نمىتوان در كلام واحد در هر دو مقام بوده و لفظ واحد عدالت را به كار برد .\r\n\r\n","description":"","footnote":"","page_name":" 2088 ","page_number":49},
  {"content":"\r\n\r\nنتيجه بحث اين مىشود كه اين ضابطه كه در صحت جمع عرفى ، بايد بتوان دو روايت را در كنار هم به مخاطب القاء كرد ، ناتمام است .\r\n\r\nد ) دسته‌بندى روايات مسأله : « 1 »\r\nدر مورد جواز نكاح زانى يا تزويج زانيه در دو قسمت از جامع احاديث الشيعة روايات آورده شده ، يكى در جلد 25 ( چاپ سال 1379 ) در ابواب مربوط به اصل نكاح ، ديگرى در جلد 26 در ابواب مربوط به متعه ، ما هر دو دسته روايات را جداگانه ، به اقسام مختلف تقسيم كرده ، كه البته برخى از اقسام در نتيجه نهايى ، مفاد يكسان خواهند داشت .\r\n\r\n1 ) اقسام روايت مسأله در جلد 25 جامع احاديث الشيعة :\r\n1 - جواز تزويج المزنىّ : صحيحه منصور بن حازم عن ابى عبد الله « عليه السلام » ( رقم 37987 و 37988 ) ، مصحّحة هشام بن المثنى ( 37995 ) - و الصحة مبنية على تصحيح روايات القاسم بن محمد الجوهرى المرميّ بالوقف - مصححة ابى بصير ( 38012 ) ، صحيحة عبيد الله بن على الحلبى ( 38013 ) ، مرسلة المقنع ( 38014 ) ، رواية موسى بن بكر عن زرارة بن اعين عن ابى جعفر « عليه السلام » ( 38015 ) و اشكال السند عدم ذكر الصدوق طريقه فى المشيخه الى موسى بن بكر ، صحيحة او موثقة اسحاق بن جرير عن ابى عبد الله « عليه السلام » - بناء على نقل التهذيب - ( 38018 ) - و فى السند سقط بين احمد بن محمد بن عيسى و اسحاق بن جرير و الصحة مبتنية على كون الواسطة المحذوفة هو الحسن بن محبوب او على بن الحكم كما هو الظاهر مع القول بكون اسحاق بن جرير غير واقفى و الّا فالخبر موثق .\r\nرواية قرب الاسناد عن على بن جعفر عن اخيه موسى بن جعفر « عليه السلام » ( 38022 ) - و\r\n\r\n\r\n","description":"","footnote":"\r\n( 1 ) استاد - مد ظلّه - روايات مختلف مسأله را بدون توجه به سند ، دسته‌بندى نموده و آدرس آنها را در برگه‌اى درج كرده‌اند ، ما در اينجا با بهره‌گيرى از اين دسته‌بندى ، درباره هر روايت وصف سندى آن را با توجه به مبانى استاد ذكر كرده ، كلمهء مصححه را در جايى به كار مىبريم كه تصحيح سند تنها بر طبق مبناى استاد ممكن باشد كه مورد پذيرش برخى از علماء ديگر نيست ، كليه توضيحات سندى از تنظيم‌كننده است كه مطابق مبانى استاد صورت گرفته است .\r\n","page_name":" 2089 ","page_number":50},
  {"content":"\r\n\r\nفى تصحيح روايات عبد الله بن الحسن العلوى تأمل - .\r\n2 - جواز تزويج المزنى بها به شرط توبتها : موثقه عمار بن موسى عن ابى عبد الله « عليه السلام » ( 38016 ) ، صحيحه ابى بصير قال سألته ( 38017 ) - صحة السند بناء على كون الواسطة المحذوفة هو الحسن بن محبوب او على بن الحكم و هو الظاهر كما تقدّم نظيره - ، مرسلة اسحاق بن جرير عن ابى عبد الله « عليه السلام » بناء على فعل النكاح - ( 38018 ) ، رواية الحسن بن جرير عن الصادق « عليه السلام » ( 38033 ) ، الظاهر كون الحسن مصحفاً من اسحاق ، و الخبر متحد مع سابقه .\r\n3 - جواز تزويج المزنى بها به شرط توبتهما : صحيحه محمد بن مسلم عن ابى جعفر أو عن ابى عبد الله « عليهما السلام » ( 38019 ) ، رواية الجعفريات باسناده عن على « عليه السلام » ( 38020 ) ، مرسله الدعائم عن على « عليه السلام » ( 38021 ) .\r\n4 - حرمة نكاح الزانى و الزانية ما لم يتوبا : فقه الرضا « عليه السلام » ( 38034 ) .\r\n5 - حرمة نكاح المشهورين او المشهورات بالزنا او من اقيم عليهم الحدّ ما لم يتب : صحيحه زرارة عن ابى عبد الله « عليه السلام » ( 38025 ) ، مصححة محمد بن مسلم عن ابى جعفر « عليه السلام » ( 38026 ) ، و مثله مرسلة محمد بن مسلم عن ابى جعفر محمد بن على « عليهما السلام » ( 38027 ) لكن ليس فيه تقييد الحرمة بما قبل التوبة .\r\n6 - حرمة نكاح المعلنين او المعلنات بالزنا : صحيحه الحلبى عن ابى عبد الله « عليه السلام » ( 38028 ) ، و فى السند فى الكافى سقط بين احمد بن محمد بن عيسى و ابى المغراء ، فان كان الواسطة المحذوفة هو على بن الحكم او ابن محبوب كما هو الظاهر فالسند صحيح و الّا فالصحة مبنية على تصحيح روايات عثمان بن عيسى الراوى عن ابى المغراء فى مشيخة الفقيه ) ، صحيحه الحلبى عن ابى عبد الله « عليه السلام » ( 38029 ) ، موثقه حكم بن حكيم عن ابى عبد الله « عليه السلام » ( 38030 ) .\r\n7 - حرمة نكاح المشهورات بالزنا : رواية تفسير النعمانى بسنده عن على « عليه السلام » ( 38031 ) .\r\n\r\n","description":"","footnote":"","page_name":" 2090 ","page_number":51},
  {"content":"\r\n\r\n8 - كراهة نكاح الفاجرة و ان لم تتب : مرسلة الدعائم عن ابى جعفر محمد ( 38043 ) .\r\n9 - جواز تزويج الفاجرة : مصححة محمد بن مسلم عن ابى جعفر « عليه السلام » ( 38035 ) و عبد الله بن هلال فى السند خطأ ، صوابه محمد بن عبد الله بن هلال و التحقيق وثاقته ، رواية على بن يقطين عن ابى الحسن « عليه السلام » ( 38036 ) و فى السند سعدان و الظاهر وثاقته لكن الظاهر سقوط الواسطة بين محمد بن احمد بن يحيى و سعدان ، ثم انّ الاستاذ - مد ظلّه - ناقش فى دلالة الخبر و ارتباطه بمحلّ البحث .\r\n10 - جواز نكاح الفاجرة الّتى اقيم عليها الحدّ او عرف بالزنا : رواية سعد بن عبد الله عن صاحب الزمان « عليه السلام » ( 38042 ) .\r\n11 - جواز نكاح الفاجرة و لو لم يتب : موثقة زراره عن ابى جعفر « عليه السلام » ( 38037 ) ، و قد ناقش الاستاذ - مد ظلّه فى دلالته - صحيحه على بن رئاب عن ابى عبد الله « عليه السلام » ( 38038 ) . موثقة عمار الساباطى عن ابى عبد الله « عليه السلام » ( 38040 ) صحيحه مضمره زراره ( 38044 ) و لا يبعد كون المسئول عنه هو ابو عبد الله « عليه السلام » .\r\n12 - جواز نكاح المشهورة بالفجور و ان لم تتب مرسلة الحلبى عمن سمع ابا جعفر « عليه السلام » ( 38039 ) ، رواية الدعائم عن جعفر بن محمد « عليه السلام » ( 38041 ) .\r\nثم انّ فى بعض الروايات حكم بجواز امساك الزوجة التى تزنى كما فى 38045 ، 38046 ، 38049 ، لكن فى 38047 و 38048 الامر بالطلاق الظاهر منه استحبابه ، و هذه الروايات لا ربط لها بمحلّ البحث ، و انّما اشرنا اليها استطراداً .\r\n\r\n2 ) اقسام روايات ج 26 جامع احاديث الشيعة ( چاپ سال 1379 )\r\n1 - حرمة التمتع بالفاجرة : رواية المفضل بن عمر عن الصادق « عليه السلام » ( 38323 ، آخر ص 47 ) ، رواية الحسن بن جرير [ الظاهر : اسحاق بن جرير 
  ] عن ابى عبد الله « عليه السلام » ( 38388 ) ، مصححه عبد الله بن ابى يعفور عن ابى عبد الله « عليه السلام » ( 38390 ) .\r\n2 - الاشعار بحرمة التمتع بالفاجرة : صحيحه ابى مريم عن ابى جعفر « عليه السلام » ( ذيل 38390 )\r\n\r\n","description":"","footnote":"","page_name":" 2091 ","page_number":52},
  {"content":"\r\n\r\n3 - حرمة نكاح الفاجرة - و لو متعة - رواية ابى سارة عن ابى عبد الله « عليه السلام » ( 38312 ) تشمل غير المتعة بقرينة التعليل الوارد فيها ، صحيحه محمد بن اسماعيل بن بزيع عن ابى الحسن الرضا « عليه السلام » ( 38378 ) و فيها عبارة « لا ينبغى » الدالّة لدينا على الحرمة ، مصححه محمد بن الفضيل عن ابى الحسن الرضا « عليه السلام » ( 38384 ) ، فقه الرضا « عليه السلام » ( 38385 ) .\r\n4 - حرمة التمتع بالمعروفات بالزنا غير المعلنات : رواية محمد بن فيض عن ابى عبد الله « عليه السلام » ( 38381 ) .\r\n5 - جواز التمتع بامراة زنى بها او زنى بها غيره : مرسلة تحف العقول عن ابى جعفر محمد بن الرضا ( 38594 ) .\r\n6 - جواز التمتع بالمعروفة بالزنا : صحيحة الحسن بن ظريف عن ابى محمد « عليه السلام » ( 38389 ) .\r\n7 - جواز التمتع بالمعروفات غير المعلنات : صحيحه او موثقه اسحاق بن جرير عن ابى عبد الله « عليه السلام » ( 38386 ) و الصحة مبنية على عدم الاعتداد بنسبة اسحاق بن جرير - فى اصحاب الكاظم « عليه السلام » من رجال الشيخ - بالوقف ، و الّا فالخبر موثق ،\r\n8 - الاشعار بجواز التمتع بالفاجرة : صحيحة هشام بن الحكم عن ابى عبد الله « عليه السلام » ( 38387 ) .\r\n\r\nضميمه درس 230 ( اقوال اهل لغت درباره ثناء و نثا )\r\n« كتاب العين » : الثناء : تعمدك لشىء تثني عليه بحسن او قبيح ( اين عبارت در تهذيب اللغة ، ج 15 ، ص 142 از ابن المظفر نقل شده ، در محيط ، ج 10 ، ص 178 آورده شده ) .\r\nالنثاء ، مقصور : ما اخبرت عن رجل من سوء او صالح تقول : حسن النثا و قبيح النثا من صالح فعله او سوء فعله . . .\r\n\r\n","description":"","footnote":"","page_name":" 2092 ","page_number":53},
  {"content":"\r\n\r\nدر تهذيب اللغة 15 : 142 عبارت را نقل كرده با اندك تفاوتى\r\n« . . جمهرة اللغة ( ابن دريد م 321 ) : الثناء يقال اثنى عليه ثناء حسناً ثناء و ثناء و الاسم الثناء و لا يكون الّا فى الخير اذا كان ممدوداً ، و الثناء مقصور فى الخير و الشر من قولهم نثوت الحديث انثوه نثواً و الاسم النثا ، و النثا مقصور و حكى سيبويه النثاء ممدوداً و لم يحكه غيره ، و قال بعض اهل اللغة الثناء فى الخير و الشر قال أبو بكر يقال اثنيت عليه اثناء و الاسم الثناء لا يكون الّا فى الخير ، و هو الثبت ، و ربما استعمل فى الشر زعموا و النثا يكون فى الخير و الشر ، و كلاهما يصلح هذا فى موضع هذا و هذا يصلح فى موضع هذا ، و الثناء لا يكون الّا فى الذكر الجميل » عبارت فوق در چاپ دار العلم للملايين از جمهره به صورت ملخص و با تحريف آمده ( ص 1036 ) .\r\nمعجم مقاييس اللغة : ( ابن فارس م 395 ) : النثا يقولون ان يذكر الانسان به غير جميل\r\nمجمل اللغة ( ابن فارس ) : النثا : الذكر القبيح .\r\nتهذيب اللغة ( ازهرى م 370 ) : اثنى فلان على الله تعالى ثم على المخلوق ، يثني اثناءً أو ثناءً ، يستعمل فى القبيح من الذكر فى المخلوقين و ضدّه ، و روى ابو العباس عن ابن الاعرابى أنّه قال : اثنى اذا قال خيراً او شراً ، قال و اثنى اذا اغتاب ، قال و انثى الرجل اذا انف من الشىء انثاءً ، قال ابن الانبارىّ : سمعت ابا العباس يقول : النثا يكون للخير و الشر و أنشد : فاضل كامل جميل نثاه . . . قال شمر ، يقال ما اقبح نثاه فى الناس و ما احسن نثاه ، و قال ذلك ابن الاعرابى . . . و قال ابن الاعرابى : الناثى : المغتاب .\r\nالمحيط ( صاحب بن عباد م 385 ) : النثا : ما اخبرت عن رجل من صالح فعاله و سوء فعله ، و لا يشتق منه فعل ، فان كان ف : نثا عليه قولًا قبيحاً ينثو . . . و تناثى القوم تناثيا : فى الكلام القبيح خاصّة .\r\nصحاح ( جوهرى م حدود 400 ) : اثنى عليه خيراً و الاسم الثناء\r\nالنثا مقصور مثل الثناء ، الّا انّه فى الخير و الشر جميعاً و الثناء فى الخير خاصّة .\r\n\r\n","description":"","footnote":"","page_name":" 2093 ","page_number":54},
  {"content":"\r\n\r\nاساس البلاغة ( زمخشرى م 538 ) : نثوت الحديث نثوا : ذكرته و نشرته و هو حسن النثا و قبيح النثا .\r\nشمس العلوم ( نشوان بن سعيد م 573 ) : الثناء : الذكر بالخير و الكلام الجميل . . . اثنى عليه بالخير و لا يكون فى الشر .\r\nنهاية ( ابن اثير م 606 ) : و النثا فى الكلام يطلق على القبيح و الحسن يقال : ما اقبح نثاه و ما احسنه در لسان العرب هم اين عبارت آمده است .\r\nلسان العرب ( ابن منظور م 711 ) : الثناء : ما تصف به الانسان من مدح او ذم و خصّ بعضهم به المدح . . . در لسان العرب عبارات ديگرى در اين ماده و در ماده نثا آورده كه بر گرفته از مصادر گذشته ، همچون تهذيب اللغة ازهرى است كه با تصحيف هم چاپ شده است .\r\nالمصباح المنير ( م 770 ) : بحث مفصلى درباره عام بودن ثناء نسبت به خير و شر نموده و تعميم را از صاحب محكم و صاحب بارع و محمد بن القوطية ، و السرقسطى و ابن القطّاع نقل كرده و انحصار معناى واژه را به خير ، ردّ نموده است .\r\nدر ماده نثا هم مىگويد : النثا وزن الحصى اظهار القبيح و الحسن\r\nقاموس ( فيروزآبادى م 817 ) : الثناء بالفتح و التثنية وصف بمدح او بذم او خاص بمدح .\r\nدر تاج العروس ( زبيدى م ) : در شرح قاموس آورده : اشار للفرق بينه و بين النثا بقوله او خاص بالمدح أى و النثا خاص بالذم ، قال ابن الاعرابى يقال : اثنى اذا قال خيراً او شراً ، و انثى اذا اغتاب و عموم الثناء فى الخير و الشر هو الّذى جزم به كثيرون و استدلوا بالحديث الخ\r\nقاموس : النثا : ما اخبرت به عن الرجل من حسن او سىّء\r\nتاج العروس : قال ابن الاعرابى انثى اذا قال خيراً او شراً . . . ثم عبارات ابن الانبارى و جوهرى را آورده مىافزايد : قال شيخنا : و قد مال الى هذا العموم جماعة و صوب اقوام انّه خاصٌ بالسوء\r\n\r\n","description":"","footnote":"","page_name":" 2094 ","page_number":55},
  {"content":"\r\n\r\nنتيجه‌گيرى : استعمال كلمه نثا در ذكر كار زشت افراد قطعاً صحيح است يا به جهت انحصار معناى كلمه به ذكر شر ، يا به جهت عام بودن معناى واژه ، ولى استعمال كلمه ثناء در مورد ذكر قبيح مورد اختلاف بين لغويين است ، از سوى ديگر ، كلمه ثناء كلمه شناخته شده و معروفى است ، بر خلاف كلمه نثا كه واژه‌اى غريب بوده و كمتر كسى با آن آشنا است ، واژه‌هاى نامأنوس در معرض تبديل به واژه‌هاى مأنوس بوده ، ولى تبديل واژه مأنوس به غير مأنوس طبيعى نيست ، پس نسخه صحيح در روايت زراره : « نثا » به تقديم نون مىباشد .\r\n« * و السلام * »\r\n\r\n","description":"","footnote":"","page_name":" 2095 ","page_number":56},
  {"content":"\r\n\r\n\r\n4 / 7 / 1379 دوشنبه درس شمارهء ( 231 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء گذشته ضمن بررسى و تفسير بعضى از روايتهاى باب و نقل روايتى از كتاب دلائل ، دالّ بر جواز متعهء مشهوره ، ايرادات خود ، پيرامون كيفيت جمع بين اخبار توسط مرحوم آقاى خويى را ذكر كرديم . در اين جلسه ، ابتدا با بيان متعدد بودن موضوع در روايات ، تقسيم‌بندى آنها را به سه طائفه و شاهد بر جمع گرفتن طائفهء سوم را اساساً بىمورد مىدانيم . سپس روايات ازدواج زانى با مزنى بها و روايات نكاح غير زانى با مشهوره را جداگانه بررسى مىكنيم . آنگاه جمع ديگرى را كه از استاد « مدّ ظلّه » است مطرح كرده ، در نهايت به نقد و بررسى كلام مرحوم حاج شيخ پيرامون حمل مطلق بر مقيد و ترجيح روايات جواز خواهيم پرداخت .\r\n* * * گفتيم كه مرحوم آقاى خويى ، روايات وارده پيرامون ازدواج با زانيه را سه دسته دانسته ، دسته‌اى ، تا توبه نكرده باشند ازدواج را تحريم كرده و دسته ديگر ، دلالت بر مطلق جواز دارد و دسته سوم نيز بين مشهوره و غير مشهوره فرق گذاشته است .\r\nايشان از طريق انقلاب نسبت بين آنها جمع كرده ، و مانند جماعتى ديگر از علماء ، قائل به تفصيل بين مشهوره و غير مشهوره شده‌اند .\r\n\r\nالف ) نقد استاد « مدّ ظلّه » دربارهء جمع مرحوم آقاى خويى :\r\nصحت اين جمع مبتنى بر اين است كه موضوع روايات دال بر حرمت ازدواج با مشهوره ، همان موضوع روايات دسته اول - كه دلالت بر تحريم على الاطلاق دارد - باشد تا بتواند پس از انقلاب نسبت ، شاهد بر تفصيل باشد ، در حالى كه با ملاحظهء\r\n\r\n","description":"","footnote":"","page_name":" 2096 ","page_number":57},
  {"content":"\r\n\r\nروايات درمىيابيم كه موضوع در روايات تحريم ازدواج با زانيه موردى است كه خود شخص زانى بخواهد با مزنى بها ازدواج كند و شبهه سائل از اين جهت است كه اين ارتباط نامشروع مانع ازدواج است ؟ و موضوع در روايات تحريم نكاح مشهوره اختصاص به زانى ندارد و شبهه سائل از اين جهت است كه اگر زن مشهوره باشد يا اجمالًا آلوده به زنا بوده ، اين مقدار سوء سابقه مانع ازدواج است ؟ ممكن است در يكى از اين دو عنوان قائل به حرمت شويم و ممكن است هر دو عنوان را از عناوين محرمه بدانيم و اگر در يكى از اين دو موضوع روايت مفصلى به عنوان شاهد جمع پيدا كرديم ، نمىتوانيم آن را به موضوع ديگر تسرى بدهيم .\r\n\r\nب ) بررسى رواياتى كه مربوط به نكاح خود زانى با مزنى بها است :\r\n1 ) عمار بن موسى عن ابى عبد الله « عليه السلام » قال : سألته عن الرجل يحلّ له ان يتزوج امرأة كان يفجر بها ؟ قال : ان آنس منها رشداً فنعم و الا فليراودها على الحرام فان تابعته فهى عليه حرام و ان ابت فليتزوجها « 1 » .\r\nموضوع سؤال در اين روايت ، نكاح مرد با زنى است كه خود او با وى زنا مىكرده ، و نمىتوان « كان يفجر بها » را به صيغهء مجهول خواند ، زيرا نمىخواهد بپرسد كه آيا مىتوان با زنى كه قبلًا سابقهء زنا داشته و اكنون ديگر از اين عمل دست برداشته ، ازدواج كرد يا نه و الّا تفصيل بين توبه و عدم توبه معنى نداشت . علاوه بر اينكه اگر اين معنا مراد بود ، بايد به صيغه مؤنث ( به صورت كانت يفجر بها ) آورده مىشد .\r\n2 ) محمد بن مسلم عن ابى جعفر او ابى عبد الله « عليه السلام » قال : لو انّ رجلًا فجر بامرأة ثم تابا فتزوجها لم يكن عليه شىء من ذلك « 2 » .\r\n\r\n\r\n","description":"","footnote":"\r\n( 1 ) جامع الاحاديث ج 25 ص 601 باب 16 از ابواب ما يحرم بالمصاهرة حديث 5 ، وسائل ابواب ما يحرم بالمصاهرة باب 11 ح 2\r\n( 2 ) جامع الاحاديث باب سابق حديث 8 ، وسائل الشيعة باب سابق حديث 5 .\r\n","page_name":" 2097 ","page_number":58},
  {"content":"\r\n\r\n3 ) أبو بصير قال : سألته عن رجل فجر بامرأة ثم اراد بعد ان يتزوجها فقال اذا تابت حل له نكاحها قلت : كيف يعرف توبتها ؟ قال : يدعوها الى ما كانا عليه من الحرام فان امتنعت فاستغفرت ربها عرف توبتها « 1 » .\r\nحرمت نكاح بدون توبه كه از مفهوم اين دو روايت استفاده مىشود مربوط به ازدواج زانى با مزنى بها است .\r\nالبته با توجه به اين روايات ، بايد رواياتى را كه نكاح زانى با مزنى بها را مطلقاً جايز دانسته ( مانند روايت اسحاق بن جرير « 2 » و روايت عبد الله بن على حلبى « 3 » و روايت ديگر أبو بصير ) « 4 » مقيد به توبه نمود .\r\nبلى ، روايت ديگر محمد بن مسلم مطلق است و شامل نكاح زانى و غير زانى هر دو مىشود .\r\n4 ) محمد بن مسلم قال : سألت أبا جعفر « عليه السلام » : الخبيثة يتزوجها الرجل قال : لا و قال ان كان له امة وطأها و لا يتخذها ام ولده « 5 »\r\nمشابه همين مضمون در روايت ديگرى نيز آمده است « 6 » .\r\nلكن ، ظاهراً اين روايت مربوط به نكاح با ولد الزنا است و ربطى به نكاح با زانيه ندارد . لذا مرحوم كلينى و صاحب وسائل آن را در باب نكاح با ولد الزنا آورده‌اند و مرحوم فيض هم آن را به ولد الزنا تفسير كرده و مرحوم مجلسى هم تمايل به همين معنا دارد ، گرچه او احتمال زانيه را نيز رد نمىكند ، به نظر ما نيز « خبيثه » اگر ظهور در ولد الزنا نداشته باشد در معناى ديگر ظهور ندارد زيرا صفت مشبهه دلالت بر ثبوت\r\n\r\n\r\n","description":"","footnote":"\r\n( 1 ) جامع الاحاديث باب سابق حديث 6 ، وسائل باب سابق ح 7 .\r\n( 2 ) جامع الاحاديث باب سابق حديث 7 ، وسائل باب سابق حديث 4 .\r\n( 3 ) جامع الاحاديث باب سابق حديث 2 ، وسائل باب سابق حديث 3 .\r\n( 4 ) جامع الاحاديث باب سابق حديث 1 ، وسائل باب سابق حديث 1\r\n( 5 ) جامع الاحاديث ابواب سابق ، باب 18 حديث 3 ، وسائل باب سابق باب 14 ، حديث 2 .\r\n( 6 ) جامع الاحاديث باب سابق حديث 4 ، وسائل باب سابق حديث 3 .\r\n","page_name":" 2098 ","page_number":59},
  {"content":"\r\n\r\nمىكند و ولد الزنا بودن و خباثت اصل ، در ولد الزنا امرى است كه هميشه ثابت است . كما اينكه در بعضى روايات تعبير چنين است : ان ولد الزنا لا يطيب ابداً « 1 » يا لا ينجب ابداً . ولى اين عنوان ممكن است با توبه از زانيه زايل گردد . علاوه بر اين ، براى بيان يك مطلب در روايات گاهى به عنوان خبيثه تعبير مىكنند و گاهى به عنوان ولد الزنا مثلًا مىفرمايند : وطى امهء خبيثه جايز است ولى مراقب باشد كه اولاد دار نشود ، و مانند اين تعبير در ولد الزنا نيز آمده است « 2 » .\r\nخلاصه اينكه موضوع در همهء روايات ، خصوص نكاح زانى با مزنى بها است و روايات ديگر كه در مورد نكاح با مشهوره و زن آلوده به زنا مىباشد بايد جداگانه مورد بررسى قرار گيرد .\r\n\r\nج ) بررسى رواياتى كه مربوط به نكاح با مشهوره و زنان آلوده است :\r\n1 ) محمد بن احمد بن يحيى عن احمد بن محمد عن سعدان عن على بن يقطين قال : قلت لأبي الحسن « عليه السلام » نساء اهل المدينه قال : فواسق . قلت : فاتزوج منهن ؟ قال : نعم « 3 » .\r\nسؤال در اين روايت مربوط به زناى خودش نيست ، شأن على بن يقطين بسيار بالاتر از اين است كه بتوان چنين گمانى دربارهء او برد ، علاوه بر اينكه به احتمال قوى مراد از « فواسق » زنانى هستند كه فسق اعتقادى دارند ، زيرا مردم مدينه اكثراً سنى مذهب و تابع مالك بودند و منظور اين است كه آنها انحراف در مذهب و عقيده دارد نه اينكه همه زناكارند ، زيرا بسيار بعيد است كه بگوييم حضرت موسى بن جعفر زنان مدينه را قذف نموده‌اند ! لذا ، اصلًا اين روايت ناظر به مسأله نكاح با زانيه نيست . « 4 »\r\n\r\n\r\n","description":"","footnote":"\r\n( 1 ) جامع الاحاديث ، باب سابق ، ح 9 ، وسائل الشيعة باب سابق ح 9 .\r\n( 2 ) جامع الاحاديث باب سابق ، ج 3 و 5 و 6 ، وسائل الشيعة ، باب سابق ح 2 و 4 و 5 .\r\n( 3 ) جامع الاحاديث باب 17 از ابواب ما يحرم بالتزويج ، ج 12 ، وسائل الشيعة باب 12 ، ابواب ما يحرم بالمصاهرة ح 3 .\r\n( 4 ) احتمال دارد مراد از فسق ، بىبندوبارى باشد . همچنانكه امروزه در تعبير عرفى ما مىگوييم آدمهاى فاسق و فاجر يعنى كسانى كه رعايت عفت را نمىكنند .\r\n","page_name":" 2099 ","page_number":60},
  {"content":"\r\n\r\n2 ) على بن الحسن عن على بن الحكم عن موسى بن بكر عن زراره عن ابى جعفر « عليه السلام » قال سئل عن رجل اعجبته امرأة فسأل عنها فاذا الثناء عليها شىء فى الفجور فقال : لا بأس بان يتزوجها و يحصنها « 1 » .\r\nقبلًا بيان كرديم كه با توجه به اينكه فجور اعم از زنا و قبله و مانند آن است ، لذا عبارت شىء من الفجور ظهور در زنا ندارد و از مسأله مورد بحث خارج است و بر فرض كه ظهور در زنا داشته باشد جزء ادلهء مجوزهء ازدواج با فاجره على الاطلاق - مشهوره و غير مشهوره - محسوب مىشود .\r\n3 ) على بن رئاب قال سألت ابا عبد الله « عليه السلام » عن المرأة الفاجرة يتزوجها الرجل المسلم قال : نعم و ما يمنعه و لكن اذا فعل فليحصن بابه مخافة الولد « 2 » .\r\nاين روايت كه ازدواج با فاجرة را جايز شمرده مطلق است و شامل مشهوره و غير مشهوره ، هر دو مىشود . ولى بايد اين دسته از روايات مطلقه را با توجه به رواياتى كه از خصوص نكاح با زانيه مشهوره نهى نموده ، حمل بر غير مشهوره كرد و در مقابل روايات مجوزه مطلق ، روايات محرمه مطلق نداريم تا بحث انقلاب نسبت مطرح شود . خلاصه ، با توجه به اين روايات مىتوان نتيجه گرفت كه ؛ هيچ مانعى ندارد كه موجبات حرمت ازدواج با زانيه غير تائبه را دو چيز بدانيم . 1 - ازدواج خودزانى با مزنى بها . 2 - ازدواج با خصوص مشهوره .\r\nبنابراين ، با توجه به تعدد موضوع در روايات ، ديگر نمىتوان روايات دال بر تحريم نكاح مشهوره را شاهد بر تفصيل دانست لذا ، جمع مرحوم آقاى خويى نيز مخدوش مىشود .\r\n\r\nد ) جمع بين اخبارى كه نكاح با مشهوره را تحريم و اخبارى كه آن را تجويز كرده است :\r\n1 ) شيخ طوسى عن الحسن بن محبوب عن اسحاق بن جرير قال : قلت لأبي عبد الله « عليه السلام »\r\n\r\n\r\n","description":"","footnote":"\r\n( 1 ) وسائل باب ما يحرم بالمصاهرة باب 12 ح 2 .\r\n( 2 ) وسائل ابواب ما يحرم بالمصاهرة باب 12 ح 6 .\r\n","page_name":" 2100 ","page_number":61},
  {"content":"\r\n\r\nان عندنا بالكوفه امرأة معروفة بالفجور أ يحلّ ان اتزوجها متعة ؟ قال فقال : رفعت راية ؟ قلت : لا ، لو رفعت راية اخذها السلطان قال : نعم تزوّجها متعه قال : ثم أصغى الى بعض مواليه فاسرّ اليه شيئاً فلقيت مولاه فقلت له : ما قال لك ؟ فقال : انما قال لى : و لو رفعت راية ما كان عليه فى تزويجها شىء انما يخرجها من حرام الى حلال « 1 » .\r\nبا توجه به معنايى كه ما براى « رفعت راية » گفتيم ، صدر اين روايت نيز دال بر جواز نكاح با مشهوره است .\r\n2 ) كشف الغمّة من كتاب الدلائل لعبد اللَّه بن جعفر حميرى عن الحسن بن ظريف قال : كتبت الى ابى محمد « عليه السلام » قد تركت التمتع ثلاثين سنة و قد نشطت لذلك و كان فى الحىّ امرأة وصفت لى بالجمال فمال قلبى اليها و كانت عاهراً لا تمنع يد لامس فكرهتها ثم قلت قد قال ( الائمة « عليهم السلام » ) تمتع بالفاجرة فإنك تخرجها من حرام الى حلال فكتبت الى ابن محمد « عليه السلام » اشاوره فى المتعة و قلت : أ يجوز بعد هذه السنين ان أ تمتع ؟ فكتب : انما تحيى سنة و تميت بدعة فلا بأس و اياك و جارتك المعروفة بالعهر و ان حدثتك نفسك انّ آبائى قالوا تمتع بالفاجرة فإنك تخرجها من حرام الى حلال فان هذه امراة معروفة بالهتك و هى جارة و اخاف عليك استفاضة الخبر منها فتركتها و لم أ تمتع بها و تمتع بها شاذان بن سعد - رجل من اخواننا و جيراننا - فاشتهر بها حتى علا امره و صار الى السلطان و غرم بسببها مالًا نفيساً و اعاذنى اللَّه من ذلك ببركة سيدى « 2 » .\r\nاين دو روايت ، نكاح با مشهوره را جايز شمرده و با آيه قرآن و رواياتى كه نكاح با مشهوره را تحريم كرده ( روايت حلبى و رواياتى كه در تفسير آيهء شريفه وارد شده است ) معارض است . و نمىتوان آنها را حمل بر كراهت نمود ، زيرا حمل نمودن نهى و تحريم در آيه شريفه بر كراهت بسيار مستبعد است . بخصوص كه در بعضى از روايات تعبير به « حرم » « 3 » و « نهى اللَّه » « 4 » شده و اين گونه تعبيرات با كراهت چندان\r\n\r\n\r\n","description":"","footnote":"\r\n( 1 ) جامع الأحاديث ج 26 ص 70 ، باب 5 از ابواب متعه ح 9 ، وسائل أبواب المتعة باب 9 ح 3 .\r\n( 2 ) جامع الأحاديث باب سابق ح 12 ، وسائل أبواب المتعة باب 9 ح 4 .\r\n( 3 ) جامع الأحاديث ج 25 ص 606 ، باب 17 از ابواب ما يحرم بالتزويج ح 7 ، وسائل باب 13 از ابواب ما يحرم\r\n( 4 ) جامع الاحاديث ، ج 25 ص 604 ، باب 17 از ابواب ما يحرم بالتزويج ح 2 و 5 .\r\n","page_name":" 2101 ","page_number":62},
  {"content":"\r\n\r\nسازگار نيست ، خصوصاً ، در مورد ازدواج ، كه نوعاً مردم پايبند به رعايت مكروهات نيستند و همين‌كه قيافه‌اى مورد پسند آنان واقع شد و حرام نباشد اقدام به ازدواج با او مىكنند : حال چگونه مىتوان گفت : اين همه روايت با اين تعبيرات خاص و همچنين آيهء شريفه و شأن نزولش همه در مقام بيان يك حكم تنزيهى هستند ؟ ! لذا اين جمع را عرفى نمىدانيم .\r\n\r\nنظر استاد « مدّ ظلّه » در جمع بين روايات :\r\nما احتمال مىدهيم كه رواياتى كه تجويز كرده ، مربوط به زنانى است كه با شوهر كردن تحت كنترل قرار گرفته و از خطر زنا كردن مأمون مىشوند . و رواياتى كه تحريم كرده ، مربوط به مواردى است كه پس از ازدواج هم دست از اعمال شنيع خود بر نمىدارند و قهراً مرتكب زناى محصنه گشته ، موجب خطرات و مفاسدى همچون رجم و فروپاشى خانواده و غيره مىشوند ، اين افراد تا توبه نكنند ازدواجشان جايز نيست . مؤيد اين مطلب هم عبارت بعضى از روايات است مثل : لا بأس بان يتزوجها و يحصنها ، انك تخرجها من حرام الى حلال ، أ يتزوجها الرجل ؟ قال : و ما يمنعه و لكن اذا فعل فليحصن بابه ، و اذا كان التزويج الآخر ( اى الدائم ) فليحصّن بابه « 1 » .\r\n\r\nه ) بررسى راه علاج بين اخبار در صورت عدم امكان جمع دلالى :\r\nاگر حمل به كراهت و يا جمع اخير را نپذيريم راه علاج كدام است ؟\r\n\r\n1 ) بيان مختار مرحوم حاج شيخ :\r\nمرحوم حاج شيخ عبد لكريم حائرى « ره » مىفرمايند : حمل مطلق بر مقيد در جايى است كه دليل مطلق صريح در اطلاق نباشد ، زيرا در چنين صورتى مطلق حكم نص را پيدا مىكند و نمىتوان از آن رفع يد نموده و حمل بر مقيد كرد ، لذا بايد\r\n\r\n\r\n","description":"","footnote":"\r\nبالمصاهرة ح 5 .\r\n( 1 ) مؤيد اين جمع كلام على بن ابراهيم در تفسير قمى مىباشد كه منظور از « زانيه » در آيهء شريفه زنان مشهوره‌اى هستند كه لا يقدر الرجل على تحصينهنّ .\r\n","page_name":" 2102 ","page_number":63},
  {"content":"\r\n\r\nبر اساس قواعد باب تعارض با آن دو عمل نمود . سپس مىفرمايند : يكى از مواردى كه مطلق را بايد صريح در اطلاق دانست جايى است كه در وقت عمل و حاجت به بيان حكم ، حكم ترخيصى را به طور مطلق بيان كنند ، زيرا اگر مراد جدى متكلم از دليل مطلق ترخيصى ، مطابق ظاهر كلامش كه مطلق است نباشد لازمه‌اش القاء در مفسده يا تفويت مصلحت است ، چون ممكن است پيش از اينكه مكلف از دليل مقيد با خبر شود ، به استناد مطلق ، مرتكب همان فردى گردد كه در واقع ترخيص نداشته است ، اما اگر دليل مطلق ، تحريمى و بعضى از افراد آن در واقع مباح بود و مكلف در اثر بىاطلاعى از دليل مقيد آن را ترك نمود ، اين موجب القاء در مفسده يا تفويت مصلحت نمىگردد ، زيرا اگر مكلف مباحى را ترك نمود متضرر نشده است « 1 » لذا متكلم مىتواند به اعتماد دليل مقيد ، حكم را على نحو الاطلاق تحريم كند و تالى فاسدى نخواهد داشت . بنابراين ، اگر دليل مطلق ترخيصى بود ، بايد آن را صريح در اطلاق و دليل مقيد را معارض آن دانست . اما اگر تحريمى بود ، به قرينه دليل مقيد آن را حمل به مقيد مىكنيم و همين مطلب در عام و خاص نيز جارى است . بعد مىفرمايند : رواياتى كه نكاح با زانيه را على الاطلاق - مشهور يا غير مشهوره - تجويز كرده در حكم نص است و تقييد آن جايز نيست و با روايات ناهيه معارض خواهد بود . پس بايد روايات مانعه را حمل بر كراهت كرد و بر فرض عدم امكان حمل آنها به كراهت ، بايد رجوع به مرجحات كرد . و چون روايات ناهيه اولًا مخالف مشهور است و ثانياً ، چون قتاده و احمد بن حنبل قائل به تحريم شده‌اند\r\n\r\n\r\n","description":"","footnote":"\r\n( 1 ) گويا بسيارى از بزرگان درگذشته بر اين اساس چندان خود را ملزم نمىدانستند كه اگر فتواى آنها بر خلاف احتياطات ، ترخيصى بود حتماً آن را ذكر كنند . مرحوم آقاى بروجردى در مقدمهء تعليقه‌شان بر عروه مىفرمايند : بنده در غير احتياطات هركجا با ماتن اختلاف نظر داشته‌ام حاشيه زده‌ام . حقير نيز وقتى به مرحوم آقاى گلپايگانى گفتم : چرا در فلان مسأله كه نظرتان جواز است ، بر متن عروه حاشيه نزده‌ايد ، فرمودند : چون ماتن احتياط كرده نخواستم به آن دست بزنم زيرا اگر مردم در هر صورت احتياط كنند بهتر است و اضافه نمودند كه مرحوم حاج شيخ مىفرمودند : در تغيير احتياطات و حكم به جواز آنها زياد اصرار نورزيد بگذاريد به اين احتياطات عمل كنند .\r\n","page_name":" 2103 ","page_number":64},
  {"content":"\r\n\r\nموافق عامه است ، پس بايد آنها را كنار گذاشت و على الاطلاق حكم به جواز نكاح با زانيه مشهوره يا غير مشهوره نمود . « 1 »\r\n\r\n2 ) نظر استاد « مدّ ظلّه » دربارهء فرمايش مرحوم حاج شيخ :\r\nقسمت اول : تفصيلى كه در مطلق و مقيد و عام و خاص اختيار كرده‌اند قابل مناقشه است زيرا\r\nاولًا : اين تفصيل بر مبناى عدم مفسده در تحريم حكم مباح استوار است در حالى كه پر واضح است كه اگر حكمى در واقع مباح بود و ما آن را تحريم كرديم چه بسا موجب تضييق بىمورد شود و اين در جاى خود مفسده محسوب مىشود و گاهى باعث مفاسد ديگرى نيز مىگردد . مثلًا اگر متعه - به لحاظ اينكه اگر مردم آن را ترك كنند دچار مفسده‌اى نمىشوند - بر مردم حرام شد ، ممكن است بسيارى افراد چون راه حلال را بر خود بسته مىبينند و از طرفى از نظر شهوت در فشار باشند ، مرتكب زنا گردند و اين خود از مفاسد بزرگ است .\r\nثانياً : مگر تحريم حلال ، كذب بر خدا و رسول نيست ؟ آيا كذب كه گناهش از شرب خمر بزرگتر است حرام نيست و مفسده ندارد ؟ بنابراين نمىتوان گفت هيچ‌گاه ترك مباح موجب مفسده نيست بلكه بايد در هر مورد مفسدهء تضييق را با مصلحت حكم مباح سنجيد و با كسر و انكسار يك طرف آن را ترجيح داد . لذا فرموده‌اند : لو لا أن اشق على امتى لامرتهم بالسواك ، بر اين اساس عام و مطلق چه ترخيصى باشند و چه تحريمى ، هيچ‌كدام نصوصيتى ندارند .\r\nثالثاً : در بيان سرّ اينكه چرا حكمى كه در واقع على الاطلاق نيست ، به صورت مطلق استعمال شده ، وجوهى ذكر كرده‌اند كه شايد بهترين وجه اين است كه ؛ گرچه در صورت شك در قرينه ، اصالة عدم القرينه جارى است ولى با دستيابى به دليل مقيد كشف مىكنيم كه همراه دليل مطلق ، قرينهء حاليه يا مقاليه بوده و به دست ما\r\n\r\n\r\n","description":"","footnote":"\r\n( 1 ) كتاب النكاح مرحوم ميرزا محمود آشتيانى - ص 123 و 124 .\r\n","page_name":" 2104 ","page_number":65},
  {"content":"\r\n\r\nنرسيده است ، پس مشكل تفويت مصلحت و القاء در مفسده پيش نمىآيد . و تفصيل اين مطلب را به محل خودش واگذار مىكنيم .\r\nقسمت دوم : صرف نظر از اينكه اين قواعد در مغنى ، غير از قتاده ( ولادت 61 فوت 118 ) و احمد بن حنبل ( ولادت 164 وفات 241 ) ، دو تن ديگر يعنى أبو عبيد قاسم بن سلام ( ولادت 157 - وفات 224 ) اسحاق بن راهويه ( ولادت 161 - وفات 238 ) را نيز كه همه از معاريف عامه هستند به عنوان قائلين به تحريم ذكر كرده است ، ولى عمده اين است كه در ترجيح به مخالفت عامه بايد فتواى مشتهر عامه در عصر صدور روايت را ملاحظه كرد ، زيرا اگر در چنين عصرى فتواى عامه مخالف نظر ائمه « عليهم السلام » نباشد وجهى براى تقيه نمىتوان در نظر گرفت . ولادت سه تن از چهار تن بعد از رحلت امام صادق « عليه السلام » بوده و تنها قتاده معاصر امام باقر « عليه السلام » بوده است . با اين وصف چگونه مىتوان گفت روايتهاى دالّ بر تحريم تقيّةً صادر شده ، بلكه اگر بنا باشد روايت مخالف عامه را ترجيح دهيم بايد روايات تحريم را اخذ كنيم زيرا فقيه مدينه كه معاصر امام صادق « عليه السلام » ، و مورد توجه حكومت وقت بود ، مالك است و فقيه كوفه - كه اكثر سائلين هم اهل كوفه بوده‌اند ابو حنيفه است و اين هر دو قائل به جواز هستند . البته ابن حزم از جماعت زيادى قبل از اين دو نفر نيز فتواى به جواز را نقل كرده ، لكن ميزان ، فتواى رايج آن زمان است كه متذكر شديم . علاوه بر اينكه فتواى به حرمت ، موافق كتاب و شهرت نيز هست . نتيجه اينكه ، اگر قائل به تعارض شديم و جمعى كه ارائه داديم مورد پذيرش قرار نگرفت ، بايد در مورد نكاح مرد با مشهورهء به زنا علاوه بر نكاح خود زانى با مزنى بها قائل به تحريم شده و اين حكم را مقيد به صورت عدم توبه بدانيم .\r\n« * و السلام * »\r\n\r\n","description":"","footnote":"","page_name":" 2105 ","page_number":66},
  {"content":"\r\n\r\n\r\n5 / 7 / 1379 سه‌شنبه درس شمارهء ( 232 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا روايت اسحاق بن جرير مطرح شده و معنايى را كه مرحوم آقاى خويى « ره » و استاد « مدّ ظلّه » از آن دارند مورد بررسى قرار مىگيرد ، آنگاه حكم مسأله نكاح با زانيه در فرض تعارض روايات بررسى مىشود و گفته مىشود كه از نظر مخالفت با عامه و شهرت فتوايى بايد قول به تحريم اخذ شود و در پايان نيز نظر استاد « مدّ ظلّه » دربارهء اصل مسأله نكاح با زانيه مطرح مىگردد .\r\n* * * \r\n1 ) بررسى روايات اسحاق بن جرير و كلام آقاى خويى « ره » :\r\nدر مورد روايت اسحاق بن جرير در جلسهء گذشته گفتيم كه مرحوم آقاى خويى « ره » به قسمت دوم اين روايت كه بين رَفْع رايَتْ و عدم آن تفصيل قائل شده و فرموده ؛ حالا كه پرچم نزده است ازدواج اشكال ندارد ، استدلال كرده‌اند و گفته‌اند ، معلوم مىشود كه اگر زنى مشهوره باشد و علنى زنا بكند ازدواج با او جايز نيست و اگر مخفيانه اين كار را انجام مىدهد و مردم اطّلاع ندارند ازدواج با او جايز است . در جلسهء گذشته گفتيم اين قسمت از روايت اصلًا ربطى به اين مسأله كه آيا ازدواج با زانيه مشهوره جايز است يا نه ؟ ندارد ، بلكه روايت مربوط به اين است كه حضرت فرموده‌اند ، اگر زنى را كه مىخواهى با او متعةً ازدواج كنى ، بطور علنى حاضر شده است به متعه شدن ، با توجه به اينكه عامه آن را جايز نمىدانند و خطر دارد ، ازدواج با او جايز نيست ولى اگر اعلان علنى براى آمادگى متعه شدن نكرده است ازدواج با\r\n\r\n","description":"","footnote":"","page_name":" 2106 ","page_number":67},
  {"content":"\r\n\r\nاو اشكال ندارد . و روايت حسن بن ظريف ( كه از دلائل الامامة نقل شده است ) را شاهد بر اين معنا ذكر نموديم . اما آيا ازدواج با زانيه مشهوره چگونه است ؟ خصوصاً با توجه به اينكه عامه فقط با تزويج متعه‌اى مخالف بودند ولى نسبت به زنا حساسيتى نداشتند به حدّى كه حتى براى فاحشه ، خانه‌هاى رسمى نيز وجود داشته است . قسمت دوم اين روايت متعرض آن نيست . بلكه صدر روايت در مورد زن معروفه و مشهوره است كه فرموده ، ازدواج با او جايز است .\r\nپس قسمت دوم روايت دليل حرمت ازدواج با مشهورات نيست و قسمت اول آن ، دليل جواز ازدواج با آنها است . پس بر خلاف نظر مرحوم آقاى خويى « ره » با رواياتى كه از ازدواج با مشهورات نهى كرده است متعارض مىشود .\r\nاستدراك ؛\r\nما تاكنون چنين گفتيم ، ولى به نظر مىرسد فرمايش مرحوم آقاى خويى « ره » مطلب ديگرى است و اين اشكال به ايشان وارد نيست .\r\nمرحوم آقاى خويى در نكاح با زانيه مشهوره تفصيلى قائل شده‌اند و آن تفصيل اين است كه ، زانيه مشهوره اگر معلنه ( به صيغه اسم فاعل ) باشد در اين صورت نكاح با او حرام است ولى اگر مشهوره هست اما معلنه نيست يعنى خودش علنا اعلام آمادگى نمىكند ، به اين معنا كه پرچم نزده است و امثال اينها ، ولى اگر مخفيانه افراد به او مراجعه كنند قبول مىكند ، هر چند بر اثر اينكه افراد متعدد به او مراجعه كرده‌اند ، مشهوره شده است . در اين فرض مىفرمايند ، روايت اسحاق بن جرير اگر نگوييم ظهور در عدم حرمت دارد مشعر هست . بيان مطلب ايشان اين است كه در روايت اسحاق بن جرير در صدر روايت ، فرض شده است كه اين زن مشهورهء بالزنا است ، آنگاه حضرت مىفرمايند ، اين شخص مشهوره « ان رفعت رأية فلا يجوز » يعنى اگر مشهوره معلنه بود جايز نيست ولى اگر رفع رايت نكرده و معلنه نيست اشكال ندارد . پس اينكه مىگفتيم استدلال آقاى خويى براى حرمت به اين\r\n\r\n","description":"","footnote":"","page_name":" 2107 ","page_number":68},
  {"content":"\r\n\r\nروايت بىمناسب ، است صحيح نمىباشد .\r\nبعلاوه راجع به معنايى كه ما در مورد روايت عرض مىكرديم و وجود فاحشه خانه‌هاى علنى را در بين عامه شاهد بر اين مىگرفتيم كه ( و لو رفعت رأية اخذها السلطان ) روايت مربوط به اعلان رسمى متعه است ولى مىتوان آن را اين گونه جواب داد كه اگر چه از شواهد مختلف تاريخى و حديثى اين معنى استفاده مىشود ( مانند سؤال حضرت در روايت اسحاق بن جرير [ رفعت رأية ؟ 
  ] و نهى حضرت در روايت حلبى [ لا تتزوج المعلنة 
  ] و عبارت « نهى اللَّه ان ينكح امرأة مستعلنة بالزنا » در روايت نوادر از حلبى ، و عبارت « انما ذلك فى الجهر » در تفسير آيهء شريفه در روايت حكم بن حكيم و با توجّه به اينكه در روايات ديگر آمده كه آيهء شريفه حكم مردم دوران ائمه « عليهم السلام » را هم مشخص مىكند ، و در خيلى از امكنه مراكز فحشا بطور علنى وجود داشته و آنها جلوگيرى نمىكردند ؛ ولى ممكن است در بعضى از مكانهاى ديگر نسبت به اينطور اعلان علنى فحشا ممانعتى وجود داشته است ، از جمله در كوفه كه حاكم آنجا فحشاى رسمى و علنى را اجازه نمىداد و لذا معناى جمله « لو رفعت راية اخذها السلطان » كه در روايت اسحاق بن جرير آمده ، اين است كه حاكم كوفه جلوى زناهاى علنى را مىگرفته است ، نه اينكه جلوى متعه‌هاى علنى را مىگرفته ، تا اينكه ربطى به بحث ما نداشته باشد .\r\nو لكن مع ذلك ، چون هم احتمال معنايى كه آقاى خويى از روايت كردند ( زناى علنى ) وجود دارد و هم احتمال معنايى را كه ما عرض كرديم ( متعه علنى ) فى حدّ نفسه و با توجه به روايت حسن بن ظريف ، نمىتوان به اين روايت براى محل بحث استدلال كرد .\r\n\r\n2 ) بررسى حكم مسأله در صورت تعارض روايات :\r\nاگر گفتيم كه جمع عرفى ما بين روايات وجود ندارد چه بايد كرد ؟\r\nكسانى كه مثل مرحوم آقاى خويى دلالت آيه بر تحريم را تمام نمىدانند ، پس از\r\n\r\n","description":"","footnote":"","page_name":" 2108 ","page_number":69},
  {"content":"\r\n\r\nتعارض روايات به  « وَ أُحِلَّ لَكُمْ ما وَراءَ ذلِكُمْ »  تمسك نموده و قائل به جواز خواهند شد .\r\nو لكن به نظر ما ، صرف نظر از اينكه ، دلالت آيه بر تحريم تمام است ، در امثال اين موارد ، ازدواج با زانيه مشهوره و موارد ديگر ، نمىتوان در مورد مشكوك به  « أُحِلَّ لَكُمْ ما وَراءَ ذلِكُمْ »  رجوع كرد ، زيرا هم حرمت و هم حليت در آن آيه شريفه ، ناظر به حرمتها و حليتهاى طبيعى قضيه است ، و به هيچ وجه آيه ، ناظر به حرمتهايى كه جنبهء كيفرى دارند نمىباشد . و شاهدش اين است كه هيچ كدام از عناوينى كه به عنوان كيفرى ، حرمت ابدى مىآيد و از نظر سنت ثابت است ( مانند ازدواج در عده يا ازدواج در حال احرام يا افضاء يا لواط و . . . ) در آيهء شريفه نيامده است . بنابراين آيه  « أُحِلَّ لَكُمْ . . . »  ناظر به حرمتهايى كه در اقسام مختلف زنا ممكن است وجود داشته باشد . نمىباشد .\r\n\r\n* نظر استاد « مدّ ظلّه » در صورت تعارض روايت :\r\nاما به نظر ما ، كه دلالت آيه را بر تحريم قبول كرديم ، روايات داله بر تحريم ، موافق با آيه قرآن خواهد بود . از نظر موافقت و مخالفت با عامه نيز عرض كرديم كه آن فتوايى كه در زمان صدور اين روايات در بين عامه رايج بود و محل ابتلاء شيعيان ائمه « عليهم السلام » و سائلين بوده است ، فتواى به جواز بوده كه در كوفه و مدينه رايج بوده است . تحريم ، مخالف با عامه نيز خواهد بود و روايات مجوزه موافق آنها است . شيخ طوسى نيز كه مىخواهد تعبير كند مىفرمايد ( و عامهء اهل العلم قائل به جواز شده‌اند غير از قتاده و احمد بن حنبل ) پس اگر قرار بر تقيه باشد ، روايت داله بر تجويز بايد حمل بر تقيه شود .\r\nاما از نظر شهرت بين اماميه - اگر شهرت را موجب ترجيح بدانيم - صاحب جواهر بيانى دارد كه كأنه شهرت قريب باتفاق بين علماى اماميه جواز است .\r\nو ليكن ، ما كه مراجعه كرديم ، ديديم فتواى قدماء كه شهرت ما بين آنها نيز مرجح بوده ، به عكس است ، شهرت تا زمان ابن ادريس و قطب راوندى كه در اواخر قرن\r\n\r\n","description":"","footnote":"","page_name":" 2109 ","page_number":70},
  {"content":"\r\n\r\nششم هستند با قول به حرمت است .\r\nكلينى در مورد متعه بابى دارد تحت عنوان باب انه لا يجوز ان يتمتع الا بالعفيفة و بعد روايات آن را نقل مىكند . در باب زانى و زانيه ، آنجا هم رواياتى كه مشهورات را حرام دانسته و هم آيه شريفه را ذكر مىكند و از روايات جواز ، آنهايى كه اجازه داده و آنهايى كه مىگويد شرط آن توبه است را ذكر مىكند كه گفته‌اند جمع بين آنها ، اين است كه به شرط توبه جايز است .\r\nصدوق در فقيه و در مقنعه ، شيخ مفيد در مقنع ، سيّد مرتضى در المسائل الرازيه ، قائل به تحريم شده‌اند ، مگر اينكه هر دو توبه كنند . شيخ طوسى كلماتش مختلف است بعضى جاها تحريم كرده و در بعضى از كتابهايش تجويز نموده است .\r\nابن برّاج ، أبو الصلاح حلبى در كافى نيز قائل به تحريم شده‌اند . ابن زهره در غنيه قائل به تحريم شده و حتى دعواى اجماع نيز كرده است ، ولى اجماعات او دليل محكمى نيست ( صاحب جواهر مىخواهد دعواى اجماع او را توجيه كند به اينكه ، او فقط در قبال حرف حسن بصرى كه مىگويد با توبه نيز حلال نمىشود ، مىگويد اين خلاف اجماع است ) .\r\nابو الفتوح رازى تصريح به حرمت مىكند . ولى ابن ادريس و قطب راوندى و مشهور ما بين علماى بعدى ، قول به كراهت است پس معاريف قدماء فقهاء قائل به تحريم شده‌اند .\r\nخلاصه آنكه ، اگر روايات جمع عرفى نداشته باشند ، ترجيح با روايات تحريم است .\r\n\r\n3 ) نظر استاد در مسأله :\r\nدر جلسهء گذشته ما اين طور گفتيم كه از مجموع آنچه ما بررسى كرديم چنين نتيجه مىگيريم ، كه أحد الأمرين در تحريم كافى باشد ، يكى اينكه خود شخص زانى بخواهد با زانيه ازدواج كند كه در اين صورت اگر توبه نكنند ازدواج حرام است و يا اينكه و لو اينكه خود شخص زانى نيست ولى بخواهد با زانيهء مشهوره ازدواج كند\r\n\r\n","description":"","footnote":"","page_name":" 2110 ","page_number":71},
  {"content":"\r\n\r\nكه اين هم حرام است و از كلمات كلينى نيز استفاده مىشود كه او نيز همين را مىخواهد بگويد .\r\nو ليكن ، آنچه كه در اين جلسه مىخواهم عرض كنم اين است كه ، شايد بتوان روى هم رفته اين چنين گفت كه هيچ‌كدام از اقسام ازدواج با زانيه يعنى چه خود زانى بخواهد ازدواج كند يا اينكه شخصى ديگر بخواهد با زانيه مشهوره ازدواج نمايد و چه غير اينها ، هيچ‌كدام ممنوعيت ذاتيه ندارند بلكه مهم‌ترين مانعى كه در نظر شارع مقدس در نكاح با زانيه وجود دارد اين است كه مبادا اگر با او ازدواج كنند خطر زناى محصنه پيش آيد كه شديدترين انواع زنا از نظر گناه و مفسدهء اجتماعى و كيفر دنيوى و عقوبت اخروى است . پس آنچه مانع ازدواج است ، امرى است عرضى و اگر مرد بتواند پس از ازدواج همسرش را كنترل كرده و از خطر گرفتار شدن به زنا نجات دهد ، مانعى در ازدواج نيست .\r\nبيان مطلب ، در روايت متعدد ازدواج با مزنى بها تجويز شده و تشبيه شده به كسى كه از ثمرهء نخله‌اى ، سرقت كرده و بعد اصل آن نخله را خريده است . « مثله مثل نخلة اصاب الرجل من ثمرها حراماً ثم اشتراها بعد فكانت له حلالًا » « 1 » مقتضاى اين تشبيه اين است كه ذاتاً ازدواج با مزنى بها اشكال ندارد ، و اين ازدواج مانند خريدن نخله است كه حرمت تصرف را از بين مىبرد ، همانطورى كه به مجرد خريدن نخله ، تصرف در خرما جايز مىشود و مشروط به توبه نيست ، جواز تصرف در اين زن نيز به مجرد ازدواج حاصل مىگردد و متوقف بر توبه نيست . و تقييد اين روايات به توبه بسيار مستعبد است كه بگوييم اگر توبه كرد شبيه نخله مىشود ، از طرفى ، در روايات متعدد مىبينيم كه مسأله توبه و تحصين را مطرح كرده است . جمع بين اين تشبيه و مطرح كردن توبه و تحصين اين است كه تشبيه به نخله در اصل جواز ذاتى\r\n\r\n\r\n","description":"","footnote":"\r\n( 1 ) جامع الاحاديث 25 / 600 كتاب النكاح 16 از ابواب ما يحرم بالتزويج ج 2 ، وسائل الشيعة 20 / كتاب النكاح باب 11 از ابواب ما يحرم بالمصاهرة ح 3\r\n","page_name":" 2111 ","page_number":72},
  {"content":"\r\n\r\nازدواج است كه ذاتاً مزنى بها حرمت ندارد و در اين جهت هيچ قيد و شرطى نيست .\r\nاما در مورد جواز فعلى ازدواج زانى با مزنى بها ، جمع عرفى بين رواياتى كه در ازدواج آنها توبه را شرط كرده و رواياتى كه تحصين را لازم دانسته به اين است كه توبه جنبهء مقدمى دارد ، براى رهايى از خطر فحشاء ، شخص تا ازدواج نكرده زناى او زناى غير محصنه است ولى اگر ازدواج كرد زناى او شنيع‌ترين انواع زنا خواهد بود و لذا تا از اين جهت اطمينان پيدا نكرده است است حق نكاح ندارد . پس اگر مرد مىتواند پس از ازدواج مزنى بها را تحصين كرده و همسرش را از خطر حفظ نمايد ، ازدواج با او مانعى ندارد ( انما يخرجها من حرام الى حلال ) ، و اگر نمىتواند ، جواز ازدواج با او مشروط به توبه است ، خلاصه ازدواج با آنها در صورتى جايز است كه از خطرات بعدى آن مطمئن شود .\r\nاما در مورد جواز فعلى ازدواج با مشهورات چون بسيار كم اتفاق مىافتد كه براى كسى چنين اطمينانى پيش بيايد كه بتواند آنها را تحصين نمايد و فاحشه رسمى هميشه در معرض وقوع فحشاء است . لذا شارع مقدس نمىخواهد ارتباط نامشروع او كه قبل از ازدواج زناى غير محصنه بوده ، با ازدواج تبديل به زناى محصنه شود .\r\nبلى ، اگر تحوّلى براى آنها رخ داد و توبه كردند ازدواج با آنها مانعى ندارد ، زرارة « لم ينبغ لاحد ان يناكحه حتى يعرف منه توبة » محمد بن مسلم : « فلا تزوجه حتى تعرف توبة » .\r\nمورد آيه شريفه نيز كه به طور مطلق نهى شده است ، فواحش رسمى و مشهورات هستند كه در مورد آنها تحصين امكان ندارد و در ازدواج با آنها خطر فحشا و زناى محصنه هست و بدون توبه - كه آن هم نادر است - اين خطر مرتفع نمىشود .\r\nاين خطر در مورد مرد مشهور به زنا نيز هست و ازدواج با او نيز در صورت توبه جايز است و الا زن با ازدواجش باعث مىشود كه زناى معمولى او به زناى محصنه تبديل شود . و اين امر مبغوض شارع مقدس است . « * و السلام * »\r\n\r\n","description":"","footnote":"","page_name":" 2112 ","page_number":73},
  {"content":"\r\n\r\n\r\n6 / 7 / 1379 چهارشنبه درس شمارهء ( 233 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا ، بحث تعارض روايات را در مورد تزويج زانيه به پايان مىرسانيم و سپس اين مسأله را مطرح مىكنيم كه در موارد جواز تزويج خواه با توبه يا بىتوبه ، آيا استبراء و عدّه نگه داشتن لازم است يا نه ؟\r\n* * * \r\nالف ) ادامهء بحث تعارض بين روايات :\r\n\r\n1 ) ترجيح روايات تحريم :\r\nبحث به اينجا رسيد كه اگر روايات را متعارض دانستيم و قرار شد به مرجحات رجوع كنيم ، ترجيح با روايات تحريم است ، چون هم مطابق قرآن و هم مخالف عامه و هم مطابق مشهور هستند ، ( مشهور قدما قائل به تحريم بودند ) يكى از قدما كه در جلسه قبل اسم ايشان برده نشد ، سيّد مرتضى است كه در المسائل الرازيه تصريح مىكند كه به شرط توبه مىتواند تزويج كند ، البته در انتصار چون ظاهراً در مقام بيان خصوصيات نبوده ، اسمى از توبه به ميان نياورده است .\r\n\r\n2 ) ظهور ثمره اين بحث در باب متعه :\r\nاين نكته قابل ذكر است كه در باب متعه ، تمام روايات مخالف عامه هستند ، هم روايات مجوّزه و هم روايات مانع از ازدواج با زانيه ، چون مشهور ما بين عامه اين است كه نكاح متعه مطلقاً حرام است اما اين روايات يا تجويز كرده‌اند و يا اگر تحريم كرده‌اند ، براى شخص عفيف و در مورد توبه ، استثنا كرده‌اند . بنابراين مىتوان گفت :\r\n\r\n","description":"","footnote":"","page_name":" 2113 ","page_number":74},
  {"content":"\r\n\r\nبا توجه به اينكه فرقى بين باب دوام و باب متعه نيست و حكم هر دو در اين جهت يكسان است ، حكم باب دوام را به باب متعه سرايت مىدهيم ، يعنى چون در باب نكاح دائم ، روايات تحريم را ترجيح داديم ، در باب متعه هم روايات تحريم را ترجيح مىدهيم .\r\nالبته اگر در باب متعه روايات دو دسته بودند ، روايات مانعه موافق و روايات مجوزه مخالف عامه بودند ، همين نكته سابق اقتضاء مىكرد كه تعارض بين مرجحات پيش بيايد ، چون در باب دوام ، ترجيح با روايات تحريم بود و در باب متعه ترجيح على الفرض با روايت مجوّزه بود ولى همانطور كه گفته شد در باب متعه هر دو دسته روايات ، مخالف عامه است لذا از باب اينكه نه در روايات و نه در فتاوى بين دوام و متعه فصلى قائل نشده‌اند ، حكم دائم را يعنى تحريم نكاح با زانيه را به متعه سرايت مىدهيم « 1 » .\r\nالبته اگر به خصوص روايات مخصوص باب متعه هم توجه كنيم ، مىتوانيم روايات مانعه را بر روايات مجوّزه ترجيح دهيم ، چون روايات مجوّزه كه فرقى بين عفيف و زانى نمىگذارند ، از يك جهت ، مخالف و از يك جهت ، موافق عامّه هستند ، يعنى همين كه تفصيل بين زانى و غير زانى نمىدهند ، اين عدم تفصيل ، موافق عامه است ، هر چند از جهت اصل تشريع متعه ، مخالف عامه هستند ، اما روايات تحريم هم از جهت تشريع متعه و هم از جهت تفصيل بين زانى و غير زانى مخالف عامه هستند ، لذا ترجيح با روايات تحريم است .\r\n\r\n\r\n","description":"","footnote":"\r\n( 1 ) سؤال : در خود روايات بين دائم و متعه فرق قائل شده است ، در روايت زراره آمده : عن الرجل يتزوج الفاجره متعة قال لا بأس و ان كان التزويج الآخر فليحصن بابه ، ( جامع الاحاديث ج 25 ، ص 609 )\r\nجواب : اين روايات در صحت نكاح بين دائم و متعه فرق نگذاشته است بلكه چون در ازدواج دائم زن در تحت اختيار مرد است و در كنف حمايت او به سر مىبرد ، تكليفاً براى او واجب است از زن حفاظت مىكند تا مورد دست‌اندازى اشخاص آلوده قرار نگيرد و اين واجبى است تكليفى و شرط صحت نكاح نيست .\r\n","page_name":" 2114 ","page_number":75},
  {"content":"\r\n\r\n\r\n3 ) نتيجهء اين بحث از نظر استاد « مدّ ظلّه » :\r\nآنچه از مجموع ادلّه استفاده مىشود اين است كه تحريم ازدواج با زانيه اختصاص به همان قسم معلنات دارد كه زنا كارى آنها جنبهء علنى پيدا كرده باشد ، اما اگر صرفاً اشتهار به زنا در بين باشد ، يعنى زنا مخفيانه صورت مىگيرد نه علنى ، ولى به سبب نقل اين و آن ، اشتهار به زنا پيدا شده باشد ، بلكه حتى اگر در اين فرض ، اجراى حدّ هم شده باشد ، حرمت در اينجا ثابت نمىشود . شاهد اين مطلب آن است كه در بعضى از روايات تحريم ( صحيحهء حلبى : جامع الاحاديث 25 ص 605 ) نهى از ازدواج با معلنات و معلنين كرده است كه متعارفاً مشهور هم هستند ، پس اين روايات مىگويد ، شهرت به تنهايى كافى نيست بلكه علنى بودن زنا نيز براى حرمت لازم است ، همچنين در موثقه حكم بن حكيم در تفسير آيهء شريفه آمده است « انما ذلك فى الخمر » يعنى حرمت مخصوص مواردى است كه زن علنى زنا كرده باشد ( جامع الاحاديث 25 ص 605 ) .\r\nان قلت : از برخى رواياتى كه در تفسير آيهء شريفه آمده است ، معلوم مىشود كه مشهوره بودن - حتى اگر كسى با اقامه حد ، مشهور شود - براى ثبوت حرمت نكاح كافى است .\r\nقلت : در صدر اين روايات آمده كه منظور از  « الزَّانِيَةُ وَ الزَّانِي »  در آيهء شريفه ، فواحش رسمى و مردان بدكار مانند آنها هستند كه ازدواج آنها با عفائف حرام است و اين حكمى دائمى است و اختصاص به زمان نزول آيه شريفه ندارد بلكه در هر زمانى اگر مشهورات يا « من اقيم عليه الحد » باشند ازدواج آنها بر عفائف حرام است . يعنى كسانى كه از اين قبيل هستند ، خواه به جهت اشتهارشان شناسائى شده‌اند يا به جهت آنكه در مورد آنها اجراى حدّ شده است و شناخته شده‌اند ازدواج با هيچ هيچ‌كدامشان بر عفائف جائز نيست .\r\nان قلت : كلمهء « المعلنه » در صحيحهء حلبى ممكن است به صيغهء مفعول ( به فتح\r\n\r\n","description":"","footnote":"","page_name":" 2115 ","page_number":76},
  {"content":"\r\n\r\nلام باشد ) يعنى كسانى كه زنايش آشكار شده است ، در نتيجه ، با مشهوره مترادف مىشود .\r\nقلت : به فتح لام خواندن « المعلَنه » در روايت صحيح نيست زيرا معلنة يعنى مطلبى كه اظهار شده است و با مشهوره ( به معناى كسى كه به كارى معروف گشته است ) مترادف نيست ، الاعلان : اظهار الشىء . . المعلَن اى الشىء المظهَر ، اعلن اليه الامر اى اظهره له أعْلَنَ لصاحبه ما فى نفسه أى اظهره لصاحبه ، فالمعلن هو الامر لا الشخص .\r\n* استدراك :\r\nصاحب جواهر فرموده بود : ما كسى را نمىشناسيم كه قائل شده باشد كه ازدواج با مشهورهء به زنا حرام است با آنكه عدّه‌اى قائل شده‌اند . مرحوم آقاى حكيم خواسته قائل اين قول را مشخص كند ، ايشان مفيد و سلّار را قائل اين قول دانسته است . با اينكه مفيد و سلار مشهوره را به طور مستقل عنوان نكرده‌اند و فقط به طور مطلق قائل به تحريم شده‌اند .\r\nدر عين حال اختصاص حرمت به نكاح با مشهوره قائلين متعددى دارد كه ان شاء اللَّه بعداً متعرض مىشويم .\r\n\r\nب ) حكم استبراء در موارد جواز نكاح :\r\n\r\n1 ) متن عروة :\r\n« و الاحوط الأولى ان يكون استبراء رحمها بحيضة من مائه او ماء غيره ان لم تكن حاملًا و امّا الحامل فلا حاجة فيها الى الاستبراء بل يجوز تزويجها و وطئها بلافصل » .\r\nمسأله اين است كه در فرض جواز نكاح با زانيه - مطلقاً يا در صورت توبه - آيا استبراء رحم و عده نگه داشتن لازم است يا نه ؟ كه مرحوم سيد احتياط مستحبى كرده‌اند .\r\n\r\n* روايات مسأله :\r\n\r\n","description":"","footnote":"","page_name":" 2116 ","page_number":77},
  {"content":"\r\n\r\n1 - روايت اسحاق بن جرير : « الرجل يفجر بالمرأة ثم يبدو له فى تزويجها هل يحلّ له ذلك ؟\r\nقال « عليه السلام » : نعم اذا هو اجتنبها حتى تنقضى عدّتها باستبراء رحمها من ماء الفجور فله ان يتزوّجها و انّما يجوز له أن يتزوجها بعد ان يقف على توبتها » .\r\nبررسى سند روايت :\r\nمرحوم آقاى حكيم از اين روايت با عنوان موثقه اسحاق بن جرير تعبير كرده است . اما در اين تعبير براى ايشان سهوى رخ داده است كه آقاى خويى « ره » هم اشاره‌اى به اين اشتباه دارند . بيان مطلب اين است ، متنى كه نقل شد و مشتمل بر اين ذيل بود كه « انما يجوز له يتزوجها الخ » اين متنى است كه در كافى نقل شده و روايت كافى مرسله است چون از محمد بن يحيى عن بعض اصحابنا عن عثمان بن عيسى عن اسحاق بن جرير عن ابى عبد الله « عليه السلام » نقل شده است . اما همين روايت بدون آن ذيل با سند ديگرى نقل شده كه طبق آن موثقه يا صحيحه خواهد شد . اين سند دوم مربوط به كتاب تهذيب است . شيخ « ره » در تهذيب به سند خودش از احمد بن محمد بن عيسى از اسحاق بن جرير از ابى عبد الله عليه السلام نقل مىكند . با توجه به طبقات روات ، معلوم است كه بين احمد بن محمد و اسحاق بن جرير واسطه‌اى بايد وجود داشته باشد . چون اسحاق بن جرير هم طبقه با مشايخ احمد بن محمد بن عيسى نيست و روات از اسحاق هم طبقه با احمد بن محمد عيسى نيستند ، تقريباً شخص مطمئن مىشود به سقط . و واسطه يا حسن بن محبوب است يا على بن الحكم و هر كدام باشند ثقه مىباشند و اسحاق بن جرير هم توسط نجاشى توثيق شده است . اما اينكه شيخ « ره » در مورد او تعبير كرده كه واقفى است ، اين اگر تمام باشد روايت مىشود موثقه ، ولى ما در اين نسبت ترديد داريم و لذا احتمال مىدهيم روايت صحيحه باشد . وجه اين ترديد آن است كه بسيارى از افرادى كه شيخ « ره » آنها را واقفى دانسته ، نجاشى اسمى از واقفى بودن آنها نياورده است ، با اينكه نجاشى فهرست خودش را بعد از شيخ نوشته و خودش مىگويد هر\r\n\r\n","description":"","footnote":"","page_name":" 2117 ","page_number":78},
  {"content":"\r\n\r\nنوع جرح و تعديلى را كه راجع به مذهب يا وثاقت اشخاص باشد ، ذكر خواهم كرد .\r\nما احتمال مىدهيم اينها افرادى بوده‌اند كه در ابتداى امر واقفى بوده‌اند و بعد برگشته‌اند ، چون بعد از وفات موسى بن جعفر « عليه السلام » مسأله وقف خيلى شيوع پيدا كرد تا اينكه با تلاشها و احتجاجات حضرت رضا « عليه السلام » و نيز با تولد حضرت جواد « عليه السلام » كه بهانهء بىفرزند بودن امام رضا را از دست خيلى گرفت ، بسيارى از واقفه ، از وقف دست برداشتند . حتى كسى مثل بزنطى با آن جلالت قدرتش ابتداء جزء واقفه بود و بعداً حضرت رضا « عليه السلام » او را مجاب كرد . لذا محتمل است كه اگر وقفى هم در كار بوده ، مربوط به اوائل امر بوده باشد و به همين دليل ، نجاشى نسبت وقف نداده است .\r\n\r\n2 ) روايت احتجاج امام جواد « عليه السلام » با يحيى بن اكثم :\r\nدر اين روايت آمده است : « رجلٌ نكح امرأة على زنا أ يحلّ أن يتزوجها ؟ فقال : يدعها حتى يستبرئها من نطفته و نطفة غيره اذ لا يؤمن منها أن يكون قد احدثت مع غيره حدثاً كما احدثت معه ثم يتزوج بها ان اراد فانّما مثلها مثل نخلة اكل بها رجلٌ حراماً ثم اشتراها فاكل منها حلالًا » .\r\n\r\n3 ) آيا مشهور از اين دو روايت اعراض كرده‌اند ؟ :\r\nمرحوم آقاى حكيم ادعا كرده است كه مشهور از روايت اسحاق بن جرير اعراض كرده‌اند و لذا بايد آن را كنار گذاشت . صاحب جواهر هم اين مسأله را در باب عده طلاق ج 32 ص 263 مطرح كرده و در آنجا مطالبى دارند كه هيچ مبناى محكمى ندارد و اصلًا قابل طرح نيست .\r\nگفته‌اند اولين كسى كه مسأله عده يا استبراء را در اين بحث قائل شده ، مرحوم علامه در تحرير است . تعبير ايشان اين است كه اگر مزنىّ بها ، حامله بود ، نيازى به عدّه نيست ، اما اگر حامله نبود و زناى با او هم ، مصداق زناى با ذات البعل نبود ، در اين صورت ، اقرب اين است كه عده نگه دارد و بعد ازدواج كند . بعد از علامه هم ،\r\n\r\n","description":"","footnote":"","page_name":" 2118 ","page_number":79},
  {"content":"\r\n\r\nكسانى اين حكم را قبول كرده‌اند ، مثل صاحب مسالك كه در مورد سخن علامه مىگويد : لا بأس به ، مرحوم فيض هم در مفاتيح تمايل پيدا كرده و صاحب وسائل و صاحب حدائق هم اين مطلب را پذيرفته‌اند .\r\nولى با مراجعه‌اى كه به كتب قدما كرديم معلوم شد كه آنها هم به نحوى ديگر اين مسأله استبراء را مطرح كرده‌اند . مفيد در مقنعه ، أبو الصلاح حلبى در كافى ، شيخ در مبسوط به يك صورت و در خلاف به صورتى ، ديگر متعرض اين مسأله شده‌اند .\r\nكلينى هم روايت استبراء را در كافى كه كتاب فتواى او بوده ، نقل كرده و اشاره‌اى به روايات مخالف آن نكرده است كه اين هم كاشف از فتواى اوست .\r\nبنابراين ، نمىتوان گفت روايت استبراء معرضٌ عنه بوده است ، بلكه به نظر مىرسد اگر عدهء زيادى بر طبق آن عمل نكرده‌اند جهات ديگرى داشته است نه اينكه ، وصل اليهم من الشارع ما لم يصل الينا مثلًا به اين سبب بوده كه آن را منافى اطلاقات ادله ديگر ديده‌اند ، مانند اطلاقات فراوانى كه مىگويد نكاح زانيه جايز است ، با اين كه در مقام بيان بوده‌اند ، اصلًا اشاره‌اى نكرده‌اند كه صبر كند تا عده تمام شود و اين اطلاقات تعدادشان هم زياد است و در مقابل آنها يك روايت متعرض مسأله استبراء شده ، ممكن است اين آقايان نظرشان به اين بوده كه نمىتوان ، با اين يك روايت ، همه آن اطلاقات را تقييد زد ، بلكه بايد اين روايت را حمل بر استحباب كرد ، همانطور كه مرحوم حاج شيخ عبد لكريم حائرى دارند كه اگر اطلاقى مرخِّص باشد حكم نص را پيدا مىكند و اگر در مقابل آن ظهورى داشته باشيم بايد در آن تصرف كنيم و در اينجا هم شايد اين آقايان به اين جهت در روايت استبراء تصرف كرده و آن را حمل بر استحباب كرده‌اند كه در مقابل آن روايات مطلقه مرخصه هست كه حكم نص را دارند ، يا شايد وجوه ديگرى در كار بوده كه مثلًا صاحب جواهر استدلالات ضعيفى را مطرح كرده تا عدم لزوم استبراء را مطابق قواعد معرفى كند .\r\n\r\n","description":"","footnote":"","page_name":" 2119 ","page_number":80},
  {"content":"\r\n\r\n\r\n4 ) تمسك به اطلاقات عدّه :\r\nمرحوم آقاى حكيم به روايات مطلق ديگرى مثل العدّة من الماء يا اذا ادخله فقد وجبت العدّة « 1 » تمسك كرده‌اند براى لزوم استبراء در ما نحن فيه كه مسأله زنا در كار بوده است .\r\nخود ايشان جوابى به اين استدلال مىدهند كه اخص از مدعى است . ايشان مىفرمايند : عده طلاق يا وفات و مانند آن به لحاظ احترام اشخاص ديگر قرار داده شده ، اما شخصى كه خودش قبلًا با اين زن زنا كرده ، حالا به احترام خودش عده نگه دارد ، اين معنا ندارد .\r\nواضح است كه اين جواب ايشان اگر تمام باشد فقط در صورتى جريان دارد كه خود شخص زانى بخواهد با آن زانيه ازدواج كند ولى اگر شخص غير از زانى بخواهد ازدواج كند ، اين جواب ديگر نمىآيد و ممكن است كسى به اين اطلاقات تمسك كند و لزوم عده را نتيجه بگيرد .\r\n\r\n* نظر استاد « مدّ ظلّه » :\r\nولى به نظر ما به اطلاقات نمىتوان تمسك كرد ، چون مسلماً اين روايات داراى صدر بوده‌اند و تقطيع شده‌اند ، اينطور نبوده كه حضرت ابتداءً بفرمايد « العدة من الماء » و مانند آن ، مثلًا در باب غسل و عده بحث شده كه آيا صرف ادخال موجب غسل و عده است ، آنطور كه اماميه و بعضى عامه گفته‌اند يا انزال شرط است كه اكثر عامه گفته‌اند . اگر روايات در چنين ظرفى تعبير كنند ، العدة من الماء يا اذا ادخله وجب الغسل و العدة « 2 » از اين نمىتوان اطلاق فهميد كه مثلًا حتى وطى بهيمه\r\n\r\n\r\n","description":"","footnote":"\r\n( 1 ) وسائل الشيعة ج 22 ، باب 44 از ابواب العدد . حديث 3 و 4 .\r\n( 2 ) در روايت عبد الرحمن بن سنان آمده : عن ابى عبد الله « عليه السلام » قال سأله ابى و انا حاضر عن رجل تزوّج امرأة فأدخلت عليه فلم يمسّها و لم يصل اليها حتى طلّقها ، هل عليها عدة منه ؟ فقال : انما العدة من الماء قيل له : فان كان واقعها فى الفرج و لم ينزل ؟ فقال : اذا ادخله وجب الغسل و المهر و العدة . ( وسائل ج 21 ص 319 باب 54 از ابواب المهور حديث اول ) .\r\n","page_name":" 2120 ","page_number":81},
  {"content":"\r\n\r\nغسل داشته باشد ، بلكه اينها در مقام ردّ عامه هستند ، نه اينكه از همه جهات در مقام بيان بوده باشند همچنين همين روايت محل بحث ، مىگويند : اذا ادخله وجب العدة و الغسل و المهر و الرجم . با اينكه مسلماً زانيه مستحق مهر نيست ، در مورد رجم هم تفصيل وجود دارد ، چون هر ادخالى موجب رجم نمىشود ، با توجه به اينكه گناه بودن ادخال در روايت فرض نشده است يعنى مواردى كه مهر يا رحم ثابت است مسماى ادخال براى ثبوت مهر و رجم كافى است ، همچنين مواردى كه عده تشريع شده است ، صرف ادخال كافى است اما اينكه در چه مواردى استبراء با عده تشريع شده به اين روايت نمىتوانيم تمسك كنيم .\r\n\r\n* خلاصه :\r\nاين روايت از همه جهات در مقام بيان نيستند ، بلكه با فرض وجود ساير شرايط مىگويند مسماى ادخال باعث مهر يا غسل يا رجم مىشود . لذا اطلاقاتى در اين بحث نداريم .\r\n« * و السلام * »\r\n\r\n","description":"","footnote":"","page_name":" 2121 ","page_number":82},
  {"content":"\r\n\r\n\r\n9 / 7 / 1379 شنبه درس شمارهء ( 234 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، در ادامهء بررسى لزوم استبراء در تزويج زانيه ، به نقل 5 روايت پرداخته و روايت جديد نبودن دو تا از آنها را اثبات مىكنيم ، در ضمن به توضيح ، عاملى اساسى در تحريف نسخ كه جمع بين نسخه صحيحه و نسخهء مصحفه باشد مىپردازيم ، سپس موثقه سماعه را آورده ، نكاتى چند در توضيح آن ذكر مىكنيم ، از جمله ، ظهور « لا ينبغى » ، در لسان روايات را ، در تحريم به اثبات مىرسانيم ، پس از اين بحث اشكال سندى ارسال در روايت اسحاق بن جرير را عنوان كرده با اشاره به علت حذف واسطه در اين سند و مشابهات آن ، واسطه محذوفه را يافته ، در نتيجه اعتبار سند را اثبات مىكنيم ، در ضمن اين بحث ، نقش تعليق در اسناد را در ايجاد سقط در مصادر متأخر را توضيح مىدهيم ، در خاتمه با اشاره به چگونگى مبناى \" اعراض مشهور ، روايت معتبر را از اعتبار مىاندازد \" محدوده اين مبنا را در فرض تماميت ، تنها در امور غير اجتهادى مىدانيم و تطبيق آن را در محل بحث ، ناصحيح مىباشد .\r\n* * * \r\nالف ) نگاهى به روايات لزوم استبراء :\r\nدر مسأله لزوم استبراء زانيه از ماء فجور معمولًا دو روايت نقل مىكنند ، يكى روايت اسحاق بن جرير و ديگرى روايت تحف العقول از امام جواد « عليه السلام » ، ولى در منابع ، 5 روايت در اين زمينه ديده مىشود ، كه البته بايد اين بحث طرح شود كه آيا واقعاً 5 روايت در مسأله وجود دارد ؟\r\n\r\n","description":"","footnote":"","page_name":" 2122 ","page_number":83},
  {"content":"\r\n\r\n\r\n1 ) صحيحه حلبى به نقل روضة المتقين :\r\nيكى از روايات مسأله ، صحيحه حلبى عن عبد الله « عليه السلام » كه مجلسى اول در روضة المتقين ج 8 ص 207 نقل كرده ، با اين متن : ما رواه الشيخ فى الصحيح عن الحلبى عن ابى عبد الله « عليه السلام » قال ايما رجل فجر بامرأة حراماً ثم اشتراها او استبرأها بعده ، كانت له حلالًا .\r\nمحشيان روضة المتقين آورده‌اند كه « ما اين حديث را با اين الفاظ در تهذيب نيافتيم ولى روايتى بدين معنا در تهذيب وجود دارد » ما كه به تهذيب مراجعه كرديم ديديم روايتى بدين گونه ، نه با اين الفاظ و نه بدين معنا كه استبراء در حليت نكاح دخالت داشته باشد در تهذيب وجود ندارد .\r\nولى حق مطلب اين است كه اصل اين روايت در تهذيب وجود دارد ولى نه با اين متن ، بلكه نسخهء صاحب روضة المتقين از تهذيب ، مشتمل بر سقط و تحريف بوده ، در نتيجه چنين متنى بوجود آمده است ، عبارت تهذيب چنين است : و عنه ( الحسين بن سعيد ) عن ابن ابى عمير عن حماد عن الحلبى قال قال أبو عبد اللَّه « عليه السلام » : ايما رجل فجر بامرأة حراماً ، ثم بدا له ان يتزوجها حلالًا قال : اوله سفاح و آخره نكاح ، و مثله كمثل النخلة اصاب الرجل من ثمرها حراماً ثم اشتراها بعد ، كانت له حلالًا .\r\nدر برخى از نسخ تهذيب كه ما نسخه خود را با آن مقابله كرده‌ايم ، سقط مفصلى ديده مىشود كه همين سقط با تحريفى بيشتر ، به روضة المتقين سرايت كرده است ، در آن نسخه از كلمه « ثم » در اول روايت « ثم بدا له » تا كلمه « ثم » در آخر روايت « ثم اشتراها » سقط شده ، منشأ اين سقط اين است كه ، گاه دو كلمه مشابه در دو سطر زير هم قرار مىگيرد ، چشم ناسخ در هنگام قرائت نسخه از سطر بالا به سطر پايين منتقل مىشود و سقط رخ مىدهد .\r\nدر نسخهء مرحوم مجلسى علاوه بر اين سقط ، يك عبارت « او استبرأها » افزوده شده است ، منشأ اين افزايش ، جمع بين نسخهء صحيحه و نسخه محرفه مىباشد كه\r\n\r\n","description":"","footnote":"","page_name":" 2123 ","page_number":84},
  {"content":"\r\n\r\nاز اغلاط رائج در باب نسخ مىباشد ، به علت اهميت اين موضوع ، ذيلًا به توضيح آن مىپردازيم كه اين امر در هنگام برخورد با اشكال در عبارت بايد مد نظر باشد .\r\n\r\n2 ) توضيح يكى از مناشئ تحريف در نسخ :\r\nگاه يك كلمه در اثر شباهت لفظى يا عامل ديگرى به واژهء ديگرى تصحيف مىشود ، مثلًا حسن به حسين و بالعكس ، يا احمد به محمد و بالعكس ، و نيز عمر به عثمان و بالعكس ، چون عثمان با حذف الف و كتابت نون ، شبيه [ 
  ] و حذف نقطه‌ها و دندانه ، بسيار مشابه عمر در كتابت مىباشد ( مر ) ، حال گاه عبارت تصحيف شده در برخى نسخ در حاشيه نسخه ديگر نوشته مىشود با علامت \" خ \" * « 1 » كه مراد از آن اين است كه در برخى نسخه‌ها ، به جاى نسخه متن ، نسخهء ديگر ذكر شده است ، مثلًا در حاشيه \" حسين بن سعيد \" نوشته مىشود : حسن \" خ \" اين عبارت نشان دهنده آن است كه در نسخه‌اى ، بدل « حسين » حسن ذكر شده است ، گاهى ناسخان متأخر مراد از \" خ \" را نسخه ( نه نسخهء بدل ) تلقى مىكنند يعنى در برخى نسخ علاوه بر حسين ، حسن هم ذكر شده است ، در نتيجه اين عبارت را داخل متن مىكنند و چون حسين و حسن كنار هم معنا ندارد ، يك « بن » بين اين دو اسم مىافزايند ، در نتيجه عبارتى در متن افزوده مىگردد . تبديل حسن به « حسن بن حسين » و احمد به « احمد بن محمد » و عمر به « عثمان بن عمر » يا بالعكس ، چه بسا به جهت همين نكته جمع بين نسخهء اصلى و نسخه مصحفه مىباشد\r\nمنشأ اين جمع ، گاهى نيز اين است كه ، عبارت نسخهء بدل ، بىهيچ علامت و رمزى در حاشيه يا لابلاى سطور آورده شده كه ناسخ بعدى به توهم اين كه عبارت فوق ، از متن ساقط شده ، آن را در متن ادراج مىكند ، در نتيجه زيادتى در نسخه كتاب راه مىيابد .\r\n\r\n3 ) ادامهء بحث در روايت روضة المتقين :\r\nدر اينجا هم به نظر مىرسد كه در برخى از نسخه‌ها ، به جاى \" اشتراها \"\r\n\r\n\r\n","description":"","footnote":"\r\n( 1 ) رمز نسخه يعنى عبارتى كه تنها در برخى نسخ آمده : خ ، و رمز نسخه بدل : خ . ل مىباشد ولى گاه اين رمزها با دقت كافى به كار نمىرود و اشتباه رخ مىنمايد . استاد « مدّ ظلّه » .\r\n","page_name":" 2124 ","page_number":85},
  {"content":"\r\n\r\n« استبرأها » كه از جهت كتابت با هم شبيه مىباشند ذكر شده ، اين نسخه مصحف در حاشيه برخى نسخ ديگر تهذيب با علامت \" خ \" [ يا بدون علامت 
  ] ذكر شده ، سپس به گمان سقوط ، به متن داخل شده و چون اين دو كلمه كنار هم نمىتواند قرار بگيرد ، حرف \" او \" بين آنها به هدف تصحيح از سوى نسّاخ بىدقت افزوده شده و اين نسخه محرف به دست صاحب روضة المتقين رسيده و روايت جديدى در بحث استبراء پديد آمده است .\r\nشاهد بر زائد بودن « او استبرأها » علاوه بر اين كه در هيچ نسخه معتبر تهذيب ، چنين زيادتى ديده نمىشود ، اين است كه شيخ طوسى ( ؛ ) پس از نقل اين روايت در تهذيب مىگويد « و لا ينبغى له ان يتزوج بها بعد الفجور الّا بعد ان يستبرأ رحمها » ، و سپس براى اين فتوا به روايت اسحاق بن جرير تمسك مىجويد ، در اينجا شيخ براى استبراء به روايت حلبى استناد نمىكند و اگر در روايت حلبى از استبراء سخنى به ميان آمده بود بايد به آن نيز استناد مىشد .\r\nروايت ديگر اين بحث ، روايت حسن بن جرير است .\r\n\r\n4 ) روايت حسن بن جرير :\r\nدر رساله متعه شيخ مفيد « رحمه الله » ، پس از نقل روايتى از حسن بن جرير آورده است :\r\nو عن الحسن ايضاً عن الصادق « عليه السلام » فى المرأة الفاجرة هل يحلّ تزوجها قال : نعم اذا هو اجتنبها حتى تنقضى عدّتها باستبراء رحمها من ماء الفجور ، فله ان يتزوجها بعد ان يقف على توبتها « 1 » .\r\nراوى اين روايت به نام حسن بن جرير ( حريز خ . ل ) در هيچ جايى نه در كتب حديث و نه در كتب رجال ديده نشده است ، متن اين روايت هم عيناً همان متن روايت اسحاق بن جرير ( بنابر نقل كافى ) مىباشد . كلمهء اسحاق در كتابت ، بعد از حذف الف ميانى شبيه الحسن نوشته مىشود : ( ا ن ) و مىتواند به الحسن تبديل\r\n\r\n\r\n","description":"","footnote":"\r\n( 1 ) رساله متعه ، ص 13 برگرفته از بحار ج 103 ، ص 309 ح 42 .\r\n","page_name":" 2125 ","page_number":86},
  {"content":"\r\n\r\nشود « 1 » ، بنابراين ، روايت فوق ، همان روايت اسحاق بن جرير است نه روايت جديد .\r\nالبته ، در اينجا اين اشكال مطرح است كه بين اين دو نقل تفاوتهايى ديده مىشود كه اكثر آنها اندك و جزئى است ولى يك تفاوت معنوى مهم بين آن دو وجود دارد كه احتمال اتحاد را مستبعد مىسازد ، بنابراين اگر حسن بن جرير را هم مصحف اسحاق بن جرير بدانيم ( كه ظاهراً هم همينطور است ) بايد بگوييم كه اسحاق بن جرير دو روايت در اين زمينه داشته ، تفاوت اين دو نقل در اين است كه در نقل اسحاق بن جرير مىخوانيم : « الرجل يفجر بالمرأة ثم يبدو له فى تزوجها » ، موضوع سؤال مردى است كه خودش با زن ، زنا كرده ، ولى موضوع روايت كتاب متعه شيخ مفيد :\r\nالمرأة الفاجرة است ، بنابراين بايد دو روايت را مختلف دانست ، خواه راوى هر دو را يكى بدانيم ( كه ظاهراً چنين است ) يا راوى آنها را مختلف بدانيم ( كه بسيار بعيد است . )\r\nدر پاسخ اين اشكال مىگوييم كه رسالة متعه شيخ مفيد را محقق كركى به نام خلاصة الايجاز تلخيص كرده است در صفحهء 54 اين كتاب ، موضوع روايت بالا را چنين آورده است : فى الفاجر بالمرأة « 2 » ( به جاى فى المرأة الفاجرة ) كه دقيقاً همان موضوع روايت اسحاق بن جرير مىباشد .\r\nنتيجه اين بحث اين است كه روايت رسالة متعه شيخ مفيد كه در مستدرك و جامع الاحاديث هم از آن نقل شده روايت جديدى نيست .\r\nروايت سومى هم در مسأله استبراء وجود دارد كه در روايت بودن آن ترديدى نيست ولى متن آن نياز به بحث و بررسى دارد .\r\n\r\n\r\n","description":"","footnote":"\r\n( 1 ) ( توضيح بيشتر ) نظير اين تصحيف در نقل وسائل 16 : 361 / 21763 از امالى شيخ طوسى ديده مىشود ، در وسائل نام ابراهيم بن اسحاق الاحمرى به ابراهيم بن الحسن الاحمرى تصحيف شده است .\r\n( 2 ) البته مصحّح كتاب متن كتاب را بر طبق نقل بحار از رسالة متعه تغيير داده ولى در حاشيه تصريح كرده كه در نسخ خلاصه الايجاز : فى الفاجر بالمرأة بوده است .\r\n","page_name":" 2126 ","page_number":87},
  {"content":"\r\n\r\n\r\n5 ) موثقه سماعة :\r\nموثقه سماعة ؛ قال سألته عن رجل له جارية فوثب عليها ابن له ففجرها ؟ فقال : قد كان رجل عنده جارية و له زوجة فامرت ولدها ان يثب على جارية أبيه ففجر بها فسئل أبو عبد اللَّه « عليه السلام » عن ذلك فقال : لا يحرم ذلك على أبيه الّا انّه لا ينبغى ان يأتيها حتى يستبرئها للولد ، فان وقع فيما بينهما ولد ، فالولد للاب اذا كانا جامعاها فى يوم واحد و شهر واحد . « 1 »\r\n\r\n6 ) چند توضيح درباره موثقه سماعه :\r\n- در روايات بسيارى از اوقات وجه سؤال نقل نمىگردد ، ولى از پاسخ مىفهميم كه سؤال از چه جهتى بوده ، در اين روايت هم از جواب فهميده مىشود كه سائل از حرام شدن جاريه و نشدن آن بر پدر سؤال كرده است ، منشأ امر ما در به پسر هم همين بوده كه در برخى روايات موطوئه ابن را بر اب محرم دانسته ، مادر با اين عمل مىخواسته جاريه بر شوهرش حرام شود .\r\n- كلمهء \" لا يحرم \" در پاسخ امام « عليه السلام » ظاهراً از باب تفعيل است \" لا يُحرِّم \" و از باب ثلاثى مجرد لا يَحْرُمُ نيست ، و گرنه مناسب بود : \" تلك \" و مانند آن از كلمات مؤنث به عنوان فاعل ذكر مىشد .\r\nدر روايت \" قال سألته \" به كار رفته ، سؤالات سماعه ( كه معمولًا با ضمير در روايات نقل شده ) به طور متعارف از امام صادق « عليه السلام » است ، ولى در اينجا چنين نيست بلكه ممكن است از امام كاظم « عليه السلام » باشد و حضرت با نقل روايتى در مشابه اين مسأله از امام صادق « عليه السلام » پاسخ داده‌اند و ممكن است \" قال سألته \" به معناى \" قال زرعة سألت سماعة \" باشد و سماعه در پاسخ زرعه ، روايتى از امام صادق « عليه السلام » نقل كرده است [ ر . ك . ملاذ الاخيار ج 13 ، ص 346 
  ]\r\nموضوع اين روايت زناى بعد از مالك شدن جاريه است و موضوع دو روايت قبل ، زناى قبل از ازدواج ، به هر حال در هر سه استبراء را لازم دانسته ، البته در اين\r\n\r\n\r\n","description":"","footnote":"\r\n( 1 ) وسائل 21 : 167 / 26808 ، باب 55 ، از ابواب نكاح العبد و الاماء ، ح 3 .\r\n","page_name":" 2127 ","page_number":88},
  {"content":"\r\n\r\nروايت كلمه \" لا ينبغى \" به كار رفته كه به عقيده ما اگر قرينه بر خلاف نباشد بايد آن را به تحريم حمل كرد .\r\n\r\n7 ) معناى « لا ينبغى » در روايات :\r\nبا مراجعه به روايات در مىيابيم كه لا ينبغى ظهور در تحريم دارد ، مثلًا در باب محرمات احرام ، در بسيارى موارد با لفظ « لا ينبغى » تعبير شده است « 1 » ، در جمله « سبحان من لا ينبغى التسبيح الّا له » ، لا ينبغى به معناى لا يجوز است ، در حديث معروف استصحاب جمله « فليس ينبغى لك ان تنقض اليقين بالشك » اين عبارت به معناى تحريم است ، در برخى روايات براى اثبات تحريم به عبارت « لا ينبغى » استدلال شده است « 2 » كه از آن استفاده مىشود كه اين كلمه به معناى خصوص تحريم است ، نه جامع بين تحريم و تنزيه ، چون با جامع نمىتوان براى يك قسم خاص استدلال كرد ، مثلًا در روايت حج پيامبر « صلى الله عليه و آله » ، در تعليل اين نكته كه پيامبر نمىتواند احرام حج خود را به عمره تمتع تبديل كند اين جمله آمده است :\r\n« لكنى سقت الهدى و لا ينبغى لسائق الهدى ان يحل حتى يبلغ الهدى محله « 3 » » اين\r\n\r\n\r\n","description":"","footnote":"\r\n( 1 ) ( توضيح بيشتر ) برخى از روايات باب حج كه در آن لا ينبغى به معناى حرمت به كار رفته است : الاحرام من مواقيت خمسه لا ينبغى لحاج و لا لمعتمر أن ان يحرم قبلها و لا بعدها ( كافى 4 : 319 / 2 ) ، من لبس ثوباً لا ينبغى له لبسه ففعل ذلك ناسياً او ساهياً او جاهلًا فلا شيء عليه و من فعله متعمداً فعليه دم ( كافى 4 : 348 / 1 ) ، من نتف ابطه . . . او لبس ثوباً لا ينبغى له لبسه او اكل طعاماً لا ينبغى له اكله و هو محرم ففعل ذلك ناسياً او جاهلًا فليس عليه شىء و من فعله متعمداً فعليه دم شاة ( تهذيب : 369 / 1287 ) ، لا ينبغى للمحرم ان يأكل شيئاً فيه زعفران و لا شيئاً من الطيب ( كافى 4 : 355 / 10 ) ، لا ينبغى ان يتعمد [ المحرم 
  ] قتلها [ أى قتل القملة 
  ] ( كافى 4 : 362 / 2 ) ، لا ينبغى للرجل الحلال ان يزوج محرما و هو يعلم انّه لا يحل له ( كافى 4 : 372 / 5 ) ، لا ينبغى للمرأة ان تلبس الحرير المحض و هى محرمة و اما فى الحرّ و البرد فلا بأس ( كافى 6 : 455 / 12 ) ، ليس ينبغى للمحرم ان يتزوج و لا يزوج محلّا ( تهذيب 5 : 33 / 1137 ) .\r\n( 2 ) مثال ديگر غير از مثالى كه استاد « مدّ ظلّه » آورده‌اند اين روايت است : لا تمس شيئاً من الطيب و لا من الدهن فى احرامك و اتق الطيب فى طعامك و امسك على انفك من الرائحة لا طيبة و لا تمسك عنه من الريح المنتنة فانّه لا ينبغى للمحرم ان يتلذذ بريح طيّبه ( كافى 4 : 353 / 1 ) .\r\n( 3 ) كافى 4 : 246 / 4 ، تهذيب 5 : 455 / 1588 ، ( توضيح بيشتر ) عبارت فوق قياسى از نوع شكل اول است كه جمله « سقت الهدى » صغرى و جمله « لا ينبغى لسائق الهدى » كبرى آن است و از آن حرمت تحلّل بر پيامبر نتيجه گرفته مىشود . در نقلهاى ديگر حج پيامبر به جاى « لا ينبغى » كلمات ديگرى به كار رفته كه ظهور آنها در تحريم\r\n","page_name":" 2128 ","page_number":89},
  {"content":"\r\n\r\nجمله در اين مقام گفته شده كه نه پيامبر و نه ديگران حق تحلّل قبل از اين كه هدى به محل خود برسد نداشته‌اند .\r\nخلاصه با مراجعه به روايات ، ما استظهار مىكنيم كه لا ينبغى به معناى لا يجوز است « 1 » ، البته كلمه « لا يجوز » هم گاه در مقام بيان حكم اخلاقى به كار رفته ، در نتيجه از آن حرمت فقهى استفاده نمىشود . در مورد كلمه لا ينبغى هم همين گونه است كه گاه به قرينه مقام به معناى كراهت مىباشد ، ولى اگر قرينه‌اى در كار نباشد « 2 » ، همچون « لا يجوز » حمل بر تحريم مىگردد . صاحب حدائق هم در جاهاى ديگر به\r\n\r\n\r\n","description":"","footnote":"\r\nواضح‌تر است و معلوم مىگردد اين تعابير با تعبير « لا ينبغى » به يك معنا بوده و همه به معناى تحريم است : لكنى سقت الهدى و ليس لسائق الهدى ان يحل حتى يبلغ الهدى محله ( فقيه 2 : 236 / 2288 ) ، لم يكن يستطيع [ النبى « صلى الله عليه و آله » 
  ] ان يحل من اجل الهدى الّذي كان معه ، انّ اللَّه عزّ و جلّ يقول : و لا تحلقوا رءوسكم حتى يبلغ الهدى محلّه ( كافى 4 : 249 / 6 ) ، و نيز در نقل تهذيب 5 : 25 / 74 ميخوانيم : و لكنى سقت الهدى فلا يحل من ساق الهدى حتى يبلغ الهدى محلّه ، نيز نگاه كنيد به تهذيب 5 : 89 / 293 .\r\n( 1 ) ( توضيح بيشتر ) رواياتى كه در آن لا ينبغى به معناى حرمت به كار رفته بسيار است ما در اينجا به نقل چند روايت كه دلالت روشنترى در اين زمينه دارد اكتفا مىكنيم :\r\n- سألت أبا عبد اللَّه « عليه السلام » عن الرجل يزرع ارض آخر فيشترط عليه للبذر ثلثاً و للبقر ثلثاً قال لا ينبغى ان يسمى بذراً و لا بقراً فانما يحرم الكلام ( كافى 5 : 627 / 54 و شبيه آن در رقم 6 ) .\r\n- عن زرارة بن اعين عن ابى جعفر « عليه السلام » قال لا ينبغى نكاح اهل الكتاب ، قلت : جعلت فداك ، و اين تحريمه ؟ قال قوله  « وَ لا تُمْسِكُوا بِعِصَمِ الْكَوافِرِ »  ( كافى 5 : 358 / 8 ) .\r\n- قال رسول اللَّه « صلى الله عليه و آله » اوصانى جبرئيل بالمرأة حتى ظننت انّه لا ينبغى طلاقها الّا من فاحشة مبينة ( كافى 5 : 512 / 6 ) .\r\n- قال النبى « صلى الله عليه و آله » انه لا ينبغى ان يسجد احد لاحد و لو جاز ذلك لامرت المرأة ان تسجد لزوجها ( بحار 17 : 408 / 34 ) .\r\n- در روايتى دربارهء دفن ابراهيم فرزند پيامبر ، پس از اشاره به اين امر كه پيامبر خود در قبر وى فرود نيامد آمده است : . . . فقال الناس انّه لا ينبغى لاحد ان ينزل فى قبر ولده اذ لم يفعل رسول اللَّه « صلى الله عليه و آله » بابنه ، فقال رسول اللَّه « صلى الله عليه و آله » : أيها الناس انه ليس عليكم به حرام ان تنزلوا فى قبور اولادكم ، لكن آمن اذا حل احدكم الكفن عن ولده ان يلعب به الشيطان فيدخله عن ذلك ما يحبط اجره ( بحار 22 : 155 / 13 ) به نقل از محاسن ص 313 و كافى 3 : 209 / 7 ) .\r\n( 2 ) ( توضيح بيشتر ) مثلًا در اين روايت كافى 5 : 91 / 2 ، كلمه لا ينبغى همچون صيغه نهى در كراهت به كار رفته : لا تكونن دوّاراً فى الاسواق و لا تلى دقائق الاشياء بنفسك ، فانّه لا ينبغى للمرء المسلم ذى الحسب و الدين ان يلى شراء دقائق الاشياء بنفسه ما خلا ثلاثه اشياء فانّه ينبغى لذى الدين و الحسب ان يليها بنفسه : العقار و الرقيق و الابل .\r\n","page_name":" 2129 ","page_number":90},
  {"content":"\r\n\r\nاين مطلب اشاره كرده ولى در اينجا بر خلاف اين مطلب اظهار نظر فرموده است .\r\nبه هر حال دربارهء روايت سماعة بحثهاى وجود دارد كه در آينده به آن خواهيم پرداخت .\r\n\r\nب ) طرح يك اشكال دربارهء روايت اسحاق بن جرير و پاسخ آن :\r\n\r\n1 ) اشكالى در روايت اسحاق بن جرير :\r\nدر سند اسحاق بن جرير اين مشكل ديده مىشود كه احمد بن محمد بن عيسى آن را مستقيماً از اسحاق بن جرير نقل كرده است ، ولى با مراجعه به اسناد در مىيابيم كه احمد بن محمد بن عيسى ، اسحاق بن جرير را درك نكرده است ، بنابراين روايت فوق ، را بايد مرسل دانست ، چون با مراجعه به روات اسحاق بن جرير مىبينيم كه همگى در طبقه متقدم بر احمد بن محمد بن عيسى بوده و در رديف مشايخ وى يا جلوتر مىباشند « 1 » و هيچ راوى كه در طبقهء احمد بن محمد بن عيسى باشد از اسحاق بن جرير نقل نمىكند .\r\nدر حل اين اشكال ممكن است به برخى از نسخ تهذيب تمسك جست كه در آنها به جاى احمد بن محمد بن عيسى : « احمد بن محمد عن عثمان بن عيسى » ذكر شده و عثمان بن عيسى از روات اسحاق بن جرير بوده و همين روايت را در كافى از اسحاق بن جرير نقل مىكند ، ولى اشكال اين راه حل اين است كه مشكل ما منحصر به اين سند نيست ، بلكه سه سند پشت سر هم در تهذيب اين مشكل را دارد ، پس از سند مورد بحث ، اين دو سند آمده است :\r\n\r\n\r\n","description":"","footnote":"\r\n( 1 ) ( توضيح بيشتر ) راويان اسحاق بن جرير كسانى هستند همچون : ابن محبوب ( الحسن بن محبوب ) ، حماد بن عيسى ، عثمان بن عيسى ، على بن الحكم ، محمد بن زياد ( محمد بن ابى عمير ) ، محمد بن سنان ، و البرقى ( مراد محمد بن خالد برقى است ) كه همگى از مشايخ احمد بن محمد بن عيسى مىباشند ، همچنين وهب ( وهيب صح ) بن حفص از اسحاق بن جرير روايت مىكند كه طبقهء وى طبقهء مشايخ احمد بن محمد بن عيسى يا جلوتر مىباشد .\r\n","page_name":" 2130 ","page_number":91},
  {"content":"\r\n\r\n- 1347 - احمد بن محمد بن عيسى عن ابى المغراء « 1 » عن الحلبى . . .\r\n- 1348 - و بالاسناد عن ابى المغراء . . .\r\nاحمد بن محمد بن عيسى از أبو المغراء هم مستقيماً روايت نمىكند . پس بايد راه حل ديگرى جست كه مشكل اين سه سند پىدرپى را حل كند ، براى حل مشكل سند به عنوان مقدمه به يك علت مهم در رخ دادن سقط در اسناد اشاره مىكنيم .\r\n\r\n2 ) علت عمدهء ، وجود سقط در اسناد :\r\nصاحب معالم در مقدمه منتقى الجمان صفحه 24 بحثى مطرح كرده است كه تعليق در اسناد چه بسا منشأ سقط در سند مىگردد ، توضيح اين امر اين است كه حذف اوائل اسناد در اصطلاح علم درايه تعليق خوانده مىشود ، تعليق گاه به اعتماد سند قبل صورت مىگيرد ، مثلًا در كافى ج 5 ، ص 379 و 380 ، سه روايت پشت سر هم ( رقم 2 - 4 ) ديده مىشود كه با الحسن بن محبوب ( يا ابن محبوب ) آغاز مىشود ، با اين كه كلينى حسن بن محبوب را درك نكرده است ، پس چطور حسن بن محبوب را در آغاز سند قرار داده است ؟ در فقيه و تهذيب و استبصار ، حسن بن محبوب فراوان در آغاز سند واقع شده است ولى مؤلفان اين كتب مشيخه‌اى ، در پايان كتاب خود آورده‌اند كه در آن طريق خود را به حسن بن محبوب با عباراتى نظير « و ما كان فيه عن الحسن بن محبوب فقد رويته عن . . . » بيان كرده‌اند « 2 » ، ولى در كافى چنين مشيخه‌اى وجود ندارد ، پس چرا حسن بن محبوب در آغاز سند قرار گرفته است ؟\r\nپاسخ اين سؤال اين است كه تعليق در كافى به اعتماد سند قبل است ، مثلًا در\r\n\r\n\r\n","description":"","footnote":"\r\n( 1 ) در تهذيب چاپ نجف : أبو المغزا آمده است ولى نسخه صحيح أبو المغراء ( يا أبو المغراء ) مىباشد .\r\n( 2 ) مشيخه فقيه 4 : 453 و نيز مشيخه تهذيب ( در آخرين ج 10 ) ص 56 ، استبصار 4 : 318 .\r\n","page_name":" 2131 ","page_number":92},
  {"content":"\r\n\r\nسندهاى بالا ، قبل از آنها اين سند ديده مىشود : \" عدة من اصحابنا عن سهل بن زياد و محمد بن يحيى عن احمد بن محمد بن عيسى عن ابن محبوب عن هشام بن سالم \" .\r\nدر اينجا در روايات بعد به جاى اين كه كلينى بگويد : و بهذا الاسناد عن الحسن بن محبوب ، حسن بن محبوب را اول سند قرار داده و قسمت نخست سند تا ابن محبوب را حذف مىكند .\r\nاين كار در كافى و نيز در كتب محدّثين سابق بسيار اتفاق مىافتاده است ، ، مؤلفان متأخر هنگامى كه مىخواهند از كافى يا كتاب ديگر حديثى نقل كنند بايد قسمت محذوف را به سند اضافه كنند ، ولى گاهى دقت نكرده‌اند ، تعليق سند را به اعتماد سند قبل متوجه نشده ، روايت را آورده بدون اين كه قسمت ساقط شده را اضافه كنند ، بلكه نام مؤلف مصدر قبلى همچون محمد بن يعقوب كلينى را بر آغاز سند معلق افزوده ، مثلًا مىگفته‌اند : محمد بن يعقوب عن الحسن بن محبوب . . . در نتيجه واسطه در مصدر دوم ساقط مىشده است .\r\nاين اشتباه براى شيخ طوسى و غير او بسيار اتفاق افتاده و سبب گرديده كه روايت متصل در كتاب تهذيب - مثلًا - منقطع گردد « 1 » ، اين اشتباه كاملًا طبيعى است و ناشى از غفلت از طبقهء روات است و براى حل آن بايد با فحص در اسناد مشابه واسطهء محذوفه را كشف كرد .\r\n\r\n3 ) حل اشكال سندى روايت اسحاق بن جرير و دو روايت بعدى :\r\nدر بحث ما ، نيز به نظر مىرسد كه منشأ سقط در اين سه روايت پياپى ، عدم توجه به تعليق سند بوده است ، اين سه روايت را كه شيخ از كتاب احمد بن محمد عيسى بر گرفته ، در آن كتاب معلق بوده و واسطه بين احمد بن محمد بن عيسى و اسحاق بن جرير در روايت اول و واسطهء بين احمد بن محمد بن عيسى و ابى\r\n\r\n\r\n","description":"","footnote":"\r\n( 1 ) ( توضيح بيشتر ) روايات معلقى از كلينى كه در آغاز سند آنها احمد بن محمد واقع بوده و در تهذيب به تعليق آنها توجه نشده و در معجم رجال الحديث ج 2 ص 218 به بعد ، ذكر شده است ، و نيز روايات معلقى را كه در كافى با نام سهل بن زياد آغاز شده و در تهذيب به تعليق آنها توجه نشده در معجم الرجال ج 8 ص 351 و 352 ذكر شده است .\r\n","page_name":" 2132 ","page_number":93},
  {"content":"\r\n\r\nالمغراء در دو روايت بعدى به جهت اعتماد بر سند قبل حذف شده بود ، در نتيجه با عدم توجه به تعليق اين اسناد و افزودن نام احمد بن محمد بن عيسى به آغاز آنها در كتاب تهذيب ، سند منقطع گرديده است .\r\nحال براى يافتن واسطهء محذوفه در اين اسناد بايد كسانى را يافت كه هم واسطه بين احمد بن محمد بن عيسى و اسحاق بن جرير و هم واسطهء بين احمد بن محمد عيسى و ابى المغراء مىباشند . اين واسطه مشترك تنها على بن الحكم و حسن بن محبوب مىباشند « 1 » كه هر دو امامى و ثقه و جليل القدر مىباشند ، بنابراين اين روايت از جهت سندى اشكال ندارد .\r\n\r\nج ) بحث از لزوم استبراء و عدم لزوم آن :\r\n\r\n1 ) كلام مرحوم آقاى حكيم و بررسى آن :\r\nمرحوم آقاى حكيم فرموده‌اند كه مشهور به روايات لزوم استبراء فتوا نداده‌اند\r\n\r\n\r\n","description":"","footnote":"\r\n( 1 ) ( توضيح بيشتر ) حسن بن محبوب واسطه بين احمد بن محمد بن عيسى و اسحاق بن جرير ، در طريق شيخ طوسى به اصل اسحاق بن جرير در فهرست مىباشد . ( ص 39 ، رقم 53 ، تحقيق مرحوم آقاى سيد عبد العزيز طباطبائى ) و نيز در كافى 5 : 536 / 3 ، 7 : 204 / 1 ( كه در علل 2 : 538 / 3 با تصحيف جرير به حريز و نيز در تهذيب 10 : 61 / 220 ) بين اين دو واسطه شده است ، و احتمال واسطه شدن وى در سند مورد بحث بسيار زياد است ، چون حسن بن محبوب روايتى از اسحاق بن جرير در بحث تزويج فاجره نقل كرده كه موضوع آن بسيار به روايت ديگر اسحاق بن جرير نزديك است و بعيد نيست كه روايتى كه به اعتماد آن در روايت مورد بحث ما تعليق رخ داده همين روايت اسحاق بن جرير باشد ( ر . ك ، تهذيب ، : 485 / 1949 ) ، حسن بن محبوب در همين كتاب نكاح تهذيب ، : 374 / 1512 بين احمد بن محمد بن عيسى و ابى المغراء واسطه شده است كه احتمال توسط ابن محبوب را در روايات مورد بحث تأييد مىكند .\r\nبه هر حال عثمان بن عيسى كه در نقل برخى نسخ تهذيب در بين احمد بن محمد و اسحاق بن جرير واسطه شده ، در هيچ جاى ديگر بين اين دو واسطه نشده ، همچنان كه بين احمد بن محمد بن عيسى و ابى المغراء هم در جايى واسطه نشده است و به نظر ميرسد كه حاشيه‌اى بوده است كه داخل متن شده است ، برخى از مطالعه كنندگان تهذيب در حاشيه احمد بن محمد بن عيسى ، نوشته بوده ، عثمان بن عيسى فى ، كلمه « فى » كه رمز كافى است به « خ » بسيار شبيه بوده و با هم مشتبه مىشوند بنابراين گمان رفته كه اين عبارت افزوده برخى نسخ است ، در نتيجه در متن درج شده است ، همچنان كه استاد « مدّ ظلّه » نظير آن را در آغاز همين جلسه مطرح فرمودند ، جالب اينجاست كه اين عبارت « عن عثمان بن عيسى » در نقل وافى در دو روايت بعدى و نه در اين روايت افزوده شده كه آن هم به جهت ادراج نسخه بدل در متن آن هم در غير موضع صحيح مىباشد ( رجوع كنيد به وافى 21 : 132 / 20921 و 139 / 20936 و نيز : 138 / 20933 ) .\r\n","page_name":" 2133 ","page_number":94},
  {"content":"\r\n\r\nپس بايد آنها را كنار گذاشت ، در اينجا دو بحث مطرح است ، يك بحث صغروى كه آيا مشهور بين قدماء عدم لزوم استبراء است يا خير ؟ و ديگر بحث كبروى كه آيا اعراض مشهور ، روايات معتبر را از درجهء اعتبار ساقط مىكند يا خير ؟ دربارهء بحث صغروى با مراجعه به كلمات قوم معلوم مىشود كه ثبوت شهرت در مسأله چندان روشن نيست ، عبارات برخى از قدماء را در جلسه آينده خواهيم آورد ، ولى عمده بحث كبروى است .\r\n\r\n2 ) آيا اعراض مشهور ، روايت معتبر را از درجه اعتبار مىاندازد ؟\r\nدر اعراض مشهور ، اگر منشأ اعراض را مطمئن شويم كه اجتهاد علماء نيست ، بلكه به جهت اينكه روايتى يا دليل ديگرى به دست آنان رسيده كه بدست ما نرسيده ( وصل اليهم ما لم يصل الينا ) كه از آن اشكال داشتن روايت مورد بحث به نظر مشهور اثبات مىشده است ، در اينجا ممكن است به جهت حسن ظن به قدماء نظر آنها را معتبر دانسته و روايت را از اعتبار ساقط بدانيم ، ولى اگر اعراض مشهور به جهت اجتهاد باشد در اينجا اگر اجتهاد ما با اجتهاد گذشتگان يكسان نباشد ، نمىتوان به مجرد اعراض مشهور ، حكم به عدم اعتبار روايت نمود يا ظاهر روايت را كنار بگذاريم و اوامر را - مثلًا - حمل بر استحباب كنيم ، خلاصه اعراض مشهور در امور اجتهادى سبب نمىشود كه روايت معتبر متروك يا مؤول گردد .\r\n\r\n3 ) آيا در بحث ما ، اعراض مشهور ، اجتهادى است ؟\r\nبه نظر مىرسد كسانى كه از قدماء كه استبراء را واجب ندانسته‌اند و به ظاهر روايات قبل عمل نكرده‌اند ، به جهت استنباط آنها بوده است ، از استدلال آنها بر عدم وجوب بر مىآيد كه مشكلى در روايات نبوده ، بلكه به جهات خارجى از ظهور آن در وجوب رفع يد كرده‌اند ، مثلًا يكى از ادله كه در كلمات قوم آمده كه مرحوم آقاى خويى هم به همان تمسك كرده‌اند اين است كه استبراء به جهت حفظ نسب است و در اينجا چون طبق قانون « الولد للفراش و للعاهر الحجر » ، فرزند به صاحب\r\n\r\n","description":"","footnote":"","page_name":" 2134 ","page_number":95},
  {"content":"\r\n\r\nفراش ملحق مىشود و اشتباهى شرعاً در نسب پيش نمىآيد ، لزومى ندارد كه ازدواج‌كننده استبراء كند ، پس روايت كه ظاهر در لزوم استبراء است را بايد حمل بر استحباب كرده و در موثقه سماعه هم جهتى ديده مىشود كه شايد همه مجبور باشند كه آن را حمل بر استحباب كنند - چنانچه خواهد آمد - خلاصه علت عمل نكردن مشهور - بر فرض ثبوت آن - امرى است اجتهادى ، و در اين قبيل مسائل قطعاً اعراض مشهور ، سبب طرح روايت معتبر يا تأويل آن نمىگردد .\r\n« * و السلام * »\r\n\r\n","description":"","footnote":"","page_name":" 2135 ","page_number":96},
  {"content":"\r\n\r\n\r\n11 / 7 / 1379 دو شنبه درس شمارهء ( 235 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته غير از دو روايت اسحاق بن جرير و روايت تحف العقول دالّ بر لزوم استبراء از ماء الفجور ، سه روايت ديگر كه ممكن است مورد استناد قرار گيرد را بررسى ، سپس اشكال سندى روايت اسحاق بن جرير را بر طرف نموديم .\r\nدر اين جلسه ، ابتداء ، از راى قبلى خود ( مبنى بر حرمت ازدواج با خصوص زانيه‌اى كه پس از نكاح هم نمىتوان وى را از خطر زنا تحصين كرد و يا حرمت ازدواج با خصوص مشهورهء معلنهء به زنا و ازدواج خود زانى با مزنى بها ) عدول كرده ، نكاح با مطلق زانيه را حرام مىدانيم . سپس استدلال مرحوم آقاى خوئى را بر عدم لزوم استبراء از ماء الفجور چنانچه غير زانى بخواهد با زانيه ازدواج كند نقل ، و با ذكر دو شبهه و دفع آنها ، مناقشهء خويش را بر استدلال ايشان ذكر مىكنيم .\r\nدر جلسات گذشته نظر ما اين شد كه زناى قبلى زن ، ذاتاً مانع ازدواج نيست بلكه حرمت ازدواج با او به خاطر اين است كه پس از ازدواج هم در معرض زنا قرار دارد ، پس در ازدواج زانى با زانيه اگر زوجه از نظر وقوع در زنا پس از ازدواج مصون باشد ( با توبهء خودش يا با تحصين شوهرش ) نكاح با او جايز است و در ازدواج با مشهورات چون تا توبه نكرده‌اند خطر زنا وجود دارد ازدواج با آنها جايز نيست ، مگر در فروض نادرى كه موفق به توبه شوند .\r\nو اگر بين روايات متعارض جمع عرفى قائل نباشيم ، ترجيح با روايات تحريم است .\r\nامّا اينكه ازدواج با هر زانيه‌اى حرام است يا اختصاص به مشهورات يا معلنات دارد حق اين است كه خود زانى مطلقاً نمىتواند با مزنى بها ازدواج كند و در مورد ازدواج با زانيهء مشهوره فقط ازدواج با زانيهء معلنه حرام است نه زانيه‌اى كه به طور مخفى زنا مىكند .\r\n* * *\r\n\r\n","description":"","footnote":"","page_name":" 2136 ","page_number":97},
  {"content":"\r\n\r\n\r\nالف ) عدول از رأى سابق و بيان نظر نهايى :\r\nبا ملاحظهء صحيحهء ابن بزيع از اين نظر عدول كرده ، نكاح با مطلق زانيات را حرام مىدانيم . متن روايت چنين است :\r\nمحمد بن اسماعيل بن بزيع قال : سأل رجل الرضا عليه السلام و انا اسمع عن الرجل يتزوج المرأة متعة و يشترط عليها ان لا يطلب ولدها فتأتى بعد ذلك بولد فينكر الولد فشدّد فى ذلك و قال : يجحد و كيف يجحد ؟\r\nاعظاماً لذلك . قال الرجل : فان اتّهمها ؟ قال : لا ينبغى لك ان تتزوج الّا بمأمونة ان الله عز و جل يقول  الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ  . « 1 » به نظر ما كلمهء « لا ينبغى » ذاتاً ظهور در حرمت دارد ؛ علاوه بر آن ، چون در اين روايت به آيه شريفهء هم استشهاد شده ، حتماً بايد به معناى تحريم باشد .\r\nدلالت روايت هم بر اين است كه منحصراً ازدواج با عفيفه جائز است و نكاح با غير عفيفه مطلقا جايز نيست . بنابراين ، نكاح با هر زانيه‌اى حرام مىشود . و مراد تنها حرمت تكليفى نيست ، زيرا وقتى امام مىفرمايد ؛ شما نبايد چنين زنى را بگيريد ، عدم جواز وضعى نيز از آن استفاده مىشود . مضافاً بر اينكه ، آيه شريفه ، ظهور در عدم جواز وضعى دارد و در روايت به آن استشهاد شده است .\r\nان قلت : جمعاً بين اين روايت با صحيحهء حلبى ( لا تتزوج المرأة المعلنة بالزنا ) مىگوييم « مأمونه » در مقابل متجاهره و مشهوره است و دلالت بر عدم جواز نكاح با خصوص مشهوره مىكند نه با هر زانيه‌اى\r\nقلت : اگر غالب كسانى كه عفيفه نيستند ، متجاهره بودند ، شايد بتوان انحصار جواز نكاح با عفيفه را بر حرمت نكاح با خصوص معلنه حمل كرد . ولى واقعيت اين است كه چنين غلبه‌اى وجود ندارد . بسيارى هستند كه دامن خود را آلوده كرده ، اما از معلنات نيستند . مخصوصاً اينكه ، حكام براى تظاهر به دين‌دارى ، از اين گونه\r\n\r\n\r\n","description":"","footnote":"\r\n( 1 ) وسائل ، ابواب المتعة ، باب 33 ، ح 2 و باب 6 ، ح 3\r\n","page_name":" 2137 ","page_number":98},
  {"content":"\r\n\r\nمنكرات علنى جلوگيرى مىكرده‌اند . لذا حمل كردن روايت به اينكه « مأمونه » را به عنوان يكى از مصاديقى كه نكاح با آنها جائز است نام برده و همين‌كه معلنه نبود و لو بارها مرتكب فحشاء شده باشد مىتوان با او ازدواج كرد ، بسيار مستبعد است .\r\nعلت اينكه در بعضى روايات عنوان « معلنه » را اخذ كرده‌اند ، احتمالًا به جهت اين است كه اگر معلنه نبود غالباً طريق ديگرى براى اثبات زنا وجود نداشته ، زيرا ثبوت زنا يا از طريق اجراى حد شرعى است كه با توجه به عدم بسط يد ائمه « عليهم السلام » در اجراى حدود ، موارد آن نادر بوده و قضاوت عامه نيز اعتبار شرعى ندارد ، و يا از طريق زناى خود شخص است كه جداگانه در روايات ، نكاح با او را تحريم كرده‌اند ، و يا از طريق شهرت بين مردم است كه مجرد انتشار بين مردم از نظر شرع هيچ‌گونه اعتبارى ندارد . لذا در روايت ، از مشهوره سؤال مىكند ، حضرت مىفرمايد : اگر از اصحاب رفع رايت نباشند مانعى ندارد . بنابراين ، در روايات عنوان « معلنه » « 1 » را به جهت اينكه غالباً طريق اثبات زنا منحصر به آن است - نه اينكه موضوعيتى داشته باشد - اخذ نموده‌اند .\r\nخلاصه اينكه ، نكاح با زانيه مطلقا جايز نيست . زيرا ظاهر آيهء شريفه دلالت بر حرمت نكاح با هر زانيه‌اى مىكند و مقيد به قيدى نيست و شامل هر زانيه‌اى مىشود .\r\nو در بعضى از روايات نيز مانند روايت ابن بزيع بدون قيد شهرت ، نكاح را مطلقا حرام دانسته و به همين آيه نيز استشهاد كرده‌اند كه حمل آنها به معلنه بعيد است .\r\nچون حمل به فرد نادر است . بنابراين اعلان در اثبات زنا دخيل است نه در ثبوت تحريم . البته برخى از روايات كه در ذيل آيه شريفه وارد شده است ، حرمت زنا را به زانيهء مشهوره منحصر كرده ، ولى سابقاً گفتيم كه عنوان مشهورات در اين روايات ناظر\r\n\r\n\r\n","description":"","footnote":"\r\n( 1 ) توضيح آنكه معلنه اعم از اينست كه هنگام زنا كردن علنى زنا كند كه حكم اقرار را دارد يا پس از زنا كردن با اقرار خود ، زناى خود را اعلان نمايد و در آن دوره طريق اثبات زنا ( نسبت به غير زانى ) يكى از اين دو راه بوده است .\r\n","page_name":" 2138 ","page_number":99},
  {"content":"\r\n\r\nبه فواحش رسمى آن دوره‌ها است كه اصحاب رايات بودند و علنى زنا مىكردند و اين گونه مشهوره بودن ( كه با اعلان همراه بوده ) نيز طريق اثبات زنا است .\r\n\r\nب ) پيگيرى استدلال بر لزوم استبراء رحم از ماء الفجور :\r\n\r\n1 ) بيان كلام آقاى خويى « رحمه الله » :\r\nمرحوم آقاى خويى مىفرمايند ؛ اگر غير زانى بخواهد با زانيه - در موردى كه نكاحش جايز است - ازدواج كند ، نيازى به استبراء رحم از ماء الفجور ندارد ، زيرا از روايت « الولد للفراش و للعاهر الحجر » استفاده مىشود كه حرمتى براى ماء زانى نيست . و لذا در روايت عباد بن صهيب ، تصريح شده و همه بر آن متفق هستند كه استبراء رحم در جايى كه زوجه‌اى زنا كند ، بر شوهرش واجب نيست ، و چون استبراء رحم به منظور روشن شدن تكليف فرزند است كه بايد به پدر شرعى ملحق شود يا به زانى ، و در اين فرض ، بر اساس قانون « الولد للفراش . . . » او را به شوهر شرعى ملحق مىكنند نه به زانى ، اگر فرزندى به دنيا بيايد تكليفش معلوم است و ديگر نيازى به استبراء نيست .\r\n\r\n2 ) بيان دو شبهه توسط استاد - « مد ظله » - به استدلال مذكور :\r\nاول : قدر مسلّم و يقينى از روايت « الولد للفراش و للعاهر الحجر » ( همان‌گونه كه آقاى خويى « رحمه الله » در جايى كه زنى در زمان زوجيت زنا داده ، مىفرمايند استبراء بر شوهر لازم نيست « و لم يتوقف احدٌ من الاصحاب فيه و ورد التصريح به فى رواية عباد بن صهيب ) جايى است كه در زمانى كه زن فراش ( شوهر يا مالك و . . . ) دارد زنا كند و ندانيم حمل از فراش است يا از زنا ، اما اگر ابتداءً ، زنا كرده ، سپس ازدواج كند و نمىدانيم چه موقع نطفه منعقد شده است معلوم نيست روايت « الولد للفراش » شامل آن نيز باشد . و مورد بحث ما از قسم ثانى است كه شخص قبلًا زنا كرده و بعد مىخواهد ازدواج كند ، در حالى كه معلوم نيست باردار است يا خير ، آيا بدون استبراء مىتواند ازدواج نمايد ؟\r\n\r\n","description":"","footnote":"","page_name":" 2139 ","page_number":100},
  {"content":"\r\n\r\nدوم : مكلف با طروّ هر حالتى ، حكم خاصى پيدا مىكند ، نسبت به بعضى از اين حالات مانند سفر ، مكلف اختياراً مىتواند خود را تحت آن عنوان درآورد و مصلحتى از او فوت نمىشود ، يعنى صلاة تمام براى حاضر و صلاة قصر براى مسافر ، هر دو داراى مصلحت تامه است . ولى گاهى حكم را براى حالت اضطرار جعل مىكنند ، مانند صحت نماز با تيمم براى فاقد الماء يا ادا بودن نمازى كه يك ركعت آن در وقت واقع شود ، در اين گونه موارد ، گرچه مصلحت اصلى فوت شده ، ولى به لحاظ مصلحت ديگر ، چنين عملى از مضطر پذيرفته است . حال اگر كسى خود را اختياراً فاقد الماء كرد ، يا نماز را عمداً تأخير انداخت تا تنها يك ركعت آن را درك كند ، آيا اطلاقات ادلهء تيمم و دليل « من ادرك ركعة فقد ادرك الصلاة » شامل او مىگردد ؟ بعضى مناقشه مىكنند ، مرحوم آقاى بروجردى مىفرمودند ؛ اگر عمداً آب را بريزد يا غسل را تأخير بيندازد تا در تنگى وقت با تيمم نماز بخواند يا روزه بگيرد ، به آن نماز و روزه اكتفا نكند و احتياطاً قضاى آنها را هم بجا آورد . همين شبهه در اينجا نيز ممكن است مطرح شود ، به اين تقريب كه : گرچه شارع بر اساس « الولد للفراش » ولد مشتبه را ملحق به پدر شرعى مىكند ولى واضح است كه الحاق ولد - به پدر شرعى كه معلوم نيست نطفه‌اش از او بوده يا از زنا ، يك حكم اضطرارى است ، و معلوم نيست اطلاق اين دليل شامل كسى كه عمداً بدون استبراء رحم از ماء الفجور اقدام به ازدواج كرده نيز بشود .\r\nبنابراين با روايت « الولد للفراش » نمىتوان مشكل مشتبه بودن چنين فرزندى را حلّ نمود و وجهى براى رفع يد از اطلاقات لزوم عده و استبراء نيست .\r\n\r\n3 ) دفع اين دو شبهه :\r\nبا مراجعه به چند روايتى كه در مورد امه‌اى كه چند نفر به ترتيب او را خريده و بدون استبراء با او وقاع كرده‌اند ، وارد شده و حضرت در آنها به همين روايت « الولد للفراش » استناد كرده و ولد را به اخير ملحق نموده‌اند ، معلوم مىشود كه اين دو\r\n\r\n","description":"","footnote":"","page_name":" 2140 ","page_number":101},
  {"content":"\r\n\r\nشبهه وارد نيست : الحسن الصيقل عن ابى عبد الله « عليه السلام » قال : سمعته يقول و سئل عن رجل اشترى جاريه ثم وقع عليها قبل ان يستبرئ رحمها قال : بئس ما صنع يستغفر الله و لا يعود قلت : فانه باعها من آخر و لم يستبرأ رحمها ثم باعها الثانى من رجل آخر [ فوقع عليها 
  ] و لم يستبرأ رحمها فاستبان حملها عند الثالث فقال : ابو عبد الله « عليه السلام » الولد للفراش و للعاهر الحجر . و فى حديث آخر مثله الّا انه قال : الولد للذى عنده الجارية و ليصبر لقول رسول الله « صلى الله عليه و آله » الولد للفراش و للعاهر الحجر . « 1 »\r\nجملهء « بئس ما صنع يستغفر الله و لا يعود » دليل بر وجوب استبراء است . لذا هر سه وقاع مجاز نبوده و احتمال اينكه نطفه از هر يك از آن سه تن باشد وجود دارد ، ولى چون وجود نطفه در زمان سومى يقينى است و در زمان اولى و دومى مشكوك است و فعلًا نزد سومى است و فراش از اوست . حضرت ، فرزند را با استناد به « الولد للفراش » « 2 » به او ملحق كرده‌اند يعنى ميزان اين است كه چون وجود حمل در زمان آخرى معلوم و قبل از آن مشكوك است ، بايد به آخرى كه يقينى است ملحق شود . و اين نه از باب تعارض دو حكم ظاهرى و تقديم دومى است ، بلكه اصلًا نسبت به سابق ، محكوم به حكمى نبوده تا با او مزاحمت كند . و هرگاه به اولى و دومى كه وقاعشان غير شرعى بوده ملحق نكنند به طريق اولى به زانيه ملحق نمىشود . پس اين حديث شامل موردى كه وقاع غير شرعى بر وقاع صاحب فراش تقدم داشته باشد و يا اختياراً صاحب فراش با عدم استبراء موجب اشتباه نطفه گردد نيز مىشود .\r\n\r\n\r\n","description":"","footnote":"\r\n( 1 ) وسائل ابواب نكاح العبيد و الإماء ، باب 58 ، ح 2 و 3 و نظير آن در ح 4 و 7\r\n( 2 ) استناد حضرت به عبارت اول روايت يعنى « الولد للفراش » است نه جملهء دوم « و للعاهر الحجر » زيرا هر چند وقاع اين افراد شرعا جايز نبوده ولى مانند وقاع محرم شوهر در حال حيض يا احرام ، زنا محسوب نمىشود . وعلت ذكر جمله دوم يا اين است كه خواسته‌اند تمام حديث را به خاطر كوتاهى آن ذكر كنند و يا به جهت دفع شبههء شخص رابع است . زيرا كنيزان كمتر از حرائر محفوظ بوده و احتمال تجاوز به آنها بيشتر بوده است و چون احتمال اينكه پيش از خريد ، ديگرى با آنها زنا كرده وجود دارد ، حضرت با جملهء « و للعاهر الحجر » اين شبهه را نيز دفع نموده‌اند .\r\n","page_name":" 2141 ","page_number":102},
  {"content":"\r\n\r\n\r\n4 ) مناقشهء استاد - « مد ظله » - بر استدلال مرحوم آقاى خويى\r\nاولًا : به چه دليل علت تشريع وجوب استبراء تنها رفع اشتباه نطفه است تا بگوييم در اين فرض با وجود روايت « الولد للفراش » اشتباه مندفع مىشود و نيازى به استبراء نيست . بلكه علتهاى ديگر نيز متصور است كه در جلسه آينده ان شاء الله متعرض آن خواهيم شد .\r\nثانيا : اشكال عمده اين است كه اگر شارع از باب ناچارى حكمى را براى مضطر - هر چند مكلف اختياراً خود را مضطر كرده باشد - جعل نمود ، اين دليل نمىشود كه او كار حرامى نكرده ، لذا حتى كسانى كه اطلاقات دليل « من ادرك ركعة » و دليل تيمم را شامل كسى كه اختياراً نماز را تأخير انداخته يا خود را فاقد الماء كرده ، مىدانند و وظيفهء او را خواندن نماز اداءً و يا با تيمم مىدانند ، ولى تأخير نماز يا ريختن آب وضو و غسل را تجويز نمىكنند و آن را حرام مىدانند در اينجا نيز وقتى ما دانستيم كه مشتبه شدن نطفهء فرزند ثبوتاً مبغوض شارع است ، هر چند اثباتاً تكليف او به دليل روايت « الولد للفراش » مشخص شود ، لكن اين ، دليل نمىشود كه شخص بتواند عمداً و با اختيار بدون استبراء ، به دليل وجود روايت مذكور و رفع مشكل اثباتى اقدام به ازدواج كند و باعث اشتباه نطفه گردد . پس وجود اين روايت منافاتى با حرمت ازدواج بدون استبراء ندارد و وجهى براى رفع يد از ظهور روايات معتبر دال بر لزوم استبراء نخواهد بود .\r\n« * و السلام * »\r\n\r\n","description":"","footnote":"","page_name":" 2142 ","page_number":103},
  {"content":"\r\n\r\n\r\n12 / 07 / 1379 سه‌شنبه درس شمارهء ( 236 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا خلاصه‌اى از جمع‌بندى نهايى استاد « مدّ ظلّه » پيرامون روايات مسأله نكاح با زانيه مطرح شده و نتيجه گرفته مىشود كه اگر چه در مقام ثبوت ، هم زانيه‌اى كه توبه نكرده و هم آنكه نمىتوان آن را تحصين كرد . حرام است و لكن از نظر مقام اثبات ، حرمت مخصوص نكاح با زانيه معلنه است . آنگاه به ذكر اشكال و جوابى پيرامون مفاد صحيحه حلبى پرداخته مىشود و گفته مىشود كه مورد خطاب در آن صحيحه در واقع عفائف مىباشند . آنگاه به اين مطلب توجه داده مىشود كه قيد اعلان در حرمت نكاح ، موضوع حكم ظاهرى مسأله است و سپس مسأله لزوم يا عدم لزوم استبراء زانيه مطرح شده و نظر مرحوم آقاى حكيم و جواب از آن و معناى استبراء و در پايان بررسى اقوال فقهاء در مسأله ، مطرح گرديده ، و نهايتاً ، نظر استاد در مورد لزوم عده و استبراء آورده خواهد شد .\r\n* * * \r\n1 ) جمع‌بندى نهايى استاد « مدّ ظلّه » پيرامون روايات مسأله نكاح با زانيه و پاسخ به يك اشكال :\r\nدر جلسه قبل خلاصه مطلب را اين چنين عرض كرديم كه ممكن است از روايات مسأله اين گونه استظهار كنيم كه بين مقام ثبوت و اثبات تفاوت باشد . در مقام ثبوت زانيه‌اى كه توبه نكرده باشد و همچنين زانيه‌اى كه با ازدواج نتوان آن را تحصين كرد و جلوى فحشاى او را گرفت پس هر دو قسم حرام است و آيهء شريفهء قرآن نيز ناظر به همين مقام ثبوت است . اما از نظر مقام اثبات ، تا مادامىكه احراز نشود كه شخص زانيه است ، ازدواج با او جايز است . طريق احراز آن نيز فقط آنجايى است كه يا خود\r\n\r\n","description":"","footnote":"","page_name":" 2143 ","page_number":104},
  {"content":"\r\n\r\nزانى بخواهد با زانيه ازدواج كند كه در اين فرض چون هر دو از حال يكديگر خبر دارند ازدواج جايز نيست و يا اينكه زانيه معلنه باشد يعنى اعلان رسمى و علنى كرده باشد و علنا فاحشه خانه داير نموده باشد . و اما صرف اينكه بواسطه قضات محكوم شده و حد نيز خورده است و به اين سبب اشتهار پيدا كرده ، كافى نيست ، زيرا حكام آنها و قضات آنها جائر و فاسد بوده‌اند و لذا حكم آنها چيزى را مشخص نمىكند .\r\nو هكذا اشتهار در بين مردم نيز كافى نيست زيرا در اين امور تهمت و اشتباه فراوان وجود دارد و بعد معلوم مىشود كه چيزى نبوده است چنان كه در « افك » « 1 » كه در قرآن آمده نيز مطلب چنين است كه يك‌دفعه چيزى مشهور مىشود و بعد معلوم مىشود كه واقعيتى نداشته است .\r\n* طرح اشكال :\r\nدر جلسه قبل اشكال شد كه مستفاد از صحيحه حلبى اين است كه قيد اعلان و معلنه بودن زن ، حتى در مقام ثبوت حكم نيز دخيل است يعنى در مقام ثبوت ، اگر زن معلنه باشد حرمت ازدواج دارد . بيان اشكال اين است كه در اين صحيحه به خود زن معلنه و همچنين به خود مرد معلن بالزنا مىگويد كه حق ازدواج ندارند ، پس معلوم مىشود كه زانى يا زانيه‌اى كه معلن نيست مىتواند ازدواج كنند ، در حالى كه لااقل خودشان مىدانند كه زنا كرده‌اند ، پس معلن بودن در ثبوت نيز حكم دخيل است نه تنها در مقام اثبات و اين مسأله با مطلبى كه ما مىگفتيم كه زانى و زانيه خودشان نمىتوانند ازدواج نمايند چون از حال خود اطّلاع دارند منافات دارد . به عبارت ديگر مفهوم « لا تتزوج المرأة المعلنة بالزنا و لا يتزوج الرجل المعلن بالزنا » اين است كه زانى و زانيه اگر معلن نباشند ، مىتوانند ازدواج كنند و چون زانى و زانيه از\r\n\r\n\r\n","description":"","footnote":"\r\n( 1 ) اشاره است به آيات 11 و 12 سورهء نور كه در آنها آمده است « و   إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ »   در كتب تفاسير در ذيل اين دو مشروح جريان و شأن نزول آيه ذكر شده است .\r\n","page_name":" 2144 ","page_number":105},
  {"content":"\r\n\r\nوضعيت خود اطّلاع دارند معلوم مىشود كه معلن بودن در ثبوت حكم دخيل است نه در اثبات .\r\nپاسخ : به نظر ما ، گاهى عنوانى كه موضوع براى حكمى قرار مىگيرد دليل بر اين نيست كه تكليف نيز متوجه همان عنوان است كه موضوع قرار گرفته است . چنانچه سابقاً ما اين مطلب را در آيه شريفه « و  لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ »  ذكر كرديم . بعضى در آن آيه شريفه گفته بوده‌اند كه وجوب استيذانى كه در اين آيه براى اطفال و صبيان ذكر شده ، مخصّص دليل « رفع القلم عن الصبى » است ، ما در آنجا گفتيم كه اين چنين نيست ، گاهى چيزى را كه موضوع حكم قرار مىدهند اين به آن معنا است كه تكليف ولىّ يا مالك آن را تعيين كند . و مثال مىزديم كه وقتى مىگويند « اسب شما نبايد وارد زمين و محصول ديگرى بشود » واضح است كه اسب تكليف ندارد پس معنايش اين است كه مالك مسئول است كه جلوى آن را بگيرد . در مسأله استيذان نيز مطلب از همين قرار است . صبى كه تكليف ندارد ، پس وظيفه ولىّ او است و خطاب آيه نيز به ولىّ است .\r\nدر جواب از اشكال محل بحث نيز ما همين مطلب را مىخواهيم بگوييم كه ، درست است ، كه در صحيحه حلبى ، خطاب به زانيه معلنه و زانى معلن است ولى در حقيقت اين صحيحه خطابش با عفائفى است كه مىخواهند ازدواج نمايند ، به آنها مىگويد كه هيچ‌گاه با زن زانيه معلنه و مرد زانى معلن ازدواج نكنند و مخاطب ، زانى و زانيه معلن نيستند ، زيرا اصلًا زن و مردى كه ، علناً فاحشه خانه دارند هيچ‌گاه به سراغ اين نمىآيند كه حكم مسأله را بپرسند . پس به اهل عفت مىگويد ، شما به سراغ آنها نرويد و شاهدش نيز اين است كه در روايت مىفرمايد « الا ان تعرف منهما التوبة » « 1 » نمىفرمايد « الا ان يتوبا » پس خطاب به اهل عفت است كه با اينها ازدواج نكنند « 2 » . حال ، صدر روايت يعنى « لا تتزوج المرأة المعلنة » را معلوم بخوانيم يا\r\n\r\n\r\n","description":"","footnote":"\r\n( 1 ) استاد در بعضى از نسخ تهذيب و استبصار « الا ان يُعرف منها التوبة » با صيغه غايب دارد .\r\n( 2 ) استاد « مدّ ظلّه » البته فرقى بين محل بحث و مثال صبى يا حيوان هست كه در مثل صبى و حيوان آنها تكليف ندارند و ليكن در بحث ما خود زانى و زانيه نيز تكليف دارند و خلاف شرع مرتكب شده‌اند .\r\n","page_name":" 2145 ","page_number":106},
  {"content":"\r\n\r\nمجهول ؟ حال كه خطاب به اهل عفت شد پس مفهوم اين صحيحه اين نيست كه شخص زانى غير معلن با اينكه خودش مىداند زنا كرده است جايز است ازدواج نمايد تا اينكه اشكال به حرف ما باشد ، بلكه چون خطاب به عفائف است ، بنابراين ، مفهوم روايت اين خواهد شد كه براى اهل عفت بين زانى و زانيه‌اى كه علنى زنا مىكند با اشخاصى كه غير علنى زنا مىكنند تفاوت است و اين همان مطلبى است كه ما در مقام اثبات گفتيم و منافاتى با آن نخواهد داشت . پس حاصل اينكه ، صحيحه حلبى نيز ناظر به مقام اثبات است نه ثبوت - حتى آيه شريفه نيز به قرينه ذيل آن « و حرم ذلك على المؤمنين » خطاب به مؤمنين و عفائف است .\r\n\r\n2 ) تفاوت احكام حدود و تعزيرات با حرمت نكاح با زانيه معلنه :\r\nيك مسأله‌اى مىخواستيم عرض كنيم و آن اينكه ، در احكامى مثل مجازات كردن به اجراى حدود و تعزيرات ، ثبوت يك جرمى در واقع ( قطع نظر از احراز و علم به آن ) كافى در اجراى آن احكام نيست . يعنى تا مادامىكه احراز نشود كه شخص زنا كرده است . نمىتوان آن را جلد كرد و لو اينكه در واقع امر زنا كرده باشد « 1 » و اگر بر اثر اثبات نشدن ، حدود و تعزيرات اجرا نگردد ، هيچ گونه مطلوب شارع مقدس زمين نمانده است ، چون احراز شرعى در ثبوت مصلحت اجراء حدود دخيل است و قهراً در لزوم اجرا حدّ نيز دخيل مىباشد و هكذا در مورد افتاء ، ثبوت يك حكم شرعى در واقع مصحح جواز افتاء نيست ، بلكه افتاء بايد عن علم باشد .\r\nپس حاصل اينكه در امثال اين موارد علم و احراز در حكم واقعى قضيه اخذ شده است . و اين نكته ، هم از تناسب حكم و موضوع بدست مىآيد و هم بناء عقلاء بر آن است و هم روايات بر آن دلالت مىكند .\r\nاما در مسأله محل بحث ، اينكه مىگوييم ازدواج با معلنه جايز نيست « حتى تعرف منهما التوبة » ، اين معرفت آيا در حكم واقعى دخيل است يا در حكم ظاهرى ،\r\n\r\n\r\n","description":"","footnote":"\r\n( 1 ) لذا لازم نيست كه شخص زناكار خودش را معرفى نمايد يا كسى كه اطّلاع دارد خبر بدهد .\r\n","page_name":" 2146 ","page_number":107},
  {"content":"\r\n\r\nپس اگر معلنه‌اى واقعاً توبه كرده بود ولى مردى كه مىخواست با او ازدواج كند اين را نمىدانست و توبه‌اش را احراز نكرده بود . اگر اين شخص مع ذلك با او ازدواج كرد ، مقتضاى تناسب حكم و موضوع اين است كه اين قيد اعلان و معرفت ، مثل اكثر جاهاى ديگر ، موضوع براى حكم ظاهرى باشد و لذا در مثل چنين شخصى نمىتوان حكم به بطلان ازدواج كرد ، هم چنان كه در تمام محرمات نكاح ، مانند مادر ، خواهر ، عمو و خاله ، علم و جهل در حكم واقعى آنها دخالت ندارند و صرفاً طريق اثبات است و در حكم ظاهرى دخيل است پس فرق ما نحن فيه با آن موارد ، اين است كه در آنها علم و عرفان ، موضوع حكم واقعى است ولى در ما نحن فيه ، علم در موضوع حكم ظاهرى اخذ شده است .\r\n\r\n3 ) آيا استبراء زانيه لازم است :\r\n\r\nالف ) كلام مرحوم آقاى حكيم :\r\nچند روايتى ما در جلسهء قبل خوانديم كه عبارت بود از :\r\n1 - روايت اسحاق بن جرير عن ابى عبد الله « عليه السلام »\r\n« اذا هو اجتنبها حتى تنقضى عدتها باستبراء رحمها من ماء الفجور فله ان يتزوجها »\r\n2 - سؤال يحيى بن اكثم از حضرت جواد « عليه السلام »\r\n« فقال : يدعها حتى يستبرأها من نطفته و نطفة غيره »\r\nاين دو روايت مربوط به استبراء قبل از ازدواج بود .\r\n3 - موثقه سماعه در مورد جاريه‌اى كه پسر مولايش با او زنا كرده بود روايت از حضرت صادق « عليه السلام » نقل شده بود :\r\n« لا يحرم على أبيه ، الّا أنّه لا ينبغى أن يأتيها حتّى يستبرأها للولد » .\r\nمرحوم آقاى حكيم مىفرمايند ؛ چون اين روايات ، خلاف مشهور است و مشهور از آن اعراض كرده‌اند ، پس ( بنابراين كه اعراض مشهور را مضرّ بدانيم ) بايد اين روايات را كنار بگذاريم .\r\n\r\n","description":"","footnote":"","page_name":" 2147 ","page_number":108},
  {"content":"\r\n\r\n\r\nب نظر استاد « مدّ ظلّه » :\r\nو لكن به نظر ما ، اعراض مشهور اجتهادى و به خاطر اين است كه گفته‌اند ، استبراء به خاطر اين است كه معلوم شود كه اين زن حامله است يا نه ؟ تا اينكه معلوم شود ولد را به چه كسى ملحق نمايند . و چون دليل « الولد للفراش و للعاهر الحجر » تكليف ما را روشن مىكند و مىگويد اين ولد ملحق به فراش است لذا نيازى به استبراء نيست . خلاصه ، مشهور چون عمده دليل بر لزوم استبراء را مسأله اشتباه در نسب دانسته‌اند و از طرفى ديده‌اند ، اين مشكل ، يعنى اشتباه نسب در ما نحن فيه پيش نمىآيد به خاطر وجود دليل « الولد للفراش » لذا قائل به لزوم استبراء نشده‌اند و روايت را حمل بر استحباب كرده‌اند .\r\nو لكن به نظر ما ، مشكل تنها در مسأله اشتباه نسب نيست تا با دليل « الولد للفراش » حل شود ، زيرا در روايات ، امهء حامله‌اى كه به ديگرى منتقل شده - كه در جلسهء قبل خوانده شد - با اينكه مسأله از جهت نسب روشن است ، يعنى روشن است كه ولد ملحق به كيست زيرا امه حامله بوده و به ديگرى منتقل شده است ، مع ذلك امام « عليه السلام » فرموده‌اند كه بايد استبراء شود ، همچنين زن شوهردارى كه شبهةً موطوئه ديگرى شده است بايد عده نگه دارد و مدتى از وقاع با شوهرش ممنوع است ( البته جواز تمتعات ديگر محل بحث است ) . اين نشان مىدهد كه مسأله فقط اشتباه در نسب نيست بلكه شارع مقدس نمىخواهد بچهء متولد از زنا از نطفهء پدر اصلى خود ارتزاق نمايد و از هر گونه ارتباطى بين بچهء زنا و نطفهء پدر اصلى ممانعت به عمل مىآورد ، در استدلالها نيز خيلى اوقات اختلاط مياه به عنوان نكته‌اى مستقل از اشتباه نسب مطرح مىشود « 1 » بنابراين ، تمسك كردن به ظاهر روايت سماعه مانعى ندارد .\r\nمضافاً ، استبراء به معناى اين نيست كه شما كارى انجام دهيد كه معلوم شود آيا اين شخص حامله است يا نه ، استبراء به معناى استظهار نيست ، بلكه به معناى اين\r\n\r\n\r\n","description":"","footnote":"\r\n( 1 ) رجوع شود به جواهر الكلام ج 29 ص 445 .\r\n","page_name":" 2148 ","page_number":109},
  {"content":"\r\n\r\nاست كه رحم از نطفهء غير برىّ شود ، در روايت تحف العقول نيز بود « حتى يستبرئها من نطفته و نطفة غيره » .\r\nنتيجهء بحث اينكه ، چون اعراض مشهور اجتهاداً و به خاطر مسأله اشتباه در نسب و وجود دليل الولد للفراش بوده است براى ما اهميت ندارد لذا با آنها موافق نيستيم . « 1 »\r\n\r\nج بررسى اقوال فقهاء دو مسأله :\r\nاز نظر شهرت ، شهرت بسيار قوى با عدم لزوم عده است . و لكن شيخ طوسى در تهذيب عبارتى دارد كه مىفرمايد ؛ « و لا ينبغى له ان يتزوج بها بعد الفجور إلّا بعد ان يستبرأ رحمها » و استدلال مىكند به روايت اسحاق بن جرير و كلمهء « لا ينبغى » در كلمات قدماء مثل مهذب ابن براج و مبسوط و خيلى از جاهاى ديگر ، بسيار در تحريم اطلاق شده است و در عبارت شيخ ، خصوصاً چون به روايت اسحاق بن جرير استدلال شده است معلوم مىشود كه به معناى حرمت است . همچنين علامه در تحرير ، شهيد ثانى در مسالك ، صاحب وسائل در وسائل الشيعة و بداية ، صاحب حدائق ، همه اينها يا به طور مطلق يا فى الجمله و در بعضى از فروض عده را لازم مىدانند . « 2 »\r\nپس قول به لزوم عده خلاف اجماع نيز نخواهد بود .\r\nبنابراين ، به نظر ما ، استبراء عده لازم است و احوط نيز لزوم عده على وجه الاطلاق است چنانچه شيخ حر و فيض على وجه الاطلاق حكم به لزوم عده كرده‌اند . « * و السلام * »\r\n\r\n\r\n","description":"","footnote":"\r\n( 1 ) استاد « مدّ ظلّه » لزوم عده در دو جا مطرح شده ، يكى اينكه زنى كه شوهر ندارد و در عده است ، ازدواج با او در عده ، باطل است و ديگر اينكه زن شوهر دارد ولى مثلًا وطى به شبهه شده است ، او لازم است كه عده نگه دارد و شوهر با او مجامعت نكند و اما ساير استمتاعات محل خلاف است .\r\n( 2 ) عبارتى از شيخ مفيد در خلاصة الايجاز وجود دارد كه در جلسهء آينده آن را مطرح كرده و عدم دلالت آن را براى اثبات لزوم عده ، را بيان مىكنند .\r\n","page_name":" 2149 ","page_number":110},
  {"content":"\r\n\r\n\r\n13 / 7 / 1379 چهارشنبه درس شمارهء ( 237 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، بحث گذشته را در مورد حكم استبراء زن حامل ادامه مىدهيم و سپس وارد اين مسأله مىشويم كه آيا زناى زن موجب حرمت او بر شوهر مىشود يا نه و آيا طلاق اين زن واجب مىگردد يا نه .\r\n* * * \r\nالف ) ادامه بحث گذشته\r\n\r\nمتن عروة :\r\n« لا بأس به تزويج المرأة الزانيه غير ذات البعل للزانى و غيره و الاحوط الأولى ان يكون بعد استبراء رحمها بحيَة من مائه او ماء غيره ان لم تكن حاملًا . و اما الحامل فلا حاجة فيها الى الاستبراء بل يجوز تزويجها و وطئها بلا فصل . نعم الاحوط ترك تزويج المشهورة بالزنا الّا بعد ظهور توبتها بل الاحوط ذلك بالنسبة الى الزانى بها و احوط من ذلك ترك تزويج الزانيه مطلقاً الّا بعد توبتها و يظهر ذلك بدعائها الى الفجور فان ابت ظهر توبتها » .\r\nدر اينجا چند نكته هست :\r\nاين روش را در روايات تعليم داده‌اند كه براى فهميدن اينكه آيا زانيه توبه كرده يا توبه نكرده ، شخص به او پيشنهاد فجور بدهد كه اگر پذيرفت نشانه اين است كه توبه نكرده و اگر امتناع كرد اين كاشف از توبه است . « 1 »\r\n- / در مورد استبراء با حيض ( استبراء رحمها بحيضية ) در مورد غير حامل يادآورى مىشود كه حيض اماريت دارد بر عدم انعقاد نطفه و عرف زنها هم حتى در اين زمان ، حيض را علامت مىگيرند بر عدم حمل . البته بعضى امكان جمع حيض و حمل را كلًا منكر شده‌اند ولى از بعضى روايات استفاده مىشود كه نادراً اتفاق\r\n\r\n\r\n","description":"","footnote":"\r\n( 1 ) البته تائب بودن يا نبودن مرد زانى ، بحث ديگرى است كه اين روايات متعرض آن نشده‌اند .\r\n","page_name":" 2150 ","page_number":111},
  {"content":"\r\n\r\nمىافتد . به هر حال در اماريت حيض بر عدم حمل ترديدى نيست همچنانكه در روايات استبراء امده يك حيض قرار داده شده است .\r\n- / در مورد عدم لزوم استبراء حامل و جواز تزويج و وطى بلافاصله او ، وجهى كه مرحوم آقاى خويى ذكر كرده و از كلام صاحب حدائق هم استفاده مىشود اين است كه استبراء كانّه مقدمه‌اى است بر اينست مشتبه نشود و چون در باب حامل هيچ اشتباهى پيش نمىآيد و نسب طفل مشخص است كه از زناى سابق ناشى شده ، لذا استبراء بىوجه است .\r\nولى همانطور كه در جلسه قبل بيان شد در روايات تعبير به استظهار نشده است و نفرموده‌اند براى تبديل شك به يقين مدتى صبر كنيد بلكه استبراء را واجب كرده يعنى تأخير به جهت برائت رحم از نطفه حرام قرار داده شده است . لذا استفاده مىكنيم كه اگر زن حامل بود وطى او جائز نيست و شبيه آن در باب امه هم هست كه اگر امهء حامل را از ديگرى خريدارى كرده تا زمانى كه وضع حمل نكرده ، نمىتواند با او مباشرت كند چون ارتباطى بين نطفه جديد و آن حمل پيدا مىشود و لو نسب حمل مشخص است و اين از نظر شرع ممنوع است . بنابراين اينكه مسأله را قطعى فرض كرده‌اند كه زانيهء حامل احتياج به استبراء ندارد ، چندان هم قطعى نيست . البته خيلى از كتب فقهى و از جمله كتابهاى علامه ( ره ) مسأله را مسلّم فرض كرده‌اند ، ولى بعضى هم مخالفت كرده‌اند ، مثلًا صاحب وسائل به طور مطلق ، عدّه را براى زانيه الزامى دانسته و مرحوم فيض صاحب مفاتيح هم به طور مطلق احتياط كرده و به لزوم عده براى حامل تمايل پيدا كرده است . به عقيدهء ما هم در زانيه استبراء مطلقاً لازم است كه استبراء غير حامل با ديدن حيض و استبراء حامل با وضع حمل است .\r\n4 ) در رابطه با بحث جلسه قبل همانطور كه گذشت فقط شيخ ( ره ) در تهذيب قائل به اين شده كه تا استبراء نكرده عقد نكاح صحيح نيست ، چنان كه روايت هم اين\r\n\r\n","description":"","footnote":"","page_name":" 2151 ","page_number":112},
  {"content":"\r\n\r\nمطلب را گفته بود . اما كتاب خلاصة الايجاز مفيد « 1 » پس از مراجعه معلوم شد كه استبراء را بعد از عقد و قبل از وطى مىداند نه اينكه قبل از عقد ، استبراء را لازم بداند همانطور كه در مقنعه هم همين مطلب را اختيار كرده است . در مقنعه فرموده :\r\nاگر بعد از فجور عقد كرد بايد استبراء كند و پس از آن مدت مىتواند وطى نمايد .\r\nعبارت اين است : « اذا عقد عليها بعد الفجور فلا يقربها حتى يستبرئها » استبراء شرط جواز وطى است . عبارت خلاصة الايجاز همچنين است : « و لا يجوز متعة النساء ما لم يتب و لو زنى بها و تابا حلّت بعد الاستبراء من الزنا [ يعنى مباشرت با او حلال مىشود 
  ] لو عقد لم يطأ حتى تحيض حفظاً للنسب » « 2 » يعنى اگر عقد كرد بدون استبراء عقد صحيح است و تا زمان حيض نبايد وطى كند .\r\n\r\nب ) آيا زناى زن موجب حرمت او بر شوهر مىشود ؟ و آيا طلاقش بر شوهر واجب است ؟\r\n\r\n1 ) متن عروة :\r\n« لا تحرم الزوجة على زوجها بزناها و ان كانت مصرّة و لا يجب عليه ان يطلّقها »\r\nفتواى مرحوم سيد اين است كه زن اگر زنا كند بر شوهرش حرام نمىشود هر چند اصرار بر زنا داشته باشد . اما جمعى از علما قائل شده‌اند كه در فرض اصرار بر زنا حرمت ثابت مىشود . البته مقتضاى قواعد اوليه عدم حرمت است اما از بعضى روايات خواسته‌اند حرمت را در بعضى فروض استفاده كنند .\r\n\r\n2 ) استدلال مرحوم آقاى خويى بر عدم حرمت :\r\nمرحوم آقاى خويى براى اثبات عدم حرمت زن بر شوهر وجوهى را مطرح كرده\r\n\r\n\r\n","description":"","footnote":"\r\n( 1 ) اصل اين كتاب از مؤلفات شيخ مفيد است كه در باب متعه تأليف شده و محقق كركى آن را به نام خلاصة الايجاز تلخيص نموده است .\r\n( 2 ) خلاصة الايجاز ، ص 53 اين رساله در جلد ششم مجموعهء مصنفات شيخ مفيد چاپ شده است .\r\n","page_name":" 2152 ","page_number":113},
  {"content":"\r\n\r\nاست . از جمله اصل و عمومات كتاب و مفاد بعض روايات كه تعبير كرده‌اند « انّ الحرام لا يحرّم الحلال » به لحاظ اينكه زن كه قبلًا حلال بوده با زناى متأخّر حرام نمىشود . علاوه بر اين وجوه ، ايشان به صحيحه عبّاد بن صهيب تمسك كرده است .\r\nمتن روايت چنين است :\r\n« عن جعفر بن محمد قال : لا بأس ان يمسك الرّجل امرأته ان رآها تزنى اذا كانت تزنى و ان لم يُقَم عليها الحد فليس عليه من اثمها شىءٌ » « 1 » يعنى حتى اگر با اجراى حدّ ، تطهير نشده باشد . نگاه داشتن اين زن اشكالى ندارد . ايشان از طرف ديگر ، روايت ديگرى را معارض با اين صحيحه قرار داده كه البته مرسلهاست و متن آن چنين است :\r\n« قال : سألته عن رجل تزوّج المرأة متعة اياماً معلومه فتجيئه فى بعض ايّامها فتقول : انّى قد بغيت قبل مجيء اليك بساعةٍ او بيوم ، هل له ان يطأها و قد اقرّت له ببغيها ؟ قال : لا ينبغى له ان يطأها » « 2 » .\r\nايشان مىفرمايد : صحيحه عبّاد صريح در جواز و طى است و اين روايت اخير ظاهر در حرمت وطى است ، لذا بواسطه صراحت اولى از ظهور دومى رفع يد مىكنيم و آن را حمل بر كراهت مىكنيم . علاوه بر اينكه اين روايت اخير به دليل ارسال نمىتواند با صحيحه عبّاد و ادله ديگر معارضه كند . خلاصه : اين روايت اخير حدّ اكثر دلالت بر كراهت و طى مىكند .\r\n\r\n3 ) پاسخ استاد مد ظله به فرمايش آقاى خويى ( ره ) :\r\nصحيحهء عبّاد دلالتى بر مختار ايشان يعنى جواز و طى ندارد . از اين روايت فقط استفاده مىشود كه امساك و نگهدارى زن جائز است ، اما و طى او ممكن است حرام باشد ، همانطور كه در بحث افضاء زوجهء صغيره ، نظر عدّه‌اى اين بود كه افضاء باعث انفساخ عقد نمىشود و بخشى از احكام زوجيت باقى مىماند و امساك زوجه جائز است امام مباشرت با او جائز نيست .\r\nروايت دوم هم اصلًا تعارضى با صحيحه عبّاد ندارد ، چون اين روايت حكم امساك\r\n\r\n\r\n","description":"","footnote":"\r\n( 1 ) وسائل ، ج 20 ، كتاب النكاح ، ابواب ما يحرم بالمصاهرة ، باب 12 ، ح 1 .\r\n( 2 ) وسائل ، ج 21 ، كتاب النكاح ، ابواب المتعه ، باب 38 ، ح 1 .\r\n","page_name":" 2153 ","page_number":114},
  {"content":"\r\n\r\nرا بيان نكرده است ، بلكه سؤال از جواز و طى است و حضرت هم فرموده « لا ينبغى » كه به نظر ما و آقاى خويى اين تعبير ظهور در حرمت دارد . امام روايت اول حكم امساك را بيان كرده و دلالتى بر جواز و طى ندارد . اين نظير آن است كه مباشرت بر مرد يا زن خطر داشته باشد كه در اين فرض هر چند مباشرت حرام است ، امام امساك زن بدون اشكال جائز است .\r\n\r\n4 ) استدلال مرحوم آقاى خويى بر عدم وجوب طلاق :\r\nايشان مىفرمايد : از صحيحه عبّاد استفاده مىشود كه طلاق واجب نيست و مىتواند زن را نگه دارد . در اين جهت بحثى نيست و دلالت صحيحه تمام است . اما يك صورت را ايشان جدا كرده و آن اينكه زن بعد از عقد و قبل از دخول مرتكب زنا شود . در اين فرض دو روايت معتبره حكم به لزوم تغريق بين زن و شوهر كرده‌اند كه در نتيجه با صحيحه عبّاد تعارض مىكنند . فرقى هم ندارد كه تعبير « يفرّق بينهما » را به معنى انفساخ و بطلان قهرى عقد بدانيم - كه ايشان همين معنى را مىپسندند - و يا آن را به معنى وجوب تكليفى طلاق بگيريم چون در هر صورت تعارض ثابت مىشود . اين دو روايت عبارتند از :\r\n\r\n1 - معتبرهء فضل بن يونس :\r\nمحمد بن الحسن باسناده عن الحسن بن محبوب عن الفضل بن يونس قال سألت أبا الحسن موسى بن جعفر عليهم السلام عن رجل تزوج امرأة فلم يدخل بها فزنت ؟ قال : يفرّق بينهما و تحدّ الحدّ و لا صداق لها . « 1 »\r\n\r\n2 - معتبرهء سكونى :\r\nمحمد بن الحسن باسناده عن محمد بن احمد بن يحيى عن بنان عن أبيه عن عبد الله بن المغيرة عن السكونى عن جعفر عن أبيه عن على عليه السلام ، فى المرأة اذا زنت قبلان يدخل بها ، قال :\r\n\r\n\r\n","description":"","footnote":"\r\n( 1 ) وسائل ، ج 21 ، ص 218 ، كتاب النكاح ، ابواب العيوب و التدليس ، باب 6 ، ح 2 و 3\r\n","page_name":" 2154 ","page_number":115},
  {"content":"\r\n\r\nيفرق بينهما و لا صداق له ، لان الحدث كان من قبلها . « 1 »\r\nبا توجه به اينكه مورد اين دو معتبره خاص است يعنى در فرض زناى بعد از عقد و قبل از دخول حكم به وجوب تفريق كرده‌اند ولى صحيحه عبّاد به طور مطلق حكم به جواز امساك كرده قاعده اقتضا مىكرد صحيحه را با اين دو روايت تقييد بزنيم .\r\nاما مشكلى كه وجود دارد اين است كه خود اين دو روايت با دو روايت ديگر تعارض مىكنند و در نتيجه از حجّيت ساقط مىشوند . آن دو روايت عبارتند از :\r\n\r\n1 - صحيحهء حلبى :\r\nمحمد بن يعقوب عن على بن ابراهيم عن أبيه عن ابن ابى عمير عن حماد بن عثمان عن الحلبى عن ابى عبد الله عليه السلام قال سألته عن المرأة تلد من الزنا و لا يعلم بذلك احدٌ الا وليّها ، أ يصلح له ان يزوّجها و يسكت على ذلك اذا كان قد رأى منها توبة او معروفاً ؟ فقال : ان لم يذكر ذلك لزوجها ثمّ علم بعد ذلك فشاء ان يأخذ صدقها من وليّها بما دلّس عليه كان له ذلك على وليّها و كان الصداق الذي اخذت لها لا سبيل عليها فيه بما استحلّ من فرجها ، و ان شاء زوجها ان يمسكها فلا بأس « 2 »\r\n\r\n2 - روايت عبد الرحمن بن ابى عبد الله :\r\nمحمد بن الحسن باسناده عن الحسين بن سعيد عن القاسم عن ابان عبد الرحمن بن ابى عبد الله قال : سألت ابا عبد الله عليه اسلام عن رجل تزوج امرأة فعلم بعد ما تزوّجها انها كانت قد زنت ؟\r\nقال : ان شاء زوجها أخذ الصداق ممّن زوّجها و لها الصداق بما استحلّ منفرجها و انشاء تركها . « 3 » اين دو روايت دلالت مىكنند كه اگر شخص بعد از ازدواج متوجه شد كه اين زن قبل از ازدواج زنا كرده است ، مىتواند او را امساك كند ، اما نسبت به استرداد\r\n\r\n\r\n","description":"","footnote":"\r\n( 1 ) وسائل ، ج 21 ، ص 218 ، كتاب النكاح ، ابواب العيوب و التدليس ، باب 6 ، ح 2 و 3\r\n( 2 ) وسائل ، ج 21 ، ص 217 و 219 ، كتاب النكاح ، ابواب العيوب و التدليس - باب 6 - ح 1 و 4\r\n( 3 ) وسائل ، ج 21 ، ص 217 و 219 ، كتاب النكاح ، ابواب العيوب و التدليس - باب 6 - ح 1 و 4\r\n","page_name":" 2155 ","page_number":116},
  {"content":"\r\n\r\nتمام مهر در فرض مباشرت يا نصف مهر در فرض عدم مباشرت ، بايد به ولىّ زن كه او را تدليس كرده مراجعه كند كه اين قسمت به بحث ما مربوط نيست . در به دو امر به نظر مىرسد تعارضى در بين نباشد چون اين روايات مربوط به دو موضوع‌اند ، يكى زناى بعد از عقد و ديگرى زناى قبل از عقد ، ولى مرحوم آقاى خويى براى اثبات تعارض ، تقريبى ذكر مىكنند به اين بيان كه اگر زنا صلاحيت رافعيت عقد را پس از وقوعش داشته باشد به طريق اولى مىتواند دافع عقد و مانع تحقق آن باشد هر چند عكس اين مطلب صحيح نباشد ، يعنى ممكن است امورى دافع عقد باشند و مانع از تحقق آن گردند ، اما پس از وقوع عقد همان همان امور نتوانند عقد را به هم بزنند ، مثل برخى از محرّمات مصاهرت و زنا و لواط و رضاع . ولى اگر رافعيت اثبات شود ، يعنى يك امرى بقاءً بتواند عقد را به هم بزند بالأولويه حدوثاً هم مىتواند مانع تحقق عقد شود .\r\nبر اين اساس ، دو معتبرهء فضل بن يونس و سكونى كه زناى بعد از عقد را رافع دانسته‌اند به طريق اولى مانعيت را هم اثبات مىكنند ، يعنى زناى قبل از عقد را هم موجب تفريق مىدانند ، لذا اين روايتهاى چهارگانه با يكديگر تعارض مىكنند به عبارتى ديگر : اگر زنا قبل از العقد نتواند مانع تحقق آن شود به طريق اولى نمىتواند عقد موجود را ابطال كند ، پس صحيحهء حلبى و روايت عبد الرحمن بن ابى عبد الله بالاولوية دلالت مىكنند كه زناى بعد العقد را فاسد نمىكند و از اين جهت با معتبرهء فضل بن يونس و سكونى متعارض مىشود . و پس از تساقط به عمومات حليّت رجوع مىكنيم مثل آيه شريفه كه مىفرمايد :  « وَ أُحِلَّ لَكُمْ ما وَراءَ ذلِكُمْ » \r\n\r\n5 ) پاسخ استاد مد ظله به فرمايش آقاى خوى ( ره ) :\r\nاين اولويتى كه ايشان ادّعا كرده ، قابل قبول به نظر نمىرسد . زناى بعد از عقد و قبل از دخول يك خصوصيتى دارد كه به لحاظ آن خصوصيت حكم به لزوم تفريق شده است و آن اينكه زنا در چنين حالتى كاشف از شدّت انحراف شخص است ، خواه زن باشد و خواه مرد ، چون بعضى روايات در مورد زناى شوهر قبل از دخول بر زن هم وارد شده است . به هر حال اگر در مورد چنين انحراف بزرگى كه مثلًا شخص\r\n\r\n","description":"","footnote":"","page_name":" 2156 ","page_number":117},
  {"content":"\r\n\r\nدر شب زفاف خودش اقدام به زنا كند اگر كيفرى قرار بدهند مثلًا بگويند چنين كسى بايد تبعيد شود و ديگر به درد همسرى نمىخورد و حكم به لزوم تفريق كردند .\r\nنمىتوان گفت به طريق اولى زناى سابق بر عقد هم مانع از تحقق ازدواج است . بله ، اگر بعد از عقد و بعد از دخول ، زنايى صورت بگيرد و حكم كنند كه اين زنا عقد را به هم مىزند ممكن است كسى بگويد بالاولويه استفاده مىشود كه زناى قبل از عقد هم دافع و مانع عقد است « 1 » ، ولى همان روايت معتبرهء سكونى مفهومش اين است كه اگر زنا بعد از دخول باشد ، عقد به هم نمىخورد ، بنابراين ما تعارضى بين اين روايات نمىبينيم .\r\n\r\n6 ) فرمايش مرحوم آقاى حكيم و پاسخ استاد مد ظله :\r\nايشان مىفرمايد : علماء از اين دو روايت معتبره اعراض كرده‌اند و لذا بايد آنها را كنار بگذاريم . تعبير ايشان اين است كه احدى به اين مطلب قائل نشده است ولى ما مراجعه كرديم به كتابهاى ديگر ، مرحوم مجلسى اول در روضة المتقين مىفرمايد :\r\nاكثر قائل به تفريق نشده‌اند و به مضمون اين دو روايت عمل نكرده‌اند . همچنين رجوع كرديم در بين قدما صدوق ( ره ) در مقنع فتوى به تفريق داده استو از فقيه هم كه كتاب فتوايى اوست اين مطلب استفاده مىشود « 2 » و اين جنيد هم بنابر نقل علّامه قائل به تفريق شده است . مرحوم صدوق در فقيه بابى منعقد كرده با عنوان « ما احلّ اللّه عزّ و جلّ من النكاح و ما حرّم منه » و روايات مختلف را ذكر كرده تا رسيده به همين روايت تفريق بين زوجين در فرضى كه يكى از آنها قبل از دخول مرتكب زناشدهاست كه ظاهرش اين است كه بر طبق آن فتوى داده است .\r\n\r\n\r\n","description":"","footnote":"\r\n( 1 ) حتى در اين مورد هم اولويت چندان روشن نيست چون شخصى كه ازدواج كرده و مىتواند از همسرش متمتع شود اگر برود زنا كند بسيارى از اوقات زناى او زناى محصنه مىشود و ممكن است زناى محصنه ( يا زنائى كه از نظر قبح نزديك به زناى محصنه است ) عقد را باطل كند ولى زناى قبل العقد مانع تحقق ازدواج نشود .\r\n( 2 ) نوعاً فتاواى پدر صدوق و آراء در فقه رضوى نيز با صدوق موافقند .\r\n","page_name":" 2157 ","page_number":118},
  {"content":"\r\n\r\nدر مورد ابن جنيد هم هر چند كتاب او در دست ما نيست ولى علّامه در مختلف مىفرمايد : « قال ابن الجنيد : الزنا قبل العقد و بعده يردّ به النكاح فلو زنت المرأة قبل دخول الرجل بها فرّق بينهما »\r\nخلاصه اينكه دو روايت معتبر ظهور در وجوب تفريق دارند و بعضى از قدما هم بر طبق آنها فتوى داده‌اند و دليل قاطعى براى رفع يد از اين حكم نداريم .\r\nدر جلسهء بعد به مسأله زنا با ذات البعل مىپردازيم . « * و السلام * »\r\n\r\n","description":"","footnote":"","page_name":" 2158 ","page_number":119},
  {"content":"\r\n\r\n\r\n16 / 7 / 1379 شنبه درس شمارهء ( 238 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى حكم حرمت ابد در زناى به ذات بعل و معتده رجعيه پرداخته ، سه دليل بر اين ادعا نقل مىكنيم : اجماع ، روايات ، اولويت ( با دو تقريب ) ، سپس براى تحصيل اجماع ، نام فقهاى قرون مختلف را كه قائل به تحريم ابد شده‌اند ذكر كرده و ادعاهاى اجماع در مسأله را نقل مىكنيم ، در ادامه ، كلمات علماء را كه به نحوى دالّ بر وجود روايت در مسأله مىباشد آورده ، ضمن بررسى آنها ، عدم وجود روايت خاص در اين مسأله را نتيجه مىگيريم .\r\n* * * \r\nالف ) بررسى مسأله 19 :\r\n\r\n1 ) متن مسأله :\r\nاذا زنا بذات بعل دواماً او متعة حرمت عليه ابداً ، فلا يجوز له نكاحها بعد موت زوجها او طلاقها لها او انقضاء مدّتها اذا كانت متعة . . .\r\n\r\n2 ) توضيح مسأله :\r\nمرحوم مصنف مىفرمايند كه ؛ زناى به ذات بعل حرمت ابد مىآورد و زانى بعد از جدا شدن مزنى بها از شوهر خود ، نيز نمىتواند با وى ازدواج كند ، جدا شدن مزنى بها از شوهر ممكن است با مرگ زوج يا طلاق زوج صورت گيرد و اگر ازدواج موقت باشد با انقضاء مدت « 1 » هم جدايى حاصل مىشود . ظاهر عبارات آتى مصنف\r\n\r\n\r\n","description":"","footnote":"\r\n( 1 ) ( توضيح بيشتر ) انقضاء مدت ممكن است به طور طبيعى ، مدت منقضى شود و ممكن است با بخشيدن شوهر نسبت به باقى مانده مدت ، مدت تمام مىگردد ، هر چند تعبير انقضاء به معناى گذشتن مدت است لذا شق ثانى خالى از مسامحه نيست .\r\n","page_name":" 2159 ","page_number":120},
  {"content":"\r\n\r\nاين است كه در مقام احصاء فروض مسأله است ، با اين حال ، دو فرض از فروض ( جدا شدن زن از شوهر ) را ذكر نكرده است ، يكى به جهت فسخ عقد [ توسط زن يا شوهر ، مثلًا به جهت عيبى كه در ديگرى وجود دارد 
  ] ، و ديگرى ، انفساخ عقد به سببى همچون كفر يا رضاع ) ، فسخ و انفساخ عقد هر دو از امورى هستند كه عقد را بقاءً از بين مىبرند و قبل از تحقق آنها عقد صحيح بوده و با آنها ، زوجيت از ميان مىرود .\r\nدر اين مسأله - كه متأسفانه سؤالات زيادى در مورد آن شده است - به سه دليل تمسّك شده است :\r\nاوّل : اجماع ، كه بسيارى از علماء به آن استدلال كرده‌اند .\r\nدوم : اخبار\r\nسوم : اولويت ، از حرمت ابد در تزويج ذات بعل يا تزويج معتده بالاولويه حرمت ابد در زنانى به ذات بعل يا زناى به معتده استفاده شده است .\r\n\r\n3 ) قائلين به تحريم ابد به ترتيب قرون :\r\nما در اينجا اقوال علماء را به ترتيب عصر ايشان ، همراه با ذكر تاريخ وفاتشان مىپردازيم كه آشنا شدن با آن ( و لااقل در مورد معارف علماء ) بسيار مفيد است .\r\nقرن پنجم : 1 - شيخ مفيد ( م 413 ) از رجال نيمه دوم قرن چهارم و اوائل قرن پنجم در دو كتاب مقنعه و مسائل العويص « 1 »\r\n2 - سيد مرتضى ( م 436 ) در سه كتاب انتصار و مسائل موصليات ثالثه و مسائل رازيه « 2 »\r\n3 - أبو الصلاح حلبى ( م 447 ) در كافى « 3 »\r\n\r\n\r\n","description":"","footnote":"\r\n( 1 ) مقنعه ، ص 501 - 503 ، مسائل العويص ، مسأله اول : صفحه دوم ، اين كتاب رساله‌اى است به سبك معمايى كه در آن احكام فقهى مطرح شده و موضوع اين احكام بيان شده است .\r\n( 2 ) انتصار . . . ( ينابيع ، ج 18 ، ص 49 و 50 ) ، الموصليات الثالثة ، م 39 ( رسائل المرتضى ، ج 1 ، ص 230 ) ، المسائل الرازيه ، م 13 ( رسائل المرتضى ، ج 1 ، ص 130 ) ، از مَوْصل ( به فتح ميم ) سؤالاتى از سيد مرتضى شد ، ايشان پاسخ گفته ، سپس سؤال ديگرى صورت گرفته و سيد جواب داده و براى بار سوم سؤالاتى از ايشان شده كه سيد پاسخ داده است\r\n( 3 ) كافى . . . ( ينابيع ، ج 18 ، ص 91 )\r\n","page_name":" 2160 ","page_number":121},
  {"content":"\r\n\r\n4 - شيخ طوسى ( م 460 ) در سه كتاب نهايه و تهذيب و استبصار « 4 »\r\n5 - سلّار ديلمى ( م 463 - و قيل : 448 - ) در مراسم « 5 »\r\n6 - ابن برّاج ( م 481 ) در مهذب « 6 »\r\nقرن ششم : 7 - ابو الفتوح رازى ( م ما بين 552 - 556 ) در تفسير روض الجنان « 7 »\r\n8 - ابن حمزه ( متوفى بعد از 560 ) در وسيله « 8 »\r\n9 - قطب راوندى ( م 573 ) در فقه القرآن « 9 »\r\n10 - سيد أبو المكارم ابن زهره ( م 585 ) در غنيه « 10 »\r\n11 - ابن ادريس ( م 598 ) در سرائر « 11 »\r\n12 - قرن هفتم : قطب الدين كيدرى ( متوفاى بعد از 610 ) در اصباح الشيعة « 12 »\r\n13 - مهذب الدين نيلى ( م 644 ) در نزهة الناظر « 13 »\r\n14 - محقق حلى ( م 672 ) در مختصر نافع . « 14 »\r\n15 - يحيى بن سيعد ( پسر عموى محقق حلى - ( م 689 ، و برخى 690 گفته‌اند ) در جامع « 15 »\r\nقرن هشتم : 16 - علّامه حلى ( م 726 ) در پنج كتاب : قواعد ، تحرير ، تبصره ، ارشاد تلخيص المرام « 16 » ، در ساير كتب علامه اين بحث عنوان نشده است .\r\n17 - فخر المحققين - فرزند علّامه - ( م 771 ) در ايضاح « 17 »\r\n\r\n\r\n","description":"","footnote":"\r\n( 4 ) كافى . . . ( ينابيع ، ج 18 ، ص 91 ) ، تهذيب ، ج 7 ، ص 305 ، استبصار ، ج 3 ، ص 189 - 190\r\n( 5 ) نهايه . . . ( ينابيع ، ج 18 ، ص 132 )\r\n( 6 ) مراسم . . . ( ينابيع ، ج 18 ، ص 156 )\r\n( 7 ) مهذب ( ينابيع ، ج 18 ، ص 156 )\r\n( 8 ) وسيله . . . ( ينابيع ، ج 18 ، ص 293 )\r\n( 9 ) فقه القرآن . . . ( ينابيع ، ج 18 ، ص 229 )\r\n( 10 ) غنيه . . . ( ينابيع ، ج 18 ، ص 271 )\r\n( 11 ) سرائر . . . ( ينابيع ، ج 19 ، ص 362 )\r\n( 12 ) اصباح . . . ( ينابيع ، ج 18 ، ص 321 ) ، نسبت اين كتاب به صهرشتى اشتباه است .\r\n( 13 ) نزهة الناظر . . . ( ينابيع ، ج 38 ، ص 407 ) ، اين كتاب به نام يحيى بن سعيد به چاپ رسيده و در ينابيع هم به او نسبت داده شده است ولى اين نسبت اشتباه است ، ر . ك : ذريعة ج 24 ، ص 125\r\n( 14 ) مختصر النافع . . . ( ينابيع ، ج 19 ، ص 534 )\r\n( 15 ) جامع . . . ( ينابيع ، ج 19 ، ص 552 )\r\n( 16 ) قواعد . . . ( ينابيع ، ج 19 ، ص 604 ) ، تحرير ، ج 2 ، ص 14 ، تبصره . . . ( ينابيع ، ج 38 ، ص 422 ) ، ارشاد . . . ( ينابيع ، ج 38 ، ص 451 ) ، تلخيص المرام . . . ( ينابيع ، ج 38 ، ص 468 )\r\n( 17 ) ايضاح ، ج 3 ، ص 71 .\r\n","page_name":" 2161 ","page_number":122},
  {"content":"\r\n\r\n18 - شهيد اوّل ( مستشهد در 786 ) در لمعه « 18 »\r\nقرن نهم : 19 - فاضل مقداد - شاگرد شهيد اوّل - ( م 826 ) در تنقيح « 19 »\r\n20 - ابن فهد حلى ( م 841 ) در مهذب بارع « 20 »\r\n21 - شيخ مفلح صيمرى ( از رجال نيمه دوم قرن نهم ) در غاية المرام « 21 »\r\nقرن دهم : 22 - محقق كركى ( م 940 ) در جامع المقاصد « 22 »\r\n23 - شهيد ثانى ( مستشهد در 965 ) در روضه ( شرح لمعه ) و مسالك « 23 »\r\nقرن يازدهم : 24 - فيض كاشانى ( م 1090 ) در نخبه « 24 »\r\nقرن دوازدهم : 25 - كاشف اللثام ( م ما بين 1130 تا 1135 ) در كشف اللثام « 25 »\r\n26 - صاحب حدائق ( م 1186 ) در حدائق « 26 »\r\nقرن سيزدهم : 27 - صاحب رياض ( م 1231 ) در رياض « 27 »\r\n28 - شيخ حسن كاشف الغطاء ( م 1262 ) در انوار الفقاهه « 28 »\r\n29 - صاحب جواهر ( م 1268 ) در جواهر « 29 »\r\n30 - شيخ انصارى ( م 1281 ) در كتاب نكاح « 30 »\r\n\r\n\r\n","description":"","footnote":"\r\n( 18 ) لمعه . . . ( ينابيع ، ج 19 ، ص 681 )\r\n( 19 ) تنقيح ، ج 3 ، ص 64 .\r\n( 20 ) مهذب البارع ، ج 3 ، ص 86 . 2\r\n( 21 ) غاية المرام ، ج 3 ، ص 67 .\r\n( 22 ) جامع المقاصد ، ج 12 ، ص 314 - 315\r\n( 23 ) روضه ، ج 2 ، ص 77 ، مسالك ، ج 7 ، ص 337 و نيز ص 342 .\r\n( 24 ) نخبه ، ص 217 .\r\n( 25 ) كشف اللثام ، ج 2 ، ص 34 ، وفات كاشف اللثام در سنگ قبر وى 1137 ذكر شده ولى شيخ محمد على حزين كه با فاضل هندى دوست بوده و خود در حصر اصفهان توسط افغانها به سال 1334 گفتار آمده ( تاريخ حزين ص 52 ) در كتاب تاريخ حزين ص 64 مىگويد ، او ( فاضل هندى ) چندى قبل از حادثه اصفهان ( مساوى است با حملهء افغان ) در گذشت از سوى ديگر اجازاتى از كاشف اللثام ( به سال 1130 و قبل از 1135 ) در دست است پس وفات او در بين اين سال و سال 1135 مىباشد .\r\n( 26 ) حدائق ، ج 23 ، ص 580 .\r\n( 27 ) رياض ( چاپ جامعه مدرسين ) ، ج 10 ، ص 207 .\r\n( 28 ) انوار الفقاهة ( مخطوط )\r\n( 29 ) جواهر ، ج 29 ، ص 446 .\r\n( 30 ) كتاب النكاح شيخ انصارى ، ص 419 .\r\n","page_name":" 2162 ","page_number":123},
  {"content":"\r\n\r\nاين 30 فقيه كه فقه به وسيله آنها به دست ما رسيده در 40 كتاب خود قائل به تحريم ابد شده‌اند ، در ادعاهاى اجماعى كه در كتب فقهى صورت گرفته ، با كمتر از اين مقدار تحصيل اجماع كرده‌اند\r\n\r\n4 ) ادعاهاى اجماع در مسأله :\r\nدر اين مسأله در 11 كتاب علاوه بر فتواى به تحريم ، ادعاى اجماع هم شده است ، كه برخى ، علاوه بر اين مسأله ، در مسأله زناى به معتده رجعيه هم ادعاى اجماع كرده‌اند ، اين كتب عبارتند از :\r\n1 - انتصار سيد مرتضى در هر دو مسأله\r\nصاحب كشف اللثام و صاحب جواهر دعواى اجماع سيد را تنها در مسأله زناى به معتده رجعيه دانسته‌اند كه صحيح نيست ، بلكه ايشان در مسأله زناى به ذات بعل هم دعواى اجماع كرده است عبارت سيد چنين است : و ممّا انفردت به الامامية القول بانّ من زنى بامرأة و لها بعل حرم عليه نكاحها ابداً و إن فارقها زوجها و باقى الفقهاء يخالفون فى ذلك و الحجة اجماع الطائفة و پس از آن مىگويد : و ممّا انفردت به الامامية القول بانّ من زنا بامرأة و هى فى عدة من بعل له فيها عليها رجعة حرمت عليه بذلك و لم تحل له ابداً و الحجة لأصحابنا فى هذه المسألة الحجة فى الّتى قبلها . « 1 »\r\nبنابراين در اين مسأله هم ادعاى اجماع كرده است .\r\n2 - موصليات ثالثه سيد مرتضى ( نسبت به ذات بعل )\r\n3 - فقه القرآن راوندى ( نسبت به ذات بعل )\r\n4 - غنيه ابن زهره ( نسبت به هر دو مسأله )\r\n5 - سرائر ابن ادريس ( نسبت به ذات بعل )\r\n6 - ايضاح فخر المحققين ( در مسأله ذات بعل )\r\nدر رياض ادعاى اجماع را به سرائر و ايضاح نسبت مىدهد ، محقّقان چاپ جامعه مدرسين از رياض موضع ادعاى اجماع را در اين دو كتاب نيافته‌اند ، ولى اين امر در\r\n\r\n\r\n","description":"","footnote":"\r\n( 1 ) انتصار ، چاپ دار الاضواء ، ص 106 - 107\r\n","page_name":" 2163 ","page_number":124},
  {"content":"\r\n\r\nهر دو وجود دارد . در سرائر بين ادعاى اجماع و فتواى به تحريم ابد فاصله افتاده ، در نتيجه محققان رياض ادعاى اجماع را متوجه نشده‌اند ، ابن ادريس پس از ذكر محرّمات ابديه همچون زنا به ذات بعل يا معتده رجعيه ، ايقاب غلام ، عقد در حال عده يا احرام مىگويد : و يدل على تحريم ذلك اجمع اجماع اصحابنا عليه « 1 »\r\nدر ايضاح ، در اصل اين مسأله ادعاى اجماع نكرده ، ولى در برخى مسائل ديگر ، به اجماعى بودن اين مسأله اشاره كرده است ، ايشان در توضيح عبارت قواعد : \" وهل الامة الموطوءة كذات البعل [ فى الحرمة الابدية 
  ] ؟ فيه نظر مىگويد : \" و الحق عندي الاول ( اى عدم الحرمة ) لانّه ليس من جزئيات موضوع المسأله المجمع عليها و هى ذات بعل « 2 »\r\n7 - تنقيح فاضل مقداد ( در هر دو مسأله )\r\n8 - جامع المقاصد محقق كركى در مسأله ذات بعل ، عبارت ايشان چنين است :\r\nاجمع الاصحاب على ان من زنا بذات بعل حرمت عليه مؤبداً و ذات العدة الرجعية زوجة بخلاف البائن .\r\n9 - روضه شهيد ثانى : لا تحرم المزنى بها على الزانى الّا ان تكون ذات بعل دواماً و متعة ، و المعتدة رجعية بحكمها دون البائن و الحكم فيه موضوع وفاق\r\nظاهراً ادعاى اجماع نسبت به مسأله حرمت ابد در زناى به ذات بعل و زناى به معتده رجعيه مىباشد ، همچنانكه صاحب مدارك در حاشيه غاية المرام ، ص 168 به آن اشاره كرده است .\r\nدر عبارتى ديگر از روضه در مسأله تزويج به ذات بعل آمده : « كما انّه لو دخل بها عالما حرمت لانّه زان بذات البعل » سلطان العلماء در حاشيه \" حرمت \" آورده است :\r\nو هو موضع وفاق .\r\n10 - حدائق ( نسبت به مسأله زناى به ذات بعل ) ، ايشان در ذيل مسأله عقد به ذات\r\n\r\n\r\n","description":"","footnote":"\r\n( 1 ) سرائر ، ج 2 ، ص 525 ، ص 3 - 19 ( ينابيع ، ج 19 ، ص 362 )\r\n( 2 ) ايضاح : ج 3 ، ص 71 ، س 19 - 20\r\n","page_name":" 2164 ","page_number":125},
  {"content":"\r\n\r\nبعل مىگويد : و امّا فى صورة الدخول ، فان كان عالماً بانّها ذات بعل ، فانهّا تحرم عليه اتفاقاً ، لكونه زانيا بذات البعل « 1 »\r\n11 - نكاح شيخ انصارى ( نسبت به ذات بعل ) ، ايشان در مسأله عقد به ذات بعل آورده ؛ و امّا التحريم مع الدخول و العلم فهو اتفاقى لانّه زنى بذات البعل ، همچنين مىگويد :\r\nلو زنى بذات بعل او فى عدة رجعية حرمت المزنى بها على الزاني ابداً بلا خلاف فيه ظاهراً « 2 »\r\nغير از اين بزرگان ، در كلمات فقهاى ديگر هم عباراتى نظير اجماع ديده مىشود مثلًا صاحب حدائق \" لا خلاف بين الاصحاب \" ذكر كرده است ، در غاية المرام مىگويد :\r\nلا اعلم فيه خلافاً ، شهيد ثانى در مسالك مىگويد : مع عدم ظهور المخالف « 3 » ، در نهايه المرام مىگويد : هذا الحكم مقطوع به فى كلام الاصحاب « 4 » در كشف اللثام مىگويد : قطع به الاصحاب الّا المحقق فى الشرايع\r\nاز سوى ديگر علامه حلى اين مسأله را در مختلف كه در آن اختلافات فقهاى اماميه را ياد مىكند نياورده كه مىرساند مسأله اختلافى نيست .\r\nنقد روايات تحريم ابد ( دليل دوم تحريم )\r\nدر فقه الرضا آورده : من تزوج امراة لها زوج - دخل بها او لم يدخل بها - او زنى بها لم تحل ابداً و در جاى ديگر مىگويد : و من زنى بذات بعل محصنا كان او غير محصن - ثم طلقها زوجها او مات عنها و اراد الّذي زنى بها ان يتزوج بها لم تحل له ابداً « 5 »\r\nصاحب حدائق به اين كتاب بسيار تكيه مىكند و آن را روايت صحيح مىداند .\r\nصاحب رياض مىگويد : و عن بعض متأخرى الاصحاب أنّه قال : « روى انّ من زنى بامرأة لها بعل او فى عدّة رجعية حرمت عليه و لم تحل له ابداً » و هو ينادى بوجود الرواية فيه بخصوصه ، كما هو ظاهر الانتصار و جماعة من الاصحاب ، سيد مرتضى در انتصار پس از ادعاى اجماع نسبت به تحريم ابد در زناى به ذات بعل مىگويد : و قد ورد من طريق الشيعة فى\r\n\r\n\r\n","description":"","footnote":"\r\n( 1 ) حدائق ، ج 23 ، ص 579\r\n( 2 ) نكاح شيخ انصارى ، ص 419\r\n( 3 ) مسالك ، ج 7 ، ص 342\r\n( 4 ) فقه الرضا ، ص 243 - 178\r\n( 5 ) فقه الرضا ، ص 243 - 178\r\n","page_name":" 2165 ","page_number":126},
  {"content":"\r\n\r\nحظر ما ذكرناه اخبار معروفة و پس از چند سطر مىگويد « و ليس لهم [ مخالفينا 
  ] ان يقولوا هذه اخبار لا نعرفها و لا رويناها فلا يجب العمل بها .\r\nقلنا : شروط الخبر الذي يوجب العمل عندكم قائمة فى هذه الاخبار » ، پس از اين مسأله ، مسألهء زناى به معتده رجعيه را آورده ، مىگويد : و الحجة لاصحابنا فى هذه المسألة الحجة فى الّتى قبلها و الكلام فى المسألتين واحد فلا معنى لتكراره .\r\nدر مسائل العويص شيخ مفيد كه از مسائل معمائى پرسيده شده كه از حكم سؤال شده و بايد موضوع را تعيين كرده در مسأله دوم دربارهء كسى كه حرمت ابد دارد مىگويد : و يحتمل ان يكون قد كان فجر بهذه المرأة فى حال تبعلها ، فلا تحل له ابداً فى قول آل الرسول عليهم السلام خاصة .\r\nاين عبارت كه سياق آن سياق فتواى خود مفيد هم هست مىتواند اشاره به روايتى در مسأله باشد كه در كتب فقهى و جوامع حديثى آن را نياورده‌اند .\r\nتوضيح اولويت ( دليل سوم تحريم ابد )\r\nبراى اثبات حرمت ابد در زناى به ذات بعل يا معتده رجعيه به اولويت استدلال شده ، با دو تقريب .\r\nتقريب اول :\r\nعقد به ذات بعل با عقد به معتده از سر علم با اين كه هنوز دخول نشده منشأ حرمت ابد مىشود . عقد يكى از مقدمات دخول است ، اگر عقد كه مقدمه دخول است منشأ حرمت ابد باشد ، خود دخول كه ذى المقدمه است بالاولويه بايد منشأ حرمت ابد باشد ، چون مقدمه نمىتواند فوق ذى المقدمه باشد ، پس بايد زناى به ذات بعل يا معتده هم حرمت ابد بياورد .\r\nتقريب دوم :\r\nاگر عقد به ذات بعل يا عقد به معتده از روى جهل صورت گيرد با دخول حرمت ابد ثابت مىشود ، اگر دخول جاهلانه حرمت ابد بياورد ، دخول عالمانه به طريق اولى\r\n\r\n","description":"","footnote":"","page_name":" 2166 ","page_number":127},
  {"content":"\r\n\r\nحرمت ابد مىآورد .\r\n\r\nب ) بررسى روايات دال بر تحريم ابد\r\n\r\n1 ) بررسى روايت فقه الرضا :\r\nدر بحث ما هيچ روايتى وجود ندارد ، فقه الرضا كتاب حديثى نيست ، بلكه به احتمال زياد همان كتاب التكليف شلمغانى است كه كتابى فقهى است « 1 » ، صاحب حدائق مدرك فتواى قدماء را همين روايت فقه الرضا « عليه السلام » مىداند ، ولى اين ادعاء عجيبى است . وقتى هيچ كسى به اين روايت استدلال نكرده ، نه صدوق و نه پدرش ، بلكه شيخ طوسى به رواياتى ديگر متمسّك شده - چنانچه خواهد آمد چگونه مىتوان مدرك آنها را اين كتاب دانست و به طور كلى در هيچ كتابى از كتب قدماء به منقولات فقه الرضا « عليه السلام » استناد نشده و هيچ موردى ديده نشده است كه كسى از قدماء عبارتى از اين كتاب را به امام رضا « عليه السلام » نشبت دهد و با عبارت \" قال الرضا \" آن را نقل كند ، وقتى عين و اثرى از استدلال به اين كتاب ديده نمىشود چگونه مىتوان مدرك فتواى قدماء را اين روايت دانست ، معمول بزرگان هم كتاب فقه الرضا را معتمد نمىدانند و به روايات آن عمل نمىكنند بلكه روايت بودن آن نيز محل اشكال است - چنان كه گفتيم - پس فقه الرضا حديث نيست و اگر هم حديث باشد قابل اعتماد نيست .\r\n\r\n2 ) روايات انتصار و عويص مفيد :\r\nسيد مرتضى - « قدس سرّه » - در انتصار مدعى شده كه اخبار معروفه در اين مسأله وجود دارد ، در حالى كه در كتب حديثى همچون كافى ، فقيه هيچ روايتى براى اين مسأله ذكر نشده است ، شيخ طوسى كه مهمترين شاگرد سيد مرتضى بوده و در فاصله وفات شيخ مفيد ( م 413 ) تا وفات سيد مرتضى ( م 436 ) كه 23 سال طول كشيده زمان سيد مرتضى را درك كرده و شايد تا پايان عمر سيد به درس او مىرفته ، در تهذيب و استبصار و هيچ كتاب حديثى ديگر خود اصلًا روايتى در اين زمينه نقل\r\n\r\n\r\n","description":"","footnote":"\r\n( 1 ) بنابراين مىتوان فتواى اين كتاب را نيز به قائلين به تحريم ابد افزود و مجموع فتاواى منقول در اين جلسه 31 فقيه در 41 كتاب مىباشد .\r\n","page_name":" 2167 ","page_number":128},
  {"content":"\r\n\r\nنكرده است ، چگونه مىشود كه اخبار ( نه يك خبر ) آن هم اخبار معروفه در مسأله باشد و در هيچ كتاب حديثى عين و اثرى از آنها ديده نشود ؟\r\nبه نظر مىرسد كه مراد سيد مرتضى از اخبار معروفه همين اخبار حرمت ابد در عقد به ذات بعل يا عقد به معتده باشد كه با اولويت حكم زنا از آنها استفاده شده است و يا به تقريبى كه در جلسه آينده خواهيم گفت اين روايات را نسبت به مسأله زنا هم شامل دانسته و به اطلاق آنها تمسك كرده‌اند .\r\nشيخ طوسى هم براى استدلال بر فتواى مفيد در مورد تحريم ابد در زناى به ذات بعل به همين روايات تمسك جسته است ، عبارت شيخ طوسى در تهذيب چنين است :\r\nقال الشيخ [ أى المفيد 
  ] « رحمه الله » : من سافح امرأة و هى ذات بعل لم يحل له العقد عليها ابداً و كذلك ان سافحها و هى فى عدة من بعل له عليها رجعه فانها لا تحل له العقد عليها ابدا .\r\nروى محمد بن يعقوب عن عدة من اصحابنا اصحابنا . . . سپس مرفوعه احمد بن محمد و موثقه اديم بن الحر را كه در مورد تزويج به ذات بعل حكم به حرمت ابد نموده به عنوان دليل فتواى مفيد ذكر كرده است .\r\nشيخ مفيد هم كه در عويص تحريم ابد را \" قول آل الرسول « عليه السلام » \" مىداند به استناد همين روايات چنين كلامى را ذكر كرده است نه اين كه روايت ديگرى در اختيار او بوده كه به دست نرسيده است .\r\nپس ما از كلام مفيد و مرتضى نمىتوانيم كشف كنيم كه روايت خاصى در مسأله بوده كه مستند فتواى علماء بوده است ، پس اگر ما اولويت را ناتمام بدانيم از راه روايات نمىتوان حكم به تحريم ابد بنماييم .\r\nروايتى هم كه صاحب رياض با واسطه از برخى متأخرين نقل كرده و خودش هم كلام برخى معاصران را نديده قابل اعتماد نيست و نمىتوان از آن روايتى جديد غير از آنچه در مصادر پيشين بدان اشاره رفته و بحث آن گذشت كشف كرد .\r\nنتيجهء بحث « اين است كه در مسأله روايت خاصى وجود ندارد » « * و السلام * »\r\n\r\n","description":"","footnote":"","page_name":" 2168 ","page_number":129},
  {"content":"\r\n\r\n\r\n17 / 7 / 1379 يك شنبه درس شمارهء ( 239 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسهء قبل فتواى 31 فقيه كه در 41 كتاب ، حكم به حرمت ابد در زناى به ذات بعل و زناى به معتده رجعيه نموده‌اند نقل شده و از فقهاى بسيارى دعواى اجماع حكايت گرديد .\r\nدر اين جلسه ، فقهايى كه در اين حكم ، توقف يا مخالف آن فتوا داده‌اند نام برده مىشود و ثبوت اجماع محل تأمل قرار مىگيرد چون اتصال اجماع به زمان معصوم كه شرط حجيت اجماع مىباشد غير قابل احراز است ، در ادامهء جلسه ، چگونگى استدلال به مفهوم موافقت و اطلاق از روايات تزويج با ذات بعل و معتده مطرح مىشود و پس از بررسى ، ضعف آن استدلالها آشكار مىگردد و در ادامه ، استدلال مخالفين با حرمت ابد كه تمسك به اطلاق جواز تزويج با زن زناكار كرده‌اند مطرح شده و مورد تأييد قرار مىگيرد و در آخر ، يكى از فروع مسأله و آن زنا با ذات بعل با جهل به مزوجه بودن آن مطرح مىگردد و بنا به قبول حرمت ابد در اينجا حكم به عدم حرمت مىشود .\r\n* * * \r\nالف ) بررسى استدلال به اجماع بر حرمت ابد :\r\n\r\n1 ) قبول حرمت ابد توسط عده‌اى از فقهاى عظام :\r\nعده‌اى از فقهاى عظام در انتخاب حرمت ابد توقف و بعضى حكم به عدم حرمت داده‌اند .\r\n1 - كلينى در كافى كه كتاب فتوايى او است محرمات بالمصاهرة را فهرست مىكند و\r\n\r\n","description":"","footnote":"","page_name":" 2169 ","page_number":130},
  {"content":"\r\n\r\nدر ضمن آن زناى به ذات البعل را ذكر نمىكند .\r\n2 - صدوق در فقيه كه ما احل الله و ما حرم را بيان مىكند نامى از زناى به ذات البعل نمىبرد .\r\n3 - محقق حلّى ( م 672 ) در شرايع در مسأله ترديد كرده و آن را نسبت به مشهور داده است .\r\n4 - صيمرى در غاية المرام مىفرمايد ؛ على المشهور و لا اجد فيه خلافاً كه نسبت به مشهور داده است .\r\n5 - صاحب مدارك ( متوفاى 1009 ) در نهاية المرام ، توقف محقق را بجا دانسته است .\r\n6 - فيض ( م 1091 ) در مفاتيح به نحوى كلام فقهاء را مطرح مىسازد كه گويا خودش در آن ترديد دارد . در هنگام طرح مسأله مىگويد : \" قالوا امّا لو زنا بذات بعل او فى عدة رجعية حرمت عليه ابداً و إن جهل بلا خلاف \" . از كلمه \" قالوا \" معلوم مىشود كه خودش مسأله را مسلم نمىداند .\r\n7 - سبزوارى ( م 1090 ) در كفايه مىگويد : هذا الحكم لم يثبت عندي مع كونه مخالفاً لعموم الادلة ، پس ايشان تمايل به عدم حرمت دارد .\r\nغالباً رأى صاحب مدارك و سبزوارى صاحب ذخيره يكى مىباشد و از همين جا حدس زده مىشود كه محقق اردبيلى در حكم به حرمت ابد ترديد داشته باشد ، چون در بسيارى از موارد ، ترديدهايى كه در مسائل فقهى براى امثال صاحب مدارك پديد آمده « 1 » از استاد وى ( محقق اردبيلى ) مىباشد كه به شهرت و نقل اجماع چندان اعتنايى ندارد .\r\nالبته چون كتاب نكاح و طلاق از كتاب مجمع الفائده و البرهان در زمان خود مرحوم اردبيلى مفقود شده ( و صاحب مدارك ، نهاية المرام را براى تكميل آن نگاشته ) بنابراين ، عبارت محقق اردبيلى در دسترس نيست ، ولى بعيد نيست او هم به حرمت\r\n\r\n\r\n","description":"","footnote":"\r\n( 1 ) آيت الله والد - « قدس سرّه » - مضمون فقهى را نقل مىكردند كه معروف است كه آنچه محقق اردبيلى احتمال مىداده ، صاحب مدارك به آن ظنّ پيدا كرده و صاحب ذخيره ، قطع پيدا كرده است .\r\n","page_name":" 2170 ","page_number":131},
  {"content":"\r\n\r\nابد فتوا ندهد .\r\nاز فقهاى سابق هم برخى مثل كلينى در كافى در باب محرمات ابدى از زناى به ذات بعل يا معتده رجعيه سخن نگفته‌اند ، همينطور شيخ صدوق در فقيه ، با اين كه تزويج ذات بعل را ذكر كرده‌اند .\r\n\r\n2 ) بررسى كلام مرحوم آقاى حكيم :\r\nديديم كه محقق حلى مسأله را به شهرت نسبت مىدهد ، مرحوم آقاى حكيم در مستمسك مىفرمايند ؛ كه اجماع براى محقق حلى ثابت نشده ولى ديگران اجماع را نقل كرده و همين نقل اجماع براى ما كفايت مىكند . ولى وقتى فقيه برجسته‌اى همچون محقق حلى با قرب عصر او به قدماء و اطلاع وى به اقوال ايشان و در دست داشتن كتب فقهى كه برخى از آنها به دست ما نرسيده ، نسبت به ثبوت اجماع در مسأله ترديد نموده ، چگونه مىتوان ادعاى اجماع را پذيرفت و حكم به ثبوت اجماع نمود . محقق حلى كسى است كه شبههء افقهيت مطلق او در ميان است ، علامه در اجازهء خود به بنى زهره ، درباره او مىنويسد : و هذا الشيخ كان افضل اهل عصره فى الفقه « 1 » ، صاحب معالم در اجازهء كبيره خود پس از نقل اين عبارت از علامه مىگويد : قلت لو ترك التقييد باهل زمانه لكان اصوب اذ لا ارى فى فقهائنا مثله على الاطلاق رضى الله عنه « 2 »\r\n\r\n3 ) توضيحى دربارهء كلام محقق در شرايع :\r\nبه هر حال اين كه محقق مسأله را به شهرت نسبت داده ، يا ايشان در كتب فقهى مفقود شيعه ، فتواى مخالفى يافته كه به دست ما نرسيده « 3 » ، و ممكن است ايشان فتواى مخالفى نيافته ولى چون اجماع را معتبر نمىدانسته ، تعبير اجماع نكرده و فتوا را به شهرت نسبت داده است ، عدم اعتبار اجماع هم مىتواند به جهت مدركى\r\n\r\n\r\n","description":"","footnote":"\r\n( 1 ) بحار الأنوار ، ج 107 ، ص 63\r\n( 2 ) بحار الأنوار ، ج 109 ، ص 11\r\n( 3 ) بحار الانوار ، ج 109 ، ص 11\r\n","page_name":" 2171 ","page_number":132},
  {"content":"\r\n\r\nبودن مسأله باشد ، چون بسيارى از متأخرين همچون صاحب كفايه مىگويند كه ، اگر اجماعى ، مدرك قطعى يا احتمالى آن در دست ما باشد خود اجماع اعتبار ندارد بلكه بايد مدرك را بررسى كرد كه صلاحيت استناد دارد يا خير ؟ در اين مسأله هم چون مدرك فتواى فقهاء مىتواند همين روايات حرمت ابد در تزويج به ذات بعل يا تزويج به معتده با ادعاى اولويت باشد ، لذا طبق نظر اين بزرگان ، ديگر اجماع به درد نمىخورد . بلكه در اينجا شايد بتوان گفت كه اين اجماع ، مقطوع المدركيه است ، چون شيخ طوسى در تهذيب و استبصار ، محقق كركى ، شهيد ثانى ، شيخ انصارى و . . . به همين روايات براى اثبات حرمت ابد در صورت زنا استناد كرده‌اند ، در جلسه قبل گفتيم كه مراد سيد مرتضى از اخبار معروفه در مسأله زنا همين اخبار مربوط به تزويج است كه از آنها حكم زنا نيز استخراج شده است .\r\n\r\n4 ) بررسى ادعاهاى اجماع در مسأله :\r\nدر جلسه پيش ادعاهاى اجماع بسيارى را در مسأله نقل كرديم ، همچنين ادعاى اجماع سيد مرتضى در انتصار ، مظنون اين است كه اين ادعاهاى اجماع هم از همين روايات مسأله يا مانند آن نشأت گرفته باشد ، در اينجا به دو نحو مىتوان منشأ ادعاى اجماع را بيان كرد :\r\nاول : سيد مرتضى - چون - روايات حرمت ابد در تزويج به ذات بعل را ديده بود لذا اعتقاد داشت كه همين روايات ، دلالت بر حرمت ابد در صورت زنا نيز مىكند و چون علماء به روايات معتبر فتوا مىدهند ، با ديدن اين روايات ادعاى اجماع كرده است . شيخ طوسى در كتاب الحج خلاف مسأله هشتم براى اثبات اجماع در مسأله مىگويد ؛ كه رواياتى در مسأله هست و معارض هم ندارد و سپس مىافزايد : فدلّ على اجماعهم على ذلك ، پس از وجود روايات بدون معارض ، كشف اجماع كرده است « 1 »\r\n\r\n\r\n","description":"","footnote":"\r\n( 1 ) ( توضيح بيشتر ) اين نكته در كلام شيخ انصارى در رسائل در باب اجماع به تفصيل بيان شده و نمونه‌هايى از آن ارائه شده است ( رسائل ، ج 1 ، ص 90 ، چاپ اول ، جامعهء مدرسين ) از نمونه‌هاى آن شيخ طوسى در عده دربارهء خبر واحد مجرد از قرائن مىفرمايد : « انه ينظر فيه فان كان ما تضمنه هذا الخبر ليس هناك ما يدلّ على\r\n","page_name":" 2172 ","page_number":133},
  {"content":"\r\n\r\nدوم : قدماء ، روايت آنها همان فتواى ايشان بوده ، چنانچه مرحوم آقاى بروجردى مىفرمودند ، البته افراد شاذّى بر خلاف اين امر بوده‌اند ، ولى اصل اولى در قدماء اين بوده كه روايت آنها با فتواى آنها يكى بوده است ، با توجه به اين نكته مىگوييم كه ممكن است سيد مرتضى روايات علماء را در باب تزويج به ذات بعل و معتده كه شبيه روايات مسأله بوده و حكم به حرمت ابد نموده‌اند ديده و از اين روايات ( كه قهراً فتواى ايشان نيز بوده است ) اجماع را در مسأله زناى به ذات بعل و معتده كشف كرده باشد .\r\nخلاصه ، ادعاى اجماع سيد در باب زنا مىتواند از اين روايات تزويج به ذات بعل يا معتده يا فتواى فقهاء به الفاظى شبيه به الفاظ اين روايات ، استخراج شده باشد ، نه اين كه خود مسأله زنا مستقلًا در كلمات فقهاء مطرح شده باشد .\r\nممكن است اين كه محقق حلى در شرايع در ثبوت اجماع در مسأله ترديد نموده ، از اين جهت باشد كه اين روشهاى كشف اجماع را ناتمام مىدانسته ، در نتيجه ، فتواى به تحريم ابد در باب زناى به ذات بعل يا معتده رجعيه را به مشهور نسبت داده است .\r\nالبته ايشان در نافع ( كه پس از شرايع آن را نوشته ) ، به تحريم ابد فتوا داده ، كه ممكن است نظر ايشان اين باشد كه هر چند موضوع مسأله ما زناى به ذات بعل است و با\r\n\r\n\r\n","description":"","footnote":"\r\nالعمل بخلاف و لا نعرف فتوى الطائفة فيه نظر فان كان هناك خبر آخر يعارضه . . . و ان لم يكن هناك خبر آخر يخالفه وجب العمل به لانّ ذلك اجماع منهم على نقله و إذا اجمعوا على نقله و ليس هناك دليل على العمل بخلافه فينبغى أن يكون العمل به مقطوعاً عليه . »\r\nشيخ طوسى در كتاب الحج خلاف مسأله هشتم مىنويسد : « اذا كان لولده مال ، روى اصحابنا انه يجب عليه الحج و يأخذ منه قدر كفايته و يحج به و ليس للابن الامتناع منه و خالف جميع الفقهاء [ اى العامة 
  ] فى ذلك . دليلنا : الاخبار المروية فى هذا المعنى من جهة الخاصة و ليس فيها ما يخالفها فدلّ على اجماعهم على ذلك » .\r\nو در كتاب الشهادات مسأله 36 مىنويسد : « اذا حكم الحاكم بشهادة شاهدين فى القتل ثم بان بعد القتل فسقهما قبله ، حيث حكم بسقوط القود و بكون الدية من بيت المال و قال : دليلنا اجماع الفرقة فانهم رووا انّ ما اخطأت القضاة من الاحكام فعلى بيت المال » و در بحث ولايت اب بر صغيره در باب نكاح خلاف مسأله 15 مىگويد : \" دليلنا اجماع الفرقة لانّهم رووا الاخبار انّ الصغيرة ليس لها مع أبيها أمر و لم يفصّلوا \" ( خلاف ج 4 ، ص 264 ) اين مثال مىتواند با هر دو گونه منشأ ادعاء اجماع كه استاد - مد ظلّه در متن اشاره كرده‌اند مرتبط باشد .\r\n","page_name":" 2173 ","page_number":134},
  {"content":"\r\n\r\nموضوع روايات مختلف است ولى از باب اولويت و مانند آن مىتوان حكم مسأله را از روايات استخراج كرد .\r\nبه هر حال ، ما در مسأله نمىتوانيم اجماع معتبرى را كشف كنيم ، چون هر چند به نظر ما - ثبوتاً قطع به مدرك ، به اعتبار اجماع ضررى نمىرساند تا چه رسد به احتمال مدرك ، ولى چون شرط اعتبار اجماع را احراز اتصال آن به زمان معصوم مىدانيم و با تقرير معصوم صحت خود فتوا ( و نه استدلال مفتيان ) را ثابت مىكنيم ، و با احتمال مدرك ، غالباً امكان احراز اين شرط نيست ، ولى اگر از طريقى همچون سؤالات سائلين در روايات ، اتصال اجماع را به زمان معصوم احراز كنيم ، مدركى بودن ضررى به اعتبار اجماع نمىزند .\r\nدر مسأله ما نيز ، با توجه به وجود روايات تزويج به ذات بعل و تمسك به اين روايات در كلمات عده‌اى از فقهاء بزرگ ، اتصال اجماع در مسأله زناى به ذات بعل به زمان معصوم احراز نشده ، در نتيجه نمىتواند مدرك حكم به تحريم ابد باشد .\r\nبه خصوص ، با توجه به اين كه در كتابهايى كه متون آنها بر طبق روايات مىباشد ، همچون مقنع و هدايه ، اين مسأله عنوان نشده است بنابراين ، نمىتوان مطمئن بود كه تعبير قدماء معاصر معصومين \" الزنا بذات البعل \" بوده باشد ، بلكه ممكن است \" تزويج بذات البعل \" موضوع كلام ايشان باشد .\r\nخلاصه ، اجماع ، كه عمده مدرك در مسأله است ، مخدوش مىباشد .\r\n\r\nب ) استفاده تحريم ابد در زنا از روايات تزويج به ذات بعل :\r\n\r\n1 ) استدلال به مفهوم موافقت براى اثبات تحريم :\r\nبه دو تقريب اولويت از روايات تزويج با ذات بعل با معتده استفاده مىشود\r\nتقريب اول : عقد مقدّمه براى وقاع مىباشد ، اگر عن علم با ذات بعل ازدواج كرد باعث حرمت ابد مىشود درحالىكه عقد مقدّمه براى وقاع مىباشد . عقدى كه مقدّمه مىباشد در صورت علم باعث حرمت است . به طريق اولى خود ذى\r\n\r\n","description":"","footnote":"","page_name":" 2174 ","page_number":135},
  {"content":"\r\n\r\nالمقدمه كه وقاع مىباشد ( در صورت علم ) باعث حرمت ابد مىشود .\r\nتقريب دوم : اينكه عقد و وقاع عن جهل با ذات بعل موضوع براى حرمت ابد مىباشند عقد مقدمه براى وقاع است ، اگر خود ذى المقدمه عن علم حاصل شود و آن وقاع عالمانه با ذات بعل بطريق اولى موضوع براى حرمت خواهد بود .\r\n\r\n2 ) استدلال به اطلاق روايات براى اثبات تحريم :\r\nبعضى به اطلاق تمسّك كرده‌اند در موردى كه عن جهل با ذات بعل ازدواج نمايد در صورت وقاع ، زن بر مرد حرام ابد مىشود ، حال اين وقاع در زمان جهل باشد يا پس از علم به ذات بعل بودن زن ، از اين جهت اطلاق دارد و چون عرفاً عقد جنبهء مقدمى دارد و هيچ گونه خصوصيتى در آن فهميده نمىشود ، پس اگر بدون عقد هم دخول صورت بگيرد حرمت ابدى مىآورد . در مورد وقاع و زنا با ذات بعل به اطلاق آن ادلّه مىتوان تمسّك كرد و وقاع عن علم را موجب حرمت ابد دانست .\r\n\r\n3 ) جواب از استدلال به مفهوم موافقت :\r\nبه چه دليل مقدميت عقد نسبت به وقاع ، منشأ حرمت ابد در عقد شده است تا بعد با اولويت ، حكم به حرمت ابد در صورت زنا شود ، در اينجا به دو شكل ( نقضى و حلى ) نقش داشتن عقد را در حرمت ابد ثابت مىكنيم .\r\n\r\nجواب نقضى :\r\n1 - بسيارى از مواردى كه مقدمه براى وقاع مىباشند باعث حرمت ابد نمىشوند ، مثلًا تفخيذ به ذات بعل ، اگر چه از عقد مقدميّت بيشترى براى وقاع دارد بلكه زنا بدون تفخيذ امكان ندارد ، لكن باعث حرمت ابد نمىشود هر چند عالمانه باشد ، پس معلوم مىشود كه عقد موضوعيت دارد .\r\n2 - زنا با معتده غير رجعى باعث حرمت ابد نمىشود درحالىكه تزويج به معتده غير رجعى هم ، موجب حرمت ابد مىشود .\r\n\r\nجواب حلى :\r\nاصل استدلال به اولويت مبتنى به اين مقدمه است كه تزويج و عقد ، خود نقشى در تحريم ندارد و تحريم صرفاً به جهت وقاعى است كه پس از عقد\r\n\r\n","description":"","footnote":"","page_name":" 2175 ","page_number":136},
  {"content":"\r\n\r\nتحقق مىگيرد ، با اين كه چنين مطلبى صحيح نيست ، زيرا ممكن است در صورت تزويج عالمانه ذات بعل و لو اينكه وقاعى صورت نگيرد مفسدهء بزرگى صورت گرفته باشد و آن تزويج زنى كه شوهر دارد تجرّى بر شارع مقدّس است لذا شارع به خاطر اين تجرّى فرد را مجازات شديد مىكند .\r\nحتى در صورتى كه عن جهل چنين كارى را انجام دهد ، مرتكب ، مبغوض واقعى شارع شده است ، ( اگر چه در اين صورت ، جزء ديگر كه وقاع مىباشد بايد حاصل شود ) .\r\nبه بيانى ديگر : اگر شخصى زنا مىكند ، معصيت بزرگى انجام داده ، ولى در مقابل شارع ، دستگاهى براى خود باز نكرده ، ولى اگر كسى با اين كه زن شوهردار است ، او را تزويج كند ، معناى اين كار اين است كه آن شخص ، نظام نكاح شرعى را به رسميت نمىشناسد و در مقابل قوانين شرعى قد علم كرده است شبيه به فتواى به غير ما انزل الله است كه مبغوضيت آن از نفس انجام خارجى معاصى بيشتر است ، البته در جايى كه تزويج عن جهل صورت گيرد ، شخص معذور است ، ولى به هر حال مفسدهء واقعى عمل در كار است ، در اينجا شارع به شرط دخول ، حكم به تحريم ابد نموده است ، بنابراين ، عقد ، خود موضوعيت دارد و تنها جنبهء مقدميت ندارد .\r\n\r\n4 ) جواب از استدلال به اطلاق روايات :\r\nاز پاسخ به اولويت ، پاسخ به اين دليل نيز روشن مىشود ، چون اطلاق روايات ، در صورتى حكم مسأله ما را روشن مىكند كه عقد هيچ دخالتى در حكم ( و لو به نحو جزء العله ) نداشته باشد ، ولى گفتيم كه عقد خود موضوعيت دارد .\r\nبه بيان واضح‌تر : در جايى كه عقد جاهلانه به ذات بعل صورت گرفته و سپس با علم به بطلان عقد دخول صورت گيرد اين دخول ، مصداق زناى به ذات بعل است ، ما در اين صورت ، حكم به حرمت ابد مىكنيم ، ولى تمام موارد زناى به ذات بعل با عقد همراه نيست ، و از روايات نمىتوان حكم تمام موارد زناى به ذات بعل را استفاده كرد مگر اينكه ثابت كنيم كه عقد جاهلانه هيچ نقشى در حرمت ابد نداشته\r\n\r\n","description":"","footnote":"","page_name":" 2176 ","page_number":137},
  {"content":"\r\n\r\nاست ، ولى اگر نگوييم كه دليل داريم كه عقد در حرمت ابد دخالت دارد ( چنانچه از جوابهاى نقضى دليل اولويت فهيمده مىشود ) دليل بر عدم دخالت عقد ، قطعاً در كار نيست ، و همين امر سبب مىشود كه نتوان از روايات باب تزويج به ذات بعل ، حكم مسأله را استفاده كرد .\r\nبنابراين ، تمام ادله‌اى كه بر حرمت ابد در زناى به ذات بعل اقامه شده ، ناتمام است\r\n\r\nج - استدلال بر عدم تحريم ابد در زناى به ذات بعل\r\nمرحوم سبزوارى حكم حرمت ابد را بر خلاف عموم اخبار دانسته است ، آيات و رواياتى كه معمولًا به آنها به عنوان عموماتى بر حليت استدلال مىشود ، مىتواند دليل بر نفى حرمت ابد در مسأله مورد بحث ما نيز باشد ، البته بحث از تماميت و عدم تماميت اين عمومات را در جاى خود بايد انجام داد ولى به هر حال ، علماء معمولًا به اين عمومات تمسك مىكنند .\r\nصرف‌نظر از اين ادله ، مىتوان به اطلاق رواياتى كه اجازه تزويج مزنى بها را ( به شرط توبه يا مطلقاً يا . . . ) داده و هيچ تفصيلى بين اين كه مزنى بها ذات بعل باشد يا نباشد نداده ، ( بلكه اين تفصيل تنها در كلمات فقهاء وارد شده ) بر نفى حرمت ابد استناد كرد .\r\n\r\nد - نتيجهء بحث\r\nبنابراين ، با توجه به عمومات و اطلاقات حل و عدم وجود مقيد و مخصّصى بر آنها و عدم ثبوت اجماع متصل در مسأله ( بلكه غير از مؤلف فقه رضوى ، قبل از مفيد فتوايى به تحريم ابد در دست نيست ) بايد حكم به عدم حرمت ابد نمود . مرحوم آقاى خوئى و مرحوم آقاى حائرى ( بنابر نقل تقريرات آشتيانى ) « 1 » هم در ادله تحريم مناقشه كرده‌اند ، گويا مىخواهند فتواى به جواز را ترجيح دهند . بنابراين ، اقوى عدم حرمت ابد در زناى به ذات بعل و معتده رجعيه مىباشد .\r\n\r\n\r\n","description":"","footnote":"\r\n( 1 ) البته در نكاح مرحوم آقاى اراكى در نهايت اين طور آمده كه نمىتوان در مقابل فتاواى علماء حكم به جواز نموده ، بلكه بايد احتياط كرد ، حال اين كلام از خود مرحوم آقاى اراكى است يا از مرحوم حاج شيخ ؟ روشن نيست .\r\n","page_name":" 2177 ","page_number":138},
  {"content":"\r\n\r\n\r\nه - بررسى فروع مسأله\r\nيكى از فروع مسأله اين است كه در حرمت ابد فرقى نيست كه زانى ، ذات بعل بودن مزنى بها را بداند يا نداند ، بلكه در هر دو صورت حرمت ابد مىآورد ، اين مطلب را معمول علماء پذيرفته و مرحوم آقاى خويى هم آن را قبول كرده است . ولى به نظر ما ، اگر مبناى حرمت ابد را هم بپذيريم ، در فرض جهل به ذات بعل نمىتوان حكم به حرمت ابد نمود ، زيرا ظاهر ادله ( همچنانكه مرحوم آقاى خويى پذيرفته‌اند ولى ديگران قبول ندارند ) اين است كه حكم حرمت ابد به عنوان عقوبت جعل شده است ، در احكامى كه به عنوان عقوبت جعل شده ، متفاهم عرفى اين است كه عنوان مبغوض به خصوصِهِ دانسته شود ، مثلًا اگر گفته شود ، كيفر زناى به محارم قتل است ، متفاهم عرفى اين است كه محرم بودن طرف هم براى زانى معلوم باشد و مجرد علم به اصل زنا ، براى تحقق اين كيفر خاص كافى نيست ، چون متفاهم عرفى اين است كه اين حد خاص كيفر هم ، به جهت مؤاخذه صورت گرفته و براى جلوگيرى از تكرار اين محرّم شديد صورت گرفته ، بنابراين ، بايد ويژگى عنوان محرّم هم براى مكلف معلوم باشد . و لااقلّ تفاهم عرفى مانع اطلاق است ، عرف از اين عبارات بيش از موارد علم را نمىفهمد .\r\nنهايتاً ؛ بنابر فرض پذيرش حرمت ابد ، شرط آن علم زانى به شوهردار بودن زن مىباشد .\r\nفروع ديگر مسأله در جلسهء آينده بررسى مىگردد . « * و السلام * »\r\n\r\n","description":"","footnote":"","page_name":" 2178 ","page_number":139},
  {"content":"\r\n\r\n\r\n18 / 7 / 1379 دو شنبه درس شمارهء ( 240 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، مسأله 19 مورد بررسى قرار مىگيرد و فروع مختلف آن مطرح مىشود . در ابتدا به تفصيلى كه علماء بين تمسك به اطلاق در دليل لفظى و اجماع قائل شده‌اند مىپردازيم ، سپس تفرقه‌اى كه در كلام آقاى خوئى بين صورت‌هاى مختلف مسأله مطرح شده و در بعضى از صورتها به اجماع تمسك و در بعضى ديگر اجماع را كافى ندانسته ، بيان مىشود و اشكالى كه متوجه كلام ايشان است مطرح مىشود . و در ادامه ، متذكر مىشويم كه حرمت ابد يك حكم عقوبتى است پس در صورت جهل و اكراه و اضطرار كه مؤاخذه معنى ندارد ، چنين حكمى بار نمىشود .\r\nو در پايان به تعريف زنا مىپردازيم و ادامهء مسأله را پى مىگيريم .\r\n* * * \r\nمتن عروة :\r\nاذا زنا بذات بعلٍ دواماً او متعةً حرمت عليه ابدا . . . كما لا فرق بين كونها حرة أو أمةً و زوجها حراً او عبداً ، كبيراً او صغيراً . . .\r\nبحث در اين بود كه آيا زنا به ذات البعل موجب حرمت ابدى مىشود يا نه ؟ براى حرمت به روايات و اجماع و اولويت تمسك شده بود . در جلسات گذشته در هر سه دليل خدشه كرديم و گفتيم كه روايتى در مسأله نيست ، فقط روايات متعددى در مورد تزويج به ذات البعل وجود دارد كه بر اساس آن روايات ، فتوى به تحريم هم داده‌اند و هم اجماع علماء را كشف كرده‌اند . خلاصه آنكه ، دليلى نداريم كه زناى به ذات البعل حرمت ابدى بياورد ، در مقابل اطلاقات ، ادله‌اى كه مىگويد ، زانى\r\n\r\n","description":"","footnote":"","page_name":" 2179 ","page_number":140},
  {"content":"\r\n\r\nمىتواند با زانيه ازدواج كند شامل زانيهء ذات البعل نيز مىشود . بنابراين ، فروعى كه در اين بحث مطرح مىشود بنابر مبناى قوم است كه اصل تحريم را پذيرفته‌اند .\r\n\r\nالف ) كلام مرحوم آقاى خويى « قدس سرهم » :\r\nمرحوم آقاى خويى ، صورتى كه زن ذات بعل ، به عقد منقطع ازدواج كرده باشد زنا با او را موضوع براى حرمت ابد قرار داده‌اند . از آن جهت كه موضوع اجماع ، مرئهء ذات بعل مىباشد ، پس مطلق بوده و متعه را شامل مىشود و در برخى از فروع مسأله مىگويند : دليل مسأله ، اجماع مىباشد و اجماع دليل لبّى است ، مثلًا اگر زانى صغير باشد براى اثبات حرمت ابد به اجماع نمىتوان تمسك كرد ، چرا كه قدر متيقن از اجماع صورتى است كه زانى كبير باشد .\r\n\r\nب ) بررسى كلام مرحوم آقاى خويى « قدس سرهم » :\r\nدر بررسى اين كلام در دو مرحله بايد بحث كرد : الف / بحث كبروى ب / تطبيق آن بر ما نحن فيه .\r\nالف بحث كبروى : مطلبى بين متأخرين معروف است كه در تمسك به اطلاق بين دليل لفظى و اجماع كه دليل لبّى است فرق گذاشته‌اند ، به نظر ما اين تفصيل ، صحيح نيست ، زيرا اجماع يا داراى معقدى هست يا خير ، اگر داراى معقدى باشد يعنى بر موضوعى مشخص با تعبيرى مشخص اتفاق نظر باشد به نحوى كه انسان مطمئن شود همين تعبير يا نقل به معناى آن از امام معصوم عليه السلام صادر شده است به اطلاق آن مىتوانيم تمسك كنيم و در اين جهت با ادله لفظى فرقى ندارد . و اگر اجماع داراى معقد مشخّصى نباشد يعنى علماء بر عبارت خاصّى اتفاق نظر نداشته باشند بلكه حكمى به نحو اجمال مورد اتفاق نظر باشد ، اجماع در قدر متيقن آن حجّت است و نسبت به مازاد بر قدر متيقن نمىتوانيم به اجماع تمسك كنيم زيرا فرض اين است كه مجمل است و در اين جهت نيز با ادله لفظى فرقى ندارد ، دليل لفظى هم اگر قدر متيقنى داشت و نسبت به مازاد بر آن مجمل بود ، در\r\n\r\n","description":"","footnote":"","page_name":" 2180 ","page_number":141},
  {"content":"\r\n\r\nغير قدر متيقن قابل تمسك نيست .\r\nب بررسى فرمايش آقاى خوئى « قدس سرهم »\r\nايشان در فروع اين مسأله ، گاهى به اطلاق معقد اجماع تمسك مىكنند و گاهى تمسك نمىكنند ، در اين فرع كه آيا زناى به ذات البعل ، ذات البعل موقت را شامل مىشود در اطلاق معقد اجماع اشكال نمىكنند ، همچنين در فرع بعدى كه فرقى در حرمت ابدى نيست كه ذات البعل بودن را بداند يا خير .\r\nمىفرمايند : « كأنه لاطلاق معقد الاجماع » ولى در چندين فرع مىگويند ، اجماع دليل لبّى است و بايد به قدر متيقن آن اخذ كرد ، مثلًا در اين فرع كه اگر مولى با امه مزوّجهء خود زنا كند آيا حرمت ابدى مىآورد ، مىفرمايند « ان الاجماع دليل لبّى و لا بدّ عند الشك من الاخذ بالقدر المتيقّن » و همچنين در اين فرع كه اگر واطى مكره بر زنا باشد مناقشه مىكنند و مىگويند « اولًا الخدشه فى اصل التمسك بالاجماع فى المقام نظراً لكون الاجماع دليلًا لبياً » .\r\nمتن عروة : فلا يجوز له نكاحها بعد فوت زوجها او طلاقه لها . . .\r\nسه فرض ديگر در اينجا قابل تصور است كه مرحوم سيد در متن بيان نكرده است .\r\nفسخ عقد ، انفساخ و بذل مدّت در عقد متعه ، مگر اينكه انقضاء مدت ، بذل مدت را هم شامل شود كه خلاف ظاهر مىباشد .\r\nمتن عروة : و لا فرق على الظاهر بين كونه حال الزنا عالما بانّها ذات بعل او لا\r\nمحرّمات ابدى بر دو قسم هستند : گروهى از آنها به مناط ، نزديك بودن و يك نوع رابطه‌اى داشتن حرام ابدى مىشوند مانند محرمات نسبى و رضاعى و سببى ، و گروهى از آنها حرمتشان كيفرى است و به مناط عقوبت ، تحريم شده‌اند مانند حرمت امّ مزنى بها يا حرمت مفضاة و . . .\r\nدر حرمت قسم اول فرقى بين عالم و جاهل نيست لكن در قسم دوّم تناسب حكم و موضوع و كيفرى بودن حكم اقتضاء مىكند كه تحريم مخصوص عالم باشد و اين\r\n\r\n","description":"","footnote":"","page_name":" 2181 ","page_number":142},
  {"content":"\r\n\r\nفهم عرفى ، قرينه‌اى است كه مانع اطلاق مىگردد ، مگر در موردى كه تصريح بر خلاف شود . در صورت جهل ، اگر چه زنا صورت گرفته است امّا چون زانى جاهل به ذات بعل بودن زن مىباشد نمىتوان اين حكم را كه جنبهء عقوبتى دارد بر او حمل كرد ، هم چنان كه در باب حدود چنين است ، پس اگر فردى جاهلانه با يكى از محارم خود زنا كند يعنى محرم بودن او را نداند در اينجا حكم او شلّاق است نه قتل ، چرا كه قتل براى تشديد عقوبت و مؤاخذه مىباشد در صورتى كه شخص جاهل به محرم بودن زن است ، نمىتوان چنين حكمى را بر او حمل كرد ، بلكه بايد به شلاق اكتفا نمود . « 1 »\r\nمتن عروة : كما لا فرق بين كونها حرة أو أمة ، و زوجها حراً او عبداً ، كبيراً او صغيراً\r\nتعميم ديگرى نيز مناسب است كه به عبارت سيد اضافه شود و آن اينكه « كما لا فرق فى الزانى بين كونه حراً او عبداً ، كبيراً او صغيراً و لا فى الزانيه بين كونها كبيرة أو صغيرة » اطلاق اين حكم در مورد حرّه و امه و حرّ و عبد تمام است .\r\nولى همانطور كه قبلًا گذشت چون اين ، حكمى عقوبتى است لذا اگر زانى صغير باشد نمىتوان حكم به حرمت ابد كرد .\r\nمتن عروة : و لا بين ان يكون باجراء العقد عليها اولا\r\nاگر قبلًا با اين ذات البعل عقد خوانده باشد يا هنگام عقد عالم به ذات البعل بودن و حرمت نكاح است يا جاهل ، در فرض علم ، به محض تزويج زن ، حرام ابدى مىشود و زمينه‌اى براى ايجاد حرمت توسط دخول بعدى نيست ولى اگر جاهلانه با ذات البعل تزويج نمود چنانچه اين جهل تا هنگام دخول ادامه داشت و دخول نيز\r\n\r\n\r\n","description":"","footnote":"\r\n( 1 ) سؤال بنابراين بيان بايد بين جاهل قاصر و مقصر فرق بگذاريم و در جاهل مقصر قائل به تحريم شويم ؟\r\nپاسخ ؛ اولًا : در ما نحن فيه كه مسأله زناى به ذات البعل است اگر جاهل باشد جاهل قاصر است زيرا مسأله ذات البعل بودن از موضوعات است و در شبهات موضوعيه تحقيق لازم نيست .\r\nثانياً : در بسيارى از عقوبت‌ها بين جاهل قاصر و مقصر فرق نگذاشته‌اند مانند باب حج كه نوع كفارات را از هر دو برداشته‌اند يا برخى از فروع صوم ، در نتيجه پس از خروج جاهل قاصر ، شمول حكم تحريم نسبت به جاهل مقصّر چندان روشن نيست .\r\n","page_name":" 2182 ","page_number":143},
  {"content":"\r\n\r\nعن جهلٍ صورت گرفت داخل مسأله قبلى است و به مناط تزويج عن جهلٍ مع الدخول حرام ابدى مىشود و اگر پس از تزويج از بطلان عقد اطلاع پيدا كرد و با زن ذات البعل زنا نمود ، اين زنا موجب حرمت ابدى مىشود به دو مناط ، هم عنوان مسأله قبلى ( تزويج جاهلانه مع الدخول ) صادق است و هم عنوان مسأله ما نحن فيه ( زناى به ذات البعل ) و مراد سيد از اين تعميم اين است كه زناى با ذات البعل مطلقاً موجب حرمت ابدى مىشود و كسى توهم نكند كه سببيت زناى به ذات البعل براى حرمت ابدى مخصوص صورتى است كه قبلًا عقدى خوانده نشده باشد .\r\nمتن عروة : و لا فرق بين ان تكون الزوجة مشتبهة او زانية او مكرهة\r\nدر سه صورت مذكور نيز زنا باعث حرمت ابد مىشود ، اگر چه لازم بود يك صورت ديگر مطرح شود و آن مضطرّ بودن زن است به نحوى كه جان او در خطر باشد ، در اين صورت نيز اگر چه زن مضطرّ است لكن زانى از روى اختيار چنين عملى را انجام مىدهد .\r\nمتن عروة : نعم لو كانت هى الزانية و كان الواطى مشتبهاً فالاقوى عدم الحرمة الابديّة .\r\nاگر مرد در حالت اشتباه ، زن را وطى كرد ، لكن زن با علم به زنا و حرمت آن ، خود را در اختيار قرار داد ، در اين صورت به نظر سيّد حكم به حرمت ابد نمىشود .\r\nممكن است اين تقريب مطرح شود كه اگر چه معقد اجماع ، زنا را به مرد نسبت داده است ولى اين از احكام مشترك بين زن و مرد است و لازم نيست اين فعل از ناحيه مرد صادر شود ، زيرا با توجه به احكامى كه شارع مقدس موارد مشابه اين مسأله را جعل كرده است ، عرف الغاء خصوصيت مىكند ، از آنجا كه مىبينيم تمام كيفرهايى كه براى زانى جعل شده ( از جلد و رجم و قتل ) براى زانيه نيز جعل شده است ، در ما نحن فيه نيز عرف فرقى بين زناى مرد و زناى زن نمىفهمد و از همين جهت است كه در باب حج رواياتى كه حرمت يا كفاره را در مورد جماع يا تقبيل يا لمس يا نظر عن شهوةٍ اثبات مىكند ، در مورد مردها وارد شده است ، ولى چون عرف خصوصيتى\r\n\r\n","description":"","footnote":"","page_name":" 2183 ","page_number":144},
  {"content":"\r\n\r\nدر ناحيهء مردان نمىبينند ، حكم را به زنان نيز تسرى مىدهد و لذا علماء در جانب زن نيز به همين احكام فتوا داده‌اند . خلاصه در ما نحن فيه نيز اگر زن ذات البعل مردى را فريب داد و با او زنا كرد « رغماً لأنفها » بر آن مرد حرام ابدى مىشود ، هر چند وطى مرد وطى به شبهه باشد .\r\nلكن اين تقريب صحيح نيست زيرا در مشابه خصوص اين مسأله مىبينيم شارع مقدس بين علم زن و مرد تفصيل داده است . در صحيحهء عبد الرحمن بن الحجاج آورده اگر زن ذات البعل با مردى ازدواج كند كه اطلاعى از شوهردار بودن او ندارد حرام ابدى نمىشود ، هر چند دخول صورت گرفته باشد .\r\nقال سالت ابا عبد الله عليه السلام عن رجل تزوج امرأةً ثم استبان له بعد ما دخل بها أنّ له زوجاً غائباً فتركها ثمّ إنّ الزوج قدم فطلّقها أو مات عنها ، أ يتزوجها بعد هذا الذي كان تزوّجها و لم يعلم انّ له زوجاً ؟ قال : ما احب له ان يتزوجها حتى تنكح زوجاً غيره » « 1 » مورد روايت زنى است كه از شوهردار بودن خود اطلاع دارد زيرا در روايت در مورد خصوص مرد گفته شده كه « لا يعلم ان لها زوجاً » و لااقل فرد ظاهر و روشن روايت ، زن عالم است و اين فرد متعارف را نمىتوان خارج نمود . خلاصه از اين روايت استفاده مىشود كه اگر زن ذات البعل زنا كند ، چنانچه عمل واطى ، وطى به شبهه باشد ، موجب حرمت ابدى نمىشود ، پس در زناى به ذات البعل بين زناى مرد و زناى زن فرق است و چون مسائل معتده و ذات البعل نوعاً مشابه يكديگر است عرف نمىتواند از رواياتى كه در مورد زناى مرد مطلع با زن معتده حكم به حرمت ابدى كرده ، الغاء خصوصيت كند و بگويد ، اگر عكس مسأله بود و زن معتده اطلاع داشت ولى مرد مطلع نبود كه زن معتده است و با او زنا كرد . حرمت ابدى مىآورد .\r\nنتيجهء بحث آنكه ، اگر عمل وطى از ناحيهء مرد ، وطى به شبهه بود حرمت ابدى نمىآورد .\r\nمتن عروة : و لا يلحق بذات البعل الامة المستفرشة و لا المحلّلة\r\n\r\n\r\n","description":"","footnote":"\r\n( 1 ) وسائل ، ج 20 ، ص . . . ، كتاب النكاح ، باب 16 از ابواب ما يحرم بالمصاهرة ، ح 4\r\n","page_name":" 2184 ","page_number":145},
  {"content":"\r\n\r\nزناى با امهء مستفرشه و محلله باعث حرمت ابدى نمىشود .\r\nاگر امه مالك مرد داشته باشد متفرشه است ولى اگر مالك او زن يا پسر صغيرى باشد مستفرشه نخواهد بود و امه‌اى كه مولى او را براى ديگرى تحليل كرده است ، امهء محلّله مىباشد .\r\nمتن عروة : نعم لو كانت الامه مزوّجة فوطأها سيدها لم يبعد الحرمة الابديه عليه . . .\r\nاگر امهء مزوجه را غير مالكش ، شخص ديگرى وطى نمايد قبلًا گذشت كه موجب حرمت ابدى مىشود و اگر مالكش وطى نمود آيا موجب حرمت ابدى مىشود ؟\r\nمرحوم سيد مىفرمايند : « لا يخلو من اشكال » .\r\nمرحوم آقاى خويى ، وجه حرمت ابدى را اطلاق معقد اجماع مىدانند و سپس دو اشكال به آن مىكنند :\r\nاوّلًا : تمسك به اطلاق « من زنا بذات بعل » در معقد اجماع صحيح نيست ، چرا كه اجماع دليل لبّى است و نمىتوان به اطلاق آن تمسك كرد .\r\nثانياً : فعل مولى را نمىتوان به زنا متصف كرد ، چرا كه زنا عبارت از وطى حرام‌شدهء بالاصالة است و اگر حرمت مباشرت عرضى باشد مانند حرمت وطى در حال حيض ، يا در صورتى كه وطى ضرر اساسى داشته باشد ، هر چند وطى حرام است ، لكن زنا محسوب نمىشود . و در ما نحن فيه نيز ، چون حرمت وطى مولى عرضى است نه اصلى ، لذا زنا نمىباشد ، چرا كه به خاطر تزويج امه با غير ، وطى او حرام شده است و با زوال اين حالت ، وطى جايز خواهد بود ، لذا نمىتوان عمل مولى را زنا دانست ، در نتيجه ، اجماع شامل اين مورد نخواهد شد ، چرا كه از موضوع خارج مىباشد .\r\nمرحوم آقاى خويى اين وجه را به خاطر مرسلهء صدوق در مقنع و « 1 » صحيحه حلبى « 2 » مورد اشكال قرار مىدهند ، چرا كه در اين روايت ، مردى كه با امه مزوجه\r\n\r\n\r\n","description":"","footnote":"\r\n( 1 ) وسائل ، ج . . . ، ص . . . ، كتاب النكاح ، باب 44 از ابواب نكاح العبيد و الإماء ، ج 8\r\n( 2 ) وسائل ، ج . . . ، ص . . . ، كتاب الحدود ، باب 22 ، از ابواب حدّ الزنا ، ج 9\r\n","page_name":" 2185 ","page_number":146},
  {"content":"\r\n\r\nخودش جماع كند محكوم باجراء حدّ شده است ، پس معلوم مىشود اين مرد زانى بوده است كه حدّ بر او اجراء مىگردد . هر چند اين روايات نبود ما اين عمل را زنا نمىدانستيم و در آخر ، همان وجه اوّل را براى ترديد كلام سيّد برمىگزينند كه با اجماع نمىتوان اين موارد را اثبات كرد .\r\nبررسى كلام مرحوم آقاى خويى :\r\nبه نظر مىرسد زنا با از بين بردن حق شخص ديگر حاصل مىشود ، اگر وقاع حق شخصى خاص باشد ، جماع غير ، از بين بردن حق آن شخص تلقى مىشود و زنا به حساب مىآيد و در اين جهت فرقى نيست كه زن حرّه باشد و وقاع حق خود او باشد يا مملوك باشد يا امه در رهن ديگرى باشد ، در همه اينها ، زنا محقق مىشود و اين دو روايت نيز مؤيد حرف ما است ، نه اينكه شارع مقدس تعبداً اين عمل را زنا محسوب كرده باشد ، بلكه حقيقتاً زنا است . امّا اگر وقاع بخاطر علّتى ديگر حرام شده باشد مثل احرام ، حيض ، در اين صورت وقاع زوج اگر چه حرام مىباشد امّا زايل كردن حق شخص ديگر نيست ، پس زنا نمىباشد و در مورد بحث ما ، چون باعث ازالهء حق شوهر است زنا محقق است . امّا اينكه ايشان تمسك به اجماع را جايز ندانسته‌اند و آن را دليل لبّى فرض كرده‌اند ، چرا در بعضى از فرضهاى ديگر ، به اطلاق معقد اجماع تمسك كرده‌اند و وجه تفرقه روشن نيست هم چنان كه گذشت .\r\nخلاصه : به اطلاق زنا با ذات بعل مىتوان تمسك كرد و اين فرض را نيز مشمول حرمت ابد دانست .\r\nمتن عروة : و لو كان الواطى مكرهاً على الزنا فالظاهر لحوق الحكم . .\r\nاز آنجايى كه ما حكم را عقوبتى مىدانيم پس در مورد بحث ، حكم جارى نمىشود و علاوه بر اينكه حديث رفع نيز عقوبت و مؤاخذه - دنيوى و اخروى - را در صورت اكراه برمىدارد . « * و السلام * »\r\n\r\n","description":"","footnote":"","page_name":" 2186 ","page_number":147},
  {"content":"\r\n\r\n\r\n19 / 7 / 1379 سه شنبه درس شمارهء ( 241 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، مسأله 20 عروه كه راجع به زنا با معتده رجعيه است مطرح شده و ادلهء آن بررسى مىشود و گفته خواهد شد كه اين ادله براى حرمت ابدى كافى نيست . سپس صورى كه مرحوم سيد ( صاحب عروه ) نسبت به شك در عده مطرح كرده‌اند ، مورد بررسى قرار مىگيرد و كلام آقاى خويى به طور مفصّل طرح شده و پيرامون اين كه آيا كل شىء لك حلال شامل احكام وضعيه مىشود يا نه ؟ بحث مىشود و در پايان به بررسى جريان استصحاب در ما نحن فيه مىپردازيم . ان شاء الله تعالى .\r\n* * * مسأله 20 : اذا زنى بامرأة فى العدة الرجعية حرمت عليه ابداً ، دون البائنة وعدة الوفاة ، وعدة المتعة و الوطى ، بالشبهة و الفسخ « 1 » و لو شك فى كونها فى العدة اولا ، او فى العدة الرجعية او البائنة « 2 » ، فلا حرمة مادام باقياً على الشك نعم لو علم كونها فى عدّة رجعية ، و شك فى انقضائها و عدمه . فالظاهر الحرمة و خصوصاً اذا اخبرت هى بعدم الانقضاء\r\n\r\n\r\n","description":"","footnote":"\r\n( 1 ) استاد مد ظلّه : يك فرض ديگر نيز بايد اضافه شود و آن صورت انفساخ عقد است .\r\n( 2 ) استاد : مناسب اين بود كه گفته شود « او غيرها » يعنى غير عده رجعيه كه شامل عده بائنه و هم عده وفاة و غيره نيز بشود زيرا كلمه « بائنه » اگر چه گاهى به صورت اعم در معتده غير رجعيه استعمال مىشود ولى به حسب متعارف اطلاقات فقهى عدهء بائن يك قسم از عدهء طلاق است و در قبال عدهء وفات و فسخ و غيره قرارداد ، بخصوص كه در صدر همين مسأله مرحوم سيد بر اساس همين اصطلاح مشى كرده و عدهء بائن را به معناى عدهء مطلقهء غير رجعى به كار برده است ، لذا مناسب اين بود كه به جاى « أو البائنة » ، « أو غيرها » گفته مىشد .\r\n","page_name":" 2187 ","page_number":148},
  {"content":"\r\n\r\n\r\n1 ) حكم زنا با زنى كه در عدّه رجعيه است :\r\nدر اين مسأله نيز ادعاى اجماع شده است و سيد مرتضى در اينجا نيز فرموده است كه ، اخبار معروفه‌اى در مسأله وجود دارد . ادلهء اين مسأله ، همان ادلّه‌اى است كه در مسأله قبلى يعنى زنا با ذات بعل مطرح شد و پيرامون آن مفصّل بحث گرديد . و در اين مسأله نيز به نظر ما دليل متقنى بر حرمت ابدى نداريم .\r\nدر معتدّه رجعيه اختلاف است كه آيا حقيقتاً زوجه است يا در حكم زوجه است ؟\r\nآقاى خويى او را زوجه مىداند و مىفرمايند : اگر كسى زنش را طلاق رجعى داد به مجرد انشاء طلاق ، آن زن از حبالهء نكاح او خارج نمىشود ، بلكه پس از انقضاء مدت عده ، از حبالهء او خارج مىشود . نظير اين كه در باب صرف و سلم به مجرد انشاء بيع ، ملكيت براى مشترى حاصل نمىشود ، بلكه منوط به قبض است . و هكذا بعضى در باب خيارات گفته‌اند ، تا مادامىكه مشترى خيار دارد ، ملكيت براى او حاصل نشده ، است بلكه پس از انقضاء زمان خيار او ، مالك مىشود . بر طبق اين مبنا ، حكم زنا با معتده رجعيه بسيار روشن است ، زيرا زنا ب ذات بعل است . و كسانى كه مطلقه رجعيه را در حكم زوجه مىدانند ، مىگويند ، زنا با معتده رجعيه ، حكم زنا به ذات بعل را دارد . پس موجب حرمت ابدى مىشود . بعلاوه ، همان ادله حرمت ( روايات كثيره ، اجماع ، اولويت ) در اينجا نيز ادعا شده است .\r\n\r\n2 ) شك در اين كه زن معتده بوده است يا نه ؟\r\nاگر شخصى با زنى زنا كند و بعد شك كند كه آيا او اصلًا در عده بوده يا نه ؟ در اينجا استصحاب عدم كونها فى العدة ، بلا اشكال جارى است . مثل اين كه اصلًا شك دارد كه آيا اين زن ازدواج كرده است يا نه ؟ تا اين كه بعد او را طلاق داده باشند و در عده طلاق باشد ، يا شك مىكند كه آيا وطى به شبهه شده است تا اينكه عده داشته باشد يا نه ؟ البته اصل محكومى نيز در اين فرض وجود دارد كه چون شك دارد كه آيا سبب حرمت ابدى كه زناى به ذات العدة الرجعية است محقق شده يا خير ؟\r\n\r\n","description":"","footnote":"","page_name":" 2188 ","page_number":149},
  {"content":"\r\n\r\nاستصحاب عدم تحقق زنا به ذات العدة الرجعية جارى مىكند .\r\n\r\n3 ) شك در اينكه مزنى بها در عدّه رجعيه بوده يا در عدهء غير رجعيه ( نظر سيد و مرحوم آقاى حكيم و آقاى خوئى « قدس سرهم » :\r\nمورد بحث اين است كه ، با زنى كه مىداند در عده بوده است زنا كرده ، آيا در عده رجعيه بوده است تا حرام ابد شود يا در غير عده رجعيه ، تا حرام ابد نباشد ؟\r\nمرحوم سيد « قدس سرّه » فرموده است : تا زمانى كه شك دارد ، حرام ابد نمىشود .\r\nمرحوم آقاى حكيم « رحمه الله » فرموده‌اند : مقتضاى اصل اين است كه تا زمانى كه موضوع حرمت ابديه كه همان ذات عده رجعيه است معلوم نشود ، حرمت ابد نيست و حلال است ولى توضيح نمىدهند كه اين اصل ، چه اصلى است ، آيا استصحاب است يا برائت .\r\n\r\n4 ) نظر مرحوم آقاى خويى « قدس سرّه » :\r\nايشان اين بحث را مفصل طرح نموده و فرموده‌اند : مراد از اصل در اينجا ، نمىتواند « اصالة الحل » باشد زيرا ، اصالة الحل در آن جاهايى كه حكم مسأله از نظر تكليف روشن است ( حال يا جوازش معلوم است يا عدم جواز و حرمت آن ، مثل ما نحن فيه كه حكم تكليفى روشن است كه حرمت است زيرا زنا است ) و فقط از نظر وضعى - حكم مسأله را نمىدانيم ، جارى نيست و در ما نحن فيه نيز چون شك در اين است كه آيا حكم وضعى مسأله كه همان حرمت ابد است مترتب مىشود يا نه ؟\r\nو اگر اين مرد بعد از خليه شدن زن با او ازدواج كرد اين عقد صحيح است يا خير ؟\r\nپس نمىتوان به اصالة الحل تمسك كرد و همچنين به عمومات كتاب مثل  « أُحِلَّ لَكُمْ ما وَراءَ ذلِكُمْ »  نيز نمىتوان تمسك كرد . زيرا تمسك به عام در شبههء مصداقيهء مخصص خواهد بود كه جايز نيست ، زيرا مىدانيم كه اين عام تخصيص خورده است و عناوينى چون زناى به ذات البعل و زناى به معتده از آن خارج شده و نمىدانيم اين فرد مصداق عنوان مخصص ( / زناى به معتده ) هست يا خير ؟ در اينجا نمىتوانيم به عام تمسك كنيم .\r\n\r\n","description":"","footnote":"","page_name":" 2189 ","page_number":150},
  {"content":"\r\n\r\nبنابراين ، بايد سراغ استصحاب برويم ، موارد استصحاب هم مختلف است . در برخى موارد مىتوانيم با استصحاب معتده رجعيه بودن را ثابت كنيم تا زناى با او حرمت ابدى بياورد و در برخى موارد ، نمىتوانيم . براى قسم اول دو مثال مىزنند :\r\nمثال اول مىدانيم زن در عده رجعيه بوده است و نمىدانيم هنگام زنا از عده خارج شده بوده يا خير ؟ ( يا به خاطر اين كه زمان وقوع طلاق و شروع عده را نمىدانيم يا وضعيت زن و مضىّ اقراء را نمىدانيم ) در اين مثال ، استصحاب بقاء عده جارى مىكنيم و زناى با چنين زنى حرمت ابدى مىآورد .\r\nمثال دوم / مىدانيم اين زن طلاق عادى داده شده است ولى نمىدانيم طلاق اوّل و دوّم است يا طلاق سوّم ؟ مقتضاى استصحاب عدم كون الطلاق ، طلاقاً ثالثاً ، اين است كه اين طلاق رجعى بوده و زن معتده به عدهء رجعى باشد .\r\n« مقتضى اصالة عدم كون الطلاق طلاقاً ثالثاً هو الحكم بكون العدة رجعية »\r\nو در قسم دوم ، مانند موردى كه مىدانيم زن طلاق داده شده ولى نمىدانيم طلاق او طلاق خلع بوده يا طلاق عادى ؟ مىفرمايند : قبل از طلاق ، زن معتدهء به عده رجعيه نبوده ، بعد از طلاق دادن و هنگام وقوع عمل زنا نمىدانيم ، زن معتده به عده رجعيه شده است يا خير ؟ استصحاب عدم كونها معتده بعدة رجعيه جارى مىكنيم ، در نتيجه ، اين عمل شنيع در اين فرض به حسب حكم ظاهرى ، موجب حرمت ابدى نمىشود .\r\n\r\n5 ) نظر استاد مد ظله در مورد كلام آقاى خويى « قدس سرّه » :\r\nما در بسيارى از مطالبى كه ايشان فرمودند ، تأمل و ترديد بلكه منع داريم .\r\n\r\nالف ) آيا كل شيء لك حلال ، شامل احكام وضعيه نيز مىشود ؟\r\nاولًا اين مطلب ، البته محل خلاف است كه اگر گفته شود ، فلان شيء حلال است ، آيا فقط حليت تكليفيه ثابت مىشود يا اثر وضعى مثل صحت و فساد را نيز ثابت مىكند ؟ آقاى خويى مطلب را بسيار واضح دانسته‌اند و فرموده‌اند كه ، شامل\r\n\r\n","description":"","footnote":"","page_name":" 2190 ","page_number":151},
  {"content":"\r\n\r\nاحكام وضعيه نمىشود « كما هو واضح » ، ما البته با نظر آقاى خويى موافق هستيم و مىگوييم ، فرق است بين « جواز » و بين « حلال » ، اگر به عملى اطلاق جائز شد ، علاوه بر جواز تكليفى ، صحت نيز از آن استفاده مىشود ، اما اطلاق « حلال » به نظر ما بعيد نيست كه فقط نسبت به احكام تكليفيه و راجع به گناه و عدم آن باشد . لذا مرحوم شيخ انصارى « قدس سرّه » فرموده : معناى  « أَحَلَّ اللَّهُ الْبَيْعَ »  صحت وضعى عقد نيست ، بلكه معناى مطابقى آن ، حليت تكليفى است و صحت عقد را از حليت تصرفات مترتب بر ملكيت استفاده مىكنند و در احلّ الله البيع تقدير مىگيرند ، ايشان در مسأله بيع معاطاتى مىفرمايند : « يدلّ عليه ( اى على افادة المعاطاة الملكية ) عموم قوله تعالى  « أَحَلَّ اللَّهُ الْبَيْعَ »  حيث انه يدل على حلية جميع التصرفات المترتبة على البيع ، بل قد يقال بانّ الآية دالة عرفاً بالمطابقة على صحة البيع لا مجرد الحكم التكليفى ، لكنه محلّ تأمل » « 1 »\r\nخلاصه ، به نظر ما نيز ظاهر « كل شيء لك حلال » حليت وضعى نيست . لكن اين مطلب ، چنانچه در بيان‌هاى مرحوم آقاى خويى آمده است ، چندان واضح و روشن نيست .\r\nثانياً / حليت تكليفى يك شيء اعم از اين است كه آن شيء بلاواسطه حلال باشد يا مع الواسطه ، و جريان اصالة الحل اختصاص ندارد به مواردى كه بدون نياز به هيچ امر ديگرى آن شيء حلال شود .\r\nچنانچه در آيهء شريفه  « أُحِلَّ لَكُمْ ما وَراءَ ذلِكُمْ »  معناى احل اين نيست كه بدون نياز به چيز ديگرى مانند عقد ، به مجرد اين كه زن جزء موارد حرام نباشد ، حليت حاصل شود . كل شيء لك حلال و احل لكم ما وراء ذلكم ، شامل مواردى كه شيء حلال - واقعى يا ظاهرى - باشد و لو به واسطهء عقد ، نيز جارى است ، چنانچه در روايت مسعدة بن صدقه مىبينيم .\r\n\r\n\r\n","description":"","footnote":"\r\n( 1 ) مكاسب ( چاپ حاشيهء شهيدى ) ، ص 83\r\n","page_name":" 2191 ","page_number":152},
  {"content":"\r\n\r\nمسعدة بن صدقه عن ابى عبد الله « عليه السلام » قال : سمعته يقول كل شيء لك حلال حتى تعلم انه حرام بعينه فتدعه من قبل نفسك و ذلك مثل الثوب يكون عليك قد اشتريته و لعله سرقه او المملوك يكون عندك و لعله حرّ قد باع نفسه او خدع فبيع قهراً او امرأة تحتك و لعلها اختك أو رضيعتك و الأشياء كلها على هذا حتى تستبين او تقوم به البينة « 1 »\r\nان قلت / اين روايت حليت بعد تحقق العقد و الملكية را متعرض است و اين حليت ، حليت بالفعل است و واسطه نمىخواهد .\r\nقلت روشن است كه « الاشياء كلها على هذا » هر چند در مورد بعد العقد تطبيق شده است لكن اختصاصى به بعد العقد ندارد و در مقام بيان حكمى عام است كه اگر قبل العقد هم در مورد زنى شك كرديد كه آيا خواهر رضاعى شما است يا خير ؟\r\nمىتوانيد او را بگيريد ، و همچنين در مورد اموال .\r\nخلاصه آن كه ، اگر شك كرديم كه آيا تمتع از اين زن بعد العقد با او جايز است يا خير ؟ اصالة الحلّ مىگويد جايز است ( در مقابل حرمت كه مىگويد با واسطه هم تمتع جايز نيست ) و بالدلالة الالتزامى ، دلالت بر صحت عقد مىكند .\r\nثالثاً : بر فرض كه ، كل شيء لك حلال مخصوص حليت تكليفيه بلاواسطه باشد ، بنابر مبناى مرحوم آقاى خويى ، باز مىتوانيم برائت جارى كنيم ، زيرا ادله برائت منحصر به روايت حلّ نيست ، بلكه علماء ، حديث رفع را دليل برائت مىدانند و در مورد اين حديث ، مرحوم آقاى خويى تصريح كرده‌اند كه اين حديث عموم آثار - خواه تكليفى و خواه وضعى - را برمىدارد ، و همين طور درباره حديث حجب ( اگر دلالت آن را بر برائت تمام بدانيم ) بايد همانند حديث رفع رفتار كنيم ، و در ما نحن فيه مىتوانيم با تمسك به ادلهء ديگر برائت ، حكم حرمت ابد را كه حكمى كلفت‌دار است برداريم . البته اين اشكال بنابر مبناى بزرگانى مانند مرحوم آقاى خويى ، جارى است كه در حديث رفع به عموم آثار قائل هستند ، ولى ما خود در اين مسأله شبهه\r\n\r\n\r\n","description":"","footnote":"\r\n( 1 ) وسائل ، ج . . . ، ص . . . ، باب 4 از ابواب ما يكتسب به ، ح 4\r\n","page_name":" 2192 ","page_number":153},
  {"content":"\r\n\r\nداريم و ظهور يا قدر متيقن از اين روايات را خصوص رفع مؤاخذه مىدانيم .\r\nنتيجهء بحث آن كه ، جريان اصالة الحلّ بما هى هى اشكال ندارد ، امّا اين كه استصحابى كه مقتضى حرمت باشد داريم ( تا ديگر نوبت به اصالة الحل نرسد ) ، يا خير ؟ بحث ديگرى است كه بايد مطرح شود .\r\n\r\nب ) بررسى استصحاب « عدم كون الطلاق طلاقاً ثالثا » بنحو « ليس تامّه » و « ليس ناقصه »\r\nاما اينكه آقاى خويى فرمودند ، ما استصحاب عدم كون الطلاق طلاقا ثالثا را جارى مىكنيم ، اين هم بايد بحث شود كه آيا مراد استصحاب بنحو ليس تامه است يا بنحو ليس ناقصه . قبل از تطبيق اين دو نحوهء استصحاب در ما نحن فيه ، مثالى را كه مرحوم شيخ در رسائل براى استصحاب بنحو ليس ناقصه و ليس تامه ذكر نموده است را بيان مىكنيم تا مطلب واضح گردد . ايشان اين چنين مثال زده است كه اگر قبلًا در اين حوض آب غير كر و قليل وجود داشت ، بعد مقدارى آب به آن اضافه شده است نمىدانيم الان كر است يا خير ؟ اگر شرعاً حكمى روى كرّ رفته باشد با استصحاب عدم كريت آن حكم را نفى مىكنيم و اگر حكمى روى عنوان قليل رفته باشد ، با استصحاب قِلّت ، آن حكم را بار مىكنيم . در اين دو مثال كه حالت سابقه به نحو ليس ناقصه يا كان ناقصه است و آن را استصحاب مىكنيم ( اگر از جهات ديگر اشكالى در استصحاب نباشد ) اشكال مثبتيّت در كار نيست و اگر استصحاب را اين گونه جارى كنيم كه الماء الكر ليس بموجود فى الحوض قبلًا ، الآن شك داريم كه كر موجود شده است يا نه ؟ استصحاب مىگويد موجود نشده است . اين استصحاب بنحو ليس تامه است و اگر چه حالت سابقه دارد و لكن اگر بخواهد اثبات عدم كريت اين ماء موجود را بكند كه اصل مثبت است و حجت نيست . زيرا عدم وجود كرّ در اين حوض ، عقلًا ملازم با اين است كه آب موجود در اين حوض كر نباشد و عين آن نيست . حال ، در ما نحن فيه نيز ، اين كه ايشان مىفرمايند ، استصحاب عدم كون\r\n\r\n","description":"","footnote":"","page_name":" 2193 ","page_number":154},
  {"content":"\r\n\r\nالطلاق طلاقاً ثالثا را جارى مىكنيم اگر مرادشان استصحاب بنحو ليس ناقصه است يعنى مىگوييم اين طلاقى كه زن الآن در عده او است يك وقت طلاق ثالث نبود ، و عدهء او نيز يك وقت عدهء طلاق ثالث نبوده و احتمال مىدهيم به عدهء طلاق ثالثه تبديل شده باشد ، اينكه حالت سابقهء قطعى ندارد ، شايد اين طلاق وعدهء آن از ابتداى وجود طلاق ثالث وعدهء طلاق ثالث باشند . مگر بخواهيم به شكل عدم ازلى استصحاب بكنيم ، يعنى بگوييم ، اين طلاق قبل وجوده لم يكن طلاقاً ثالثاً وعدهء آن نيز قبل وجوده لم يكن عدةً لطلاق ثالث ، حين تحقق الزنا نيز هم چنان عدهء طلاق ثالث نبوده است ، پس اين زنا باعث حرمت ابدى مىشود ، و البته به نظر ما ، ادله استصحاب از اثبات حجيت آن ، حتّى به نحو عدم ازلى قاصر است ، و مرحوم آقاى خويى نيز هر چند استصحاب عدم ازلى را ذاتاً معتبر مىدانند ، لكن در ما نحن فيه ظاهراً نمىخواهند به استصحاب عدم ازلى استناد كنند .\r\n\r\nج ) استصحاب حكمى بقاء زوجيت :\r\nبله ، يك مطلبى است كه آقاى خويى آن را بحث نكرده‌اند و آن اين كه ، حال كه نشد استصحاب موضوعى عدم كون الطلاق طلاقا ثالثا ، را جارى كرد ، نوبت مىرسد به استصحاب حكمى بقاء زوجيت . به اين نحو كه ، اين زنى كه در عده با او زنا شده است ، نمىدانيم آيا به نحوى طلاق داده شد كه از حبالهء نكاح خارج شده باشد ، يعنى طلاق سوّم باشد يا اينكه طلاق او طلاقى است كه هنوز در حبالهء نكاح زوج باقى است ، يعنى طلاق رجعى است ، استصحاب مىگويد ، زوجيت باقى است . در اينجا نيز بايد تفصيل داد ، مثل مرحوم آقاى خويى كه قائل هستند مطلقه رجعيه حقيقتاً زوجه است ، استصحاب بقاء زوجيت جارى است و نتيجه‌اش اين است كه ، پس اين زن مطلقه رجعيه است و زناى با او با ذات عده رجعيه است كه حرمت ابد دارد . اما بنابر نظر كسانى كه مىگويند ، مطلقه رجعيه در حكم زوجه است ، بايد ديد كه زن وقتى طلاق رجعى داده مىشود ، اين حكم زوجيت ، آيا عين حكم زوجيت\r\n\r\n","description":"","footnote":"","page_name":" 2194 ","page_number":155},
  {"content":"\r\n\r\nسابقى است ؟ كه در اين فرض استصحاب جارى مىشود يا اين كه مماثل با احكام زوجيت قبلى است يعنى احكام زوجيت قبلى كه قبل از طلاق بود ، قطعا زايل شده و مماثل آن ، احكامى ديگر براى مطلقه رجعيه ثابت مىشود .\r\nدر اين فرض ، استصحاب كلى قسم ثالث خواهد شد كه در آن ، كلى در ضمن يك فرد قطعا منتفى شده است و شك داريم كه آيا در ضمن فرد ديگرى ، موجود است يا نه ؟ كه اين قسم از استصحاب را مشهور جارى نمىدانند .\r\nادامهء بررسى كلام مرحوم آقاى خويى « قدس سرّه » را در جلسات بعد پى مىگيريم .\r\n« * و السلام * »\r\n\r\n","description":"","footnote":"","page_name":" 2195 ","page_number":156},
  {"content":"\r\n\r\n\r\n23 / 7 / 1379 شنبه درس شمارهء ( 242 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ، بحث از حرمت ابد در زناى به معتده رجعيه مطرح گرديد ، پس از بررسى اصل مسأله ، اين فرع مطرح شد كه اگر در نحوهء عده شك كنيم كه آيا رجعى است يا بائن ، زناى در اين حال چه حكمى دارد ؟ مرحوم آقاى خويى تمسك به قاعده حل را در اين بحث نادرست مىدانند ، چون اين قاعده در حكم تكليفى جارى است و بحث ما در حكم وضعى است .\r\nدر ادامهء جلسه به تناسب ، به توضيح بحث اصول مثبت و مشابه فقهى آن ، عموم منزلت در باب رضاع پرداخته كه هر دو مبتنى بر اين نكته است كه مجرد ملازمه بين وجود واقعى دو شىء ، ملازمه بين وجود تنزيلى آنها را در پى ندارد ، در ادامه به اقسام استصحاب كلى اشاره كرده ، تطبيق اين مبانى اصولى را بر بحث فقهى در جلسهء آينده خواهيم آورد .\r\n* * * \r\nالف ) توضيحى كلى دربارهء اصل مثبت « 1 » :\r\nبحث اصل مثبت در اصول ، نظير بحث عموم منزلت در فقه در بحث رضاع است ، چنانچه شيخ انصارى در رسائل اشاره كرده است ، ما در اينجا نخست اين بحث فقهى را تبيين كرده ، سپس به بحث اصولى اصل مثبت مىپردازيم .\r\n\r\n\r\n","description":"","footnote":"\r\n( 1 ) استاد « مدّ ظلّه » با توجه به مشخص نشدن بحث كلى اصل مثبت و استصحاب كلى و كيفيت تطبيق اين مبانى براى برخى حاضران درس ، به تبيين اين مباحث كلى پرداخته ، در جلسهء آينده تطبيق آنها را بر مورد تبيين مىكنند .\r\n","page_name":" 2196 ","page_number":157},
  {"content":"\r\n\r\n\r\n1 ) عموم منزلت در باب رضاع :\r\nدر باب نسب ، 7 عنوان از زنان وجود دارد كه ازدواج با آنها در شرع مقدس حرام دانسته شده است كه عبارتند از : مادر ، دختر ، خواهر ، دختر خواهر ، دختر برادر ، عمه ، خاله ، اگر در اثر رضاع يكى از اين عناوين محقق شود بىترديد حرمت ازدواج ثابت مىشود چون \" يحرم من الرضاع ما يحرم من النسب \" ، ولى بحثى كه مطرح است اين است كه اگر رضاع ، سبب ايجاد عنوانى گردد كه در نسب بر خود آن ، حكم حرمت بار نشده ، ولى با يكى از هفت عنوان گذشته ملازم است ، آيا همين مقدار در تحقق حرمت كفايت مىكند ، مثلًا در نسب \" خواهر ابوينىِ برادرِ ابوينى \" خود حرمت ازدواج ندارد ، ولى چون اين عنوان با عنوان \" خواهر ابوينى \" ملازم است كه يكى از اقسام عنوان \" خواهر \" است حرمت بر اين عنوان بار مىشود .\r\nهمينطور ، عنوان خواهر ابىِ برادر ابوينى با عنوان خواهر ابى ملازم است و خود عنوان اول موضوع حرمت نيست ، حال اگر دخترى از زنى شير بخورد ، پسران اين زن ، برادر رضاعى اين دختر مىشوند ( برادر ابوينى يا برادر امى ) چون به هر حال در مادر اشتراك دارند ، زن ، مادر رضاعى دختر و مادر نسبى فرزندان خود مىباشد و بالنتيجه حرمت ازدواج بين آنها ثابت مىگردد ، ولى خواهران ابوينى اين دختر ، با اين پسران ( برادران رضاعى دختر ) مستقيماً از مصاديق عنوان محرم نمىباشند ، هر چند در نسب ، عنوان خواهر ابوينى خواهر با عنوان خواهر ملازمه داشته و براى برادر ازدواجشان حرام است .\r\nكسانى كه همچون مير داماد كه قائل به عموم منزلت مىباشند ، ترتّب حرمت در باب نسب بر ملازم عنوان را نيز ، بر ثبوت حكم در باب رضاع كافى مىدانند ، ولى مشهور مىگويند كه اين مقدار كفايت نمىكند ، آنچه از ادله تنزيل رضاع به منزلهء نسب استفاده مىشود اين است كه اگر خود عناوين هفت‌گانه نسبى در باب رضاع تحقق يابد حرمت ثابت مىگردد ، و تحقق عنوان ملازم كفايت نمىكند .\r\n\r\n","description":"","footnote":"","page_name":" 2197 ","page_number":158},
  {"content":"\r\n\r\nدليل مشهور اين است كه اگر دو شيء در وجود واقعى ملازم باشند ، ضرورتى ندارد كه در وجود تنزيلى هم ملازم باشند ، مگر ادله تنزيل از عموميتى برخوردار باشد كه ملازمه در وجود تنزيلى را هم به دنبال داشته باشند ، اگر گفته شود : زيد كالاسد ، هر چند وجود حقيقى اسد با بدبويى دهان ( مثلًا ) ملازمه دارد ، ولى لازمه‌اش اين نيست كه اگر زيد وجود تنزيلى اسد باشد از چنين وصفى برخوردار باشد ( و لو تنزيلًا ) مگر ادله تنزيل چنان وسعتى داشته باشد كه اين خصوصيت را هم تنزيلًا در حق زيد جارى بدانيد .\r\nخلاصه اين كه ، در اين گونه موارد بايد ادله تنزيل را نگريست كه آيا عموميت دارد يا خير ؟ و به مجرد ملازمه واقعيه نبايد در تسريه حكم در مقام تنزيل استناد كرد .\r\n\r\n2 ) اصل مثبت در اصول :\r\nدر اصول نيز در باب اصول عمليه تنزيليه همچون استصحاب ، اين بحث مطرح است كه اگر مستصحب موضوعى از موضوعات باشد ، شارع كه در فرض شك مكلف را ملزم با باقى دانستن اين موضوع مىكند ، به اعتبار آثار شرعى است كه اين موضوع دارد ، وقتى شارع وجود واقعى مستصحب را در زمان شك تنزيلًا محقق مىداند ، در اينجا تنزيل ، ناظر به احكام شرعى مستقيم اين موضوع است يا آثار شرعى كه با واسطهء شرعى بار شده باشد ، ولى آثار غير شرعى مستصحب و نيز آثار شرعى با واسطه مستصحب ( كه واسطه آن غير شرعى است ) از ادلهء تنزيل استفاده نمىشود ، علماء مىفرمايند ، كه مستفاد از ادلهء استصحاب همچون \" لا ينقض اليقين بالشك \" تنزيل آثار شرعى موضوع مستصحب است ، و در اين ادله بر تنزيل آثار غير شرعى و آثار شرعى با واسطه غير شرعى دلالت نمىكند . مثلًا اگر زيد زنده باشد عادة ريش در مىآورد ، در جايى كه شك در حيات زيد داشته باشيم با استصحاب حيات زيد ، آثار مستقيم آن ، همچون لزوم نفقه دادن بر همسرش و عدم جواز\r\n\r\n","description":"","footnote":"","page_name":" 2198 ","page_number":159},
  {"content":"\r\n\r\nتصاحب اموال او از سوى ورثه ، بار مىشود ، ولى اگر ريش داشتن زيد اثرى داشته باشد ، مثلًا متعلق نذر باشد ، با استصحاب حيات زيد اين اثر بار نمىشود « 1 » .\r\nدر اينجا هر چند وجود واقعى حيات زيد ، ملازمه عادى با ريش درآوردن دارد ولى دليل نداريم كه وجود تنزيلى حيات زيد هم با وجود تنزيلى ريش در آوردن ملازمه داشته باشد .\r\nو همينطور در ملازمه عقلى ، مجرد تلازم واقعى ، منشأ تلازم بين وجود تنزيلى آنها نمىشود .\r\n\r\n3 ) مستثنيات اصل مثبت :\r\nدر موارد اصل مثبت چند مورد وجود دارد كه استصحاب جارى است كه يكى از آنها در رسائل و بقيه در كفايه آمده است .\r\nمورد اول : ملاك در تشخيص واسطه‌دار بودن و نبودن ، نظر عرف است نه دقت عقلى ، همچنانكه در مسأله اتحاد قضيه متيقنه و قضيه مشكوكه ، ميزان اتحاد به نظر عرف است نه دقّتهاى عقلى ، در مسأله اصل مثبت هم ، اگر اثرى عقلًا اثر با واسطه باشد ولى عرفاً اثر بىواسطه باشد ، زيرا به جهت خفاء واسطه ، عرف اين واسطه را نمىبيند و احكام را اثر ذى الواسطه تلقى مىكند ، در اينجا ، استصحاب جارى است . مثلًا اگر كسى دستش نجس وتر بود ، و بعد در بقاء رطوبت آن شك كنيم ، و اين دست به چيزى برخورد كرد ، در اينجا نجس شدن ملاقى به نظر عقل مترتّب بر سرايت نجاست از دست مىباشد كه با بقاء رطوبت عقلًا ملازم است ، ولى عرف ، نجاست ملاقى ( به كسر ) را از آثار مستقيم تر بودن ملاقى ( به فتح ) مىداند ، در نتيجه ، استصحاب بقاء رطوبت دست ، نجاست ملاقى با آن را نيز ثابت مىكند .\r\nمورد دوم : گاه شدت ملازمه واقعى دو شىء به حدى است كه عرف تنزيل يكى از آنها را ملازم با تنزيل ديگرى مىداند و تفكيك بين التنزيلين را غير ممكن مىداند ،\r\n\r\n\r\n","description":"","footnote":"\r\n( 1 ) مگر آن كه مستقيماً در خود نموّ لحيه استصحاب جارى شود تا احكام شرعى مترتّب گردد .\r\n","page_name":" 2199 ","page_number":160},
  {"content":"\r\n\r\nهمچون عناوين متضايفه ، مثل ابوت و بنوت و نيز فوقيّت و تحتيّت كه در نظر عرف ، اگر كسى اب تنزيلى ديگرى باشد ، قهراً ديگرى ابن تنزيلى او است . و نيز اگر شىء دوم نيز تنزيلًا تحت شىء اول مىباشد در نتيجه با تنزيل فوقيّت براى شىء اول ، آثار تحتيّت شىء دوم نيز بار مىشود .\r\nمورد سوم « 1 » : آثارى كه اثر مستصحب نباشد ، بلكه اثر استصحاب باشد ، اين آثار واقعاً موضوع پيدا مىكند ، و به طور كلى ، اگر بر نفس تنزيل بار باشد نه بر منزّل عليه ، با تنزيل يك شىء ، و ترتب آثار شرعى بلا واسطهء آن ، قهراً بر نفس تنزيل ( كه وجودى حقيقى و عينى دارد نه تنزيلى « 2 » ) آثارش بار مىشود ، مثلًا اگر كسى نذر كند كه اگر حيات زيد بر من ثابت شود و لو به نحو تنزيل ، تصدق دهم ، با استصحاب حيات زيد ، موضوع وجوب تصدق واقعاً تحقق يافته و قهراً وجوب بار مىشود .\r\nدر كفايه در اينجا مىگويد ، كه آثارى كه براى اعم از ظاهر و واقع باشد خواه آثار شرعى اعم ، همچون وجوب تصدق يا آثار عقلى اعم ، همچون وجوب مقدمه و حرمت ضد با استصحاب موضوع آن ، حقيقة تحقق يافته و قهراً بايد اين آثار بار باشد .\r\nالبته ما يك مطلب را در اينجا مىافزاييم كه لازم نيست كه اثر مترتّب بر اعم از واقع و ظاهر باشد ، بلكه اگر مخصوص ظاهر هم باشد ، همين حكم را دارد ، مثلًا اگر نذر كرده باشيم كه اگر حيات زيد بالاستصحاب ثابت شد ، تصدق دهيم ، به گونه‌اى كه اگر حيات زيد قطعاً ثابت شده باشد اين حكم را نداشته باشد ، در اين مورد نيز با استصحاب اين اثر مخصوص ظاهر ، بار مىگردد .\r\nپس عمده اين است كه اگر اثر ، اثر حكم ظاهرى باشد يا اختصاصاً يا به جهت\r\n\r\n\r\n","description":"","footnote":"\r\n( 1 ) ( توضيح بيشتر ) البته اين مورد از مصاديق حقيقى اصل مثبت نيست ، بلكه از جهتى شبيه آن است .\r\n( 2 ) ( توضيح بيشتر ) وقتى مىگوييم : زيد كالاسد ، زيد وجود تنزيلى اسد مىباشد نه وجود حقيقى ولى برخى عناوين حقيقى در اينجا بوجود آمده است ، يكى خود تنزيل و فرض زيد به منزله اسد و ديگرى عنوان مفروض الاسديه براى زيد كه عنوانى است حقيقى نه ادعايى و فرضى . تفكيك بين اين دو گونه عناوين آثار مهمى در علم اصول دارد ، از جمله اين گمان كه بحث جمع حكم ظاهرى و حكم واقعى از موارد خلط بين اعتبار و حقيقت است ، خود ناشى از خلط اين دو نحو عناوين با هم مىباشد .\r\n","page_name":" 2200 ","page_number":161},
  {"content":"\r\n\r\nاين كه حكم ظاهرى از مصاديق عنوان اعم ( واقع يا ظاهر ) باشد ، با استصحاب ، آن اثر بار مىشود و اشكال مثبتيت در كار نيست .\r\n\r\nب ) توضيحى دربارهء استصحاب كلى :\r\nشيخ انصارى سه قسم براى استصحاب كلى ذكر كرده و مرحوم آقاى خويى قسم چهارمى هم ذكر كرده است كه به نظر ما همان قسم ثانى است .\r\nقسم اول از استصحاب كلى آن است كه كلى در ضمن فردى محقق شده و ما در بقاى همان شخص شك مىكنيم ، در اينجا اگر فرد اثرى داشته باشد استصحاب فرد و اگر كلى اثر داشته باشد استصحاب كلى و اگر هر دو اثر داشته باشد ، هم استصحاب فرد و هم استصحاب كلى جارى است .\r\nقسم دوم از استصحاب كلى را شيخ در جايى مىداند كه علم اجمالى به تحقق فردى داريم كه مردد است بين فرد مقطوع البقاء و فرد مقطوع الارتفاع « 1 » ، در اينجا اگر كلى بر فرد اول منطبق باشد قطعاً باقى است و اگر بر فرد دوم منطبق باشد قطعاً مرتفع است ، چون بقاء كلى به بقاء فرد است ، در اينجا ، استصحاب فرد جارى\r\n\r\n\r\n","description":"","footnote":"\r\n( 1 ) با اين تعريف از استصحاب كلى قسم دوم روشن مىگردد كه اقسام ديگرى ( غير از سه قسم معروف ) براى استصحاب كلى متصور است :\r\nقسم چهارم : علم اجمالى به تحقق كلى در ضمن دو فرد داريم كه يكى مقطوع البقاء و ديگرى مشكوك البقاء مىباشد .\r\nقسم پنجم : علم اجمالى به تحقق كلى در ضمن دو فرد داريم كه يكى مقطوع الارتفاع و ديگرى مشكوك البقاء مىباشد .\r\nقسم ششم : علم اجمالى به تحقق كلى در ضمن دو فرد داريم كه هر دو مشكوك البقاء است ، اين قسم هر چند شبيه استصحاب كلى قسم اول است ولى در نحوهء جريان استصحاب كلى در آن بحثهاى خاصى وجود دارد كه قسم جديد دانستن آن را موجّه مىسازد .\r\nقسم چهارم و پنجم هر چند از برخى جهات شبيه استصحاب كلى قسم ثانى است ، ولى بحثهاى اين دو قسم با آن متفاوت مىباشد .\r\n( توضيح بيشتر ) علاوه بر اين اقسام ، اقسام ديگرى هم براى استصحاب كلى متصور است كه برخى شبيه قسم سوم استصحاب و برخى تلفيقى از دو قسم استصحاب بوده و با روشن شدن جريان يا عدم جريان استصحاب در اقسام گذشته ، حكم اين اقسام استصحاب هم روشن شده ، نيازى به تقسيم‌بندى جديد ندارد . مثلًا يكى از اين اقسام اين است كه كلى مردّد بين سه فرد مقطوع البقاء و مقطوع الزوال و مشكوك البقاء باشد .\r\n","page_name":" 2201 ","page_number":162},
  {"content":"\r\n\r\nنيست ، چون در هيچ يك از دو فرد ، شك نداريم ، ولى در جامع و كلى استصحاب را مىتوان جارى كرد .\r\nدر اينجا ، در جريان استصحاب كلى اشكال كرده‌اند كه ، شك در بقاء كلى در اين قسم مسبب از اين است كه شك داريم كه كلى در ضمن فرد طويل موجود است يا خير ؟ و با جريان استصحاب عدم تحقق فرد طويل ، حكم به عدم تحقق كلى مىشود ، چون اصل سببى حاكم بر اصل مسببى است ، مرحوم شيخ در پاسخ مىفرمايد : كه اين اشكال وارد نيست ، چون مبتنى بر اصل مثبت است كه محقّقان آن را قبول ندارند ، زيرا هر چند ما مىدانيم كه اگر فرد طويل تحقق نداشته ، پس فرد قصير وجود داشته است و با توجه به علم وجدانى به عدم بقاء فرد قصير ، قهراً كلى بقاء ندارد ، ولى اين ملازمه ، ملازمه عقلى است نه شرعى و با استصحاب ، ملازمات عقلى مترتب نمىگردد .\r\nبنابراين ، در قسم دوم استصحاب ، ما اثرى را كه شرعاً بر فرد طويل بار شده نفى مىكنيم ، ولى نسبت به كلى ، استصحاب وجودى جارى مىكنيم . قسم سوم استصحاب كلى هم آن است كه فردى از كلى كه يقين به تحقق كلى در ضمن آن داشته‌ايم ، قطعاً مرتفع شده ، ولى احتمال مىدهيم كه همزمان با فرد اول ، فرد ديگرى از كلى موجود بوده كه در صورت وجود ، اكنون هم باقى است اين يك صورت از استصحاب كلى است ، صورت دوم استصحاب كلى قسم ثالث اين است كه احتمال مىدهيم كه فرد ديگرى از كلى ، همزمان با زوال فرد اول ، ايجاد شده باشد ، به گونه‌اى كه كلى هرگز منقطع نشده است ، حدوث آن با فرد اول ، و بقاء آن با فرد دوم باشد . در اين دو صورت مىخواهيم با استصحاب كلى احكام جامع را بار كنيم ، تطبيق بحث استصحاب كلى و اصل مثبت را بر محل كلام ، در جلسهء آينده خواهيم آورد . « * و السلام * »\r\n\r\n","description":"","footnote":"","page_name":" 2202 ","page_number":163},
  {"content":"\r\n\r\n\r\n24 / 7 / 1379 يكشنبه درس شمارهء ( 243 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين فرع بود كه اگر كسى با زنى كه در عده است زنا كند و نداند كه عدهء او عدهء طلاق ثالث است يا خير ، آيا مىتوانيم با استصحاب عدم كون الطلاق طلاقاً ثالثاً و مانند آن ، رجعى بودن طلاق را اثبات كنيم ؟ در جلسهء گذشته ، اقسام استصحاب كلى و بحث اصل مثبت به اختصار مورد بحث قرار گرفت . در اين جلسه ، ضمن تكميل بحث گذشته ، جريان استصحاب موضوعى و حكمى در ما نحن فيه را بررسى مىكنيم و سپس فرع ديگرى را مطرح مىكنيم كه دوران عده بين عدهء طلاق خلع و عدهء طلاق عادى است و در پايان ، مسأله ايقاب الغلام را مطرح كرده و به ذكر اقوال علماء مىپردازيم و بررسى ادله آن و فروع آن را به جلسات بعد واگذار مىكنيم . - ان شاء اللَّه\r\n* * * \r\nالف ) : بحث در يكى از فروع زنا به معتدهء رجعيه بود ،\r\nاگر معتده بودن مزنى بها معلوم بالاجمال باشد ولى مردد باشد بين اينكه عدهء او طلاق ثالث است كه بائن باشد يا طلاق غير ثالث تا عدهء او عدهء رجعى باشد و در نتيجه ، زنا با معتدهء رجعيه صورت گرفته و موجب حرمت ابد مىشود . در اين فرع آيا ، مىتوانيم استصحاب عدم كون الطلاق طلاقاً ثالثاً را جارى كنيم ؟ به تناسب ، در جلسهء گذشته ، خلاصه‌اى از بحث اصل مثبت و مستثنيات آن و اقسام استصحاب كلى را مطرح كرديم ، در اين جلسه ، نكته‌اى در تكميل بحث گذشته مطرح كرده ، بحث استصحاب كلى و اصل\r\n\r\n","description":"","footnote":"","page_name":" 2203 ","page_number":164},
  {"content":"\r\n\r\nمثبت را بر فرع محل بحث تطبيق مىكنيم .\r\nشيخ انصارى « ره » در تنبيه اول از تنبيهات استصحاب ، ضمن بحث استصحاب مىفرمايد : برخى موارد استصحاب به حسب حكم عقل و دقت عقلى از موارد استصحاب كلى قسم ثالث مىباشد ولى با ديد عرف ، داخل قسم اول است . يعنى اگر با دقت عقلى بسنجيم فرد سابق زائل شده و احتمال بقاء فرد اول در كار نيست و اگر كلى موجود باشد در ضمن فرد ديگرى موجود است ، ولى اگر با ديد عرفى بنگريم عرف ، وجود كلى را ادامهء همان وجود سابق مىبيند و مىگويد همان فرد باقى است . به بيانى ديگر ، گاهى عقل مشخصات فرد سابق و فرد باقى را مفرد مىبيند ولى به ديد عرفى ، اين مشخصات از حالات فرد است و اگر كلى باقى باشد عرف مىگويد همان فرد باقى است نه مماثل آن و چون معيار در اتحاد قضيهء متيقنه و مشكوكه نظر عرف است نه چنين مواردى ، حكم استصحاب قسم اول را خواهد داشت كه اگر اثر شرعى بر فرد متربت بود استصحاب فرد جارى مىكنيم و اگر كلى اثرى داشت ، استصحاب كلى را جارى مىكنيم « 1 » مثلًا ، جسمى كه سابقاً پررنگ بود ، الان شك داريم آيا رنگش سياه كمرنگ شده است يا به رنگ سفيد مبدّل شده است .\r\nدر اينجا استصحاب سياهى جارى مىكنيم .\r\n\r\nب ) جريان استصحاب در محل بحث :\r\nمرحوم آقاى خويى « ره » فرموده‌اند : « انّ مقتضى اصالة عدم كون الطلاق طلاقاً ثالثاً هو الحكم بكون العدة رجعية فيجزى عليها حكماً » .\r\nگاهى ما با استصحاب عدم كون المرأة مطلقة بطلاق ثالث مىخواهيم رجعى بودن عدهء زن را اثبات كنيم تا احكام شرعى عدهء رجعى را بار كنيم و گاهى فقط مىخواهيم سه طلاقه بودن زن را نفى كنيم تا احكام شرعى سه طلاقه را نفى نماييم .\r\n\r\n\r\n","description":"","footnote":"\r\n( 1 ) استاد « مدّ ظلّه » : شنيده‌ام كه شيخ انصارى « ره » پس از بحثى كه با فاضل اردكانى داشته است اين قسمت اخير را به عنوان استدراك كلامشان آورده‌اند .\r\n","page_name":" 2204 ","page_number":165},
  {"content":"\r\n\r\nدر صورت دوم ، مىتوانيم استصحاب را جارى كنيم . كه اين زن زمانى سه طلاقه نبود الان شك مىكنيم مطلقه به طلاق ثالث هست يا خير ؟ استصحاب عدم كونها مطلقة بطلاق ثالث قابل جريان است ولى نتيجهء اين استصحاب اين است كه شوهر مىتواند بدون محلّل ازدواج كند ولى نمىتواند رجعى بودن عده را اثبات نمايد تا احكام شرعى مطلقه رجعى مترتب شود . زيرا رجعى بودن طلاق از ملازمات خارجى عدم كون المرأة مطلقة بطلاق ثالث است .\r\nچون اجمالًا مىدانيم طلاقى محقق شده است و اگر به حكم استصحاب ، طلاق ثالث نباشد پس طلاق رجعى است ، بنابراين ، هر چند بين طلاق ثالث نبودن و رجعى بودن ملازمه خارجى هست لكن بين وجود تنزيلى آنها ملازمه‌اى نيست و جريان استصحاب در يكى ، تنزيل دوم را اثبات نمىكند و لذا حرمت ابدى كه از احكام زنا به معتدهء رجعيه است ثابت نمىشود مثل كسى كه بلل مشتبه بين بول و منى از او خارج شده است و سپس وضو گرفته است ، چنين كسى نمىتواند نماز بخواند يا قرآن را مس كند ، چرا كه ، نفى حدث اكبر فقط اثر مختص حدث اكبر را - كه حرمت دخول مسجد است - نفى مىكند ولى وجود حدث اصغر را اثبات نمىكند چون از لوازم غير شرعى مستصحب است . نتيجه آنكه در ما نحن فيه با استصحاب عدم مطلقه بودن زن بطلاق ثالث ، نمىتوانيم معتده بودن او به عدهء رجعى را اثبات كنيم .\r\n\r\nج ) اثبات رجعى بودن عده با استصحاب عدم ازلى\r\nمىگوييم ، اين طلاق قبل وجوده طلاق ثالث نبوده ، الان هم نيست ، يا اين عده قبل وجوده عدهء طلاق ثالث نبوده ، الان هم نيست . و اگر عده ، عدهء طلاق ثالث نباشد ، مىتوان در آن عده رجوع كرد .\r\nولى به نظر ما ، استصحاب عدم ازلى عرفى نيست و ادله استصحاب اعتبار آن را اثبات نمىكند .\r\nان قلت : اگر استصحاب ازلى را جارى بدانيم ، با استصحاب عدم كون العدة عدةً لطلاق ثالث نمىتوانيم رجعى بودن عده را اثبات كنيم .\r\n\r\n","description":"","footnote":"","page_name":" 2205 ","page_number":166},
  {"content":"\r\n\r\nقلت : با اين استصحاب احكام مخصوص طلاق ثالث را نفى مىكنيم ، رجعى و بائن بودن دو حكم از احكام شرعى است ، رجعى بودن يعنى جواز رجوع و بائن بودن يعنى عدم جواز رجوع ، طلاق رجعى يعنى طلاقى كه از احكامش جواز رجوع است بر خلاق طلاق بائن ، از احكام شرعى طلاق ثالث اين است كه در عدهء آن رجوع به زن حرام است ، وقتى طلاق ثالث بودن را نفى كرديم ، حرمت رجوع را نفى كرده ، جواز رجوع را اثبات كرده‌ايم و از آثار شرعى جواز رجوع اين است كه زنا در چنين حالى حرمت ابدى مىآورد . به تعبير دقيق‌تر ، رجعى بودن عنوانى است كه از جواز رجوع و بقاء احكام زوجيت انتزاع مىشود و با اثبات جواز رجوع توسط استصحاب ، عنوان رجعى بودن اثبات مىگردد .\r\nان قلت : استصحاب عدم كون الطلاق طلاقاً ثالثاً بالعدم الازلى معارض است با استصحاب عدم كون الطلاق طلاقاً ثانياً .\r\nقلت : كون الطلاق ثانياً ، اثر شرعى ندارد ، حرمت رجوع از آثار طلاق سوم است و جواز رجوع نتيجهء طلاق سوم نبودن است ، اگر با اصل ، طلاق ثالثه بودن را نفى كرديم براى جواز رجوع كافى است و طلاق ثانى بما انه ثانى حكمى ندارد .\r\nنتيجه بحث آن كه ، استصحاب عدم كون الطلاق طلاقاً ثالثاً غير از عدم ازلى بودن اشكال ديگرى ندارد .\r\nان قلت : مىتوانيم موضوع حكم مستصحب را خود مرأة قرار بدهيم و بگوييم هذه المرأة قبل طلاقها لم تكن معتدة بعدة رجعية ، فالآن كما كانت و اين استصحاب عدم ازلى نيست .\r\nقلت : اگر معتده رجعيه را حقيقتاً زوجه بدانيم ، حالت سابقهء زوجيت مشكوك البقاء است و استصحاب بقاء زوجيت جارى مىكنيم يعنى مىگوييم هذه المرأة قبل طلاقها كانت زوجة ، و نشك فى زوال زوجيتها بعد الطلاق فهى زوجة بعد الطلاق ايضاً و اگر معتدهء رجعيه را در حكم زوجه بدانيم ، مىگوييم ، الاستمتاع من هذه\r\n\r\n","description":"","footnote":"","page_name":" 2206 ","page_number":167},
  {"content":"\r\n\r\nالمرأة قبل طلاقها كان جايزاً و اذا شككنا فى جواز الاستمتاع بعد طلاقها فى زمان العدة نستصحب الجواز و تكون معتدة بعدةٍ يجوز لزوجها فيها الاستمتاع ، و هذا معنى المعتدة الرجعيه ، پس زنا در چنين وضعى موجب حرمت ابدى مىشود .\r\nدر چه مواردى مىتوانيم استصحاب زوجيت جارى كنيم ؟\r\nاگر معتده رجعيه را حقيقتاً زوجه بدانيم ، در شك بين طلاق ثالث و اقل از آن ، استصحاب بقاء زوجيت مىكنيم و قهراً زنا با چنين شخص ، حرمت ابدى مىآورد .\r\nو اگر بگوييم معتدهء رجعيه در حكم زوجه است چون قطع به زوال زوجيت داريم استصحاب بقاء زوجيت جارى نمىشود و اگر از استصحاب موضوعى صرف نظر كرديم مىتوانيم احكام زوجيت را استصحاب كنيم و بگوييم ، زناى به اين زن در زمان زوجيت حرمت ابدى مىآورد ، پس از خروج از حباله زوجيت و زمانى كه شك داريم ، آيا از احكام زوجيت هم خارج شده يا نه ؟ مىگوييم همچنان زناى به چنين زنى حرمت ابدى مىآورد . منتهى جريان استصحاب مبتنى بر اين است كه احكام زوجيت در زمان عده را استمرار همان احكام در زمان زوجيت بدانيم و بگوييم عرف ، استمرار شخص حكم سابق مىداند كه در اين صورت استصحاب كلى قسم اول خواهد بود كه هم استصحاب فرد جارى است و هم استصحاب كلى ، هر كدام كه اثر شرعى داشته باشند . ولى اگر بگوييم ، حكم جديد ، حكمى مماثل حكم سابق است ، در اين صورت ، استصحاب فرد جارى نيست و از قبيل صورت دوم استصحاب كلى قسم ثالث خواهد شد كه مقارن با از بين رفتن فرد اول ، احتمال مىدهيم فرد ديگرى از حكم به وجود آمده باشد . چون زنا در حالت زوجيت موجب حرمت ابدى مىشود و شخص اين حكم ، قائم به زوجيت بود در زمان عده ، اگر چنين حكمى باشد مماثل حكم سابق است نه ابقاء همان حكم .\r\nبه نظر ما ، بعيد نيست كه عرفاً ، حكم جديد را استمرار شخص حكم سابق بدانيم و در چنين فرضى ، استصحاب احكام زوجيت جارى است پس زنا با چنين كسى\r\n\r\n","description":"","footnote":"","page_name":" 2207 ","page_number":168},
  {"content":"\r\n\r\nموجب حرمت ابدى مىشود .\r\n\r\nد ) دوران عده بين عده رجعى و بائن :\r\nاگر بدانيم كه مزنى بها در عده است و مىدانيم طلاق ثالث نيست و از اين جهت احتمال بائن بودن نمىدهيم ولى شك داريم آيا طلاق او خلعى يا مبارات است يا طلاق عادى ؟ و در نتيجه طلاق رجعى است كه حرمت ابدى بياورد يا خير ؟ آيا با استصحاب موضوعى مىتوانيم حكم مسأله را روشن كنيم ؟ اگر نسبت بين طلاق عادى و طلاق خلع را نسبت اقل و اكثر بدانيم استصحاب جارى است و اين در صورتى است كه بگوييم طلاق خلع با طلاق عادى متباين نيست بلكه طلاق خلع طلاقى است كه متضمن بذل باشد ، مىتوانيم بگوييم ، طلاق دهنده اصل طلاق را قطعاً اراده كرده است و نمىدانيم قصد بذل و معاوضه هم داشته يا خير ؟ نسبت به قصد بذل ، اصل عدم جارى مىكنيم و همچنين نسبت به صيغهء طلاق ، اگر بگوييم در طلاق خلع لازم نيست « خلعتها » گفته شود ، بلكه طلاق خلع با « هى طالق » قابل انشاء است ، منتهى بايد قيد بذل همراه او باشد ، پس اگر بدانيم مطلِّق « هى طالق » گفته و نمىدانيم بعد از آن « على ما بذلت » هم گفته يا خير ؟ با استصحاب ، خلعى بودن را نفى مىكنيم و چون طلاق عادى ، طلاقى است كه متضمن بذل نباشد ، عادى بودن طلاق هم اثبات مىشود .\r\nان قلت : استصحاب عدم قصد بذل ، حد اكثر خلعى بودن را نفى مىكند و اثبات رجعى بودن طلاق مبتنى بر جريان اصول مثبته است .\r\nقلت : در طلاق رجعى قصد عدم بذل لازم نيست ، بلكه همين كه طلاق داد و قصد بذل نكرد ، طلاق رجعى است ، چون عدم القصد كافى است و با استصحاب عدم القصد رجعى بودن نيز اثبات مىگردد . بنابراين مبنا ، با اجراء استصحاب عدم قصد بذل يا عدم تلفظ به بذل ، طلاق عادى بودن را اثبات مىكنيم .\r\nولى اگر نسبت طلاق عادى و طلاق خلع را اقل و اكثر ندانيم ، يا در صيغهء خلع ، « خلعتها » را لازم بدانيم ، يا شك ما در اين جهت باشد كه نمىدانيم خلعت گفته\r\n\r\n","description":"","footnote":"","page_name":" 2208 ","page_number":169},
  {"content":"\r\n\r\nيا هى طالق ( هر چند گفتن خلعت در طلاق خلعى لازم نباشد و طلاق خلعى با هى طالق على ما بذلت هم صحيح باشد ) در اين فروض ثلاثه ، با استصحاب موضوعى نمىتوانيم حكم مسأله را روشن كنيم و نوبت به استصحاب بقاء زوجيت يا بقاء احكام زوجيت مىرسد به تفصيلى كه گذشت .\r\n\r\nمتن عروة :\r\nمن لاط بغلام فاوقب و لو بعض الحشفة حرمت عليه امه ابداً و ان علت ، و بنته و ان نزلت و اخته\r\nاين حكم از مسائل مورد اتفاق و از مسلمات فقه شيعه اعم از محدثين و فقهاء است و با مراجعه به كتابهايى كه در دسترس مىباشد ، خلافى مشاهده نشده است و عده‌اى از عامه نيز به اين حكم فتوا داده‌اند .\r\nبله ، يك قول نادر ممكن است در مسأله باشد كه مادر ، دختر ، خواهر فاعل بر مفعول حرام مىشود ، ولى شهرت قريب به اتفاق ، حرمت آنها بر فاعل است ، به هر حال ، اصل حرمت مورد اتفاق مىباشد .\r\nجماعتى از فقهاء ، مانند شيخ مفيد در مسائل عويص ، سيد مرتضى در انتصار ، و ظاهر ناصريات ، شيخ طوسى در خلاف ، قطب راوندى ، ابن زهره ، ابن ادريس ، محقق كركى ، شهيد ثانى در روضه و مسالك ، صاحب مدارك ، ادعاى اجماع در حكم مورد نظر كرده‌اند ، علامه در تذكره ، عند علمائنا گفته است . « 1 »\r\nپس اصل مسأله مورد اتفاق است و تريدى در اصل مسأله نيست و اگر اختلافى در اين مسأله مشاهده مىشود در مورد فرضهاى مختلف كه در اين باره مطرح شده است ، مىباشد يا به تعبير ديگر ، آيا فاعل و مفعول شرايط مخصوصى براى حرمت ابد دارند يا خير ؟ كه در اين باره در جلسهء آينده بحث مىشود . « * و السلام * »\r\n\r\n\r\n","description":"","footnote":"\r\n( 1 ) استاد « مدّ ظلّه » : آن مقدارى كه عاجلًا مراجعه كردم پانزده نفر از علماء در هفده كتاب ادعاى اجماع بر حرمت ابد كرده‌اند .\r\n","page_name":" 2209 ","page_number":170},
  {"content":"\r\n\r\n\r\n25 / 7 / 1379 دو شنبه درس شمارهء ( 244 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر آغاز ، استدلال مرحوم آقاى خويى بر عدم ايجاب حرمت با ادخال بعض الحشفه را نقل ، مناقشهء آن را ذكر مىكنيم . سپس با توسعه در مفهوم امّ و بنت ، حكم حرمت را به جده و بالاتر و نوه و پايين‌تر تعميم مىدهيم . آنگاه به بررسى حكم واطى غير كبير مىپردازيم . ابتدا ، اشكال حدائق به كلام كنز الفوائد مبنى بر عموميت « من لاط بغلام » را نقل و از كنز الفوائد به سه وجه دفاع مىكنيم ، سپس با بيان تقريبات سه‌گانهء محقق ثانى براى تعميم حكم از « مرد » به واطى غير كبير ، اشكال مرحوم آقاى حكيم به تقريب سوم را ذكر و پس از دفاع از محقق ثانى ، در نهايت ، مناقشهء خويش به تقريبات سه‌گانهء ايشان را متعرض مىشويم و بالاخره به استناد اطلاق معقد اجماعات و كلمات قدماء قائل به تعميم حكم على الاحوط مىشويم .\r\n* * * \r\nمتن عروه\r\nمسألهء 21 - من لاط بغلام فاوقب و لو بعض الحشفة حرمت عليه امه ابداً و إن علت و بنته و إن نزلت و اخته .\r\nاصل مسأله ، علاوه بر روايات معتبر ، همان‌گونه كه در جلسهء گذشته بيان شد ، مورد اجماع مسلّم است . كلام در اين است كه آيا ادخال بعض الحشفه هم موجب حرمت مىگردد يا نه ؟\r\n\r\n","description":"","footnote":"","page_name":" 2210 ","page_number":171},
  {"content":"\r\n\r\n\r\nالف ) بررسى حكم ايقاب بعض الحشفه :\r\n\r\n1 ) استدلال مرحوم آقاى خويى بر عدم ايجاب حرمت با ادخال بعض الحشفه :\r\nايشان مىفرمايند : در اين مسأله دو روايت معتبر وجود دارد :\r\nمحمد بن يعقوب عن حماد بن عثمان قال : قلت لأبي عبد الله « عليه السلام » : رجل اتى غلاماً أ تحلّ له اخته ؟ قال : فقال : ان كان ثقب فلا « 1 »\r\nمحمد بن الحسن الطوسى عن ابراهيم بن عمر « 2 » عن ابى عبد الله « عليه السلام » فى رجل لعب بغلام هل يحلّ له امه ؟ قال : ان كان ثقب فلا « 3 »\r\nحرمت در اين دو روايت منوط به صدق عنوان « ثقب » شده ، ثقب به معناى ايجاد فرجه است و بايد تمام آلت يا مقدارى كه قريب به تمام باشد ادخال شود تا اين عنوان تحقق پيدا كند ، نه ادخال حشفه يا جزئى از آن . البته چون از مسلمات فقهى است كه ادخال تمام الحشفه موجب حرمت است ، بايد به آن ملتزم ، شويم اما حكم به حرمت با ادخال بعض الحشفه بسيار مشكل است . بلى اگر دليل اين حكم ، رواياتى باشد كه عنوان ايقاب را ميزان قرار داده ، شامل ادخال بعض الحشفه نيز مىشد ، ولى آن روايات همه مرسل هستند و اعتبارى ندارند .\r\n\r\n2 ) مناقشهء استاد - مد ظله - بر استدلال مذكور :\r\n* اولًا : بعضى از رواياتى كه مرحوم آقاى خويى آنها را غير معتبر مىدانند ، از مرسلات ابن ابى عمير است كه ما بر خلاف ايشان ، مرسلات وى را معتبر مىدانيم .\r\nدر آنها ، حرمت منوط به ايقاب شده و بنابر تقريب ايشان ، بايد فرقى بين بعض الحشفه و تمام آلت نگذاشت .\r\n* ثانياً : ايجاد فرجه كه معناى ثقب است به معناى فاصله انداختن بين اجزاء متصل\r\n\r\n\r\n","description":"","footnote":"\r\n( 1 ) وسائل ابواب ما يحرم بالمصاهرة ، باب 15 ، ح 4\r\n( 2 ) در بعضى از نسخ ابراهيم بن عثمان نقل شده ، ولى طبق نسخ معتبره ، ابراهيم بن عمر صحيح است .\r\n( 3 ) وسائل ، ابواب ما يحرم بالمصاهرة ، باب 15 ، ح 7\r\n","page_name":" 2211 ","page_number":172},
  {"content":"\r\n\r\nشىء مىباشد و همين‌كه اتصال به هم خورد و بين آنها فاصله افتاد ، عنوان « ثقب » صدق مىكند ، خواه آن چيزى كه اين فاصله را ايجاد كرده با تمام اجزايش فرجه را ايجاد كرده باشد يا با بعضى از آنها . مثلًا اگر گفتند « با اين ميخ ديوار را سوراخ كن » لازم نيست تمام آن ميخ را به ديوار فرو برد ، همين كه ديوار و لو با مقدارى از ميخ سوراخ شد كفايت مىكند و گرنه ، لازمهء فرمايش ايشان اين است كه اگر كسى در اثر كبر آلت طولا و عرضاً با ادخال قسمتى از آن ، ثقبى ايجاد كرد ، آن را موجب حرمت ندانيم ، اما آن كسى كه با ادخال تمام آلت فرجهء كمترى در اثر صغر آن ، ايجاد كند ، آن را موجب حرمت بدانيم . بديهى است اگر ميزان حرمت ، صدق مفهوم ثقب باشد ، اين عنوان در اوّلى صادق‌تر است . پس تحقيق مفهوم « ثقب » مشروط به ادخال تمام آلت نيست .\r\n* ثالثاً : از كجا مرحوم آقاى خويى تفصيل قائل شده‌اند و در فرض ادخال تمام الحشفه قطع به حرمت پيدا كرده‌اند ؟ اگر بر مبناى مراجعه به روايات چنين قطعى حاصل شده ، كه ايشان تنها دو روايتى كه در آن عنوان « ثقب » دارد را معتبر مىدانند و بر اساس تقريب خودشان ، بايد با تمام الحشفه هم حرمت حاصل نشود . و اگر به لحاظ كلمات فقهاء است ، كه عبارات اكثر قريب به اتفاق آنها - الا ما شذّ - به لفظ « ايقاب » است نه « ثقب » و معقد اجماعات قديماً و حديثاً نيز به همين لفظ است و « ايقاب » بر ادخال بعض هم صدق مىكند . بلى ، بعضى از متأخرين ، هم چون صاحب رياض به دليل انصراف به فرد متعارف ، در صدق ايقاب با ادخال حشفه يا بعض الآلة ، تأمل كرده‌اند ، تا در نتيجه ، ادخال تمام را شرط بدانند . ولى صرف نظر از اين كه انصراف در جايى است كه ظهور در منصرف اليه به نحوى باشد كه مانع از تمسّك به اطلاق گردد و اينجا چنين ظهورى در كار نيست و حد اكثر ادخال كلّ او ما قاربه اظهر افراد ايقاب است و اين امر باعث انصراف نمىشود . و از طرفى هيچ يك از سابقين در اينجا تأمل نكرده ، بعضى تصريح به عدم فرق و بعضى شمول\r\n\r\n","description":"","footnote":"","page_name":" 2212 ","page_number":173},
  {"content":"\r\n\r\nحكم را به اطلاق آن واگذاشته‌اند ، عمده اين است كه حتى كسانى ، هم چون صاحب رياض كه چنين تأملى دارند ، كلماتشان همه بر ميزان بودن « ايقاب » متفق است . پس تفصيل مرحوم آقاى خويى بلاوجه است .\r\nنتيجه اين كه ، ايقاب با حشفه يا با بعض آن نيز موجب حرمت مىگردد .\r\n\r\nب ) شمول حرمت ، نسبت به ام الام و إن علت و بنت البنت و إن نزلت :\r\nشكى نيست كه عرفاً ، معناى حقيقى « ام » و « بنت » كه در روايت آمده ، فقط مادر و دختر بلاواسطه است . ولى از آنجا كه در باب مصاهرة ، هر حكمى مربوط به مادر يا دختر باشد ، تقريباً بلا استثناء ، شامل مادر مادر و دختر دختر نيز مىگردد ، لذا هرگاه در باب مصاهرة ، اين دو لفظ استعمال شد ، متفاهم عرفى از آن در استعمالات و ترتيب احكام ، همان معناى وسيعش خواهد بود . بلكه مىتوان همان‌گونه كه صاحب حدائق هم قائل شده است ، ادعاى حقيقت شرعيه براى اين معناى وسيع در خصوص اين باب نمود . علاوه بر اين كه ، مسلّم بين فقهاء - غير از كشف اللثام كه در تعميم تأمل كرده ، اين است كه حرمت شامل جده و نوه نيز مىگردد .\r\n\r\nمتن عروة :\r\nمن غير فرق بين كونهما كبيرين او صغيرين او مختلفين .\r\nهرگاه فاعل بزرگسال و مفعول كم سن بود ، بلا اشكال حكم حرمت جارى است ، اما اگر فاعل كبير نبود يا مفعول كبير بود آيا حكم آن نيز حرمت است يا نه ؟ صاحب عروه « قدس سرّه » حكم را در همه يكى مىداند .\r\n\r\nج ) بررسى حكم فاعل هرگاه كبير نباشد :\r\n\r\n1 ) نقل كلمات قدماء :\r\nدر تعبيرات هيچ يك از فقهاء تا زمان علامه حلّى « رحمه الله » نديديم كه حرمت اختصاص به « رجل » داشته باشد ، همه موضوع را به لفظ « من » آورده‌اند كه شامل كبير و صغير هر دو مىشود . فقه رضوى - كه به نظر ما از مؤلفات يكى از علما است -\r\n\r\n","description":"","footnote":"","page_name":" 2213 ","page_number":174},
  {"content":"\r\n\r\nمىگويد : من ولج ( ولع خ . ل ) من لاط . . . شيخ مفيد « رحمه الله » در العويص مىگويد : ان اوقب بابنها او أبيها او اخيها يحرم نكاحها عليه باجماع آل الرسول « عليهما السلام » و در مقنعه مىگويد : من فجر بغلام . . . شيخ طوسى « رحمه الله » نيز در خلاف به لفظ « من » گفته و ادعاى اجماع كرده است ، سيد مرتضى « رحمه الله » در انتصار مىگويد : من لاط بغلام . . . و دعواى اجماع نيز كرده ، در ناصريات نيز به لفظ « من » آورده . ابن ادريس « رحمه الله » نيز همين تعبير را كرده ، ابن زهره « رحمه الله » در غنيه مىگويد : يحرم على ام الغلام الموقب ممن لاط به . تنها مهذب الدين نيلى « رحمه الله » در نزهة الناظر به لفظ « رجل » تعبير نموده ، اما بقيه فقهاء همه ، موضوع را به لفظ عام آورده‌اند و كسانى هم كه ادعاى اجماع كرده‌اند به لفظ عام تعبير كرده‌اند . علامه حلى نيز در كتابهايش يا مانند تحرير ، تصريح به عموميت كرده يا مانند ارشاد و تبصره و تلخيص ، مطلق آورده ، كه شامل كبير و صغير هر دو مىشود . فقط علامه حلى در كتاب قواعد ، عموميت حكم را مورد اشكال دانسته است .\r\n\r\n2 ) وجه تأمل علامه در تعميم حكم :\r\nسيد عميد الدين ، خواهرزادهء علامه حلى « رحمه الله » در كنز الفوائد ، وجه اشكال علامه را اين طور بيان مىكند كه : چون « من لاط بغلام » عموميت دارد ، شامل صغير و كبير هر دو مىشود ، اما از طرف ديگر ، چون صغير به دليل حديث رفع ، تكليفى ندارد ، اين حكم بايد مختص به كبير باشد ، لذا مسأله ذو وجهين است .\r\n\r\n3 ) مناقشهء حدائق در كلام كنز الفوائد :\r\nصاحب حدائق به كلام كنز الفوائد اعتراض كرده و مىگويد : موضوع در تمام روايات « رجل » است نه « من لاط » لذا وجه تعميم مخدوش مىشود .\r\n\r\n4 ) ايراد استاد - مد ظله - به فرمايش صاحب حدائق :\r\n* اولًا : در كتاب فقه رضوى دو روايت است كه به لفظ « من » تعبير نموده است :\r\nمن لاط بغلام لا تحل له اخته بالتزويج ابداً و لا ابنته - من ولع ( ولج ) بالصبى لا تحل له اخته\r\n\r\n","description":"","footnote":"","page_name":" 2214 ","page_number":175},
  {"content":"\r\n\r\nابداً . هر چند ما ، فقه رضوى را كتاب روايى نمىدانيم ، لكن صاحب حدائق آن را يك كتاب روايى و معتبر مىداند و در بسيارى از موارد ، مستند فتواى او همين كتاب است ، ولى اين دو روايت را در اين مسأله - با اين كه مىگويد من تمام احاديث اين باب را جمع‌آورى نموده‌ام - نقل نكرده است ، بنابراين ، ايشان بر مبناى خود با وجود اين دو روايت ، نمىتواند به كنز الفوائد اعتراض كند .\r\n* ثانياً : سيد عميد الدين ادعا نكرده كه موضوع روايات « من لاط بغلام » است و آن را به روايات نسبت نداده ، محتمل است ايشان بر اساس كلمات علماء و معقد اجماعات كه همه به لفظ « من لاط » يا « من اوقب » گفته‌اند ، موضوع را اين طور عنوان كرده و گفته باشد كه از معاقد اجماعات ، كشف مىشود كه روايتى با همين تعبير يا نقل به معناى آن ، از معصوم « عليه السلام » صادر شده است و لذا به اطلاق « من » تمسك كرده باشد .\r\n* ثالثاً : احتمال دارد سيد عميد الدين به استناد همان رواياتى كه لفظ « رجل » دارد ، همان‌طورى كه محقق ثانى « رحمه الله » در جامع المقاصد نيز به سه تقريب قائل به تعميم آن شده و حدائق هم آن را بعيد ندانسته ، موضوع را اعم از صغير يا كبير بداند .\r\n\r\nد ) بيان تقريبات سه‌گانهء محقق ثانى براى تعميم حكم :\r\n\r\n1 ) تقريب اول :\r\nبا استقصاء از جاهايى كه نكاح به مناط مصاهرت تحريم شده ، در مىيابيم كه فرقى بين صغير و كبير نيست ، مانند حرمت نكاح با بنت زوجهء مدخول بها ( خواه وطى در حال صغر انجام گرفته باشد يا در حال كبر ، بنت الزوجة ، صغيره باشد يا كبيره ) و حرمت نكاح زوجهء پدر ، هر چند صغيره باشد ، يا حرمت نكاح با زوجهء فرزند هر چند پسرش يا عروسش صغير باشند ، و چون مسألهء حرمت مادر و خواهر و دختر موطوء از ملحقات محرمات بالمصاهرة است ، بايد فرقى بين واطى كبير و صغير نگذاشت .\r\n\r\n","description":"","footnote":"","page_name":" 2215 ","page_number":176},
  {"content":"\r\n\r\n\r\n2 ) پاسخ استاد - مد ظله - به تقريب مذكور :\r\nما دليلى نداريم كه زنا و لواط در همهء احكام ، مانند ديگر احكام باب مصاهرة باشد ، كه كبير و صغير در آن فرقى ندارد ، زيرا اين استقصاء دليل تامى نيست و نمىتوان تنها به اعتماد آن ، حكم موارد استقصاء شده را در مورد مشكوك جارى نمود . مثلًا ، نكاح با خواهر زن از محرمات باب مصاهرة است ، ولى حرمتش بر خلاف خيلى موارد ، حرمت ابدى نيست ، بلكه حرمت جمعى است و جمع بين الاختين حرام است . حال اگر حكم اين مسأله را ندانيم ، چگونه مىتوان با استقصاء از بقيهء موارد ، حرمت اخت الزوجه را ابدى دانست ؟\r\n\r\n3 ) تقريب دوم :\r\nچون به حسب معمول اين كار توسط بزرگسالان انجام مىگيرد ، متفاهم عرفى اين است كه اخذ كلمهء « رجل » در موضوع حكم به عنوان ذكر مثال غالب است و فرقى بين كبير و صغير نيست .\r\n\r\n4 ) پاسخ استاد - مد ظله - به تقريب مذكور :\r\nاين كه ، كسى اخذ « رجل » را در روايت به عنوان مثال بفهمد ، العهدة على مدعيه .\r\nبلكه ظاهراً تفاهم عرفى از تناسب حكم و موضوع اين است كه ، اين حكم عقوبةً جعل شده باشد و عقوبت صغير معنا ندارد .\r\nنتيجه آن كه ، تفاهم عرفى بر اين نيست كه « رجل » به عنوان مثال باشد و مانند « رجل شك بين الثلاث و الأربع . . . » نيست تا عرف خصوصيتى در مرد نديده و فرقى بين مرد و زن نگذارد .\r\n\r\n5 ) تقريب سوم :\r\nاطلاق عبارت « رجل اتى غلاماً » و « رجل يعبث بالغلام » شامل موردى كه ايقاب قبل از زمان رجوليت و در حال صغر واقع شده نيز مىشود .\r\n\r\n* دفاع مرحوم آقاى اراكى از تقريب مذكور :\r\nايشان مىفرمايند : براى صحت استعمال لازم نيست در ظرف نسبت يعنى زمان گذشته كه فعل را به آن زمان نسبت مىدهيد ، وصف رجوليت نيز صادق باشد ، لذا\r\n\r\n","description":"","footnote":"","page_name":" 2216 ","page_number":177},
  {"content":"\r\n\r\nاستعمال اين جمله : « پيرمردى كه در صد سال قبل چنين كرده . . . » صحيح است با اين كه معنايش اين نيست كه در صد سال قبل ، او پيرمرد بوده ، و در ما نحن فيه ، اگر واطى در حال صغر وطى كرده باشد بعد از مرد شدن عنوان « رجل اتى غلاماً » بر او صادق است .\r\n\r\n6 ) مناقشهء مرحوم آقاى حكيم به تقريب سوم جامع المقاصد :\r\nتقريب كلام ايشان اين است كه : اگر فعلى از افعال را بدون قرينه ، قيد موضوع حكمى قرار بدهيم ، ظاهر عبارت اين است كه بايد بين عنوان موضوع و فعل ، مقارنت زمانى وجود داشته باشد ، مثلًا اگر گفتند « مسافر صلى قصراً كذا » ظاهرش اين است كه زمانى كه عنوان مسافر بودن صدق مىكرده ، نمازش را شكسته خوانده است ، ولى اگر با قرينه بود ، مثلًا فعلى را مقيداً به زمانى ، كه قبل از زمان موضوع است ، قيد موضوع قرار بدهيم ، تقارن زمانى از آن استفاده نمىشود . و در ما نحن فيه « رجل لعب بغلام » چون فعل لعب به طور مطلق ، قيد موضوع قرار گرفته ، شامل كسى كه قبل از رجوليت مرتكب وطى شده ، نمىگردد .\r\nبا اين بيان ، فرمايش مرحوم آقاى اراكى مخدوش مىشود ، زيرا ايشان در مثالى كه زده‌اند ، فعلى را مقيداً به زمان گذشتهء دور ، قيد موضوع قرار داده‌اند و عبارت « كه در صد سال قبل چنين كرده است » را قيد « پيرمرد » قرار داده‌اند ، صد سال قبل بودن قرينه است كه قبل از زمان شيخوخيت ، اين عمل از او سر زده است ، مثل اين كه ، گفته شود « مسافر صلّى فى وطنه قصراً » بديهى است عنوان « مسافر » و عنوان « صلّى » مقارنت زمانى ندارند ولى اين به دليل وجود قرينهء « فى وطنه » است نه اينكه اطلاق مشتق اين اقتضا را دارا است و مرحوم آقاى حكيم منكر اين نيستند ، مدعاى ايشان اين است كه اخذ عنوان در موضوع بدون قرينه ، ظهور در تقارن موضوع و عنوان دارد . مثلًا اگر گفته شود « اگر مرد زن‌دارى زنا بكند بايد رجم بشود » معنايش اين است كه در همان زمانى كه او زن‌دار است اگر زنا كند رجم مىشود . و چون\r\n\r\n","description":"","footnote":"","page_name":" 2217 ","page_number":178},
  {"content":"\r\n\r\nروايات باب ، موضوع را مقيداً به عنوانى مطلق ( بدون تقييد به زمان گذشته دور ) آورده‌اند ، ظهور در تقارن زمانى عنوان موضوع و قيد دارد و بايد مختص به زمان كبر باشد .\r\n\r\n7 ) پاسخ استاد - مد ظله - به مناقشهء مرحوم آقاى حكيم بر تقريب سوم جامع المقاصد :\r\nهرگاه موضوع را با فعل مضارع مقيّد كنند ، ظهور در تقارن دارد و حق با مرحوم آقاى حكيم است . اما اگر به فعل ماضى استعمال شد ، چنين ظهورى ندارد و شامل موضوعى كه پيش از تلبس به آن عنوان ، فعل از او سر زده ، نيز مىگردد . مثلًا اگر بگويند « مجتهدى كه در ادبيات كار مىكند بر مجتهدى كه در اين زمينه كار نمىكند مقدم است » ظهور در اين معنا دارد كه ، در زمانى كه او مجتهد است ، در ادبيات كار مىكند . اما اگر بگويند « مجتهدى كه در ادبيات كار كرده بر مجتهدى كه كار نكرده تقدم دارد » شامل مجتهدى كه قبل از اجتهاد در ادبيات زحمت كشيده نيز مىشود ، با اين كه قيد « قبل الاجتهاد » در عنوان اخذ نشده است . با توجه به اين مقدمه ، چون موضوع در موثقه ابراهيم بن عمر به لفظ ماضى معنون گشته « فى رجل لعب بغلام . . . » اطلاقش شامل كسى كه قبل از اتصاف به رجوليت وطى كرده نيز مىشود و محقق ثانى « رحمه الله » به اين لحاظ ، قائل به عموميت روايت شده است .\r\n\r\n8 ) اشكال ديگر در كلام مرحوم آقاى حكيم :\r\nصاحب كشف اللثام در بيان وجه اشكال علامه « رحمه الله » در قواعد مىگويد : « من عموم الخبر الثانى . . . و اختصاص الخبر الاول » عموميت موثقه ابراهيم بن عمر دلالت بر تعميم حكم نسبت به مردى كه در حال صغر وطى كرده مىكند ولى از آن طرف ، مرسلهء ابن ابى عمير ، اختصاص به حال كبر دارد . مرحوم آقاى حكيم از اين كلام تعجب كرده ، مىفرمايند : هر دو روايت اختصاص به حال كبر دارد .\r\n\r\n","description":"","footnote":"","page_name":" 2218 ","page_number":179},
  {"content":"\r\n\r\n\r\n9 ) پاسخ استاد - مد ظله - به اشكال مرحوم آقاى حكيم :\r\nگويا ، ايشان به لحاظ اينكه موضوع در هر دو روايت « رجل » اخذ شده ، با تقريب خاص خودشان ، چنين اشكالى مىكنند ، در حالى كه از پاسخى كه به مناقشهء ايشان به تقريب سوم جامع المقاصد داديم روشن مىشود كه اين اشكال وارد نيست . زيرا صاحب كشف اللثام ، همچون محقق ثانى « رحمه الله » عموميت موثقه ابراهيم بن عمر را نه به لحاظ موضوع قرار گرفتن « رجل » بلكه به جهت ماضى بودن « لعب » مىداند و لذا مرسلهء ابن ابى عمير را كه به فعل مضارع « رجل يعبث » متصف گشته ، مختص به حال كبر شمرده است .\r\n\r\n10 ) مناقشهء استاد - مد ظله - بر تقريب سوم محقق ثانى و بيان مختار :\r\nاگر موضوع را با فعل ماضى مقيّد كنند ، آيا اطلاق دارد ؟ تفاهم عرفى به جهت تناسبات حكم و موضوع در اطلاق و تقييد عناوين مختلف است ، گاهى تفاهم عرفى بر مطلق بودن عنوان ، روشن است مثل « مجتهدى كه در ادبيات زحمت كشيده . . . » و گاهى آن را مقيد مىفهمد مثل « پيرمردى كه زنا كرده . . . » يعنى در حال پيرى زنا كرده باشد ، و گاهى به مشكل مىافتد . به نظر ما ، عرف در مسألهء مورد بحث ، موضوع را مطلق نمىفهمد و دچار مشكل مىشود . رجلى كه غلامى را وطى كرده ، يعنى در حال رجوليت ، يا اعم است و شامل وطى زمان صغرش هم مىشود ، چندان روشن نيست ، بنابراين ، هيچ يك از اين تقريبات سه‌گانه تمام نيست .\r\nولى چون از طرفى از قديم شمول حكم نسبت به موردى كه موقِب صبى باشد ، جزء مسلمات محسوب مىشده و معاقد اجماعات منقوله و فتاواى اصحاب هم به لفظ عام « مَن » است و تعبير فقه رضوى هم عموميت دارد و از طرف ديگر ، اتصال اين اجماعات و تسلّم به زمان معصوم ثابت نيست ، لذا در اين مسأله بايد احتياط كرد و گفت اگر صغير غلام را وطى نمود ، مادر و خواهر و دختر غلام على الاحوط بر واطى حرام مىشود . و الله العالم « * و السلام * »\r\n\r\n","description":"","footnote":"","page_name":" 2219 ","page_number":180},
  {"content":"\r\n\r\n\r\n26 / 7 / 1379 سه شنبه درس شمارهء ( 245 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ابتدا ، حكم لواط با غلام در صورتى كه فاعل صغير باشد مطرح شده و بحث سابق تكميل مىگردد .\r\nدر جلسهء قبل نسبت به موردى كه فاعل صغير باشد احتياط شده بود ، ولى در اين جلسه با بيانى كه استاد نسبت به اطلاق روايات و كلام فقهاء و مجمعين دارند ، در آخر ، نتيجه مىگيرند ، در موردى كه فاعل صغير باشد ، احتياط مستحب اين است كه اجتناب شود از ازدواج با مادر و خواهر و دخترش . آنگاه ، استدراكى نسبت به مسأله ايقاب با بعض حشفه خواهد شد كه در جلسهء قبلى گفته شده بود كه ايقاب هرچند با بعض حشفه انجام گيرد ، كافى است در حرمت ، و ليكن در اين جلسه گفته خواهد شد كه ايقاب بعض حشفه كافى نيست و كلام مرحوم آقاى خويى تأييد مىشود .\r\nسپس بحثى پيرامون اين مطلب كه آيا حكم اختصاص به آنجايى دارد كه مفعول غلام باشد يا افراد مسن را نيز شامل مىشود ؟ دو وجه ذكر مىشود و مسأله محل تأمل خواهد شد . در پايان به بررسى اين مطلب اشاره خواهد شد كه آيا حكم حرمت ازدواج با مادر و خواهر و دختر فقط نسبت به فاعل است يا طرفينى است و شامل مفعول نيز مىشود . كلامى از كشف اللثام در حكم به تعميم ذكر خواهد شد و توضيح دليل تعميم و بررسى آن آغاز مىگردد .\r\n* * *\r\n\r\n","description":"","footnote":"","page_name":" 2220 ","page_number":181},
  {"content":"\r\n\r\n\r\nالف ) بررسى حكم لواط با غلام در صورتى كه لائط صغير باشد :\r\n\r\n1 ) طرح مجدد بحث :\r\nخلاصه نظر ما در جلسهء گذشته در موردى كه لائط صغير باشد اين شد كه احتياط در اين فرض اين است كه احكام حرمت نكاح با ام و اخت و بنت در اينجا نيز باشد . در اين جلسه مىخواهيم عرض كنم كه اين احتياط استحبابى است نه وجوبى ، بيان مطلب اين كه ، در مواردى كه عنوانى موضوع حكمى قرار گرفته و براى آن قيدى به صيغه ماضى نيز آورده شده است ، از حيث اين كه ، آيا حتما لازم است آن وصف در همان زمان تحقق عنوانى كه موضوع قرار دارد ، صادق باشد يا اين كه مىشود و لو قبل از تحقق عنوان ، صادق باشد ؟ از نظر موارد مختلف است ، مثلًا اگر گفته شود « الشيخ الّذى زنى ، وجب قتله يا گفته شود : المتزوج الّذى زنى ، وجب رجمه » . تناسب حكم و موضوع در امثال اين موارد چنين حكم مىكند ، يعنى پيرمرد در همان زمان پيرمردى يا مرد زن‌دار در همان موقع كه زن داشته است چنين كارى را انجام داده است ، نه اين كه اينها زنا كرده‌اند و لو قبل از پيرى و قبل از ازدواج .\r\nتوضيح امر ، اين است كه ، اگر پيرمردى قبل از پيرمردى زنا كرده و مجازات وى اجرا نشد ، و حال كه پيرمرد شده ، مىخواهيم اين حكم را جارى كنيم ، در اينجا اگر پيرمردى بالفعل او ، در لزوم قتل دخالتى داشته باشد ، به كار بردن جمله « الشيخ الّذى زنى وجب قتله » صحيح است ، و معناى اين حرف اين است كه حكم زانى اگر به مرتبه پيرمردى رسيد ، با حكم همان زانى كه در همان زمان گذشته زنا كرده ، اگر به مرتبه پيرمردى نرسيد فرق داشته باشد ، در حالى كه قطعاً چنين نيست ، پس اگر لازم نباشد كه زمان تحقق زنا در پيرمردى باشد ، ذكر قيد « الشيخ » لغو خواهد بود .\r\nدر مثال « المتزوج الّذى زنى ، وجب رجمه » نيز چون احتمال نمىدهيم كه در كسى كه قبل از ازدواج زنا كرده ، تحقق تزويج در هنگام اجراء كيفر ، دخالتى در حكم\r\n\r\n","description":"","footnote":"","page_name":" 2221 ","page_number":182},
  {"content":"\r\n\r\nكيفرى داشته باشد ، در نتيجه مىگوييم كه زنا بايد در حال زن‌دار بودن زانى صورت گيرد .\r\nولى گاه گفته مىشود كه « مجتهد تخصّص فى الادب اولى فى التقليد من مجتهد لم يتخصّص فيه » ، در اينجا تناسب حكم و موضوع اقتضاء نمىكند كه درس ادبيات را حتماً در موقع اجتهاد خوانده باشد ، بلكه اگر قبل از اجتهاد و در دوران تحصيلش هم در ادبيات تخصص يافته باشد كه غالباً همچنين است ، حكم اولويت در تقليد بار مىشود ، در اينجا ، دربارهء كسى كه پيشتر در زمان غير اجتهاد ، متخصص در ادبيات شده ، تحقّق اجتهاد در حكم اولويت در تقليد مؤثر است ، در نتيجه لازم نيست ما زمان تخصص يافتن در ادبيات را همان زمان اجتهاد بگيريم .\r\nحال ببينيم در ما نحن فيه ، وقتى مىگوييم « رجل لعب بغلام » يا « رجل اوقب غلاماً » از كدام قسم است ، آيا مخصوص جايى است كه اين كار در حال رجوليت انجام گيرد ، يا در جايى كه اين عمل در حال صغر لائط هم انجام گيرد اين حكم جارى است ؟ به نظر مىرسد كه مثال ما از قبيل قسم اوّل است ، يعنى بايد عمل لواط در حال كبر لائط صورت گيرد .\r\nزيرا اگر در زمان رجوليت اين عمل صورت نگرفته باشد ، ذكر قيد « رجل » لغو خواهد بود ؛ چون ما احتمال نمىدهيم كه اگر لواطى در حال صغير بودن لائط صورت گيرد ، با كبير شدن لائط ، حكم حرمت ابد مترتب شود ، يعنى قبل از كبير شدن اين حكم نباشد ، و پس از كبير شدن ، لواط سابق منشأ حرمت ابد گردد ، پس قيد « رجل » كه در سؤال سائل اخذ شده « 1 » از اين جهت است كه سؤال از خصوص صورتى است كه\r\n\r\n\r\n","description":"","footnote":"\r\n( 1 ) ان قلت : شايد ذكر كلمه « رجل » در سؤال سائل به اين جهت است كه شخص فعلًا مىخواهد ازدواج كند و سؤال از حكم جواز فعلى ازدواج و عدم جواز آن مىباشد .\r\nقلت : موضوع سؤال خصوص ازدواج فعلى شخص نيست چون در روايات اين طور آورده كه اگر رجلى با غلام لواط كند مادر و خواهر و دختر ملوط بر او حرام است ، از ذكر كلمه « دختر » معلوم مىشود كه مفروض ازدواج فعلى با وى نيست ، چون احتمال بچه‌دار بودن غلام بسيار غير عرفى و دور از اذهان مردم است ، بلكه در مثالهاى متعارف ، غلام دختر ندارد ، بلكه بايد بزرگ شود و ازدواج كند و بعد دختردار شود و سپس دختر هم بزرگ شود ( چون ازدواج با صغيره غير متعارف است ) تا مرد بخواهد با او ازدواج كند . پس ذكر قيد « رجل » نمىتواند به خاطر قصد فعلى ازدواج لائط باشد .\r\n","page_name":" 2222 ","page_number":183},
  {"content":"\r\n\r\nلواط در حال رجوليت لائط صورت گرفته كه غالباً هم همين طور است ، بنابراين ، روايات بحث ما با مثال « مجتهد تخصص فى الادب اولى فى التقليد . . . » مغاير است در آن مثال ، اجتهاد در حكم اولويت تقليد در حق كسى كه قبلًا نيز تخصص ادبياتى يافته دخالت دارد و ذكر قيد مجتهد لغو نيست ، بخلاف ما نحن فيه .\r\nبنابراين ، در روايات محل بحث ما ، سؤال از صورتى است كه در حال كبير بودن لائط اين عمل صورت گرفته و افراد غير غالب لواط ، كه لائط در آن صغير است از مورد سؤال سائلان بيرون است .\r\nالبته با توجه به اين كه قيد رجوليت در سؤال سائلان اخذ شده ، نه در جواب امام « عليه السلام » ، اين جمله مفهوم ندارد و حكم سلبى نسبت به غير رجل از آن استفاده نمىشود ، بنابراين ، در مقام ثبوت ، ممكن است ، حكم تحريم ابد ، هم در لواط كبير مترتب شود و هم در لواط صغير ، ولى ما دليلى در مقام اثبات بر اين تعميم نداريم ، چون دليل ما نسبت به موارد غير غالبى ( صغير بودن لائط ) ساكت بوده و نفياً و اثباتاً حكمى را بيان نمىكند ، پس طبق عمومات اوليه يا اصالة البراءة يا استصحاب ( بنابر جريان آن در احكام شرعى و عدم اختصاص آن به موضوعات احكام ) حكم به عدم تحريم ابد مىشود .\r\nبله ، اگر كسى بتواند از كلمه « رجل » الغاء خصوصيت نموده ، از حكم مترتب بر رجل لائط ، حكم صغير لائط را هم بفهمد حرفى است ، ولى فرض ما اين است كه الغاء خصوصيت را نمىپذيريم و مىخواهيم از باب اطلاق لفظى دليل ، حكم را تعميم دهيم كه اين طريق ناتمام است .\r\nان قلت : شايد كلمه رجل به معناى مطلق ذَكَر باشد ، چنانچه در سورهء نساء در چند مورد در باب ارث كلمه رجال به اين معناى عام به كار رفته است ، مثلًا در اين آيه\r\n\r\n","description":"","footnote":"","page_name":" 2223 ","page_number":184},
  {"content":"\r\n\r\nشريفه « 1 » :  « لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصِيبٌ مِمَّا تَرَكَ الْوالِدانِ وَ الْأَقْرَبُونَ »  ، كلمه نساء ، هم در اين آيه و نيز در آيات ديگر همچون « 2 »  « فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ »  همچنين در آيه شريفه  « وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ »  ، رجل و مرأة به معناى مطلق مذكر و مؤنث به كار رفته است .\r\nدر روايات مورد بحث هم مىتوان رجل را به اين معناى عام گرفت .\r\nقلت : معناى حقيقى رجل ، خصوص مرد ( در مقابل كودك ) است ، همچنان كه معناى حقيقى نساء ، زنان ( در مقابل دختران ) و همين‌طور معناى حقيقى مرأة ، زن ( در مقابل دختر ) و لفظى كه در معناى عام ، جنس مذكر و مؤنث به گونه حقيقى به كار مىرود و در آن صغر و كبر مطرح نيست ، ذكر و انثى است ، استعمال رجل و مرأة و نساء در اين معناى عام ، مانعى ندارد ولى استعمالى است مجازى و نياز به قرينه دارد ، در آيات سورهء نساء با توجه به اين كه ما از خارج مىدانيم كه در حكم ارث ، صغير يا كبير بودن و ارث دخالت ندارد ، خود علم خارجى قرينه تجوّز مىباشد ، ولى در ما نحن فيه ، چنين قرينه‌اى بنابر فرض در كار نيست ( چون نمىخواهيم با الغاء خصوصيت ، حكم را تعميم دهيم و احتمال خصوصيت براى رجوليت مىدهيم ) ، بنابراين ، بايد لفظ را به معناى حقيقى خود يعنى « مرد » در مقابل كودك حمل كنيم ، در نتيجه ، روايت ، ناظر به خصوص صورت مرد بودن لائط است و در مورد كودك بودن لائط ، با عنايت به عموم حل يا اصول عمليه ، حكم به عدم حرمت ابد مىشود .\r\nمضافاً به اين كه حكم حرمت ابدى كه نسبت به مادر و خواهر و دختر در اينجا مطرح است ، حكمى است كه جنبهء عقوبت بر فاعل دارد ، نه بخاطر اين كه چون فاعل و مفعول نسبت به يكديگر قربى پيدا كرده‌اند اين حكم باشد - چنانچه در\r\n\r\n\r\n","description":"","footnote":"\r\n( 1 ) سوره . . . آيهء 7\r\n( 2 ) سوره . . . آيهء 11\r\n","page_name":" 2224 ","page_number":185},
  {"content":"\r\n\r\nاحكامى مثل جواز نظر به ام الزوجه و محرميت نسبت به اب الزوج بخاطر قرابت و نزديكى است كه به واسطهء ازدواج حاصل شده است - بنابراين مجازاتى بودن حكم مسأله هم ، اقتضاء مىكند كه حكم مختص ، به كبير باشد « 1 » .\r\nشاهد كيفرى بودن حكم ، اين است كه احكامى هم چون جواز نظر نسبت به مادر يا دختر ملوط يا مزنى حمل نمىشود ، چون به مناط قرب و نزديكى نيست ، از سوى ديگر ، خواهرزن حرمت ابد ندارد ، بلكه تنها حرمت جمعى دارد ولى در اينجا خواهر ملوط محرّم ابد است ، پس ملاك حكم در اينجا با ملاك حكم در محرمات سببى و نسبى و رضاعى مغاير است .\r\n\r\n2 ) نگاهى به اقوال فقهاء در مسأله اشتراط كبير بودن در فاعل و صغير بودن در مفعول « 2 »\r\n( ياددآورى و تكميل ) . بسيارى از فقهاء در فتواى خود ، فاعل را با الفاظ مطلق همچون « من » ذكر كرده و از مفعول بالفظ « غلام » ياد كرده‌اند كه عبارتند از مقنعه مفيد ، انتصار و موصليات ثالثه و ظاهر ناصريات سيد مرتضى ، خلاف و نهايه شيخ طوسى ، مهذب ابن برّاج ، غنيه ابن زهره ، شرايع و نافع محقق حلى ، تبصره و تذكره علامه حلى و نظير اين عبائر در كافى حلبى و مراسم سلار و ارشاد و تلخيص علامه حلّى ديده مىشود كه لفظ « من » در ناحيهء فاعل به كار نرفته ولى واژه مطلق در آنها به كار گرفته ولى مفعول را غلام دانسته است .\r\nبرخى از فقهاء در جانب فاعل و مفعول لفظ مطلق ذكر كرده‌اند همچون عويص شيخ مفيد ، فقه القرآن راوندى ، وسيله ابن حمزه ، جامع يحيى بن سعيد .\r\n\r\n\r\n","description":"","footnote":"\r\n( 1 ) ( توضيح بيشتر ) يعنى اگر ما اطلاق حكم را هم ذاتاً نسبت به صغير بودن فاعل بپذيريم ، با توجه به حكومت حديث رفع قلم كه احكام مؤاخذه‌اى را از صغار و نابالغان برمىدارد بايد اطلاق ذاتى حكم را مقيد ساخت .\r\n( 2 ) استاد - مد ظله - در اين درس به تفصيل اقوال فقهاء را نقل نكردند ، و مادر هنگام تنظيم بحث اين قسمت را با استفاده از يادداشتهاى استاد اضافه كرده‌ايم كه از نقل اقوال در جلسه پيش گسترده‌تر بوده و تعميم يا عدم تعميم حكم نسبت به مفعول نيز در اين قسمت در نظر گرفته شده است .\r\n","page_name":" 2225 ","page_number":186},
  {"content":"\r\n\r\nدر سرائر ابن ادريس ، لمعه شهيد اوّل ، روضه شهيد ثانى ، تصريح به تعميم در ناحيه مفعول نموده و در ناحيه فاعل هم لفظ مطلق تعبير كرده است .\r\nدر تحرير علامه و تنقيح فاضل مقداد ، در هر دو طرف به تعميم حكم ، تصريح كرده است ، البته در تنقيح ، تعميم در ناحيه فاعل را اقرب دانسته و نظير آن نيز در جامع المقاصد ديده مىشود كه تعميم در ناحيه فاعل را اقوى مىداند .\r\nعلامه در قواعد هم مىگويد : لو اوقب - و لو ببعض الحشفه - غلاماً او رجلًا حيّاً او ميتاً على اشكال حرم عليه ام الغلام . . . و فى الرضاع و الفاعل الصغير اشكال .\r\nپيش از علّامه حلى تنها كسى كه در جانب فاعل مرد بودن را قيد كرده ، مهذب الدين نيلى در نزهه است كه مىگويد : اذا لاط الرجل بالصبى . . .\r\nو قبل از وى كسى قيد رجل را نياورده ، بلكه در خلاف ، انتصار ، موصليات ثالثه و ظاهر ناصريات ، فقه القرآن ، غنيه ، سرائر بر اين امر ، ادعاى اجماع شده است و نيز در تنقيح و جامع المقاصد و روضة ، همچنين در مسالك و تذكره ادعاى اجماع يا مانند آن ديده مىشود و در مفاتيح ، عدم خلاف را نقل كرده است .\r\n\r\n3 ) تمسك به اجماع براى تعميم حكم نسبت به صغير بودن فاعل :\r\nبنابراين ، ممكن است كسى با توجه به اين ادعاهاى اجماع در مسأله ، احتياط وجوبى بكند ، ولى اين اجماع - بر فرض ثبوت - قطعاً اجماع متصل به زمان معصوم نيست و اين طور نيست كه از اول و در زمان معصوم « عليه السلام » اجماع بر لفظ مطلق همچون « من » وجود داشته باشد ، تا ما حكم را تعميم دهيم . و در موردى كه فاعل صغير باشد ، چون فردى است نادر و غير متعارف نمىتوانيم ادعا كنيم كه مورد اجماع نيز بوده است ، افراد نادر را ما نمىتوانيم متصل به زمان معصوم كنيم ، متعارفاً ، وقتى مىگويند « شخصى لواط كرده است » آنچه به ذهن مىآيد فرد متعارف است يعنى مردى اين كار را انجام داده است ، تفاوت بين تعبير « من » و « رجل » و اعم بودن اولى از دومى ، نياز به دقت و عنايتى خاص دارد .\r\n\r\n","description":"","footnote":"","page_name":" 2226 ","page_number":187},
  {"content":"\r\n\r\nبنابراين ، بعيد نيست كه فقهاى گذشته هم كه الفاظ مطلق همچون « من » به كار برده‌اند با استناد به همين روايات موجود باشد كه در آنها لفظ رجل به كار رفته است .\r\nشاهد اين امر هم اين است كه ، برخى از فقهاء براى تعليل فتوايى كه با لفظ « من » در آن تعبير شده ، به همين روايات مورد بحث كه در آن لفظ « رجل » به كار رفته ، استدلال كرده‌اند و اصلًا به اختلاف اين دو تعبير توجه ندارند « 1 » .\r\nاز سوى ديگر ، به احتمال زياد ، مناط اين حكم در نظر بسيارى از فقهاء ، جنبهء كيفرى باشد نه ايجاد قرب و نزديكى و از اين رو ، به جواز نظر به ام ملوط و دختر او كسى فتوا نمىدهد ، در نتيجه ، نمىتوان تعميم حكم نسبت به صغير بودن فاعل را از اطلاق كلمات آنها استفاده كرد ، بنابراين ، حتى ما ظن هم نداريم كه فقهاء قبل از علامه در صورت نادر ، صغير بودن لائط هم ، حكم به حرمت ابد كنند .\r\nخلاصه ، همانطورى كه صاحب رياض حرمت ابد را به كبير بودن فاعل اختصاص داده و صاحب حدائق نيز تمايل پيدا كرده است و آقاى خويى نيز به اختصاص حكم به كبير فتوا داده است ، ما نيز فتوا به عدم حرمت ابد در جايى كه لائط صغير باشد مىدهيم ، البته چون فتواى به اعم نيز وجود دارد ، در مورد صغير ، ما احتياط استحبابى بر عدم ازدواج مىكنيم ، البته اگر اجراى اين حكم مفاسدى هم چون هتك حيثيت افراد و بهم خوردن نظام خانواده‌ها را به همراه داشته باشد ، احتياط استحبابى هم در كار نيست .\r\n\r\nب ) آيا ايقاب به بعض حشفه نيز كافى است ؟\r\nدر جلسهء قبل گفتيم كه ايقاب بعض حشفه نيز كافى است و « ثقب » نيز صدق مىكند ، و ليكن ، به نظر مىرسد كه در اينجا نيز حق با آقاى خويى و آنهايى است كه بعض حشفه را كافى نمىدانند ، زيرا ايقاب بعض حشفه - خصوصاً با توجه به اين كه\r\n\r\n\r\n","description":"","footnote":"\r\n( 1 ) ( توضيح بيشتر ) مثلًا شيخ طوسى در تهذيب ج 7 ، ص 309 ، و 310 ، براى تعليل عبارت مفيد « من فجر بغلام فاوقبه لم تحل له اخته و لا امه و لا ابنته ابداً » به همين روايات مورد بحث از جمله به مرسله ابن ابى عمير « الرجل يعبث بالغلام » يا موثقه ابراهيم بن عمر « رجل لعب بغلام » تمسك مىجويد .\r\n","page_name":" 2227 ","page_number":188},
  {"content":"\r\n\r\nفرض مسأله در روايات در جايى است كه فاعل كبير است و مفعول غلام - كم اتفاق مىافتد ، ما نمىتوانيم چنين اطلاقى از ادله استفاده كنيم .\r\nاز سوى ديگر ، چنين به نظر مىآيد كه سؤالات و پاسخ امام « عليه السلام » ناظر به همان ايقابى است كه منشأ آلودگى معنوى شده و غسل جنابت را لازم ساخته و آلودگى عرضى مىآورد و موجب حد لواط و زنا مىشود ، و در اين موارد ، كمتر از حشفه حكم نمىآورد . در مسأله ما نيز ، اين مقدار حرمت ابد نمىآورد و بعيد است كه بگوييم كه حدّ ( كه مجازاتى براى اين عمل شنيع است ) ، تنها در صورت ادخال حشفه و بيشتر جارى است ، ولى حكم حرمت ابد ( كه آن هم مجازاتى است ) اوسع است و لااقل اطلاقى از روايات نسبت به اين معناى وسيع استفاده نمىشود ، اجماع معتبرى هم در اين مسأله هم چون مسأله گذشته قابل احراز نيست . « 1 »\r\nنتيجه بحث اين مىشود كه ايقاب بعض حشفه در حرمت ابد كافى نيست ولى احتياط استحبابى در اينجا هم در ترك ازدواج در اين موارد مىباشد .\r\n\r\nج ) بررسى اشتراط سن خاص در جانب ملوط :\r\n\r\n1 ) آيا بايد ملوط صغير باشد ؟\r\nدر روايات مسأله ، همه جا كلمهء غلام در جانب مفعول ذكر شده است و همين‌طور در اكثر فتاواى فقهاء و هيچ كس عنوان صبى را موضوع قرار نداده است مگر در موردى از فقه الرضا ، ص 243 كه اين عبارت ذكر شده است : من ولع ( ولج خ . ل ) بالصبى لم تحل له اخته ابداً\r\nو نيز در نزهة الناظر چنانچه گذشت .\r\nولى در جاى ديگرى از فقه الرضا ( ص 243 ) موضوع را غلام قرار داده است : من من لاط بغلام . . . لا تحل له اخته فى التزويج ابداً و لا ابنته\r\n\r\n\r\n","description":"","footnote":"\r\n( 1 ) اوّل كسى كه اين موضوع را بالصراحه عنوان كرده ابن ادريس در سرائر است كه مىنويسد ، من اوقب غلاماً او رجلًا ( و لو ببعض الحشفه - حرم على اللائط بنت المفعول به . . . لا جماع اصحابنا\r\n","page_name":" 2228 ","page_number":189},
  {"content":"\r\n\r\nبه هر حال در ادله معتبر كلام غلام به كار رفته ، اين كلمه ، اختصاصى به صغير ندارد ، و افراد بالغى كه در اوائل سن بلوغ به سر مىبرند نيز از مصاديق اين عنوان مىباشند و تحقق لواط با اين افراد هم نادر نيست تا حكم شامل آنها نشود ، البته سنهاى بالا همچون چهل سال و بيشتر را شامل نمىشود .\r\nبنابراين ، بدون اشكال ، حكم اختصاصى به نابالغ بودن ملوط ندارد و هر موردى كه غلام صدق كند حكم ثابت است .\r\n\r\n2 ) ترتّب حرمت ابد در صورت مسن بودن ملوط :\r\nگفتيم كه در روايات ، كلمه غلام وجود دارد كه بر سنهاى بالا صدق نمىكند ، ولى ممكن است كسى حكم مسأله را با قياس اولويت استفاده كند ، به اين بيان كه شخصى كه با افراد مسن و غير غلام چنين عملى را مرتكب مىشود ، معلوم است كه آلودگى بسيار زياد دارد و بايد خيلى منحرف باشد ، پس بايد مجازات حرمت ابد را به طريق اولى داشته باشد ، نظير اين اولويت را در حد زنا هم مىتوان قائل شد ، كه اگر زانى جوان ، حد زنا داشته باشد ، در زانى پيرمرد ، كه آن شهوت خاص جوانان را ندارد بايد به طريق اولى اين حد ثابت باشد ، چون زناى پيرمرد از انحراف شديدتر فاعل حكايت مىكند .\r\nان قلت : در روايات ، كلمهء « غلام » ذكر شده است ، از اين قيد مفهوم به نحو سالبه جزئيه استفاده مىشود و معلوم مىگردد كه نبايد حكم در تمام افراد غير غلام ثابت باشد و گرنه ذكر قيد غلام لغو خواهد بود .\r\nقلت : از آنجا كه لواط غالباً با غلامان صورت مىگيرد ، ذكر اين قيد مفهوم ندارد ، چون ما ، در برخى بحثهاى گذشته به تفصيل بيان كرديم كه در قيود غالبى ، مفهوم و لو به نحو سالبه جزئيه در كار نيست و اشكال لغويتى پيش نمىآيد ، بويژه اگر موارد غير غالبى اولويت در حكم داشته باشند و ممكن است بگوييم ، دليل ، متعرض فرد متعارف شده و تفهيم حكم در فرد غير متعارف را به اولويت واگذاشته است .\r\n\r\n","description":"","footnote":"","page_name":" 2229 ","page_number":190},
  {"content":"\r\n\r\nولى از سوى ديگر ، ممكن است بگوييم كه هر چند ، لواط با فرد مسن شنيعتر است ولى اين كار كمتر اتفاق مىافتد ، علت اصلى جعل احكام عقوبتى همچون حرمت ابد ، جلوگيرى از گسترش اين امور در اجتماع است ، بنابراين ، از ثبوت حرمت ابد در موارد شائع ، نمىتوان ثبوت حرمت ابد را در موارد نادر استفاده كرد .\r\nبنابراين ، مسأله محل تأمل است و فتواى در آن به ذوق فقهى فقيه بستگى دارد .\r\n\r\n3 ) تذكر يك نكته اصولى و تطبيق آن در اين مسأله :\r\nگاه ، لفظ مطلق در كلام امام عليه السلام قرار گرفته ، از اطلاق اين لفظ مىتوان شمول حكم را نسبت به موارد نادر هم استفاده كرد ، ولى اگر اين لفظ در كلام سائل ذكر شده باشد و جواب امام « عليه السلام » همان صورت را ناظر باشد ، چون نوعاً اين سؤالات از وقايع اتفاق افتاده ناشى شده و براى حل اين گونه حوادث ، پرسيده شده ، نسبت به افراد نادرى كه ذهن عرف كمتر به آنها متوجه است ، اطلاق ندارد ، چون اگر مورد نياز ، فرد نادر باشد ، اين افراد را بالخصوص سؤال مىكنند و به لفظ مطلق اكتفاء نمىكنند .\r\nاز اين جهت بنا بر توصيه برخى فقهاء بزرگ ، در جواب استفتاءات بايد فروض متعارفه را در نظر گرفت و پاسخ گفت و نبايد به خاطر فروض غير متعارفه تشقيق شقوق كرد .\r\nدر بحث ما ، نيز چون لفظ مطلق در كلام سائلان وارد شده ، اطلاق حكم نسبت به بسيارى از موارد ، محل تأمل مىباشد ، همچون زنده بودن يا نبودن ملوط « 1 » عالم بودن يا عالم نبودن ، فاعل مكره بودن ( يا مضطر بودن ) فاعل « 2 » و . . . تمام اين گونه اطلاقات كه در كلام مصنف آمده ، به نظر ما محل اشكال است ، البته نمىگوييم كه خود ادله ، دليل بر عدم ثبوت حكم در اين موارد نادره است ، ولى چون اطلاقى در\r\n\r\n\r\n","description":"","footnote":"\r\n( 1 ) اساساً اگر گفته شود : كسى با ديگرى لواط كرده حكمش چيست ؟ شما در جواب بگوييد آيا ملوط زنده بوده يا مرده ، اين سؤال خنده دار است .\r\n( 2 ) در مسأله اكراه يا اضطرار و يا وطى به شبهه عقوبت بودن حرمت ابد هم اقتضاء عدم تحريم دارد .\r\n","page_name":" 2230 ","page_number":191},
  {"content":"\r\n\r\nبين نيست ، نمىتوان حكم را در موارد نادره هم ثابت نمود ، بلكه عمومات و اصول عمليه ، عدم حرمت ابد را ثابت مىكند .\r\n\r\nد ) آيا حكم حرمت ازدواج با مادر و خواهر و دختر طرفينى است يا مخصوص فاعل است ؟\r\n\r\n1 ) طرح بحث و اقوال فقهاء در مسأله :\r\nدر كلمات علماء سابق ، اين موضوع مطرح شده كه فاعل نمىتواند مادر و خواهر و دختر مفعول را بگيرد ، ولى نسبت به اين كه مفعول نتواند با مادر و خواهر و دختر فاعل ازدواج نكند مطلبى ذكر نشده ، كه ظاهر آن عدم حرمت است . ابن ادريس به اين امر تصريح كرده و مىگويد : و اما المفعول به فلا يحرم عليه من جهة الفاعل شىء ، و نظير اين تصريح ، در قواعد و تحرير و تذكره و مهذب بارع و جامع المقاصد و روضه شهيد ثانى و مسالك و نهايه المرام و حدائق و رياض ذكر شده ، بلكه در تذكره افزوده است : عند علماءنا و در جامع المقاصد : عند جميع علمائنا ، و در روضه : عندنا را آورده است .\r\nليكن ، در كشف اللثام و رياض آمده كه شيخ از بعضى از اصحاب نقل كرده است كه حكم طرفينى است ولى روشن نكرده كه آن بعض اصحاب چه كسى است . در جواهر ( ج 29 / ص 448 ) هم ، همان عبارت كشف اللثام را به عنوان \" قيل \" آورده ، و وجهى را كه كشف اللثام براى تعميم ذكر نموده و بخاطر آن احتياط كرده است نيز نقل مىكند ، البته ما هر چه گشتيم كه شيخ اين مطلب را در كدام يك از كتابهايش گفته است پيدا نكرديم . ؟ ؟ رياض نيز پيدا نكرده‌اند ، صاحب رياض نيز به ظن بسيار قوى اين مطلب را از كشف اللثام گرفته است و خودش مستقيماً به كلام شيخ مراجعه نكرده است ، حال در كشف اللثام در اينجا تحريفى در نسخه رخ داده يا مطلب چيز ديگرى است ؟ نمىدانيم .\r\nبله ، شهيد ثانى در شرح لمعه مىگويد ، از بعضىها نقل شده كه به طرفين تعميم\r\n\r\n","description":"","footnote":"","page_name":" 2231 ","page_number":192},
  {"content":"\r\n\r\nداده‌اند ولى توضيح نداده كه ناقل چه كسى و آن بعض كيست . منتهى ، يك حاشيه « منه » دارد ، در آن حاشيه مىفرمايد : نقله السيد الفاخر ( ؟ ) عَن بعض الاصحاب و لم يعيّنه ، قال المصنف و هو الظاهر من كلام الراوندى فى شرح النهاية و سپس دليل راوندى ( قطب راوندى ) را ذكر مىكند\r\nحال ، آيا منظور كسانى كه گفته‌اند شيخ از بعضى از اصحاب نقل كرده . آيا شيخ زين الدين - شهيد ثانى - است يا نه ؟ نمىدانم .\r\nعلى اى حال ، آنچه را اينها نسبت به شيخ داده‌اند ما پيدا نكرديم ، علامه و ديگران هم ذكر نكرده‌اند . همچنين « سيد فاخر » را هم نمىدانيم كيست . البته يك فردى است ملقب به فاخر از دوريستها ولى آن شيخ است .\r\n\r\n2 ) دليل قول به تعميم تحريم نسبت به فاعل و مفعول ( كلام كشف اللثام ) :\r\nكشف اللثام وجهى را كه براى تعميم ذكر مىكند اين است كه در اين روايات ، حكم به صورت ضمير بيان شده ، مثل روايت ابن ابى عمير كه در آن اين چنين آمده است « فى الرجل يعبث بالغلام قال اذا اوقب حرمت عليه ابنته و اخته « 1 » » يا در روايت حماد بن عثمان آمده « رجل اتى غلاما أ تحل له اخته قال فقال ان كان ثقب فلا » « 2 »\r\nممكن است ، ضميرها به فاعل برنگردد ، بلكه به مفعول برگردد و تكليف مفعول را بخواهد روشن كند\r\n\r\n3 ) اشكال بر كلام كشف اللثام و بررسى آن :\r\nعلماى بعد از كشف اللثام همه اشكال كرده‌اند كه اين وجه صحيح نيست ، زيرا سؤال از فاعل است و مىخواهد حكم فاعل را بپرسد ، بر فرض كه ضميرها را به مفعول بزنيم ، چطور حكم به طرفين كنيم ، يعنى چطور بگوييم كه بر هر دو حرام است كه خواهر و مادر و دختر ديگرى را بگيرند ، چون تردد مكلف به فردَيْن نيست\r\n\r\n\r\n","description":"","footnote":"\r\n( 1 ) وسائل ج 2 ، ب 15 بن ابواب ما يحرم بالمصاهرة ج 1\r\n( 2 ) وسائل ج 2 ، ب 15 بن ابواب ما يحرم بالمصاهرة ج 4\r\n","page_name":" 2232 ","page_number":193},
  {"content":"\r\n\r\nتا احتياط لازم باشد ، بلكه تردد مكلف است بين شخصين ، پس دو اشكال كرده‌اند يكى اينكه ، اصلا ، صلاحيت اينكه ضمير به مفعول برگردد وجود ندارد و ديگر اينكه ، بر فرض كه امكان داشته باشد ، نمىتوان حكم طرفين را استفاده كرد .\r\nولى به نظر ما ، اينكه اين آقايان مسلم گرفته‌اند كه ضمير نمىتواند به مفعول راجع باشد ، صحيح نيست و صرف اينكه سؤال از عمل فاعل است دليل نمىشود كه ضميرها نيز به او برگردد ، زيرا گاهى عنوانى توطئه و مقدمه براى بيان حكم عنوان ديگرى مىشود مثلًا فرض كنيد كسى اينطور تعبير كند « اگر كسى لواطى كند با فردى ، او نمىتواند با خواهر و مادر او اين كار را انجام دهد » در اين مثال ، ضمير « او » راجع به ملوط است يعنى كأنّ توهّم نشود كه ملوط نيز مىتواند تلافى كند و چنين كارى را با مادر و خواهر لاطى انجام دهد ، پس مىتواند عنوان فاعل ذكر شود براى بيان حكمى كه متعلق به مفعول است ، لذا در ما نحن فيه نيز ، درست است كه سؤال‌ها از فاعل است « فى الرجل يبعث فى الغلام » و لكن ضمير او « اذا اوقب حرمت عليه ابنته و اخته » مىتواند به ملوط برگردد .\r\n« * و السلام * »\r\n\r\n","description":"","footnote":"","page_name":" 2233 ","page_number":194},
  {"content":"\r\n\r\n\r\n30 / 7 / 1379 شنبه درس شمارهء ( 246 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، در ادامه فروع مربوط به تحريم ابد در ايقاب غلام ، اين فرع مطرح شد كه آيا اين حكم تنها نسبت به تحريم ابد خواهر و مادر و دختر مفعول بر فاعل است يا بر عكس خواهر و دختر و مادر فاعل هم بر مفعول حرام است ؟ در اين جلسه ، امكان استفاده تعميم حكم را با توجه به اجمال روايات بحث ، نتيجه مىگيريم و تقريبات چندى براى اين استفاده ارائه مىدهيم ، اين تقريبات بر پايه استعمال لفظ در اكثر از يك معنا ، تنجيز علم اجمالى ، اصالة الفساد در معاملات ، دلالت ترك استيضاح ، استوار بوده ، مناقشاتى بر آنها در اين جلسه ذكر مىگردد ، از جمله به تفصيل درباره اين كه ، ترك استيضاح دليلى بر عموم نيست ، سخن خواهيم گفت ، در ادامه ، اصل اجمالى روايت به نقد كشيده مىشود ، قرائنى چند ذكر مىگردد كه روشن مىسازد كه اين حكم تنها مربوط به فاعل بوده و در مورد مفعول ، حرمت ابد در كار نيست .\r\n* * * \r\nالف ) بررسى امكان تعلق حرمت ابد به مفعول :\r\n\r\n1 ) طرح مجدّد بحث و اشاره به نظر علماء :\r\nبحث اين بود كه در مسأله ايقاب ، آيا فقط خواهر و مادر و دختر مفعول بر فاعل حرام است ، يا طرفينى است ؟ وجه قول دوم در شرح لمعه چنين آمده است :\r\nربما نقل عن بعض الاصحاب تعلّق التحريم به [ أى بالمفعول 
  ] كالفاعل و فى كثير من الاخبار اطلاق التحريم بحيث يمكن تعلّقه بكل منهما ، لكن المذهب الاول . در حاشيه « منه » درباره\r\n\r\n","description":"","footnote":"","page_name":" 2234 ","page_number":195},
  {"content":"\r\n\r\n\" ربما نقل عن بعض الاصحاب \" مىفرمايد : و هذا القول نقله السيد الفاخر عن بعض الاصحاب و لم يعيّنه ، قال المصنف ، [ يعنى الشهيد الاوّل على الظاهر 
  ] و هو الظاهر من كلام الراوندى فى شرح النهايه محتجّا بشمول الرواية و الأخبار المطلقة ، منها حسنة ابن ابى عمير . . .\r\nفى الرجل يعبث و قريب منه رواية . . . موسى بن سعدان عنه « عليه السلام » .\r\nشهيد ثانى خود صلاحيت اخبار را براى تعلق حكم به مفعول پذيرفته ، و ظاهر نقل شهيد اول از قطب راوندى « 1 » بدون انتقاد از آن اين است كه ايشان هم صلاحيت اين مطلب را قبول دارد .\r\nدر كلمات علماء گذشته هم در 8 كتاب با تعبير ضمير ، همچون روايات ، فتواى خود را ذكر كرده‌اند كه اگر ما در روايات احتمال تعلق حكم به مفعول را مطرح كرديم ، در اين كتب هم اين احتمال وجود دارد « 2 » . اين كتب عبارتند از : فقه رضوى در دو مورد ( ص 243 ، 278 ) موصليات ثالثه سيد مرتضى ، نهايه و خلاف شيخ طوسى ، مهذب ابن برّاج ، اصباح كيدرى ، ارشاد علّامه حلى ، مفاتيح فيض .\r\nدر برخى كتب هم تصريح شده كه به مفعول حكمى از جهت فاعل تعلق نمىگيرد و گروهى دعواى اجماع هم كرده‌اند كه در جلسهء قبل ذكر شد ، و ساير فقهاء كه ما مراجعه كرديم در سياق ذكر محرمات ، تنها خواهر و مادر و دختر مفعول را ذكر كرده و در مورد اقوام فاعل چيزى ذكر نكرده‌اند كه ظاهر آن عدم حرمت است . به هر حال وقتى شهيد ثانى صلاحيت ارجاع ضمير را به مفعول مطرح ساخته و سيد فاخر آن را از برخى اصحاب نقل كرده و قطب راوندى هم در شرح نهايه قائل شده ، و از سوى ديگر ، در مثالهاى عرفى هم بسيار مىبينيم كه نحوه ارجاع ضمير به روشنى معلوم نيست و به ديگر بيان ، همچنانكه لف‌ونشر مرتّب وجود دارد ، لف‌ونشر\r\n\r\n\r\n","description":"","footnote":"\r\n( 1 ) در ذريعه 14 : 110 شرح نهايه الاحكام به نام مغنى را به قطب راوندى نسبت داده مىگويد : و هو غير شرح مشكلات النهاية و غير شرح ما يجوز و ما لا يجوز من النهايه و غير نهيه النهايه و الجميع له . . .\r\n( 2 ) غير از اين كتب ، كتب ديگرى هم با ضمير تعبير كرده‌اند ولى در قبل يا بعد آنها قرائنى وجود دارد كه مرجع ضمير را مشخص مىكند و ما آنها را نياورديم .\r\n","page_name":" 2235 ","page_number":196},
  {"content":"\r\n\r\nمشوش هم در عبارات به كار گرفته مىشود ، بنابراين ، اصل صلاحيت ذاتى ارجاع ضمير به هر دو ( فاعل و مفعول ) قابل انكار نيست ، در اينجا بايد در دو مرحله بحث شود .\r\nمرحله اول : اگر نتوانيم مرجع ضمير را تعيين كنيم ، آيا مىتوان حكم را به هر دو طرف تعميم داد يا حد اكثر بايد اجمال دليل را پذيرفت ؟\r\nمرحله دوم : آيا قرينه‌اى براى تعيين مرجع ضمير وجود دارد ؟\r\nدر مرحله اول ، تقريباتى چند وجود دارد كه با فرض اجمال بدوى دليل ، مىتوان حكم را تعميم دهند .\r\n\r\n2 ) تقريب اول : ( با استفاده از استعمال لفظ در اكثر از يك معنى )\r\nاين تقريب از دو مقدمه تشكيل شده است : مقدمه اول : استعمال لفظ مشترك در اكثر از يك معنى جايز است . مقدمه دوم : اگر قرينه‌اى بر تعيين مراد در الفاظ مشتركه نداشته باشيم ، بايد لفظ را بر هر دو معنا حمل كنيم . شيخ طوسى در عده پس از اثبات امكان استعمال لفظ مشترك در دو معنا ، به بحث اثباتى پرداخته و مىگويد :\r\nفان كان اللفظ حقيقة فى الامرين . . . فان كان الوقت وقت الحاجة و لم يقترن به ما يدلّ على انّه اراد احدهما وجب القطع على انّه اراد هما باللفظ . . . و ان لم يكن الوقت وقت الحاجة توقف فى ذلك و جوز كل واحد من الامرين . . . و ان كان اللفظ حقيقة فى احد هما و مجازاً فى الآخر . . .\r\nفان دلّ الدليل على انّه ارادَ المجاز ، لم يمنع ذلك من ان يكون اراد الحقيقة ايضاً ، فينبغى ان يحمل عليهما الّا ان يدلّ الدليل على انّه لم يرد الحقيقة . . . « 1 »\r\nشيخ طوسى در ذيل آيه شريفه  « لا تَنْكِحُوا ما نَكَحَ آباؤُكُمْ مِنَ النِّساءِ »  [ نساء / 22 
  ] نيز مىگويد : النكاح يعبر به عن الوطى كما يعبر به عن العقد ، فيجب ان يحمل عليهما « 2 » ، نظير اين عبارت در مجمع البيان ، در ذيل آيه وارد شده است . « 3 »\r\n\r\n\r\n","description":"","footnote":"\r\n( 1 ) عدة الاصول ج 1 ص 58\r\n( 2 ) تبيان ، ج 4 ، ص 155\r\n( 3 ) ( توضيح بيشتر ) ايشان بعد از \" الوطى \" اين عبارت را افزوده : و هو الأصل فيه ، كه گويا مراد اين است كه معناى حقيقى نكاح ، وطى است و عقد ، معناى مجازى كلمه است ، بنا بر اين معنا ، علّت حمل آيه بر هر دو معناى حقيقى و مجازى مىتوان اين باشد كه با توجه به شأن نزول آيه ، اراده عقد در آيه مسلم است و اراده وطى هم چون معناى حقيقى نكاح است ، بر طبق كلام شيخ در عده لازم مىباشد .\r\n","page_name":" 2236 ","page_number":197},
  {"content":"\r\n\r\n\r\n3 ) بررسى تقريب اول :\r\nاين تقريب بنا بر مبانى چندى ، ناتمام است . مبناى اول : محال بودن استعمال لفظ در بيشتر از يك معنا ، بنا بر اين ، مقدمه اول ناتمام است .\r\nمبناى دوم : استعمال لفظ در اكثر از يك معنا جايز ولى در محاورات متعارف ، خلاف ظاهر است و تنها در جايى كه نكات ادبى خاصى در كلام لحاظ شده باشد يا در مقام معما گويى باشد به كار مىرود . ما اين مبنا را صحيح مىدانيم .\r\nمبناى سوم : استعمال لفظ در اكثر از يك معنا جايز است ، ولى چون هم استعمال در يكى از دو معنا در استعمالات عادى ديده شده و هم در هر دو معنا ، لفظ ، ظهورى در هيچ يك از دو صورت نداشته ، اجمال پيدا مىكند .\r\nبنا ، بر اين مبنا و مبناى دوم ( كه مختار ما است ) مقدمهء دوم تقريب ، ناتمام مىباشد ، و به هر حال تقريب اول نتيجه‌بخش نيست .\r\n\r\n4 ) تقريب دوم ( تمسك به علم اجمالى ) :\r\nاگر فاعل يا مفعول هر دو خواهر يا مادر يا دختر داشته باشند ، يعنى هر دو يكى از عناوين سه‌گانه را داشته باشند و لازم نيست كه هر دو عنوان هم مانند هم باشد ، بلكه مىتواند يكى خواهر - مثلًا - داشته و ديگرى مادر ، در اينجا گاه اين بيان را طرح مىكنيم كه چون علم اجمالى به تحقّق يكى از دو عنوان حاصل شده ، بايد احتياط شود ، ولى اين بيان بر طبق مبانى متأخرين ناتمام است ، چون علم اجمالى در صورتى تكليف مىآورد كه مكلّف به مردد باشد بين دو شىء و مكلّف معين ، باشد ، ولى اگر خود مكلّف مردّد بين دو شخص باشد ، قاعده تنجيز علم اجمالى نمىآيد ، بلكه هر دو شخص در حق خود اصل برائت را جارى مىسازند ، چنانچه مرحوم شيخ در بحث « واجدى المنى فى الثوب المشترك » در رسائل ذكر كرده است . در\r\n\r\n","description":"","footnote":"","page_name":" 2237 ","page_number":198},
  {"content":"\r\n\r\nاينجا هم فاعل در حق خود برائت جارى كرده و مفعول نيز در حق خود همين اصل را جارى مىسازد ، البته ممكن است نظر علماء گذشته به همين بيان باشد ، چون اين دقت نظرهايى را كه در كلمات متأخرين صورت گرفته و بين شك در مكلّف به و شك در مكلّف فرق گذاشته‌اند ، علماء سابق نداشته‌اند .\r\nولى بيان ديگرى براى تقريب علم اجمالى وجود دارد كه با اشكال مبنايى فوق مواجه نيست ، به عنوان مقدمه اين بيان ، مىگوييم كه ، در شك در مكلف از اين جهت اصل برائت در حق هر دو طرف جارى مىشود كه هيچ يك از دو طرف نسبت به فعلى كه از طرف ديگر سر مىزند مسئوليتى ندارند و هر كس فقط مسئول كار خود است ، ولى اگر هر طرف نسبت به فعل طرف ديگر نيز مسئوليت داشته باشد ، از مصاديق شك در مكلف به نيز خواهد بود و بايد احتياط شود .\r\nنكته ديگر در اينجا اين است كه برخى موضوعات وجود دارد كه نفس تحقق خارجى آنها مبغوض شارع است و لو از شخص ديگر سر زند ، در اينجا ، انسان موظف است كه از تحقق اين عمل به دست ديگرى هم جلوگيرى كند ، مثلًا قتل نفس ، از اين امور است ، اگر كسى از روى غفلت يا عامداً و بدون عذر بخواهد كسى را بكشد ، ديگران بايد جلوى او را بگيرند ، چون وجود قتل نفس در خارج مبغوض است .\r\nنزديكى با زن اجنبيه نيز از اين امور است كه وجود آن مبغوض است ، و اگر كسى به جهت شبهه هم بخواهد با زن اجنبيه به خيال اين كه زن خودش است نزديكى كند ، ديگران بايد از آن جلوگيرى كنند .\r\nبنابراين ، در محل بحث ما ، اگر ندانيم تحريم ابد متوجه فاعل است يا مفعول ؟ چون هر يك از اين دو نفر مىدانند كه مبغوض واقعى شارع در اين بين وجود دارد و يا ازدواج خود ايشان باطل است و قهراً نزديكى ، وطى اجنبيه خواهد بود ، يا ازدواج طرف ديگر باطل است و آن طرف اين عمل را انجام مىدهد ، چون هر دو نسبت به\r\n\r\n","description":"","footnote":"","page_name":" 2238 ","page_number":199},
  {"content":"\r\n\r\nفعل طرف ديگر هم مسئوليت دارند ، پس علم اجمالى داريم كه يا خودش نبايد اين كار را بكند يا بايد از انجام اين كار توسط طرف ديگر جلوگيرى كند ، اين علم اجمالى منجّز است و احتياط را لازم مىگرداند .\r\nالبته اگر شخص قادر بر جلوگيرى از انجام ازدواج و نزديكى هم نباشد ، بايد خودش از اين كار خوددارى كند ، چون از موارد شك در قدرت است ، مكلّف مىداند كه مبغوضى در خارج وجود دارد ، نمىداند كه قدرت بر آن دارد يا ندارد ؟ بايد احتياط كند و لااقل خودش اين كار را انجام ندهد .\r\n\r\n5 ) تقريب سوم : با فرض عدم وجود علم اجمالى ) :\r\nاگر تنها فاعل ، خواهر يا دختر يا مادر دارد بايد با اين تقريب مفعول از ازدواج با آنها خوددارى كند و همين طور بر عكس ، مفعول بايد از ازدواج با خواهر و دختر و مادر فاعل خوددارى كند ، و هر چند علم اجمالى منجّز در كار نيست ، زيرا ما در اينجا به عمومات حلّ نمىتوانيم تمسك كنيم ، زيرا علم اجمالى داريم كه تخصيصى به آنها خورده ، يا درباره فاعل تخصيص خورده يا درباره مفعول ، پس دليل اجتهادى در كار نيست ، البته ما در اصل وجود عمومات حلّ تأمل داريم .\r\nبه هر حال ، وقتى عمومات حل در كار نبود ، بايد به اصول عمليه رجوع كرد ، در اينجا اصل عملى ، اصل فساد ازدواج است كه نتيجه آن با حرمت ابد يكى است ، چون به عقيده علماء در معاملات همچون بيع ، نكاح ، اصل اولى بر فساد است ، چون شك در تحقق ملكيت يا علقه زوجيت داريم ، استصحاب عدم تحقق اثر جارى مىشود البته ما به اين اصل قائل نيستيم ، بلكه به عقيدهء ما ، با تمسك به « كل شىءٍ لك حلال » اثبات حليت شأنيه نموده كه نتيجهء آن صحت معامله است ، ولى بر طبق مبانى بزرگان در اين گونه موارد ، استصحاب عدم تحقق اثر جارى شده و اين استصحاب هر چند در شبهه حكميه جريان مىيابد و ما اين گونه استصحاب را ناتمام مىدانيم ، ولى بر طبق مبانى معمول قوم در اين گونه موارد ، استصحاب جارى\r\n\r\n","description":"","footnote":"","page_name":" 2239 ","page_number":200},
  {"content":"\r\n\r\nمىشود . « 1 »\r\n\r\n6 ) تقريب چهارم : ( ترك استيضاح دليل بر عدم حكم است ) :\r\nدر توضيح اين تقريب مىگوييم كه اگر در سؤال سائل لفظ مجمل به كار رفته باشد ، و امام « عليه السلام » در پاسخ از مراد سائل ، سؤال نكرده باشند ، همين ترك استيضاح را مىتوان قرينهء بر عموم دانست .\r\nبا ذكر يك مثال اين بحث را روشن‌تر مىسازيم ، اگر كسى سؤال كند كه من مقلد سيد بودم آيا بقاء بر تقليد ايشان جايز است يا خير ؟ و در پاسخ گفته شود : مانعى ندارد .\r\nدر اينجا اگر لفظ « سيد » در سؤال محمل بوده ، مردّد بين مرحوم آقا سيد أبو الحسن اصفهانى و مرحوم آقاى بروجردى باشد ، چنانچه جواز بقاء بر تقليد در هر دو احتمال ثابت باشد ، لزومى ندارد كه پاسخ دهنده مراد سائل را بفهمد ، بلكه مىتواند به نجو اجمال بگويد : اشكال ندارد ، ولى اگر حكم جواز بقاء تنها در يكى از دو احتمال سؤال وجود داشته باشد ، پيش از پاسخ مىبايست مراد سائل از « سيد » استفسار گردد ، ترك استفسار دليل بر عموم حكم مىباشد .\r\nدر ما نحن فيه ، چون سؤال سائل بنا بر فرض اجمال دارد ، اگر در مقام ثبوت هم ازدواج با مادر و دختر و خواهر مفعول بر فاعل حرام است و هم بر عكس ، لازم\r\n\r\n\r\n","description":"","footnote":"\r\n( 1 ) ( توضيح بيشتر ) البته چون فرض ما اين است كه تنها يكى از دو طرف خواهر يا مادر يا دختر دارد هيچ‌گونه علم اجمالى در كار نيست ، ولى اگر علم اجمالى هم در كار باشد مىتوان استصحاب عدم تحقق اثر را در هر دو طرف جارى ساخت ، بنابراين مبنا كه علّت عدم جريان اصول مرخصه در اطراف علم اجمالى به الزام ، ترخيص در مخالفت عمليه قطعيه است ، همچنان كه اكثر محققان بر اين باورند ، ولى اگر ما عدم جريان استصحاب را در اطراف علم اجمالى همچون شيخ انصارى به جهت تعارض صدر و ذيل در ادلهء استصحاب نيز بدانيم ، يا موافقت التزاميه هر نوع حكمى را ( چه الزامى - چه ترخيصى ) لازم بدانيم ، قهراً در اينجا نمىتوانيم استصحاب را در هر دو طرف جارى سازيم ، نظير اين مسأله جايى است كه دو شىء قبلًا نجس بوده‌اند و ما مىدانيم كه يكى از آنها پاك شده ، آيا مىتوان استصحاب نجاست در هر دو طرف جارى ساخت ، در اينجا طبق مبناى معمول علماء جريان استصحاب در هر دو چون ترخيص در مخالفت عمليه تكليف الزامى نيست مشكلى ندارد ، ولى طبق مبناى شيخ انصارى و برخى مبانى ديگر همچون لزوم موافقت التزاميه يا حجيّت مثبتات استصحاب ، نمىتوان در هر دو طرف استصحاب جارى ساخت ، حال اگر در يكى از دو طرف به جهتى از جهات استصحاب جارى نبود ، استصحاب در طرف ديگر بنابر جميع مبانى بدون اشكال است .\r\n","page_name":" 2240 ","page_number":201},
  {"content":"\r\n\r\nنيست امام « عليه السلام » در پاسخ از مراد سائل و مرجع ضماير پرسش كند ، ولى اگر تنها حكم در يكى از اين دو صورت ثابت باشد ، قهراً بايد از مراد استيضاح شود ، ترك استيضاح مىتواند دليل بر تعميم حكم به شمار آيد ، چنانچه مرحوم شيخ انصارى در برخى مواضع مكاسب به اين امر استدلال كرده است .\r\n\r\n7 ) تقريب پنجم : ( بحث مبنايى دربارهء ترك استيضاح ) :\r\nما در بحث حج اشاره كرديم كه ترك استيضاح غير از ترك استفصال است ، ترك استفصال دليل بر عموم است ، ولى ترك استيضاح چنين نيست .\r\nحال قبل از توضيح تفاوت حكمى اين دو امر ، توضيحى درباره فرق اين دو موضوع ، مىدهيم ، گاه سائل از يك قضيه شخصيه سؤال مىكند ، مثلًا مىگويد من از مرجع تقليدى تقليد مىكرده‌ام كه از دنيا رفته ، آيا مىتوانم بر آن مرجع تقليد باقى بمانم . در اينجا هر چند قضيه مورد سؤال شخص است و قهراً صور مختلف ندارد ، ولى به هر حال ، داراى خصوصياتى است كه در سؤال درج نشده مثلًا اين مرجع تقليد يا سيد است يا شيخ ؟ و يا اعلم از ديگر مجتهدين است يا مساوى ؟ يا مسائل مرجع تقليد را ياد گرفته است يا مسائل ايشان را ياد نگرفته است و . . . ، اگر در پاسخ گفته شود ، بقاء بر تقليد جايز است معناى آن اين است كه بنابر جميع احتمالات ، حكم ثابت است ، يعنى خواه مرجع تقليد سيد باشد يا نباشد ، اعلم باشد يا نباشد ، مسائل او را ياد گرفته باشد يا نباشد و . . . در اينجا در سؤال سائل هيچ لفظ مجملى ديده نمىشود كه معناى آن مشخص نباشد . در اينجا با تكيه به ترك استفصال و عدم پرسش از خصوصيات واقعه جزئيه ، مىتوان حكم را تعميم داد ، ولى اگر در سؤال لفظ مجمل به كار رفته بود ، مثلًا گفته شود : هل زيد واجب الاكرام ؟ و فرض اين است كه زيد مردّد بين زيد بن عمرو و زيد بن خالد است ، در اينجا با ترك استيضاح ممكن است تعميم حكم را استفاده نمود .\r\nترك استيضاح دليل بر عموم حكم نيست ، چون ما مىگوييم كه سائل كه با لفظ\r\n\r\n","description":"","footnote":"","page_name":" 2241 ","page_number":202},
  {"content":"\r\n\r\nمجمل سؤال كرده است ، آيا عمداً اين لفظ را به كار برده است ؟ پاسخ اين است كه هر چند به كار بردن عمدى لفظ مجمل قابل تصوير عقلى است ، ولى اين كار بسيار نادر اتفاق مىافتد و اطمينان به نفى آن در معمول موارد داريم ، احتمال تعمد اجمال كه نفى شد ، علم اجمالى به وقوع خطائى پديد مىآيد ، يا سائل خطا كرده و به اجمال كلام خود توجه نداشته ، در نتيجه لفظ مجمل به كار برده است ، يا اين كه اين لفظ در هنگام صدور مجمل نبوده بلكه قراين حاليه يا مقاليه بر تعيين مراد وجود داشته است و اين قرائن توسط روات بعدى منتقل نشده و خلاصه ، راويان بعدى خبر در نقل خبر اشتباه كرده‌اند ؟ ، با توجه به اين ، به علم اجمالى نمىتوانيم جزم پيدا كنيم كه لفظ صادر شده حتماً در هنگام صدور مجمل بوده تا با ترك استيضاح تعميم حكم استفاده شود ، بلكه اين احتمال هم در كار است كه اجمال در نقل راويان بعدى پديد آمده باشد ، مثلًا به جهت تقطيع روايت و جدا شدن صدر و ذيل حديث از هم ، قرينه از ذى القرينه جدا شده ، در نتيجه كلام ، اجمال پيدا كرده است .\r\nپس با توجه به اين علم اجمالى به خطا ، نمىتوان ترك استيضاح را دليل بر تعميم گرفت .\r\nخلاصه ، اگر ثابت شود كه سائل لفظ مجمل به كار برده است ترك استيضاح قرينه بر عموم حكم است ، ولى اجمال لفظ سائل معلوم نيست بلكه شايد اجمال در عصرهاى متأخر ايجاد شده باشد .\r\nبا اين توضيح ، تفاوت ترك استيضاح با ترك استفصال روشن مىگردد ، در ترك استفصال ، مراد سائل روشن است و هيچ اشتباهى در كار نيست « 1 » ، مثلًا اگر كسى بپرسد ، شخصى زنا كرده ، حكم آن چيست ؟ در اينجا اگر بين زناى به ذات بعل با\r\n\r\n\r\n","description":"","footnote":"\r\n( 1 ) ( توضيح بيشتر ) نكته اصلى بحث در اين امر است كه به كار بردن لفظ مجمل در محاورات بر خلاف اصول عقلايى محاورات بوده و نوعى اشتباه تلقى مىگردد ، ولى عدم ذكر جميع خصوصيات واقعه جزئيه بر خلاف اصول عقلايى نيست بنابراين در اين مورد علم اجمالى به اشتباه حاصل نمىگردد .\r\n","page_name":" 2242 ","page_number":203},
  {"content":"\r\n\r\nزناى به غير ذات بعل تفاوت باشد ، بايد در پاسخ امام « عليه السلام » تفصيل داده شود .\r\nدلالت ترك استفصال بر عموم اشكالى ندارد ولى ترك استيضاح در هيچ جايى ( با توجه به اشكال فوق ) دليل بر تعميم نيست .\r\nتمام اين تقريبات ، مبتنى بر اين امر بود كه دليل تحريم ابد اجمال داشته باشد ، ولى آيا مسأله چنين است ؟\r\n\r\nب ) ذكر قرائن بر تعيين مرجع ضمير در روايات مسأله :\r\nبه نظر ما دليل ، اجمال ندارد ، بلكه نكاتى در كار است كه سبب مىشود ، دليل ظهور در اين معنا داشته باشد كه مادر و خواهر و دختر مفعول بر فاعل محرّم ابد است .\r\nنكته اصلى ما در اين بحث اين است كه ظاهر ادله تحريم ابد ، مؤاخذه بودن اين حكم مىباشد و اين امر اقتضاء مىكند كه حكم متوجه فاعل باشد نه مفعول .\r\nتوضيح اين امر را با مقايسه اين مسأله با مسأله زنا روشن مىسازيم ، در آيهء شريفه حد زنا مىخوانيم :  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  . در اينجا بدون هيچ قيد در هر دو طرف ، كيفر جلد را ثابت كرده ، چون هر چند مرد جنبهء فاعليت داشته و زن جنبهء انفعال ، ولى به هر حال ، به حسب نوع ، هر دو طرف فاعل مختار هستند ، پس مانعى ندارد كه به نحو مطلق بگوييم كه زانى و زانيه هر دو بايد مجازات شوند ، ولى در مسأله ايقاب غلام ، مختار بودن فاعل طبيعى است ، ولى چون مفعول به حسب نوع از لذت جنسى برخوردار نيست ( به خلاف زنا كه معمولًا طرفين تمايلات جنسى دارند ) و تنها افراد نادرى كه دچار انحراف جنسى هستند اختياراً ملوط واقع مىشوند ، در اينجا نمىتوان به طور مطلق حكم كيفرى براى ملوط بار كنند ، بلكه بايد قيد شود كه اگر ملوط بدون اكراه و اضطرار دست به اين عمل شنيع بزند ، پس اطلاق حكم اقتضاء مىكند كه مؤاخذه ناظر به فاعل باشد كه متعارفاً فاعل مختار است .\r\nاز سوى ديگر ، در روايات ايقاب ، فاعل « رجل » و مفعول « غلام » فرض شده ، در اين\r\n\r\n","description":"","footnote":"","page_name":" 2243 ","page_number":204},
  {"content":"\r\n\r\nفرض ، غالباً اين عمل شنيع با اكراه رجل نسبت به غلام صورت مىگيرد .\r\nنكته ديگر بحث اين است كه غلام ، چه بسا نابالغ است كه حكم مؤاخذه متوجه او نيست ، پس اگر غلام را مطلق گذشته و قيد بالغ بودن را براى آن ذكر نكنيم ، ظهور در اين دارد كه مؤاخذه متوجه او نيست ، بلكه متوجه فاعل است كه « رجل » است و قهراً بالغ .\r\nتعبيرى در برخى روايات وارد شده كه « لم تحل له امّه » اگر حكم متوجه فاعل باشد ، اشكالى در كار نيست ، ولى اگر حكم متوجه مفعول باشد ، با توجه به اين كه فاعل رجل بوده و مفعول « غلام » ، اين فرض كه غلام ، بخواهد با مادر رجل ازدواج كند بسيار فرض بعيد و دور از ذهنى است و بسيار كم اتفاق مىافتد ، بخلاف آن كه رجل بخواهد با مادر غلام ازدواج كند كه بعيد نيست .\r\nمجموع اين جهات را كه در نظر بگيريم مطمئن مىشويم كه روايات ناظر به حكم فاعل است نه مفعول و اجمالى در كار نيست .\r\nاز اين جهت ، علماء هم ، حكم را متوجه فاعل دانسته‌اند و كسى كه صريحاً حكم را متوجه مفعول هم دانسته باشد ( جز نادرى از اصحاب ) وجود ندارد ، بلكه برخى ابتدا با همان الفاظ روايات با ضمير تعبير كرده‌اند ، ولى در كلام آنها قرائنى ديده مىشود كه مىرساند كه حكم متوجه فاعل است .\r\nنتيجهء بحث اين است كه ، اشكالى نيست كه حكم حرمت ابد مربوط به فاعل است كه نمىتواند مادر و خواهر و دختر مفعول را بگيرد ولى مفعول مانعى ندارد كه مادر و خواهر و دختر فاعل را بگيرد ، هر چند احتياط استحبابى در ترك است .\r\n« * و السلام * »\r\n\r\n","description":"","footnote":"","page_name":" 2244 ","page_number":205},
  {"content":"\r\n\r\n\r\n12 / 8 / 1379 شنبه درس شمارهء ( 247 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nابتدا حكم خنثايى را كه موطوء واقع شده است بررسى نموده و حرمت مادر و دختر او را بالعلم التفصيلى قائل مىشويم ، آنگاه مدعاى صاحب جواهر « رحمه الله » را كه در مورد دختر خنثى قائل به حليت شده طرح و به آن پاسخ مىدهيم ، سپس با نقل كلام علامه « رحمه الله » در قواعد مبنى بر عدم ايجاب حرمت ، اگر خنثى واطى يا موطوء باشد ، توجيهاتى براى فتواى ايشان ذكر مىكنيم و بالاخره به بررسى مسأله وطى الغلام پس از ازدواج با خواهر يا مادر يا دختر موطوء پرداخته و در غير خواهر همانند مشهور بين متأخرين ، قائل به تفصيل گشته ، وطى بعد از عقد را موجب حرمت مادر يا دختر موطوء نمىدانيم .\r\n* * * \r\nمتن عروه :\r\nو لو كان الموطوء خنثى حرمت امها و بنتها على الواطى لانه اما لواط او زنا و هو محرِّم اذا كان سابقاً كما مرّ « 1 »\r\n\r\nالف ) بررسى حكم خنثاى موطوء :\r\nآن گونه كه شنيده‌ام ، همين اواخر در قم نيز نمونه‌هايى از خنثاى مشكل كه هم حمل بردارد و هم بتواند ديگرى را حامله كند وجود داشته و طرح مسائل خنثى تنها جنبهء علمى ندارد بلكه عملًا هم مورد نياز واقع مىشود . از جمله اينكه اگر مردى در دبر چنين خنثايى وطى كند آيا مىتواند مادر يا دختر او را بگيرد يا نه ؟\r\n\r\n\r\n","description":"","footnote":"\r\n( 1 ) مسأله حرمت مادر و دختر مزنى بها در مسأله 28 از فصل آينده خواهد آمد ، لذا « كما مر » سهو قلم است و بايد « كما يأتى » آورده شود .\r\n","page_name":" 2245 ","page_number":206},
  {"content":"\r\n\r\n\r\n1 ) مختار صاحب عروه « رحمه الله » :\r\nمرحوم سيد بدون اينكه متعرض حكم خواهر شوند ، مىفرمايند : مادر و دختر او حرام مىشود زيرا اين عمل ، يا لواط است و يا زنا و در هر دو صورت مادر و دختر چنين كسى حرام مىشود ، يا به مناط لواط و يا به مناط زنا . ظاهر كلام سيد « رحمه الله » اين است كه ايشان بر اساس علم تفصيلى به حرمت ، و لو مناط آن را ندانيم قائل به حرمت شده‌اند .\r\n\r\n2 ) توضيحى دربارهء موضوع مسأله :\r\nطرح اين مطلب تنها بر مبناى ما ، كه شرط حرمت ابد را خواه به ايقاب يا به زنا ، ادخال تمام الحشفه مىدانيم روشن است ، چون حرمت ابد به هر يك از دو سبب مخصوص ادخال تمام الحشفه است ، اما بر مبناى كسانى هم چون مرحوم سيد كه در تحقق موضوع حرمت بالايقاب ، بر خلاف زنا ، بعض الحشفه را هم كافى مىدانند ، اجتماع اين دو سبب محرِّم ( لواط و زنا ) مخصوص صورتى است كه تمام الحشفه داخل شده باشد تا علم تفصيلى به حرمت بنت و ام موطوء حاصل شود .\r\n\r\n3 ) كلام صاحب جواهر « رحمه الله » در مورد بنت خنثى :\r\nمرحوم صاحب جواهر « رحمه الله » و به تبع ايشان مرحوم آقاى حكيم « رحمه الله » مىفرمايند : هرگاه خنثى مفعول واقع شود بلا شك مادرش بر واطى به علم تفصيلى ( حاصل از تحقق زنا يا ايقاب ) حرام مىشود . ولى در مورد دختر خنثى ، چنين علم تفصيلى وجود ندارد ، زيرا اگر خنثى زن باشد زنا صورت گرفته است و « بنت المزنى بها » بر زانى حرام خواهد بود ، و معناى بنت در اين تعبير مؤنثى است كه در رحم مزنى بها رشد كرده و مزنى بها مادر اوست و اگر از ماء او در رحم ديگرى مؤنثى توليد شود حرمت بنت المزنى بها شامل او نمىشود و اگر خنثى مرد باشد ، لواط صورت گرفته و « بنت الملوط » بر لاطى حرام خواهد بود و بنت در اين تعبير به معناى مؤنثى است كه از ماء ملوط توليد شده و ملوط پدر اوست و اگر ملوط فرزند\r\n\r\n","description":"","footnote":"","page_name":" 2246 ","page_number":207},
  {"content":"\r\n\r\nمؤنثى بزايد ، حرمت بنت الملوط شامل او نمىشود « 1 » قهراً در فرض ما ، مؤنثى كه حرمت او معلوم بالتفصيل باشد وجود ندارد ، پس اگر خنثى دخترى زائيد ، هر چند احتمال مىدهيم اين دختر بنت المزنى بها باشد ، لكن شبهه بدوى است و بايد حكم به حليت كرد و همچنين اگر خنثى ديگرى را باردار نمود و از او دخترى آورد اين دختر هم ، هر چند محتمل است بنت الملوط باشد ، لكن چون شبهه بدوى حرمت ندارد . بلى ، اگر اين خنثى هم از شكم خود دخترى زائيد و هم به واسطهء نطفه‌اش در شكم ديگرى دختردار شد ، بر واطى جايز نيست هيچ كدام را - و لو در دو زمان - بگيرد زيرا دو طرف علم اجمالى است .\r\n\r\n4 ) پاسخ استاد - مد ظله - به اين بيان :\r\nچون به طور معمول ، مردان رحم نداشته و خود فرزندى نمىزايند و زنان هم نمىتوانند ديگرى را بارور كنند ، عرف ، ميزان بنت الرجل را اين مىداند كه از نطفهء او ، و در شكم ديگرى به دنيا آمده و ميزان بنت المرأة را اين مىداند كه از نطفهء ديگرى در شكمش به دنيا آمده باشد . اما اگر يك موجود استثنائى هم از نطفهء ديگرى در شكم خود وهم با نطفه‌اش در شكم ديگرى فرزندى پيدا كرد ، در اينجا نيز عرف هر دو را به يك معنى فرزند او مىداند ، يعنى براى چنين كسى استثناءً دو سنخ فرزند قائل است . و الّا بنت مفهوم جامع و عامّى دارد و مشترك معنوى است ، يعنى مؤنثى كه اين شخص سبب توليد او بوده است يا با نطفهء خود يا با رحم خود . و شاهد اين امر اين است كه در لغات گوناگون ، بنت الاب و بنت الامّ يك لفظ دارد و مشتركات لفظى در زبانهاى مختلف ، متفاوت است و چنين نيست كه اگر\r\n\r\n\r\n","description":"","footnote":"\r\n( 1 ) ( توضيح بيشتر كلام استاد مد ظله ) بنت مشترك لفظى است ، چون بنت در مقابل امّ از مفاهيم متضايفى است كه غير از بنت در مقابل اب است .\r\nبنت در مقابل امّ يعنى مؤنثى كه مادر او را زائيده است پس حرمت بنت المزنى بها يعنى حرمت مؤنثى كه مزنى بها او را زائيده است و بنت در مقابل اب يعنى مؤنثى كه از ماء اب توليد شده است و بنت الملوط يعنى دخترى كه از ماء ملوط توليد شده است .\r\n","page_name":" 2247 ","page_number":208},
  {"content":"\r\n\r\nلغتى در زبانى مشترك لفظى بود ، در زبان ديگر هم ، در هر دو معنى وضع شده باشد ، بنا بر اين دختر خنثاى موطوء نيز مانند مادرش بر واطى يا به جهت ايقاب الغلام و يا به جهت انتشار حرمت از طريق زنا تفصيلًا حرام مىشود .\r\n\r\nب ) كلام علامه « رحمه الله » در قواعد و توجيه آن :\r\nمرحوم علامه در قواعد مىفرمايد : « لو أوقَب خنثى مشكل او اوقِب فالاقرب عدم التحريم » هر دو قسمت اين كلام محل بحث قرار گرفته است :\r\n\r\n1 ) اگر خنثى موطوء واقع شود :\r\nبا توجه به اينكه ايقاب به خنثى يا به جهت لواط يا به جهت زنا تفصيلًا موجب حرمت است ، دو توجيه براى تصحيح عدم حرمت در كلام علامه « رحمه الله » گفته شده است .\r\n* توجيه اول : محقق كركى « رحمه الله » مىفرمايد : مراد علامه « رحمه الله » اين است كه از ناحيهء خصوص ايقاب حرمتى ندارد يعنى اگر تنها اين عنوان محقق بود بايد حكم به عدم حرمت نمود ، اما اگر عنوان ديگرى مانند زنا با آن همراه شد ، قهراً تفصيلًا حرمت پيدا مىكند . و لذا اگر تنها عنوان ايقاب الغلام محقق شد - مانند وطى به بعض الحشفه كه در ايقاب الغلام موجب حرمت است ولى در زنا اين مقدار موجب حرمت نيست - شبهه بدويه مىشود و بايد حكم به عدم حرمت نمود .\r\n* توجيه دوم : چون علامه « رحمه الله » و عده‌اى ديگر ، زناى با غير عمه و خاله را موجب حرمت مادر و دختر مزنى بها نمىدانند يا در آن تأمل دارند ، بر مبناى اين افراد حرمت ناشى از وطى خنثى ، تنها به جهت ايقاب الغلام متصور است نه زنا و چون مرد بودن خنثى مشكوك است حكم به عدم حرمت مىشود .\r\nبه نظر ما ، توجيه دوم اقرب است . زيرا در توجيه اول ثمره در وطى به بعض الحشفه كه مورد آن نادر است ظاهر مىشود و در توجيه دوم ثمره در زناى به غير عمّه و خاله كه خود علامه « رحمه الله » در آن مسأله ، فتوى به انتشار حرمت نداده ، ظاهر\r\n\r\n","description":"","footnote":"","page_name":" 2248 ","page_number":209},
  {"content":"\r\n\r\nمىشود و توجيه دوم با توجه به كثرت و وقوعش در موارد زنا ، براى تصحيح كلام قواعد بهتر است .\r\n\r\n2 ) اگر خنثى پسرى را وطى كرد :\r\nبر مبناى كسانى كه مىگويند ، خنثى بايستى احتياط كند و نه با مردان و نه با زنان نبايد ازدواج نمايد ، اين اشكال مطرح است كه چه طور علامه در فرض اول ( لو أوقب خنثى ) مىفرمايند ؛ الاقرب عدم التحريم . چنين كسى اگر ايقاب هم نكرده بود مطلقاً حق ازدواج نداشت ، نمىتوان كلام علامه « رحمه الله » را چنين توجيه كرد كه مراد ايشان ، عدم حرمت از ناحيهء خصوص ايقاب الغلام است ، زيرا بر اين مبنا ، وقاع خنثى على الاطلاق حرام است . اما همان گونه كه شهيد اول « رحمه الله » فرموده ؛ فقها دربارهء ارث خنثى به مناط زوجيت بحث كرده‌اند ، و از اين معلوم مىشود كه صحت ازدواج او امرى مفروغ عنه بوده است . وجه صحت ازدواج خنثى چيست ؟ بر اساس يكى از مبانى زير مىتوانيم صحت ازدواج خنثى را تصحيح كنيم :\r\n* مبناى اول : بگوييم خنثاى مشكل ، طبيعت ثالثه است . يعنى اگر كسى داراى رحم بوده و بارور شود زن ، و اگر ديگرى را بارور كند مرد است و اگر هم بارور شود و هم بتواند ديگرى را بارور كند او نه مرد است و نه زن ، بلكه صنف ثالثى از اصناف انسان است . به نظر ما ، تفاهم عرفى هم بر همين معنا استوار است . عرف ، خنثاى مشكل را برزخى بين مرد و زن مىداند ، نه اينكه او ثبوتاً يا مرد است و يا زن ، خنثى مانند فلزى است كه آن را از تركيب طلا و نقره ساخته باشند كه عرف آن را طلا يا نقره نمىداند ، بلكه آن را فلز ثالثى محسوب مىكند . و اين مطلب منافاتى با آيات قرآن مانند  يَهَبُ لِمَنْ يَشاءُ إِناثاً وَ يَهَبُ لِمَنْ يَشاءُ الذُّكُورَ  « 1 » كه ظاهرش انحصار مردم به دو دسته است ، ندارد . زيرا مقسم در اين آيات ، انسانهاى متعارف فرض شده‌اند . كما اينكه مقسم در آيهء  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى  « 2 » انسانهاى متعارف هستند و منافاتى با\r\n\r\n\r\n","description":"","footnote":"\r\n( 1 ) شورى 49\r\n( 2 ) حجرات 13\r\n","page_name":" 2249 ","page_number":210},
  {"content":"\r\n\r\nخلقت حضرت آدم ( ع ) از غير مرد و زن يا حضرت عيسى از مادر و بدون پدر ، ندارد . علىهذا ، خنثاى مشكل در هر موردى حكم خاصى پيدا مىكند . احكامى كه به طور كلى متعلق آن « انسان » است نه خصوص مرد يا زن ، بلااشكال شامل او مىشود .\r\nاما رعايت احكام اختصاصى بر او لازم نيست . و در ما نحن ، فيه چون عرف شوهر كردن را حق كسى مىداند كه رحم داشته باشد و زن گرفتن را حق كسى مىداند كه خصوصيت رجوليت را داشته باشد ، عرفاً ، چنين كسى هم مىتواند زن بگيرد و هم مىتواند شوهر كند و با دليل   أَوْفُوا بِالْعُقُودِ   كه عقود عرفى را امضا مىكند حكم به صحت شرعى چنين عقدى مىشود .\r\n* مبناى دوم : خنثى ثبوتاً يا مرد است يا زن و طبق قواعد ، بايد در احكام احتياط كرده ، جمع بين احكام مردان و احكام زنان كند . لكن چون اين احتياط براى او حرج عظيم است كه نه زن بگيرد و نه شوهر كند ، نه نگاه به زنان كند و نه مردى به او نگاه كند ، و همچنين از مسائل نماز و حج و غيره ، لذا احتياط از باب « لا حرج » از او برداشته شده و بايد ازدواجش صحيح باشد .\r\n* مبناى سوم : طبيعت ثالثه بودن خنثى مشكوك است و لذا خنثى در باب نكاح ، علم اجمالى به تكليف ندارد و مانعى ندارد با كل شىء لك حلال ازدواج او را تصحيح كنيم ، زيرا همان گونه كه گفتيم « كل شىء لك حلال » حليت مع الواسطه را نيز اثبات مىكند و با اثبات حليت وقاع ، صحت عقد را هم به دلالت التزامى نتيجه مىگيريم .\r\nبنابر هر يك از مبانى سه‌گانه ، ازدواج خنثى تصحيح مىشود و كلام علامه ( لو اوقب خنثى ) لغو نخواهد بود .\r\nبررسى اشكال ازدواج خنثى با بنت يا ام يا اخت موقَب :\r\nحال اگر خنثى را طبيعت ثالثه دانستيم ، ازدواج او با مادر و يا دختر و يا خواهر موطوء جايز است ، زيرا نه دليل ايقاب الرجل الغلام شامل او مىشود و نه دليل\r\n\r\n","description":"","footnote":"","page_name":" 2250 ","page_number":211},
  {"content":"\r\n\r\nحرمت نكاح النساء من النساء . و اگر او را ثبوتاً يا مرد و يا زن ، و ازدواج او را از طريق « لا حرج » تصحيح كرديم ، در اينجا اشكالى به نظر مىرسد كه علم تفصيلى به حرمت ازدواج او با مادر يا دختر و يا خواهر موطوء ، پيدا مىشود ، زيرا اگر خنثى مرد باشد ازدواج او با ام يا بنت يا اخت موقَب جايز نيست و اگر زن باشد نكاح النساء من النساء حرام است . ولى ممكن است چنين گفته شود : حرمت نكاح زن با زن به خاطر زنان متعارف است و اگر كسى هم بارور شود و هم بتواند ديگرى را بارور كند - گرچه ثبوتاً يا مرد است يا زن - ولى حرمت ازدواج او ، چه با مرد و چه با زن ثابت نشده است . لذا چون دليل حرمت نكاح النساء من النساء در اين مسأله جارى نيست و حرمت ناشى از ايقاب الرجل الغلام هم مشكوك است ، علم تفصيلى حاصل نمىشود و بايد حكم به حليت نمود . بلكه مىتوان گفت : چون از ادله حرمت نكاح النساء من النساء بيش از حرمت ازدواج در زنهاى متعارف استفاده نمىشود ، پس از اين ناحيه ، دليلى بر حرمت شرعى اين ازدواج نداريم و از ناحيه ديگر ، ايقاب الرجل الغلام نيز مشكوك است و چون عرف براى كسى كه بتواند زنى را بارور كند حق نكاح قائل است ، پس با   أَوْفُوا بِالْعُقُودِ   مىتوانيم حكم به صحت اين نكاح عرفى بنماييم .\r\n\r\nج ) بررسى حكم ايقاب الغلام هرگاه بعد از عقد واقع شود :\r\n\r\nمتن عروه :\r\nو الأحوط حرمة المذكورات على الواطى و إن كان ذلك بعد التزويج خصوصاً إذا طلقها و اراد تزويجها جديداً .\r\n\r\n1 ) بررسى اقوال فقهاء :\r\nاز زمان علامه « رحمه الله » به بعد ، شهرت بر اين است كه اگر بعد از عقد ازدواج و قبل از دخول ، با برادر يا فرزند و يا پدر همسرش لواط كرد ، همسرش به او حرام نمىشود و اين شهرت در صورتى كه دخول هم واقع شده باشد بسيار قوىتر است .\r\nولى اين تفصيل در بين قدما روشن نيست ، بلكه ظواهر كلمات عده‌اى از آنها اين است كه در حرمت ابدى فرقى بين ايقابى كه قبل العقد باشد و بعد از آن نيست ، از\r\n\r\n","description":"","footnote":"","page_name":" 2251 ","page_number":212},
  {"content":"\r\n\r\nقدماء ، ابن جنيد قائل به تفصيل بين قبل الوطى و بعد از آن شده و گفته اگر ايقاب بعد العقد و الوطى حاصل شد ، حرمت ابدى نمىآورد ، ولى اگر قبل از آن بود ، موجب حرمت ابدى مىشود . عده‌اى مانند أبو الصلاح حلبى در كافى و محقق در شرايع ( البته ايشان در مختصر نافع متعرض اين مسأله نشده‌اند ) گفته‌اند ؛ اگر ايقاب قبل العقد صورت بگيرد ، حرمت ابدى مىآورد ولى اگر بعد العقد باشد موجب حرمت نمىشود و مقتضاى اطلاق كلامشان اين است كه خواه دخول صورت گرفته باشد يا خير ، بسيارى از علماء سلف ، فرض بعد العقد را متعرض نشده‌اند . و هر چند كلام عده‌اى از آنها نسبت به بعد العقد اطلاق ندارد ، لكن از اطلاق جماعتى چون كلينى استفاده مىشود كه ايقاب بعد العقد هم موجب حرمت ابدى مىشود و يحيى بن سعيد در ايقاب بعد العقد متمايل به انفساخ عقد شده و حكم به عدم انفساخ را به « قيل » نسبت داده است . خلاصه اين كه ، در بين قدما ، شهرتى بر تفصيل وجود ندارد ، از متأخرين هم صاحب رياض و صاحب جواهر در ايقاب بعد العقد حكم به احتياط كرده‌اند .\r\n\r\n2 ) بررسى ادلهء مسأله :\r\nدليل مشهور بر عدم حرمت ، رواياتى است كه در آنها عدم حرمت مادر و دختر مزنى بها را به اين علت معلل كرده‌اند كه « ان الحرام لا يفسد الحلال » « 1 » به اين تقريب كه : ظاهر « الحلال » حلال فعلى است نه شأنى يعنى كار حرام باعث نمىشود امرى كه فعلًا حلال است حرام گردد و چون زن با اجراى عقد بر انسان حلال فعلى مىشود ، اگر پس از آن ، برادر يا پدر و يا پسرش را وطى كند ، اين كار محرم ، آن حلال را بر مرد فاسد نمىكند . اما قبل از عقد ، چون آن زن بر او شأناً حلال است اين تعليل شامل آن نمىشود و يا به دليل روايات ايقاب الغلام تخصيص مىخورد .\r\n* ان قلت : چون اين روايات عموميت دارد و در خصوص ايقاب وارد نشده ، با فرض\r\n\r\n\r\n","description":"","footnote":"\r\n( 1 ) وسائل ابواب ما يحرم بالمصاهره باب 6 ح 6 و نظير آن در ح 9 و 10 و 11 و 12\r\n","page_name":" 2252 ","page_number":213},
  {"content":"\r\n\r\nاينكه موضوع آنها را حلال فعلى بدانيم ، نسبت آنها با روايات تحريم ايقاب الغلام عموم من وجه مىشود . زيرا ، روايات ايقاب الغلام اعم از قبل العقد و بعد العقد است و روايات « ان الحرام لا يفسد الحلال » اعم از زنا و لواط و يا وطى حائض و وطى در حال احرام و غيره است ، و در محل اجتماع كه لواط بعد العقد باشد هر دو دليل تعارض كرده و پس از تساقط بايد به ادلهء عامه حلّ و يا اصالة الحل تمسك نمود و حكم به بقاء زوجيت كرد .\r\n* قلت : اين دو دليل در مجمع العنوانين متكافئين نيستند . ظهور دليل « ان الحرام لا يفسد الحلال » در محل اجتماع قوىتر از ظهور دليل « ايقاب الغلام » است . زيرا نوع اين عمل شنيع ( ايقاب الغلام ) در ايام عزوبت اتفاق مىافتد و د رموارد ايقاب كمتر اتفاق مىافتد كه شخصى پس از ازدواج با زنى ، با برادرش جمع شود و بعيدتر از آن اينكه ، با پدر زن يا با پسرش جمع گردد . بنابراين ، شمول ادله ايقاب نسبت به ايقاب بعد العقد ضعيف است ، پس در مجمع العنوانين دليل « ان الحرام لا يفسد الحلال » مقدم مىشود و مانند مشهور قائل به تفصيل مىگرديم و ايقاب بعد العقد موجب فساد عقد و حرمت ابدى نمىشود .\r\nبلى ، در خصوص خواهر موطوء روايت خاصى وارد شده كه ايقاب به غلام موجب حرام شدن خواهرش كه زوجهء او است مىگردد .\r\nمحمد بن يعقوب باسناده عن ابن ابى عمير عن بعض اصحابنا عن أبي عبد الله « عليه السلام » فى رجل يأتى اخا امرأته فقال : اذا أوقبه فقد حرمت عليه المرأة « 1 »\r\nبه نظر ما مرسلات ابن ابى عمير معتبر هستند و چون نسبت اين روايت با روايات « ان الحرام لا يفسد الحلال » اخص مطلق است ، بايد بر آنها مقدم شود . و علت اين استثناء ممكن است اين باشد كه حرمت لواط از زنا شديدتر است و احكامشان مانند هم نيستند و لذا خواهر مزنى بها حرام نمىشود اما خواهر موطوء بر واطى حرام است ،\r\n\r\n\r\n","description":"","footnote":"\r\n( 1 ) وسائل ابواب ما يحرم بالمصاهره باب 15 ح 2\r\n","page_name":" 2253 ","page_number":214},
  {"content":"\r\n\r\nو چون شيوع لواط با برادر زن بيش از لواط با پدر يا پسر زن است ، شارع مقدس در خصوص اين مورد شدت عمل بيشترى نشان داده و ايقاب الغلام را على الاطلاق - بعد العقد يا قبل العقد - موجب حرمت ابدى خواهرش دانسته است .\r\nدر جلسه آينده ان شاء الله در اين مسأله بيشتر سخن خواهيم گفت .\r\n« * و السلام * »\r\n\r\n","description":"","footnote":"","page_name":" 2254 ","page_number":215},
  {"content":"\r\n\r\n\r\n7 / 8 / 1379 شنبه درس شمارهء ( 248 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل گفته شد كه ايقاب غلام ، سبب مىشود كه مادر و خواهر و دختر مفعول بر فاعل حرام ابد گردند ، در اين جلسه ، اين بحث مطرح است كه اگر اين فعل شنيع پس از ازدواج صورت گرفته باشد ، آيا سبب بطلان نكاح مىشود ؟ در اينجا ظهور ذاتى روايات ايقاب را نسبت به ايقاب پس از ازدواج ، مىپذيريم ، ولى اين روايات با رواياتى كه در باب زنا ، عدم انفساخ عقد همسر به سبب زنا با مادر يا خواهر يا دختر وى را با جمله « الحرام لا يحرم الحلال » تعليل كرده ، معارض است ، و ظهور روايات باب زنا در عدم انفساخ عقد در باب لواط از ظهور روايات ايقاب نسبت به انفساخ عقد اقوى است ، در نتيجه بايد بين تحقق لواط پس از عقد و قبل از آن تفصيل قائل شد ، ولى در خصوص ايقاب برادر زن ، از روايت مرسله ابن ابى عمير ( كه ما آن را صحيحه ) مىدانيم انفساخ عقد استفاده مىشود كه اين روايت قانون كلى « الحرام لا يحرم الحلال » را تخصيص مىزند ، در نتيجه ، انفساخ عقد واقع شده بوسيله غلام بين مادر و دختر و بين خواهر بايد تفصيل داد .\r\n* * * \r\nالف ) بررسى بحث انفساخ عقد نكاح با ايقاب غلام :\r\n\r\n1 ) طرح بحث و ذكر دو مقدمه :\r\nبحث در اين بود كه آيا اگر كسى پس از ازدواج با برادر زن يا پدر زن يا پسر زن خود ، لواط كند ، آيا زن حرام مىشود يا خير ؟ بايد روايات مسأله را بررسى كرد .\r\nپيش از پرداختن به روايات ذكر دو مقدمه لازم است .\r\n\r\n","description":"","footnote":"","page_name":" 2255 ","page_number":216},
  {"content":"\r\n\r\nمقدمهء اول : حرمت و حليت گاهى متعلق به تزويج و نكاح مىگردد ، مثلًا مىگويند نكاح ام موقَب جايز نيست . در اينجا مفروض مسأله اين است كه ازدواج با ام موقب در هنگام ايقاب ، هنوز صورت نگرفته است ، بلكه پس از ايقاب ، مىخواهد با او ازدواج كند ، چون پس از تحقق ازدواج معنا ندارد كه ازدواج حرام شود و مجرد حرمت نزديكى - مثلًا - براى صدق حرمت ازدواج كافى نيست ، و از جملهء فوق انفساخ عقد نكاح هم استفاده نمىشود .\r\nولى اگر متعلق حرمت و حليت ، خود زنها واقع شوند ، در اينجا اطلاق جمله پس از ازدواج هم صحيح است و معناى آن اين است كه زن بر مرد حرام شده ، يعنى ديگر امكان تمتع بردن مرد از زن وجود ندارد ، و اين به معناى آن است كه عقد نكاح بقاءً منفسخ شده و پس از انفساخ هم ديگر انتفاع بردن مجدد و لو به تجديد عقد نكاح ممكن نيست . بنابراين ، جمله فوق ، هم قبل از تحقق ازدواج اطلاق مىگردد مانند  « حُرِّمَتْ عَلَيْكُمْ أُمَّهاتُكُمْ »  يعنى تمتع از مادر و لو با واسطه ازدواج حرام است ، كه از آن بطلان ازدواج بالملازمه استفاده مىشود ، و هم بعد از تحقق ازدواج ، اطلاق مىگردد ، مانند « حرمت عليه امرأته » يعنى عقد نكاح منفسخ شده وزن حرام ابد بر مرد مىگردد ، همچون برخى صورتهاى رضاع .\r\nبنابراين ، در بررسى روايات مسأله و تعيين مفاد آنها ، بايد دقت گردد كه متعلق حرمت نكاح ، آيا تزويج است ( كه مخصوص قبل از ازدواج است ) يا متعلق حرمت ، خود زن مىباشد ( كه قبل و بعد ازدواج را شامل مىشود ) .\r\nمقدمه دوم : اگر امرى پيش از تحقق ازدواج ، حرمت ابد نياورد ، پس از تحقق ازدواج هم بالاولويه حرمت ابد نمىآورد ، مثلًا اگر كسى بگويد ، ازدواج با ام مزنىبها جايز است و زنا منشأ حرمت ام نمىگردد ، به طريق اولى ، اگر مادر مزنىبها همسر زانى باشد . با زنا به دختر زن ، مادر وى ( همسر زانى ) بر زانى حرام ابد نمىشود .\r\nخلاصه ، اگر چيزى صلاحيت دافعيت نداشته باشد . صلاحيت رافعيت هم نخواهد\r\n\r\n","description":"","footnote":"","page_name":" 2256 ","page_number":217},
  {"content":"\r\n\r\nداشت . و از آن طرف هم ، اگر امر رافع ، امر موجود باشد ، دافع امرى كه مقتضى وجود دارد هم خواهد بود ، پس از حرمت ابد بعد از ازدواج ، حرمت ابد قبل از ازدواج استفاده مىشود و از عدم حرمت ابد قبل از ازدواج ، عدم حرمت ابد پس از ازدواج ، استفاده مىشود .\r\n\r\n2 ) نگاهى به اصل روايات مسأله ايقاب و كلمات علماء در مسأله :\r\nدر روايات مسأله ايقاب ، غالباً حرمت به خود زن نسبت داده شده است ، مثلًا در مرسله ابن ابى عمير مىخوانيم ؛ عن ابى عبد الله « عليه السلام » فى رجل يعبث بالغلام قال اذا اوقب حرمت عليه ابنته و اخته « 1 » . با توجه به مقدمهء اول ، اين روايت اطلاق دارد نسبت به اين كه دختر موقب يا خواهر وى در هنگام انجام اين عمل ، زن فاعل باشند كه در اين صورت عقد نكاح منفسخ مىگردد ، يا در حباله ازدواج نباشد كه ديگر نمىتواند آنها را بگيرد . تنها در مرسله موسى بن سعدان عن بعض رجاله عن ابى عبد الله « عليه السلام » ، موضوع « تزوّج » قرار داده شده : ان كان الّذى كان منه دون الايقاب فلا بأس ان يتزوج ، و ان كان قد اوقب فلا يحل له ان يتزوج « 2 »\r\nفرض اين روايت ، عدم تحقق ازدواج است و آن هم مربوط به ازدواج پسر فاعل با دختر مفعول است كه از محل كنونى بحث ما بيرون است ، ولى در ساير روايات همگى ، موضوع حرمت ، خود خواهر و مادر يا دختر موقب است كه اطلاق آن ، صورت تحقق اين كار پس از ازدواج را هم شامل مىشود .\r\nپس اگر تنها اين روايات بود تعميم حكم روشن بود ، همچنان كه ظاهر اطلاق كلمات ده كتاب اين است كه حرمت ابد در هر دو صورت ثابت است ، چون حرمت را به خود خواهر يا مادر يا دختر نسبت داده‌اند ، اين كتب عبارتند از : فقه رضوى ، مقنعه مفيد ، انتصار و ناصريات سيد مرتضى ، خلاف شيخ طوسى ، فقه القرآن\r\n\r\n\r\n","description":"","footnote":"\r\n( 1 ) جامع الاحاديث ، ج 25 : 558 / 37891 ، باب 5 از ابواب ما يحرم بالتزويج ، ج 1 ( و نيز ساير روايات باب ) ، وسائل 20 : 444 / 26048 ، باب 15 از ابواب ما يحرم بالمصاهرة ، ح 1 ) .\r\n( 2 ) جامع الاحاديث ، 25 : 559 / 37896 ، باب سابق ، ح 6 ، وسائل 20 : 444 / 26050 ، باب سابق ، ح 3\r\n","page_name":" 2257 ","page_number":218},
  {"content":"\r\n\r\nراوندى ، وسيله ابن حمزه ، سرائر ابن ادريس ، نافع محقق حلى ، مهذب بارع ابن فهد و در جامع يحيى بن سعيد هم مىگويد : و ان كانت زوجته انفسخ نكاحها\r\nو در كافى أبو الصلاح حلبى ، شرائع محقق حلى ، تبصره و ارشاد و تلخيص و قواعد و تحرير علّامه حلى ، لمعه شهيد اول ، تنقيح فاضل مقداد ، جامع المقاصد محقق كركى ، روضه و مسالك شهيد ثانى ، نهايه المرام صاحب مدارك ، كفايهء سبزوارى ( لا يحرم عندهم ) ، مفاتيح فيض كاشانى ، كشف اللثام فاضل هندى ، حدائق\r\nو در رياض مىگويد : الاحتياط لازم ، و در جواهر آورده : و هو الاحوط\r\nالبته فرض ايقاب پس از نكاح در عويص مفيد و موصليات ثالثهء سيد مرتضى و نهايه شيخ طوسى ، و مهذب ابن برّاج و غنيه ابن زهره ، و نزهة الناظر مهذب الدين نيلى ، مطرح نشده است . زيرا در اين كتب ، حرمت را به نكاح يا عقد نسبت داده‌اند كه مفروض آن ، ايقاب قبل از نكاح است و نسبت به فرض ايقاب پس از نكاح سكوت دارد .\r\nولى در مقابل روايات مسأله ، چند طائفه معارض وجود دارد كه بايد كيفيت جمع بين آنها و روايات مسأله را بررسى كنيم .\r\n\r\nب ) روايات متعارض در مسأله :\r\nروايات متعارض در مسأله رواياتى است در باب زنا ، كه در آنها به قانون \" لا يحرم الحرام الحلال \" و مانند آن استناد شده و از عموم تعليل آن ، حكم مسأله ايقاب غلام هم استفاده مىگردد ، با توجه به نحوه تطبيق اين روايات در مورد زنا و عبارت خود علّت ، اين روايات طائفه‌هاى مختلف پيدا كرده‌اند .\r\n\r\n1 ) طائفه اول روايات متعارض :\r\nطائفه اول : رواياتى كه ازدواج با دختر مزنى را جايز دانسته و در آن به قانون « لا يحرم الحرام الحلال » استناد شده است ، اين روايات دليل عامى است كه دلالت\r\n\r\n","description":"","footnote":"","page_name":" 2258 ","page_number":219},
  {"content":"\r\n\r\nبر جواز ازدواج با دختر مزنى نموده ، كه با توجه به مقدمهء دوم ، قهراً بر عدم انفساخ عقد نكاح واقع شده بر اثر زنا با مادر زن هم دلالت مىكند ، در اين طائفه سه روايت وجود دارد .\r\nروايت اول : صحيحه صفوان قال سأله المرزبان عن الرجل يفجر بالمرأة و هى جارية قوم آخرين ثم اشترى ابنتها أ يحلّ له ذلك قال لا يحرّم الحرام الحلال . و رجل فجر بامرأة حراماً أ يتزوج ابنتها قال لا يحرّم الحرام الحلال « 1 »\r\nروايت دوم : معتبره حنان بن سدير قال سأل ابا عبد الله « عليه السلام » رجل - و انا عنده - فقال :\r\nجعلت فلاك ما تقول فى رجل اتى امرأة سفاحاً أ تحل له ابنتها نكاحاً قال نعم لا يحرم الحلال الحرامُ . « 2 »\r\nروايت سوم : مرسله زرارة قال قلت لأبي جعفر « عليه السلام » رجل فجر بامرأة ، هل يجوز له ان يتزوج بابنتها قال ما حرّم حرام حلالًا قطّ . « 3 »\r\nاين روايات با توجه به تعلق حليت به نكاح ، مربوط به قبل از ازدواج است ( با توجه به مقدمه اول ) ، ولى با اولويت حليت زن ، پس از نكاح و عدم انفساخ عقد هم از آنها فهميده مىشود ( با توجه به مقدمه دوم ) .\r\n\r\n2 ) بررسى نسبت طائفه اول با روايات ايقاب غلام :\r\nاين دسته روايات را - صرف نظر از تعارضاتى كه در خود مسأله زنا دارند كه در آن بحث ذكر شده و بررسى خواهد - اگر با روايات ايقاب بسنجيم ، نسبت بين آنها عام و خاصّ مطلق است و قهراً بايد مسأله ايقاب غلام را از تحت آنها خارج كنيم ، زيرا اين طايفه و روايات ايقاب هر دو نسبت به بعد از نكاح و قبل از آن ، عموميت دارند ،\r\n\r\n\r\n","description":"","footnote":"\r\n( 1 ) جامع الاحاديث 25 : 594 / 37990 ، باب 14 از ابواب ما يحرم بالتزويج ، ح 9 وسائل 20 : 427 / 25998 ، باب 6 ، از ابواب ما يحرم بالمصاهرة ، ح 12 .\r\n( 2 ) جامع الاحاديث 25 : 594 / 37992 ، ( و نظير آن در روايت قبلى ) ، باب سابق ح 11 ( و نيز ح 10 ) و نيز وسائل 20 : 426 / 25997 ، باب سابق ، ح 11\r\n( 3 ) جامع الاحاديث 25 : 594 / 37993 ، باب سابق ح 12 ، وسائل 20 : 426 / 25995 ، باب سابق ، ح 9\r\n","page_name":" 2259 ","page_number":220},
  {"content":"\r\n\r\nولى روايات اين طائفه هم صورت زنا را شامل مىشود ( كه مورد روايات است ) و هم صورت ايقاب را ( با عموم تعليل ) ، و روايات ايقاب ، مختص صورت ايقاب است ، پس نسبت بين اين دو دسته ، عام و خاص مطلق است .\r\nپس عموم يا اطلاق طائفه اول را بايد به وسيله روايات ايقاب تخصيص زد يا تقييد نمود .\r\nان قلت : چرا عموم يا اطلاق طائفه اول را حفظ نكنيم و روايات را حمل به كراهت نسازيم ؟\r\nقلت : صرف نظر از اين مبناى مشهور كه تخصيص عموم يا تقييد اطلاق به طور كلى ، بر حمل بر كراهت مقدم است ، در خصوص مقام حمل بر كراهت بسيار مستبعد است ، چون سؤالات در اين گونه مسائل در اكثر قريب به اتفاق موارد ، از اصل جواز و حرمت است ، و اكثريت قاطع مردم در اين مسائل كه علاقه به ازدواج كردن مطرح است ، پايبند كراهت نيستند ، بلكه برخى به حرمت نيز توجه ندارند ، ولى پايبند نبودن به كراهت بسيار غلبه دارد ، به گونه‌اى كه نمىتوان سؤال را ناظر به كراهت دانست ، به خصوص در جايى كه حرمت از ماده تحريم و نه صيغه نهى ، استفاده شده باشد ، و از سوى ديگر ، روايات مسأله بسيار است و نمىتوان اين روايات بسيار را حمل بر كراهت نمود ، لذا در مسأله ايقاب هم ، اصل تحريم بنت يا اخت يا ام موقب اجماعى بوده و كسى قائل به كراهت نيست ، پس روايات تحريم ابد در باب ايقاب را به هيچ وجه نمىتوان حكم به كراهت كرد .\r\nپس اگر ما طائفه اول را ذاتاً معتبر بدانيم ، نمىتواند با ادله ايقاب غلام تعارض پيدا كند ، بلكه روايات طائفه اول تخصيص خورده يا مقيد به غير ايقاب مىشود ، در نتيجه ، ايقاب به طور كلى حرمت ابد مىآورد ، خواه قبل از ازدواج باشد و خواه بعد از ازدواج . « 1 »\r\n\r\n\r\n","description":"","footnote":"\r\n( 1 ) ( توضيح بيشتر ) در جايى كه مقيِّد يا مخصِّص خود از عموم يا اطلاقى برخوردار باشند ، طبق قاعده ، با تمام\r\n","page_name":" 2260 ","page_number":221},
  {"content":"\r\n\r\n\r\n3 ) طرح يك اشكال و پاسخ آن با اشاره به بحث اصولى انقلاب نسبت :\r\nاگر اشكال شود كه روايات لا يحرّم الحرام الحلال ، بر اطلاق خود باقى نمانده ، بلكه تخصيصاتى بر اين اطلاق وارد شده ، همچون زناى به ذات بعل ، زناى به معتده ، عقد به ذات بعل ، عقد به معتده ، عقد در حال احرام و . . . كه با قيود و شرائط خاص خود كه در جاى خودش گفته شده است ، سبب مىگردند ، كه زن كه ذاتاً حلال است ، با اين عمل حرام ، محرّم ابد گردند . اگر ما مخصصات قطعى اين طائفه روايات را در نظر بگيريم ، نسبت بين اين طائفه ، و روايات ايقاب از عموم و خصوص مطلق به عموم و خصوص من وجه تبديل شده ، و با توجه به انقلاب نسبت كه شما هم آن را صحيح مىدانيد ، نمىتوان حكم عام و خاص مطلق را بار كرد .\r\nدر پاسخ اين اشكال بايد متذكر شد كه ما به انقلاب نسبت به طور كلى قائل نيستيم ، بلكه انقلاب نسبت ، صورتهاى مختلفى داشته كه برخى از آنها به عقيده ما صحيح و برخى ديگر ناصحيح است . مثلًا اگر دو دليل متباين داشته باشيم كه با هم متعارض باشند ، يك دليل سوم كه نسبت به يكى از آنها اخصّ مطلق باشد ، با توجه به قانون انقلاب نسبت ، تعارض دو دليل نخست را بر طرف مىسازند ، ولى بحث ما در صورت ديگرى است .\r\nبا ذكر يك مثال اين امر را توضيح مىدهيم : اگر گفته شود : اكرم العلماء ، چنانچه در مقابل اين دليل عام ، دو دليل خاص منفصل داشته باشيم : لا تكرم الفسّاق من العلماء ، لا تكرم الصرفيين در اينجا هر چند تخصيص عام به دليل خاص اول قطعى باشد ، نسبت بين اكرم العلماء با لا تكرم الصرفيين را نبايد پس از تخصيص حساب كرد تا نسبت عام و خاص مطلق تبديل به عام و خاص من وجه شود ( چون رابطه بين اكرم العلماء العدول با لا تكرم الصرفيين ، عام و خاص من وجه است ) بلكه ، مخصص دوم ما ( لا تكرم الصرفيين ) در عرض مخصص اول ( لا تكرم الفسّاق من\r\n\r\n\r\n","description":"","footnote":"\r\nمدلول از تحت حكم اولى خارج است ، و بايد اطلاق يا عموم مقيِّد يا مخصِّص محفوظ بماند .\r\n","page_name":" 2261 ","page_number":222},
  {"content":"\r\n\r\nالعلماء ) دليل عام را تخصيص مىزند ، و فرقى نيست كه هر دو دليل ظنى باشند يا يكى از آنها قطعى باشد ، چنانچه در اصول بيان شده است .\r\nدر بحث ما نيز مخصّصات ديگر قانون ( لا يحرم الحرام الحلال ) با روايات ايقاب غلام همگى در عرض هم بوده و قانون عام را تخصيص مىزنند .\r\nبنا بر اين ، حكم طائفه اول روايات در مقايسه با روايات ايقاب روشن است و روايات ايقاب ( به طور مطلق ) اين طائفه را تخصيص يا تقييد مىزند .\r\n\r\n4 ) طائفه دوم روايات متعارض :\r\nطائفه دوم : روايات بسيارى است كه در خصوص زناى پس از عقد ، حكم به عدم انفساخ نكاح نموده است و قانون ( لا يحرم الحرام الحلال ) و مانند آن را تطبيق كرده است ، اين روايات چند گونه‌اند ، برخى صريحاً ، موضوع كلام را زناى پس از عقد قرار داده‌اند و قاعده فوق را تطبيق كرده‌اند مانند : صحيحه حلبى عن ابى عبد الله « عليه السلام » فى رجل تزوّج جارية فدخل بها ، ثم ابتلى بامها ففجر بها ، أَ تحرم عليه امرأته ، فقال :\r\nلا انّه لا يحرّم الحلالَ الحرامُ « 1 »\r\nبرخى ديگر ، قانون فوق را با تعبير \" الحرام لا يفسد الحلال \" ذكر كرده كه از اين تعبير فهميده مىشود كه موضوع كلام عدم انفساخ نكاح واقع شده مىباشد ، چون متعلق افساد ، عقد مىباشد و اين كلمه به زن نسبت داده نمىشود ، در مورد زن گفته مىشود : حرمت ، ولى براى تفهيم عدم امكان تمتع از زن گفته نمىشود : فسدت المرأة\r\nاز اين روايات ، صحيحه هاشم بن المثنى قال كنت عند ابى عبد الله « عليه السلام » فقال له رجل : رجل فجر بامرأة أ تحل له ابنتها ، قال نعم انّ الحرام لا يفسد الحلال « 2 »\r\n\r\n\r\n","description":"","footnote":"\r\n( 1 ) جامع الاحاديث 25 : 596 / 37999 ، باب سابق ح 18 ، وسائل 20 : 428 / 26003 ، باب 8 از ابواب ما يحرم بالمصاهرة ، ح 2\r\n( 2 ) جامع الاحاديث 25 : 594 / 37994 ، باب سابق ح 13 ، وسائل 20 : 426 / 25996 ، باب 6 از ابواب ما يحرم بالمصاهرة ، ح 10 ( توضيح بيشتر ) گفتنى است كه در وسائل به جاى هاشم ، هشام آمده كه ظاهراً اشتباه است ، در\r\n","page_name":" 2262 ","page_number":223},
  {"content":"\r\n\r\nبرخى ديگر ، به حرمت ابد در زناى قبل از ازدواج تصريح كرده و در زناى پس از عقد هم حرمت را نفى كرده و به قانون فوق استناد شده است . مثلًا در صحيحه محمد بن مسلم عن احد هما « عليهما السلام » آمده است : أنّه سئل عن الرجل يفجر بالمرأة أ يتزوج ابنتها قال لا ، و لكن ان كانت عنده امرأة ثم فجر بامها او ابنتها او اختها لم تحرم عليه امرأته ، انّ الحرام لا يفسد الحلال « 1 »\r\nاين طائفه در خصوص عمل حرام بعد از عقد مىباشد و نسبت بين آن و روايات ايقاب ، عموم و خصوص من وجه است ، چون اين طائفه ، اختصاص به بعد از عقد دارد و روايات ايقاب هم بعد از عقد و هم قبل از عقد را شامل مىشود ، ولى روايات ايقاب مخصوص لواط است و اين طائفه ، اختصاصى به عمل محرم خاصى ندارد ، بلكه هم زنا را شامل مىشود ( كه مورد اين طائفه بوده ، قهراً روايت در آن نص است ) و هم لواط را ( با عنايت به عموم تعليل كه با ظهور صورت لواط را هم در بر مىگيرد )\r\nدر اينجا طبق قاعده ، در باب تعارض عام و خاص من وجه ، بايد نخست اظهر و ظاهر را در دو دسته روايات جستجو كرد و به قرينه اظهر در ظاهر تصرف كرد و اگر چنين اظهريتى در كار نبود ، به قواعد عامه مراجعه نمود .\r\nدر مسأله ما به نظر مىرسد كه روايات ايقاب غلام از ظهور كمترى نسبت به لواط پس از عقد برخوردار است ، چون قدر مسلم از اين روايات ، ايقاب قبل از عقد است ، بخصوص برخى از روايات در مورد رجلى كه ايقاب غلام كرده ، حكم شده كه دختر غلام بر فاعل حرام مىشود ، مفروض اين صورت اين است كه غلام هنوز ازدواج نكرده ، بعد ، ازدواج مىكند و دختردار مىشود و دختر بزرگ مىشود و فاعل مىخواهد دختر را بگيرد ، اما اين فرض كه غلام موقَب در هنگام ايقاب هم\r\n\r\n\r\n","description":"","footnote":"\r\nمتن روايت و نيز در ساير روايات بحث‌هاى خاص وجود دارد كه در بحث حرمت ابد در بنت مزنى بها خواهد آمد .\r\n( 1 ) در جامع الاحاديث ج 25 اين روايت نقل نشده ، با اين كه در كافى ج 5 ، ص 415 ، ج 1 آمده و در وسائل 20 : 428 / 6002 ( باب 8 از ابواب ما يحرم بالمصاهرة ، ح 1 ) هم از كافى نقل شده است .\r\n","page_name":" 2263 ","page_number":224},
  {"content":"\r\n\r\nازدواج كرده باشد و دخترى داشته باشد و اين دختر هم در هنگام اين عمل شنيع ، زن فاعل باشد ، تنها يك فرض عقلى محض است كه به ذهن متعارف افراد نمىرسد ، پس ظهور روايات ايقاب نسبت به شمول ايقاب بعد از عقد ، ظهور ضعيفى است .\r\nاز آن طرف ، ظهور روايات زنا نسبت به شمول مسأله ايقاب و عدم اختصاص حكم ( عدم حرمت ابد ) به باب زنا ، با توجه به عموم تعليل و قانون عام ( لا يحرّم الحرام الحلالَ ) ظهور قويى است ، پس روايات باب زنا اظهر است و به قرينه آن بايد در روايات ايقاب تصرف كرده ، آن را به لواط قبل از عقد مخصوص ساخت .\r\nدر نتيجه ، لواط بعد از عقد منشأ حرمت بنت و اخت و ام ملوط بر لائط نمىشود .\r\nالبته اين نتيجه‌گيرى با توجه به اكثر روايات باب ايقاب صحيح است ، ولى يك روايت در باب ايقاب برادر زن وارد شده كه در خصوص اين مورد ، حكم به انفساخ عقد كرده است ، كه نتيجه بالا را دگرگون مىسازد .\r\n\r\nج ) نگاهى به روايت خاص در باب ايقاب برادر زن :\r\n\r\n1 ) متن روايت و توضيح درباره اعتبار سندى آن :\r\nبسند صحيح عن ابن ابى عمير عن بعض اصحابه عن ابى عبد الله « عليه السلام » فى رجل يأتى اخا امرأته فقال : اذا أوقبه فقد حرمت عليه المرأة . « 1 »\r\nاين روايت از جهت سند مرسله است ، ولى ما بر خلاف كسانى همچون آقاى خويى ، مرسلات ابن ابى عمير را صحيحه مىدانيم ، پس اين روايت صحيحه است و اشكال سندى ندارد .\r\nان قلت : اين روايت معرض عنه اصحاب است و از درجه اعتبار ساقط است .\r\nقلت : اولًا : شيخ كلينى اين روايت را در كافى نقل كرده كه ظاهر آن ، فتوا به\r\n\r\n\r\n","description":"","footnote":"\r\n( 1 ) جامع الاحاديث 25 : 560 / 37986 ، باب 5 از ابواب ما يحرم بالتزويج ، ح 7 .\r\n","page_name":" 2264 ","page_number":225},
  {"content":"\r\n\r\nمضمون آن مىباشد ثانياً : ظاهر عبائر علماء بسيارى اين است كه هم در مورد اخت و هم در مورد ام و هم در مورد بنت ، فرقى بين تقدم عقد بر ايقاب و تأخر آن نيست و در هر صورت ، حرمت ابد ثابت است ، و يحيى بن سعيد هم به اين معنا تصريح كرده است ، پس اعراض علماء از مضمون اين روايت ثابت نيست .\r\nان قلت : هيچ كسى بين اخت و بين ام و بنت فرق نمىگذارد ، يا در هر دو ، حكم به انفساخ عقد مىكند يا در هيچ كدام ، پس تفصيل بين اين دو ، خرق اجماع مركب است .\r\nقلت : اين كه بين اخت و ساير محارم فرقى نيست ، يك استنباط شخصى علماء است و دليل بر حجيت آن نداريم ، از باب اخت هم نمىتوان الغاء خصوصيت كرد ، چون مسأله لواط با برادر زن بسيار بيشتر از لواط با پدر زن يا پسر زن رخ مىدهد ، و شارع مقدس براى اين كه لواط با برادر زن صورت نگيرد ، مىتواند انفساخ نكاح زن را جعل كرده باشد و لزومى ندارد كه در مورد لواط با پدر زن يا پسر زن نيز چنين حكمى جعل شده باشد ، چون بسيار كم اتفاق مىافتد ، بخلاف لواط با برادر زن .\r\nبه هر حال ، در اين روايت ، برخى توجيهات صورت گرفته كه بسيار مستبعد است ، يا بايد روايت را كنار گذاشت و يا به مضمون ظاهرى آن فتوا داد و گرنه ، توجيهات روايات غير قابل قبول است .\r\n\r\n2 ) دو توجيه درباره مرسله ابن ابى عمير و پاسخ آنها :\r\nتوجيه اول : لواط قبل از ازدواج صورت گرفته است ، با اين توضيح كه الان شخصى زنى دارد كه به حسب ظاهر زن او است ، ولى سابقاً قبل از عقد با اين زن ، با برادر او لواط كرده است و حال سؤال مىكند كه آيا اين عقد انجام گرفته شده صحيح است يا خير ؟ و تكليف فعلى مرد چيست ؟\r\nپاسخ توجيه : اگر عبارت روايت \" رجل كان يأتى اخا امرأته \" بود ، اين توجيه صحيح بود ، البته مراد از \" امرأته \" هم ، همسر عرفى بود نه همسر شرعى ، ولى تعبير روايت\r\n\r\n","description":"","footnote":"","page_name":" 2265 ","page_number":226},
  {"content":"\r\n\r\n\" يأتى \" بر صيغه مضارع است و ارادة معناى فوق از اين عبارت بسيار مستبعد است .\r\nدر تقريرات مرحوم آقاى آشتيانى از درس نكاح مرحوم حاج شيخ ، توجيه اول را به گونهء ديگرى تقريب كرده و سپس پاسخى مىدهند كه ربطى به مضارع بودن جمله ندارد و در فرض ماضى بودن جمله هم مطرح است .\r\nايشان تقريب را چنين طرح مىكنند كه ما عبارت \" اخا امرأته \" را به لحاظ ظرف اخبار مىگيريم ولى در ظرف عمل اتيان ، اين عنوان صادق نباشد ، سپس اشكال مىكنند كه اين توجيه خلاف ظاهر است ، بلكه ظاهر جمله اين است كه در ظرف اتيان عنوان \" اخا امرأته \" صدق مىكند ايشان سپس مىافزايد : \" فانّ ظاهر قول القائل :\r\nضربت غلام زيد هو ثبوت عامية المضروب لزيد فى حال وقوع الضرب عليه ، لا فى حال الاخبار عن وقوعه .\r\nاين گونه تقريب براى توجيه اوّل ، تقريب تمامى نيست ، ما نمىگوييم عنوان \" اخا امرأته \" به لحاظ ظرف اخبار است ، تا اشكال خلاف ظاهر بودن پيش بيايد ، بلكه ظرف حكم مترتب بر اين عنوان را بايد در نظر گرفت ، يعنى ظرف تحقق حرمت ابد ، عنوان بايد در ظرف تحقق حكم صدق كند ، و زمان اخبار ممكن است سالها پس از تحقق موضوع و محمول باشد ، چه گاه از حكم حادثه‌اى كه صد سال قبل اتفاق افتاده ( يا صد سال بعد اتفاق مىافتد ) پرسش شده و در جواب ، حكم آن را بيان مىكنند كه در زمان سؤال و جواب نه موضوع تحقق دارد و نه محمول ، پس تحقق عنوان در ظرف اخبار به هيچ وجه شرط نيست . بلكه آنچه شرط است صدق عنوان موضوع ، در ظرف ترتب حكم بر آن مىباشد « 1 » ، در اينجا اگر با لفظ ماضى تعبير\r\n\r\n\r\n","description":"","footnote":"\r\n( 1 ) تقريرات مرحوم آشتيانى ص 127 ( توضيح بيشتر ) بين تمثيلى كه در كلام مرحوم حاج شيخ وارد شده و مورد بحث ما تفاوت وجود دارد در جمله فوق تنها يك فعل \" ضربت \" به كار رفته كه به \" غلام زيد \" نسبت داده شده است ، ولى در ما نحن فيه در واقع جمله ما چنين است : \" تحرم - على من اتى اخا امرأته - الامرأة \" . \" اتى \" خود حكم استقلالى جمله نيست بلكه صله موصول است ، در اينجا سخن در اين است كه آيا بايد عنوان \" اخا امرأته \" در زمان اتيان - كه حكم ضمنى و غير استقلالى جمله است - صدق كند ، يا صدق اين عنوان در زمان \" حرمة المرأة \" - كه حكم اصلى جمله مىباشد ، به ديگر بيان \" أتى \" در جمله فوق ، نسبت ناقصه را افاده مىكند ، و تحرم\r\n","page_name":" 2266 ","page_number":227},
  {"content":"\r\n\r\nشده باشد ، صدق فعلى عنوان در زمان حكم شرط نيست ، ولى چون با لفظ مضارع تعبير شده ، بايد عنوان در زمان تحقق حكم صادق باشد ، چنانچه در بحثهاى سابق در فرق بين \" لعب بالغلام \" و \" يعبث بالغلام \" در روايات مسأله به تفصيلًا در اين مورد سخن گفتيم .\r\nتوجيه دوم : كه در كلام مرحوم آقاى خويى ذكر شده و ايشان آن را خلاف ظاهر مىدانند اين است كه كسى زنش را طلاق داده و پس از طلاق با برادر زن سابق خود لواط كرده است ، پس از طلاق زن هم ، احياناً وصف برادر زن \" اخا امرأته \" ( به اعتبار اين كه قبلًا زنش بوده ) بر ملوط صدق مىكند ، بنا بر اين ، سؤال از عقد جديدى است كه پس از اين مىخواهد رخ دهد ، نه از ابطال عقد موجود .\r\nاين توجه هم بسيار مستبعد است .\r\nپس روايت كالصريح است كه پس از ازدواج ، اگر لواط با برادر زن رخ دهد منشأ حرمت زن و انفساخ نكاح مىگردد و اين روايت عموم \" لا يحرم الحرام الحلال \" را تخصيص مىزند ولى در مورد دختر و مادر بايد بين تحقق لواط قبل از نكاح و بعد از آن تفصيل قائل شد كه در صورت اول حرمت ابد مىآورد و در صورت دوم نكاح باطل نمىشود .\r\n\r\n3 ) نتيجه بحث :\r\nلواط با برادر زن ، پس از ازدواج منشأ ابطال عقد مىگردد ولى لواط با پدر زن يا پسر زن حرمت زن و انفساخ عقد را به دنبال ندارد . « * و السلام * »\r\n\r\n\r\n","description":"","footnote":"\r\nالمرأة ، نسبت تامه . روح كلام در اين است كه عنوان بايد در زمان نسبت ناقصه كه \" غلام المرأة \" بدان منسوب است صدق كند ، يا در زمان نسبت تامّة . استاد - مدّ ظلّه - بر اين اعتقادند كه صدق عنوان در زمان نسبت تامّه كافى است . از اين رو بين جايى كه نسبت ناقصه با فعل ماضى به كار رفته با جايى كه با فعل مضارع به كار رفته فرق مىگذارند ولى مرحوم حاج شيخ صدق عنوان را در زمان نسبت ناقصه‌اى كه طرف نسبت عنوان مىباشد لازم مىدانند .\r\n","page_name":" 2267 ","page_number":228},
  {"content":"\r\n\r\n\r\n8 / 8 / 1379 يكشنبه درس شمارهء ( 249 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث جلسات گذشته دربارهء « ايقاب الغلام » بود . در اين جلسه ابتدا ، مسألهء « لو كان الموطوء خنثى » و مسألهء « ايقاب بعد التزويج » را كه در جلسهء گذشته بحث شد ، دنبال مىكنيم و سپس چندين فرع مطرح مىشود .\r\n1 - آيا مادر و خواهر و دختر رضاعى موقَب بر واطى حرام مىشوند ؟\r\n2 - اگر ايقاب عن عذر - مانند غفلت و اكراه - صورت گرفت آيا حرمت ابدى مىآورد ؟\r\n3 - اگر مفعول مباشر عمل ايقاب باشد ، آيا حرمت ابد ثابت مىباشد ؟\r\n4 - آيا حرمت ابدى در ايقاب الميت هم جارى است ؟\r\n5 - آيا غير از عناوين ثلاثهء ايقاب ، ازدواج شخص ديگرى را حرام مىكند ؟\r\n* * * الف ) متن عروه\r\nمرحوم سيد « قدس سرّه » فرموده‌اند : « و لو كان الموطوء خنثى حرمت امّه و بنته على الواطى لانه امّا لواط او زنا و هو محرِّم اذا كان كما مرّ سابقاً »\r\nدر اين عبارت چند نكته قابل ملاحظه است :\r\nنكتهء اول : اين مطلب كه زانى نمىتواند با دختر مزنى بها يا مادر او ازدواج بكند ، مطلبى است كه مرحوم سيد در مسائل بعدى مطرح مىكنند . پس تعبير « كما مرّ » در عبارت سيد صحيح نيست و بايد « كما يأتى » مىفرمودند .\r\nنكتهء دوم : مرحوم آقاى خويى مىفرمايند ؛ مدّعاى مرحوم سيد كه قطعاً مادر و دختر خنثاى موطوء بر واطى حرام است مبتنى بر اين است كه به طور مطلق زنا را از\r\n\r\n","description":"","footnote":"","page_name":" 2268 ","page_number":229},
  {"content":"\r\n\r\nاسباب حرمت دختر و مادر مزنى بها بر زانى بدانيم و در مسائل بعدى خواهيم گفت كه اين مبنى تمام نيست . البته آنچه به وسيلهء ادلهء ثابت مىشود اين است كه اگر شخصى با خالهء خود زنا كرد ، دخترش حرام مىشود و اگر با عمه خود زنا نمود على الاحوط دخترش حرام مىگردد ، نتيجه آن كه ، كأن تعليل مرحوم سيد « قدس سرّه » تمام نيست .\r\nروشن است كه اين تعليل ، با اين توسعه ، بر مبناى مرحوم آقاى خوئى « قدس سرّه » صحيح نيست ، لكن بنابر مبناى ايشان نيز مىتوان مسأله را در خصوص خنثايى كه با پدر يا مادر شخص رابطهء برادر و خواهرى دارد ( يعنى با آنها از پدر يا مادر مشترك است ) فرض نمود ، پس اگر كسى چنين خنثائى را كه با مادر او رابطه برادرى يا خواهرى دارد وطى نمايد ، نمىتواند دختر او را بگيرد ، زيرا ، يا خنثى مرد است پس عمل اين شخص لواط به حساب مىآيد و بنت الملوط بر لاطى حرام است و يا خنثى زن است و خالهء زانى به حساب مىآيد و زناى به خاله موجب مىشود كه بنت او بر زانى حرام شود و همچنين در مورد خنثائى كه با پدر زانى رابطه داشته باشد ، يعنى عمو يا عمهء زانى به حساب بيايد على الاحوط .\r\nنكتهء سوم : ظاهر « لانه اما لواط او زنا » اين است كه فرض كلام مرحوم سيد « قدس سرّه » وقاع در دبر خنثى است در حالى كه در صورتى كه اگر وقاع در قبل خنثى نيز صورت گيرد بازهم دختر و مادر او حرام مىگردد ، چرا كه سبب محرِّم در روايات « لواط با غلام » نيست بلكه « ايقاب الغلام » است و ايقاب هم به وطى در دبر و هم به وطى در قبل حاصل مىشود ، پس اگر نوجوانى داراى دو فرج باشد ، در هر كدام وطى شود ادلهء حرمت ابد او را شامل مىشود زيرا اگر اين خنثى واقعاً مرد باشد ادلهء « ايقاب الغلام » شامل مىشود و اگر زن باشد ادلهء « زنا » شامل مىگردد : پس بهتر اين بود كه مرحوم سيد در تعليل بفرمايند « لانه امّا ايقاب او زنا » تا وطى در قبل خنثى را نيز شامل گردد .\r\n\r\n","description":"","footnote":"","page_name":" 2269 ","page_number":230},
  {"content":"\r\n\r\nب ) متن عروة :\r\n« و الاحوط حرمة المذكورات على الواطى و إن كان ذلك بعد التزويج خصوصاً اذا طلّقها و اراد تزويجها جديداً »\r\nدر مورد ايقاب به غلام بعد از تزويج با امّ يا بنت يا اخت ، ظاهر عبارت سيد در اينجا اين است كه على الاحوط الوجوبى اين طوائف بر زانى حرام مىگردند . ولى مراد ايشان ، احتياط استحبابى است چون در فصل محرمات بالمصاهرة مسألهء 28 تصريح مىكنند كه ايقاب بعد العقد حرمت ابدى نمىآورد و مىفرمايند : « لو تزوج امرأة و لاط بأخيها أو أبيها أو ابنها لم تحرم عليه امرأته الّا ان الاحتياط فيه لا يترك »\r\nو به نظر ما هم چنان كه گذشت - صحيح آن است كه تفصيل قائل شويم بين اخت و غير اخت ، ايقاب بعد العقد موجب حرمت امّ و بنت موقب نمىشود الّا على الاحوط الاستحبابى و در مورد اخت موقب اقوى اين است كه باعث حرمت او مىگردد .\r\nمرحوم سيد « قدس سرّه » مىفرمايند در اين فرض كه ايقاب الغلام بعد از ازدواج صورت گرفته ، چنانچه زانى همسر خود ( اخت يا ام يا بنت موقب ) را طلاق بدهد ، احتياط وجوبى آن است كه دوباره او را به عقد ازدواج خود در نياورد ، و وجوب احتياط به نظر ايشان در اين فرض ، روشن‌تر است .\r\nالبته بهتر بود مرحوم سيد به جاى تعبير « طلّقها » عبارت « زال عقدها » و مانند آن به كار مىبردند تا انفساخ و فسخ و مضى مدت در متعه را نيز شامل گردد .\r\n\r\n1 ) بررسى حرمت ازدواج جديد :\r\nبه نظر مىرسد در اين فرض جديد ، بايد فتوى به حرمت ازدواج جديد داد ، زيرا اطلاق رواياتى كه در مورد ايقاب الغلام حرمت ابدى را اثبات كرده ، شامل فرض ما ( كه ايقاب بعد التزويج صورت گرفته ) مىشود .\r\nو مفاد آنها اين است كه اين مرد از هر گونه نكاحى با اين زن محروم است ، و هم\r\n\r\n","description":"","footnote":"","page_name":" 2270 ","page_number":231},
  {"content":"\r\n\r\nچنان كه احداث نكاح براى او جايز نيست ، ابقاء نكاح نيز جايز نيست ، و ما بايد حكم به ابطال نكاح موجود هم بكنيم ولى به خاطر ظهور قوى روايات « ان الحرام لا يفسد الحلال » حكم مىكنيم كه اين مرد به طور كلى از مادر يا خواهر يا دختر موقب محروم نيست و اگر قبلًا يكى از آنها در حبالهء زوجيت او باشند با اين عمل شنيع عقد نكاح آنها باطل نمىشود ولى در مورد احداث نكاح جديد معارضى براى روايات ايقاب نيست . پس نكاح جديد جايز نمىباشد .\r\nان قلت : روايات ايقاب فرض ما را شامل نمىشود ، زيرا در زمان زوجيت كه ايقاب صورت گرفته قوت ظهور « ان الحرام لا يفسد الحلال » مانع ادلهء سببيت ايقاب براى حرمت ابدى است و اگر ايقاب در زمان وقوعش حرمت ابدى نياورد ، پس از زوال زوجيت نيز محرّم ابدى نخواهد بود .\r\nقلت : سببيت ايقاب براى حرمت هر چند نسبت به حرمت ابقاء نكاح تخصيص خورده است لكن به مجرد وقوع اين عمل شنيع نسبت به احداث نكاح ، ادله ايقاب شامل شده ، حكم به حرمت مىنمايد ، هر چند ، تا ازدواج قبلى باقى است ، احداث ازدواج عملى نخواهد شد .\r\nخلاصه ، حرمت ابدى احداث نكاح حكمى است كه در همان زمان زوجيت محقق مىشود .\r\n\r\n2 ) استدلال به استصحاب حليت تزويج :\r\nمرحوم صاحب جواهر « قدس سرّه » ازدواج جديد را صحيح مىدانند و براى مدعاى خود به استصحاب تمسك مىكنند « لكن يقوى الجواز للاستصحاب الذي لا يقدح فى جريانه انقطاع ذلك النكاح بالطلاق » « 1 »\r\nمرحوم آقاى حكيم مىفرمايند ؛ حليت فعلى با طلاق از بين رفته و جاى استصحاب آن نيست . و استصحاب تعليقى هم جارى نيست ، زيرا ، يقين سابق وجود ندارد و\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 449\r\n","page_name":" 2271 ","page_number":232},
  {"content":"\r\n\r\nتوضيح بيشترى نمىدهند . روشن است كه منظور صاحب جواهر ( قدس سرّه » استصحاب تعليقى است ، يعنى اگر واطى قبل از ايقاب ، همسرش را - كه دختر يا خواهر يا مادر موقب است - طلاق مىداد ، مىتوانست مجدداً با آنها ازدواج نمايد ، حالا ، ايقاب صورت گرفته ، شك مىشود كه آيا آن حليت تعليقى تزويج باقى است يا خير ؟\r\nاستصحاب حكم به بقاء آن مىكند .\r\n* مرحوم آقاى خويى « قدس سرّه » مىفرمايند : استصحاب تعليقى حجت نيست ، به نظر ما ، فرقى بين استصحاب تعليقى و تنجيزى نيست لكن چون شبهه حكميه است استصحاب جارى نيست .\r\nبه علاوه چون مقتضاى ادله لفظى و روايات اين است كه اين عمل شنيع ازدواج جديد را حرام مىكند و نوبت به استصحاب نمىرسد .\r\nنتيجهء بحث آن كه ، پس از طلاق دادن ، ازدواج جديد جايز نيست .\r\nمتن عروة : « و الأمّ الرضاعية كالنسبيّة و كذلك الاخت و البنت »\r\nمقتضاى عموم « يحرم من الرضاع ما يحرم من النسب » اين است كه حرمت نكاح ام و\r\nو بنت و اخت اختصاصى به نسبى نداشته باشد بلكه رضاعى اين عناوين هم حرام مىباشد .\r\n\r\nاشكال شمول ( ما يحرم من النسب . . . » :\r\nمعاد « يحرم من الرضاع . . . اين است كه اگر عناوينى در نسب موجب حرمت ابدى شود ، رضاعى آن عناوين هم حرمت ابدى مىآورد ولى در مورد عناوينى كه حرمت آنها نسبى نيست بلكه بالمصاهره است - مانند ام الزوجه و بنت الزوجة - ادلهء رضاع ، حكم به حرمت آنها نمىكند و ما نحن فيه از اين قبيل است .\r\n\r\nپاسخ اشكال :\r\nبه نظر مىرسد اين اشكال وارد نباشد ، ظاهر « يحرم من الرضاع . . . » اين است كه رضاع همان نقش نسب را دارد ، عناوينى كه نسب در حرمت آنها دخالت دارد - و لو به نحو جزء العلة - رضاع هم ، همان نقش را دارد ، بنابراين ، « مادر زن » كه در حرمت\r\n\r\n","description":"","footnote":"","page_name":" 2272 ","page_number":233},
  {"content":"\r\n\r\nاو هم نسب نقش دارد وهم مصاهرت و عنوانى است مركب از نسب و مصاهرت ، هم چنان كه نسبى او حرام است ، « مادر رضاعى همسر » انسان هم حرام مىباشد ، همچنين « دختر رضاعى زن مدخوله » هم حرام ابد مىشود ، « خواهر رضاعى همسر » انسان هم حرام جمعى است ، در نتيجه ، در باب ايقاب هم ، مادر و خواهر و دختر رضاعى موقب بر واطى حرام مىباشد .\r\nبه علاوه ، برخى از روايات حرمت بالرضاع به خصوص در مورد عناوينى وارد شده كه در عنوان نسبى آن ، نسب فقط جزء العلة براى تحريم است . مانند اين روايت :\r\n« محمد بن مسلم عن احدهما « عليهم السلام » قال سألته عن رجل فجر بامرأة أ يتزوّج امّها من الرضاعة او ابنتها ؟ قال : لا « 1 »\r\nج ) متن عروه\r\n« و الظاهر عدم الفرق فى الوطى بين ان يكون عن علم و عمد و اختيار او مع الاشتباه كما اذا تخيّله امرأته أو كان مكرهاً »\r\nدر مباحث گذشته گفته شد كه ، محارم بر دو دسته‌اند ، گروهى به مناط حصول قرابت حرام شده‌اند مانند مادر و خواهر و گروهى به مناط مؤاخذه و كيفر مانند زوجهء مفضاة ، تحريم در دسته دوم ، مخصوص مواردى است كه بدون عذر اين عمل از آنها سر زده است و اگر ظهور در اختصاص را منكر شويم ، قدر مسلّم ظهور در اطلاق نخواهد داشت ، و روشن است كه ايقاب منشأ يك نحوه رابطهء قرابت نخواهد بود ، بلكه اگر تحريمى ثابت باشد ، تحريم كيفرى است ، نتيجه آن كه ، اگر موقِب در اين عمل معذور باشد دليلى نداريم كه مادر يا خواهر يا دختر موقَب بر او حرام شود .\r\nمتن عروة : « أو كان المباشر للفعل هو المفعول »\r\nهم چنان كه مرحوم آقاى خويى « قدس سرّه » گفته‌اند ؛ اگر مفعول مباشر اين عمل شنيع\r\n\r\n\r\n","description":"","footnote":"\r\n( 1 ) جامع الاحاديث ، ح 25 ، ص 591 ، ابواب ما يحرم بالتزويج ، باب 14 ، ح 2\r\n","page_name":" 2273 ","page_number":234},
  {"content":"\r\n\r\nباشد ، ايقاب به رجل نسبت داده نمىشود و روايات « الرجل اذا اوقب » شامل آن نمىگردد ، هر چند رجل با تمكين اختيارى خود معصيت كرده است و دخول هم صدق كند ، لكن سبب حرمت ، ايقاب و ادخال است نه دخول .\r\nمتن عروة : « و لو كان الموطوء ميتاً ففى التحريم اشكال »\r\nشمول ادله نسبت به وطى ميت ثابت نيست مخصوصاً بنابراين كه قائل شويم كه در ظهورات يك نحوه اطمينان عقلايى معتبر است .\r\nمتن عروة : « و لو شك فى تحقق الايقاب و عدمه بنى على العدم »\r\nاستصحاب عدم دارد و روشن است\r\nد ) متن عروة :\r\n« و لا تحرم من جهة هذا العمل الشنيع غير الثلاثة المذكورة فلا باس بنكاح ولد الواطى ابنة الموطوء أو اخته او امّه و ان كان الاولى الترك فى ابنته »\r\nدربارهء حرمت غير از عناوين ثلاثه ، فقط يك روايت ضعيف السند در مسأله هست .\r\nشيخ طوسى : عن محمد الحسن الصفار عن ابراهيم بن هاشم عن علىّ بن اسباط عن موسى بن سعدان عن بعض رجاله قال كنت عند ابى عبد الله « عليه السلام » فأتاه رجل فقال له جعلت فداك ، ما ترى فى شابين كانا مضطجعين فولد لهذا غلام و للآخر جارية ، أ يحلّ له أن يتزوج ابن هذا ابنة هذا ؟ قال فقال : نعم ، سبحان الله ، لِمَ لا يحلّ له فقال له : انه كان صديقاً له ، قال فقال : و إن كان فلا بأس قال : انه كان بينهما ما يكون بين الشباب ، قال : لا بأس ، فقال : انه كان يفعل به ، قال : فاعرض بوجهه ثم اجابه و هو مستتر بذراعه فقال ان كان الذي كان منه دون الايقاب فلا بأس ان يتزوج و إن كان قد اوقب فلا يحلّ له ان يتزوج » « 1 »\r\nظاهر كالصريح اين روايت اين است كه سؤال دربارهء ازدواج خود فاعل نيست بلكه فرزند او مىخواهد با فرزند مفعول ازدواج كند و اين كه از برخى عبائر مانند كلام شيخ استفاده مىشود كه هر چند صدر روايت دربارهء ازدواج فرزندان فاعل و مفعول\r\n\r\n\r\n","description":"","footnote":"\r\n( 1 ) جامع الاحاديث ، ج 25 ، ص 559 ، ابواب ما يحرم بالتزويج ، باب 5 ، حديث 6\r\n","page_name":" 2274 ","page_number":235},
  {"content":"\r\n\r\nسؤال مىكند ولى ذيل روايت از ازدواج خود فاعل سؤال مىنمايد جداً خلاف ظاهر قوى روايت است .\r\nمطلب مورد توجه اين روايت ادب حضرت در مقام پاسخ است ، سائل به هر شكلى سؤال را باز مىكند حضرت براى سؤال محمل صحيح پيدا كرده پاسخ مىدهند تا اين كه سائل كالصريح سؤال خود را مطرح مىنمايد ، حضرت در پاسخ سؤال تفصيل مىدهند .\r\nدر هر حال اين روايت ضعيف السند است و هيچ يك از فقهاء به مضمون آن فتوا نداده‌اند ، حد اكثر مىتوانيم يك احتياط استحبابى بكنيم . و الله العالم\r\n« * و السلام * »\r\n\r\n","description":"","footnote":"","page_name":" 2275 ","page_number":236},
  {"content":"\r\n\r\n\r\n9 / 8 / 1379 دو شنبه درس شمارهء ( 250 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبراى اثبات حرمت تكليفى تزويج در حال احرام ، ابتدا به بررسى اتفاق فقها پرداخته و آن را به جهت عدم احراز اتصال به زمان معصومين « عليهم السلام » فاقد شرط حجيت مىدانيم . آن‌گاه رواياتى را كه در آن از تزويج در حال احرام نهى شده ، نقل و استدلال به آنها را نيز به جهت اينكه ، نهى در معاملات اعم از مبغوضيت ذاتى منهى عنه و فساد يا مبغوضيت مسبب است ، ناتمام مىدانيم . سپس دو روايت كه در آن با لفظ « حرام و حرّم » آن را تحريم كرده ، نقل مىكنيم و با توضيحى دربارهء اسناد تحويلى به تصحيح طرق يكى از آن دو روايت مىپردازيم .\r\n* * * \r\n[ من المحرمات الا بدية التزويج حال الاحرام 
  ]\r\nمتن عروة : من المحرمات الا بدية التزويج حال الاحرام\r\nلا يجوز للمحرم ان يتزوج امرأة محرمة او محلة . . .\r\nدر بحث تزويج در حال احرام ، سه مسأله بايد مورد بررسى قرار گيرد : حرمت تكليفى ، حرمت وضعى و بطلان ، و اين كه آيا موجب حرمت ابدى هم مىشود يا نه ؟ ابتدا حرمت تكليفى ازدواج در حال احرام را بررسى مىكنيم :\r\n\r\nالف ) بررسى اتفاق فقهاء :\r\nآن‌طور كه ما مراجعه كرديم گويا هيچ خلافى در اين مسأله نيست و همه فتوى به حرمت تكليفى ازدواج در حال احرام داده‌اند . ولى نمىتوان اين اتفاق نظر را به عنوان اجماع معتبر و دليلى جداگانه به حساب آورد ، زيرا به نظر ما ، شرط حجيت اجماع ، اتصال آراء فقهاء به زمان معصومين « عليهم السلام » است و در مسأله‌اى كه مدرك معلومى يا محتملى دارد كه ما در دلالت آن مناقشه داريم نمىتوانيم نظر حضرات\r\n\r\n","description":"","footnote":"","page_name":" 2276 ","page_number":237},
  {"content":"\r\n\r\nمعصومين « عليهم السلام » را كشف كنيم ، زيرا ما نمىدانيم آيا فقهاى زمان ائمه « عليهم السلام » به مضمون آن مدرك فتوى هم داده ، يا هر چند آن را نقل نموده‌اند ، ولى چنين مفادى براى آن قائل نبوده‌اند ، پس نمىتوان اتصال آراء فقها تا زمان حضور را احراز كرد .\r\nبلى در دوره‌هاى بعدى كه كتب فقهى و استدلالى نوشته و تنظيم شده ( از كتب فتوايى فقهاء ) فتواى صاحب كتاب نيز به دست مىآيد ولى اجماعى كه به نظر ما دليلى جداگانه محسوب مىشود ، شرط آن اتصال فتوى تا زمان ائمه است تا از طريق تقرير\r\nمعصوم « عليه السلام » حجيت آن اثبات گردد و اين اتصال در مسألهء مورد بحث ثابت نيست .\r\n\r\nب ) بررسى روايات مسأله :\r\n\r\n1 ) استدلال به رواياتى كه از تزويج در حال احرام « نهى » كرده است :\r\nدر بعضى از روايات - كه مشتمل بر روايات صحيح السند هم مىباشد - از تزويج در حال احرام نهى شده است مانند : روايت يونس بن يعقوب قال سألت ابا عبد الله « عليه السلام » عن المحرم يتزوج ؟ قال : لا و لا يزوج المحرم المحل « 1 » و روايت عبد الله بن سنان عن ابى عبد الله « عليه السلام » قال سمعته يقول : ليس ينبغى للمحرم ان يتزوج و لا يزوج محلًا « 2 » و مقطوعهء معاوية بن عمار : قال المحرم لا يتزوج و لا يزوّج فان فعل فنكاحه باطل « 3 » و روايت عبد الله بن سنان عن ابى عبد الله « عليه السلام » قال : ليس للمحرم ان يتزوج و لا يزوّج فان تزوّج او زوّج محلًا فتزويجه باطلا « 4 » و در روايت حسن بن على عن بعض اصحابنا عن ابى عبد الله « عليه السلام » آمده است : « المحرم لا يَنكحُ و لا يُنْكح و لا يَخطِب و لا يشهد النكاح و إن نكح فنكاحه باطل » « 5 »\r\n\r\n\r\n","description":"","footnote":"\r\n( 1 ) وسائل ، ابواب ما يحرم بالمصاهرة ، باب 31 ، ح 2\r\n( 2 ) وسائل ، ابواب تروك الاحرام ، باب 14 ، ح 6\r\n( 3 ) وسائل ، ابواب تروك الاحرام ، باب 14 ، ح 9\r\n( 4 ) وسائل ، ابواب تروك الاحرام ، باب 14 ، ح 1\r\n( 5 ) وسائل ، ابواب تروك الاحرام ، باب 14 ، ح 7 ، اين روايت در كافى و تهذيب آمده است و عبارت « لا يخطب » در نقل تهذيب نيست و به جاى « و إن » « فان » به كار رفته است\r\n","page_name":" 2277 ","page_number":238},
  {"content":"\r\n\r\nممكن است بعضى به اين گونه روايات كه برخى از آنها صحيح السند است و در بعضى همراه با امور ديگر همچون شاهد شدن بر آن نيز گشته ، تمسك كنند ، به اين تقريب كه ، اين روايات ، دلالت بر عدم جواز تزويج مىكند و اين به معناى حرمت تكليفى است « 1 » . مرحوم آقاى خويى اين بحث را هم در كتاب النكاح و هم در كتاب الحج آورده ، ولى در كتاب الحج تنها به اين دسته از روايات تمسك كرده است و در كتاب النكاح تنها به دستهء ديگرى از روايات تمسك كرده است .\r\n\r\nپاسخ استاد - مد ظله - به اين استدلال\r\nنهى در معاملات به حسب استعمالات رايج عرفى بر سه قسم است : گاهى ارشاد به عدم وقوع آن معامله و به معناى فساد آن است . نهىكننده مىخواهد بگويد اين كار را نكن كه انجام نمىپذيرد و به غرض خودت نمىرسى ، مانند اينكه كسى بگويد اگر مىخواهى از گرفتارى نجات پيدا كنى به فلان شخص مراجعه نكن يا مانند امر و نهى طبيب براى بهبودى مريض . در اين گونه موارد نهى دال بر مبغوضيت منهى عنه نيست و هيچ گونه مولويتى در آن نيست كه اگر انجام ندادى به من توهين شده و فقط مىگويد راه رسيدن به هدف تو چنين است و لذا حرمت از آن استفاده نمىشود . و گاهى نهى از معامله به خاطر مبغوضيت مسبّب از آن معامله است نه خود سبب و آن معامله تأثير هم دارد و نقل و انتقال حاصل مىشود ولى نتيجهء معامله مبغوض است و لذا نهى از معامله ( كه مقدمه آن نتيجه است ) مىكند . مثلًا وقتى مىگويند خانه‌ات را نفروش كه ديگر نمىتوانى خانه‌دار شوى ، اين نهى دليل بر فساد يا مبغوضيت معامله نيست بلكه نتيجهء معامله يعنى بىخانه شدن ، مبغوض است . و در واقع اين مسبّب ، مبغوض و حرام است ، و گاهى نهى از معامله به خاطر\r\n\r\n\r\n","description":"","footnote":"\r\n( 1 ) ( توضيح بيشتر ) : به اين تقريب كه اولًا نهى ظهور در حرمت دارد و ثانياً نهى از شاهد عقد شدن ( لا يشهد ) قطعاً نهى تكليفى است و وحدت سياق اقتضاء مىكند كه نهى از عقد ( لا ينكح ) هم تكليفى باشد .\r\n","page_name":" 2278 ","page_number":239},
  {"content":"\r\n\r\nمبغوضيت خود آن معامله بما هو است ، مانند بيع وقت النداء ، يعنى خريدوفروش در وقت نداى به صلاة جمعه و نرفتن به سوى نماز ، مبغوض است . هر چند نقل و انتقال در چنين وقتى صحيح هم باشد ، حصول نقل و انتقال مبغوض نيست ، ولى نفس تمليك و تملك و انشاء معامله مبغوض است ، چون مكلف را از شركت در نماز بازمىدارد . فقط در چنين قسمى ، نهى از معامله دلالت بر حرمت تكليفى مىكند .\r\nحال مىگوييم ، اگر ثابت شود كه نهى از تزويج در حال احرام از قسم سوم است دليل بر حرمت تكليفى مىشود ، ولى از آنجايى كه هر سه قسم از نواهى در استعمالات عرفى رايج است و ظهورش در قسم سوم به حدى نيست كه نوع مردم به آن اطمينان پيدا كنند ، يا از احتمال خلاف آن غفلت نمايند ، لذا براى تعيين نوع سوم يعنى مبغوضيت ذاتى و حرمت تزويج در حال احرام وجود ندارد و اين استدلال تمام نيست . زيرا به نظر ما ، شرط حجيت ظهورات ، حصول اطمينان يا غفلت از احتمال خلاف است . پس اگر ظهورش در يكى از محتملات اطمينان‌آور عرفى نبود و لو به حسب احتمال ، اندكى قوىتر از ديگر احتمالات باشد باز حجيت ندارد ، مگر اينكه قائل به انسداد شويم و نوبت به تقديم مطلق ظنون راجحه برسد .\r\nهمچنين نمىتوان گفت : نهى از تزويج در حال احرام در بعضى از روايات در سياق محرمات ديگر همچون شاهد بر عقد شدن كه مسلّماً مبغوضيتشان ذاتى است ، گشته « 1 » لذا اين ، قرينه مىشود كه مراد از نهى از تزويج همانا حرمت ذاتى اين فعل است ، زيرا به نظر ما « سياق » فى نفسه قرينه نيست . چون هيچ اشكالى ندارد كه گوينده از چند چيز در كنار هم ، از بعضى موارد به خاطر مبغوضيت ذاتى و از بعضى ديگر به خاطر مبغوضيت مسبّب و از مورد سوم به خاطر ارشاد به فساد نهى كند و منافاتى با سياق هم ندارد . زيرا ممكن است گوينده يك معناى جامع بين الاقسام را در نظر بگيرد و بر اساس اين سياق ، موارد را ذكر كند . همان‌گونه كه عين اين مطلب را\r\n\r\n\r\n","description":"","footnote":"\r\n( 1 ) وسائل ، ابواب تروك الاحرام ، باب 14 ، ح 7\r\n","page_name":" 2279 ","page_number":240},
  {"content":"\r\n\r\nدر مورد سياق واجبات و مستحبات قائل هستيم ؛ كه صرف نظر از ادلهء ديگر ، نمىتوان به قرينهء سياق ، حكم به ارادهء استحباب يا وجوب از اوامرى كه مستعمل فيه آن مشكوك است ، نمود « 1 »\r\n\r\n2 ) طائفهء دوم : استدلال به رواياتى كه با تعبير « حرّم » تزويج در حال احرام را تحريم كرده است\r\nدر كشف اللثام روايتى كه در آن تصريح به حرمت تزويج يعنى مبغوضيت ذاتى فعل شده را ذكر كرده و پس از جبران ضعف سند به واسطهء قطع اصحاب به آن ، آن را دليل خود قرار داده است .\r\nمتن روايت : محمد بن يعقوب عن عدة من اصحابنا عن سهل بن زياد و عن محمد بن يحيى عن احمد بن محمد جمعياً عن احمد بن محمد بن ابى نصر عن المثنى « 2 » عن زرارة بن اعين و داود بن سرحان عن ابى عبد الله « عليه السلام » و عن عبد الله بن بكير عن اديم بياع الهروى عن ابى عبد الله « عليه السلام » فى حديث . . . قال : و المحرم اذا تزوج و هو يعلم انّه حرام عليه لم تحلّ له ابداً « 3 »\r\nاين روايت هم در كافى و هم در تهذيب و استبصار و هم در نوادر حسين بن سعيد « 4 » كه اول روايت در آن از احمد بن محمد شروع مىشود آمده است .\r\nمرحوم آقاى حكيم ، كلام كشف اللثام را بدون آنكه ، نقدى كند ، در مستمسك آورده ، گويا ايشان نيز مطلب او را پذيرفته‌اند .\r\n\r\n3 ) نظر استاد - مد ظله - پيرامون اين روايت :\r\nاولًا : سند اين روايت صحيح است . . . ما ابتدا طرق مختلف اين روايت را كه\r\n\r\n\r\n","description":"","footnote":"\r\n( 1 ) ( توضيح بيشتر ) : اگر قرينيّت وحدت سياق را بپذيريم بايد از ظهور روايت در حرمت رفع يد كنيم زيرا روايت مشتمل بر قطعه‌اى است كه به حسب روايات حرام نيست . چون روايت نهى از خِطبه هم كرده است و خواستگارى بر محرم مكروه است نه حرام .\r\n( 2 ) در بعضى از نسخ تهذيب به جاى « المثنى » ، « الميثمى » آمده كه اشتباه است و صحيحش همان است كه در كافى و استبصار و ديگر نسخ تهذيب و كتاب حسين بن سعيد آمده است\r\n( 3 ) وسائل ابواب ما يحرم بالمصاهرة ، باب 31 ، ح 1\r\n( 4 ) به نظر ما كتابى كه به اشتباه به نوادر احمد بن محمد بن عيسى معروف گشته از حسين بن سعيد است .\r\n","page_name":" 2280 ","page_number":241},
  {"content":"\r\n\r\nمشتمل بر چند تحويل است استخراج مىكنيم ، آنگاه دربارهء صحت طرق و سبب ضعيف دانستن آن از سوى بعضى ، سخن خواهيم گفت . مقدمتاً بايد دانست كه گاهى روايتى به چند طريق به دست مؤلف كتاب مىرسد كه بعضى از قسمت‌هاى آن طرق ، متحد است ، در چنين مواردى ، مؤلفين نوعاً با حذف قسمت‌هاى تكرارى سند و عطف بخش‌هاى غير تكرارى ، سند را به اختصار ذكر مىكنند . در اين گونه اسناد اصطلاحاً مىگويند « تحويل » يا « حيلوله » صورت گرفته است ، گاهى معلوم كردن معطوف عليه در يك سند تحويلى مشكل مىشود ، لذا ، هم محدّثى كه سند را تحويلًا مىآورد و هم كسى كه مىخواهد طرق را از يك سند تحويلى تفصيلًا استخراج كند ، بايد به قواعد تحويل و همچنين طبقات رواة آشنايى داشته باشد تا دچار اشتباه نگردد . عمدتاً با قرائنى همچون آشنايى با طبقات رواة و دانستن راوى و مروى عنه ، افراد مىتوان طرق واقعى را از اسناد تحويلى استخراج كرد . گاهى در اجازات هم ، همين امر رخ مىدهد . مثلًا اجازه را به يك طريق از شيخ خود ، شروع مىكند تا شهيد اول « رحمه الله » ، آن‌گاه دوباره از اول به يك طريق ديگر مشايخ خود را مىآورد تا به شهيد اول « رحمه الله » برسد ، از آنجا نيز گاهى مشايخ ، مشترك مىشوند و گاهى به چند طريق جداگانه ، ادامه پيدا مىكند تا شيخ طوسى و هكذا . در بعضى از موارد در يك اجازه يا سند ، چند تحويل صورت مىگيرد . سابقاً براى وضوح امر ، هرجا اجازه يا سند حيلوله پيدا مىكرد ، رمز « ح » مىگذاشتند « 1 » ما ابتدا با رفع حيلوله‌ها طرق متصل اصلى را ذكر مىكنيم :\r\n« واو » عاطفه‌اى كه بر سر عن محمد بن يحيى آمده به « عدة من اصحابنا » عطف مىشود و از اينجا ، حيلوله صورت گرفته است ، يعنى كلينى ، هم از طريق عدة عن سهل و هم از طريق محمد بن يحيى عن احمد بن محمد نقل روايت كرده و سند را\r\n\r\n\r\n","description":"","footnote":"\r\n( 1 ) در كتاب اربعين شيخ بهائى « رحمه الله » كه خواسته‌اند در چاپ بعدى زيباتر طبع كنند ، حاء حيلوله را به گمان اينكه رمز « حدثنا » است تغيير داده و مرتكب اشتباه فاحشى گشته‌اند ، چون معنا ندارد . مثلًا بگوييم . . . عن الشهيد الاول قال حدثنا الشهيد الثانى !\r\n","page_name":" 2281 ","page_number":242},
  {"content":"\r\n\r\nتحويلًا ذكر كرده است . كلمهء « جميعاً » كه بر سر احمد بن محمد بن ابى نصر آمده ، علامت اشتراك هر دو طريق در اين راوى است . او نيز دنبالهء سند را در كتاب خود با دو حيلوله - كه در نتيجه سه طريق مىشود - آورده است :\r\n1 - احمد بن محمد بن ابى نصر عن المثنى عن زرارة بن اعين عن ابى عبد الله « عليه السلام »\r\n2 - احمد بن محمد بن ابى نصر عن عبد الله بن بكير عن اديم بياع الهروى عن ابى عبد الله « عليه السلام »\r\n3 - احمد بن محمد بن ابى نصر عن داود بن سرحان عن ابى عبد الله « عليه السلام »\r\nبه نظر بدواً مىرسد كه داود بن سرحان عطف به زرارة باشد يعنى \" المثنى \" هم از \" زرارة \" و هم از \" داود \" ، و آن دو از امام صادق « عليه السلام » روايت كرده‌اند . ولى آن مقدار كه ما فحص كرديم حتى يك مورد هم پيدا نكرديم كه \" المثنى \" از \" داود \" روايت داشته باشد .\r\nاز آن طرف ، بزنطى به طور شايع از كتاب \" داود \" بلاواسطه روايت دارد . بلكه راوى كتاب داود است . بنابراين بايد داود عطف به المثنى باشد و در نتيجه بزنطى روايت را به سه طريق از امام صادق « عليه السلام » نقل كرده است ، در دو طريقِ آن ، هر كدام با دو واسطه و در طريق سوم با يك واسطه كه در اين صورت به آن اصطلاحاً « سند عالى » مىگويند . تفصيل طرق سته چنين است :\r\n1 - محمد بن يعقوب عن عدة من اصحابنا عن سهل بن زياد عن احمد بن محمد بن ابى نصر عن المثنى عن زرارة بن اعين عن ابى عبد الله « عليه السلام »\r\n2 - محمد بن يعقوب عن عدة من اصحابنا عن سهل بن زياد عن احمد بن محمد بن ابى نصر عن عبد الله بن بكير عن اديم بياع الهروى عن ابى عبد الله « عليه السلام »\r\n3 - محمد بن يعقوب عن عدة من اصحابنا عن سهل بن زياد عن احمد بن محمد بن ابى نصر عن داود بن سرحان عن ابى عبد الله « عليه السلام »\r\n4 - محمد بن يعقوب عن محمد بن يحيى عن احمد بن محمد عن احمد بن محمّد بن ابى نصر\r\n\r\n","description":"","footnote":"","page_name":" 2282 ","page_number":243},
  {"content":"\r\n\r\nعن المثنى عن زرارة بن اعين عن ابى عبد الله « عليه السلام »\r\n5 - محمد بن يعقوب عن محمد بن يحيى عن احمد بن محمد عن احمد بن محمد بن ابى نصر عن عبد الله بن بكير عن اديم بياع الهروى عن ابى عبد الله « عليه السلام »\r\n6 - محمد بن يعقوب عن محمد بن يحيى عن أحمد بن محمد عن احمد بن محمد بن ابى نصر عن داود بن سرحان عن ابى عبد الله « عليه السلام »\r\nدر كشف اللثام اين روايت را ضعيف دانسته است . وجه ضعف در نظر او ممكن است يكى از جهات آتى باشد : سه طريق اول به خاطر « سهل بن زياد » و سه طريق دوم به خاطر « احمد بن محمد » كه مشترك بين چند نفر است كه بعضى از آنها غير موثق هستند و نتيجه تابع اخس مقدمات بوده « 1 » ، سند محكوم به ضعف مىگردد . علاوه بر اين ، « المثنى » در اين طبقه نيز مشترك بين چند نفر است كه بعضى از آنها همچون المثنى بن عطيه ، توثيقى ندارند . « اديم بياع الهروى » هم به اين عنوان توثيقى ندارد . پس روايت به جهات مختلف داراى ضعف است .\r\nولى حق اين است كه هيچ يك از اين اشكالات وارد نيست . زيرا « سهل بن زياد » بنا بر تحقيق معتبر است و بر فرض كه كسى او را معتبر ندارند ، مراد از « احمد بن محمد » كه در سه طريق دوم است با ملاحظهء راوى و مروى عنه ، يا « احمد بن محمد بن خالد » و يا به احتمال قوىتر « احمد بن محمد بن عيسى » است زيرا « احمد بن محمد » كه مروى عنه « محمد بن يحيى » است يكى از اين دو تن است .\r\nو اما مراد از « المثنى » ، المثنى بن عطيه نيست ، زيرا هر چند شيخ ، او را يكى از اصحاب امام صادق « عليه السلام » محسوب نموده ولى ما او را در اسانيدى كه در دست\r\n\r\n\r\n","description":"","footnote":"\r\n( 1 ) براى تمييز چند راوى مشترك به قرائنى همچون لقب ، نام پدر و جد ، شناخت شاگردان و مشايخ و طبقهء راوى و امثال ذلك استناد مىشود . محقق اردبيلى « رحمه الله » در كتاب مجمع الفائده براى تضعيف روايتى كه در سند آن احمد بن محمد واقع شده مىگويد : لانه لم يذكر ابو محمد يعنى پدر محمد كه جد احمد باشد ذكر نشده تا بتوانيم او را تمييز دهيم و بدانيم موثق است يا نه . مصحح كتاب مجمع الفائده متوجه مراد مؤلف نگشته و گمان كرده ابو محمد كنيه است و سعى نموده در باب كُنى تمام ابو محمدهائى كه در اين طبقه قرار دارند را پيدا كند و آنها را ذكر كند !\r\n","page_name":" 2283 ","page_number":244},
  {"content":"\r\n\r\nاست نديده‌ايم ، پس بايد يا « المثنى بن الوليد الحنّاط » باشد و يا « المثنى بن عبد السلام » و ابن فضال كه توثيقات او دقيق و مورد قبول مشايخ جرح و تعديل است ، دربارهء هر دو نفر آنها گفته : « لا بأس به » . مضافاً بر اينكه به حسب اسناد ديگر ، او از مشايخ بلاواسطهء بزنطى و ابن ابى عمير است كه به نظر ما لا يروون و لا يرسلون الا عن ثقه .\r\nو اما « اديم بياع الهروى » به نظر ما با « اديم بن الحر الجعفى » [ يا الخثعمى 
  ] متحد است و نجاشى او را توثيق كرده است . با اين توضيح ، نقاط ضعف از همهء طرق بر طرف مىشود . و در هر حال ، طريق ششم كه نه مشتمل بر سهل و نه مشتمل بر المثنى و نه اديم است بر جميع المبانى صحيح مىباشد .\r\nثانياً : غير از اين ، روايت ضعيف السند ديگرى نيز هست كه در آن ، حكم به تعبير « حرّم » آمده است ، اگر بنا باشد ، ما به روايت ضعيف السند با جبران ضعف به عمل اصحاب تمسك كنيم ، بهتر است هر دو روايت را ذكر كنيم .\r\nمتن روايت : محمد بن على بن الحسين ( فى الخصال ) . . . عن ابراهيم بن عبد الرحمن عن موسى بن جعفر عن أبيه جعفر بن محمد « عليهم السلام » قال : سئل ابى « عليه السلام » عما حرّم الله عز و جل من الفروج فى القرآن و عما حرم رسول الله « صلى الله عليه و آله » فى سنته قال : الذي حرّم الله عز و جل . . . الى ان قال و أمّا الّتي فى السنة . . . و المواقعة فى الاحرام و المحرم يتزوج او يزوّج . . . « 1 »\r\nدربارهء دلالت اين دو روايت در جلسهء آينده بحث مىكنيم . ان شاء الله تعالى\r\n« * و السلام * »\r\n\r\n\r\n","description":"","footnote":"\r\n( 1 ) وسائل ابواب ما يحرم بالمصاهرة ، باب 1 ، ج 1\r\n","page_name":" 2284 ","page_number":245},
  {"content":"\r\n\r\n\r\n14 / 8 / 1379 شنبه درس شمارهء ( 251 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، توضيح مفصلى در ادامه بحث سندى درباره صحيحه زراره و داود بن سرحان آورده و علت سه تحويل واقع در اين سند و كيفيت آنها را بيان نموده و سپس به ارزيابى 6 طريق واقع در سند پرداخته ، بحث مبسوطى درباره مثنى در سند انجام داده و وثاقت وى را نتيجه گرفته و نيز اتحاد اديم بياع الهروى با اديم بن الحرّ الجعفى توثيق شده در نجاشى را اثبات كرده و به طور كلى اتحاد عناوين مختلف اديم در اسناد كتب اربعه را ثابت مىكنيم ، و سپس تك تك طرق شش‌گانه سند را ارزيابى كرده ، صحيحه بودن 4 طريق و موثقه بودن 2 طريق ديگر را نتيجه مىگيريم .\r\n* * * \r\nالف ) توضيح بيشتر درباره سند روايت تحريم ابد در صورت علم ( صحيحه زراره و داود بن سرحان و . . . ) :\r\n\r\n1 ) كلام علماء درباره سند اين روايت :\r\nدر جلسه قبل ، از كشف اللثام ضعف روايت فوق را نقل كرديم و گفتيم كه مرحوم آقاى حكيم هم با نقل اين كلام و عدم نقد آن ، اين اشكال را تقرير كرده‌اند .\r\nبا مراجعه به كتب قبلى ، اولين كسى را كه ما بر خورد كرديم كه روايت فوق را تضعيف كرده ، شهيد ثانى در مسالك است كه تنها به ضعف روايت اشاره كرده و وجه ضعف را بيان نكرده است ، صاحب مدارك در نهايه المرام روايت را تضعيف كرده و وجه ضعف را هم ذكر كرده است ، فيض كاشانى در مفاتيح ، حكم به ضعف\r\n\r\n","description":"","footnote":"","page_name":" 2285 ","page_number":246},
  {"content":"\r\n\r\nروايت نموده ، البته خود به جهت اتفاق اصحاب به مضمون آن فتوا داده ، و فرموده كه ، كسانى كه عمل مشهور را جابر ضعف سند مىدانند ، بايد به اين روايت عمل كنند ولى سند روايت را ذاتاً ضعيف مىداند ، در مرآة العقول ، يكى از طرق روايت را حسن و طريق ديگر را مجهول دانسته است .\r\nحال ما وجه كلام علماء را ذكر كرده و قول صحيح درباره سند روايت را بيان خواهيم كرد .\r\n\r\n2 ) اشاره به تحويل سند :\r\nدر جلسه قبل گفتيم كه در سند روايت سه بار تحويل رخ داده است ، صدر روايت به دو طريق به بزنطى مىرسد ( يكى طريق سهل و ديگرى طريق احمد بن محمد ) و بزنطى نيز از سه طريق روايت را از امام صادق « عليه السلام » نقل مىكند ، تحويل آغاز سند روشن است ، و همينطور تحويل پايان سند ، ( روايت مستقيم بزنطى از عبد الله بن بكير ) مرحوم آقاى خويى به اين دو تحويل توجه كرده‌اند .\r\nولى تحويل ديگرى در سند وجود دارد كه آن عطف \" داود بن سرحان \" بر \" المثنى عن زرارة بن اعين \" مىباشد ، يعنى ابن ابى نصر بزنطى مستقيماً از داود بن سرحان نقل مىكند و بين آنها المثنى واسطه نيست ، اين تحويل ، مخفى بوده و نديدم كسى متوجه آن شده باشد و مرحوم آقاى خويى هم متوجه اين امر نشده است . « 1 »\r\n\r\n\r\n","description":"","footnote":"\r\n( 1 ) ( توضيح بيشتر ) از عبارت مرحوم آقاى خويى در اين بحث در كتاب نكاح معلوم مىگردد كه ايشان به تحويل سند توجه نداشته‌اند ، چون ذيل روايت را مشتمل بر دو طريق دانسته‌اند ( نه سه طريق ) و صحت طريق نخست را هم به بحث اعتبار \" المثنى \" مربوط ساخته‌اند كه معلوم مىشود كه المثنى را هم راوى از داود بن سرحان گرفته‌اند ، اين معنا در معجم رجال 7 : 404 در ذكر روايت داود بن سرحان تكرار شده است ، چه آدرس اين روايت ( الكافى : ج 5 ، ك 2 ، ب 82 ، ح 1 ) را آورده مثنى را راوى از داود بن سرحان اى ابى عبد الله « عليه السلام » دانسته‌اند از ترجمه احمد بن محمد بن ابى نصر در معجم رجال نيز همين معنا استفاده مىشود ، چون آدرس فوق را براى روايت سهل بن زياد و احمد بن محمد از احمد بن محمد بن ابى نصر از داود بن سرحان ذكر نكرده‌اند ( نگاه كنيد ، معجم رجال ج 2 ، ص 609 ، ستون اول ، اواسط ) ، ولى در ترجمه المثنى كه در مجلدات اخير معجم رجال درج شده گويا متوجه حقيقت امر شده‌اند ، چه در مشايخ المثنى از داود بن سرحان ياد نكرده‌اند ( ح 14 ، ص 179 ) ، و آدرس روايت را تنها به عنوان روايت احمد بن محمد بن ابى نصر از داود بن سرحان از زرارة بن اعين آورده‌اند ( نگاه كنيد ج 14 ، ص 381 ، آخر ستون اول )\r\n","page_name":" 2286 ","page_number":247},
  {"content":"\r\n\r\nدر جلسه پيش گفتيم كه دليل بر وقوع تحويل ، اين است كه ابن ابى نصر فراوان از داود بن سرحان روايت مىكند بلكه راوى كتاب او است ، و المثنى در هيچ جايى از داود بن سرحان روايت نكرده است بر اين استدلال ، اين نكته را مىافزاييم كه تمام روايات ابن ابى نصر از داود بن سرحان به طور مستقيم مىباشد و در هيج جاى روايت ديده نشده كه كسى ( مثنى يا غير مثنى ) بين اين دو واسطه شود .\r\nبنابراين ، در وقوع اين تحويل در سند ، نمىتوان ترديد كرد ، لذا ، سند ما در اصل ، 6 سند بوده است كه تفصيل اين اسناد در جلسه پيش ذكر شد .\r\n\r\n3 ) بررسى اعتبار طرق شش‌گانه روايت :\r\nدر طرق شش‌گانه اين روايت ، طريق شماره 6 ، صحيحه است و اشكال قابل توجهى در اين باره ديده نمىشود ، احمد بن محمد - شيح محمد بن يحيى - يا احمد بن محمد بن عيسى است ( كه ظاهراً چنين است ) و يا احمد بن محمد بن خالد ، و هر دو از اجلاء و ثقات طائفه اماميه مىباشند .\r\nاما ساير اين طرق ، نياز به بحث دارند ، عمده بحث در اين اسناد ، در سه راوى است ، راوى اول : سهل بن زياد ، به عقيده ما او امامى ثقه است و ضعيف نيست ، اكنون در اين جهت بحث نمىكنيم . راوى دوم : \" المثنى \" راوى سوم : اديم بياع الهروى\r\nصاحب مدارك در نهايه المرام ج 1 ، ص 172 مىگويد : و فى الرواية قصور من حيث السند باشتماله على المثنى و هو مشترك بين جماعة غير موثّقين\r\nدر اين كه ايشان از طريق \" عبد الله بن بكير عن اديم بياع الهروي \" سخن نمىگويد ، دو احتمال وجود دارد\r\nاحتمال اول : ايشان به كيفيت صحيح تحويل سند توجه نكرده ، گمان كرده كه\r\n\r\n","description":"","footnote":"","page_name":" 2287 ","page_number":248},
  {"content":"\r\n\r\nروايت عبد الله بن بكير را نيز \" المثنى \" نقل مىكند ، بنا بر اين ، طريق پنجم - مثلًا - بايد بدين شكل باشد : \" محمد بن يعقوب عن محمد بن يحيى عن احمد بن محمد عن احمد بن محمد بن ابى نصر عن المثنى عن عبد الله بن بكير عن اديم بياع الهروى عن ابى عبد الله « عليه السلام »\r\nتحويل در داود بن سرحان نيز كه مورد توجه ايشان و غير ايشان نبوده ، در نتيجه گمان شده كه در سه طريق ابن ابى نصر همگى \" المثنى \" واقع است ، و با اشتراك اين عنوان سند از اعتبار خارج مىشود .\r\nاحتمال دوم : در طريق عبد الله بن بكير ، اديم بياع الهروى واقع است كه آن هم توثيق نشده است ، بنا بر اين هر دو طريق روايت غير معتبر است .\r\nسؤال : آيا نمىتواند اشكال طريق ابن بكير از جهت فطحى بودن خود او باشد ، و كسانى چون صاحب مدارك كه به روايت موثقه عمل نمىكنند ، قهراً روايت را غير معتبر مىدانند .\r\nجواب : اگر اشكال ايشان به عدم صحت مذهب ابن بكير بر مىگشت ، مىبايست به آن تصريح مىكردند . از عدم تصريح معلوم مىشود كه اشكال در ناحيه ديگرى است .\r\nبهر حال درباره \" المثنى \" و \" اديم بياع الهروى \" بايد سخن گفت .\r\n\r\n4 ) تحقيق دربارهء \" المثنى \" در سند :\r\nپيش از پرداختن به اين بحث ، تذكر اين نكته مفيد است كه در زمان محقق اردبيلى و شاگردان آنها ، همچون صاحب مدارك ، هنوز كار جدى بر روى تمييز مشتركات صورت نگرفته بوده و قواعد تمييز كه بيشتر بر پايه راوى و مروى عنه « 1 »\r\n\r\n\r\n","description":"","footnote":"\r\n( 1 ) صاحب قاموس الرجال روش تمييز مشتركات با راوى و مروى عنه را ناتمام مىداند ( قاموس الرجال ج 1 ، ص 17 ، الفصل الثانى عشر ) ولى اشكال ايشان بدين روش ، اشكال صحيحى نيست ، چنانچه در جاى خود به تفصيل بيان كرده‌ايم .\r\n","page_name":" 2288 ","page_number":249},
  {"content":"\r\n\r\nاستوار است تبيين نشده بود . « 1 » لذا ايشان در اين گونه موارد ، فراوان اشكال اشتراك راوى را طرح مىكنند كه چه بسا با مراجعه به اين قواعد ، براحتى قابل حل شدن باشد .\r\nدر بحث ما نيز ، با مراجعه به مشايخ احمد بن محمد بن ابى نصر در مىيابيم كه \" المثنى \" در مشايخ وى مردّد بين المثنى بن الوليد الحناط و المثنى بن عبد السلام مىباشد و راوى ديگرى به نام المثنى در مشايخ ابن ابى نصر ديده نمىشود ، در روات زراره هم ، تنها اين دو نفر به نام المثنى وجود دارد « 2 » ، پس مراد از المثنى ، يكى از اين دو نفر هستند .\r\nدر رجال كشى ص 338 ، رقم 623 هم اين مطلب ديده مىشود ، قال ابو النصر ( النضر ظ ) محمد بن مسعود [ العياشى 
  ] قال على بن الحسن [ ابن فضال 
  ] ، سلام و المثنى بن الوليد و المثنى بن عبد السلام كلّهم حنّاطون كوفيون لا بأس بهم .\r\nعلى بن الحسن بن فضال خود از ائمه جرح و تعديل بوده و با اين كه فطحى مذهب است ، كلام وى در رجال مورد قبول علماء مىباشد ، از كلمه \" لا باس به \" وثاقت راوى استفاده مىشود ، چه درباره كسى كه قطعاً جاعل است ، يا معلوم نيست كه جاعل است يا نه ، اين عبارت به كار نمىرود . البته از عبارت فوق ، مرتبه بالاى وثاقت استفاده نمىشود ، ولى در ظهور اين عبارت در اصل وثاقت راوى و\r\n\r\n\r\n","description":"","footnote":"\r\n( 1 ) ( توضيح بيشتر ) البته در كلام شاگرد ديگر محقق اردبيلى يعنى صاحب معالم بحثهاى ارزشمندى در زمينه تمييز مشتركات در لابلاى كتاب شريف منتقى الجمان ديده مىشود ، ولى اين روش هنوز عموميت نيافته بوده است .\r\n( 2 ) ( توضيح بيشتر ) استاد - مد ظلّه - اسناد روايات اصحاب اجماع را از جميع كتب حديثى چاپى و نيز خطى در دسترس استخراج كرده‌اند و در مجموعه ارزشمند \" اسناد اصحاب اجماع \" كه 5 مجلد قطور را به خود اختصاص داده آنها را فهرست كرده ، مشايخ و شاگردان آنها و موارد وقوع روايات ايشان را به تفصيل ذكر كرده‌اند بنا بر اين ادعاى انحصار مشايخ بزنطى و روات زراره به نام المثنى در دو راوى بالا ، با فحض بسيار كامل و گسترده صورت گرفته است و تنها با مراجعه به اسناد كتب اربعه از معجم رجال الحديث نمىباشد .\r\n","page_name":" 2289 ","page_number":250},
  {"content":"\r\n\r\nاعتبار وى ترديد نمىتوان كرد .\r\nالبته با توجه به فطحى بودن على بن الحسن بن فضّال ، قهراً از عبارت فوق صحت مذهب المثنى بن الوليد و المثنى بن عبد السلام استفاده نمىشود .\r\nولى راه ديگرى وجود دارد كه از آن صحت مذهب ايشان هم استفاده مىگردد ، اين راه بر پايه اين مبناى ما استوار است كه بزنطى و ابن ابى عمير و صفوان كسانى هستند كه \" لا يروون و لا يرسلون الّا عن ثقه \" و مراد از وثاقت در اين عبارت ، تنها صدق گفتارى نيست ، بلكه مراد از ثقه ، امامى ، صدوق و ضابط مىباشد . « 1 »\r\nبنا بر اين ، در \" المثنى \" ، اشتراكى كه مانع از قبول روايت باشد وجود ندارد .\r\nحال اگر كسى اين مبنا را نپذيرفت و دلالت عبارت \" لا باس به \" را بر توثيق هم تمام نداند ، روايت را مىتوان حسنه دانست ، چه از عبارت فوق ، مدح قابل توجه استفاده مىشود ، از اين جهت مرحوم مجلسى در مرآت العقول يكى از طرق روايت را كه المثنى در آن واقع است حسنه مىداند .\r\n\r\n5 ) تحقيق درباره \" اديم بياع الهروى \" :\r\n\" اديم بياع الهروى \" در اسناد چندى واقع است ، و با اين عنوان توثيق نشده است ، ولى به نظر مىرسد كه وى با اديم بن الحرّ الخزاعى يكى است ، و اديم بن الحرّ الخزاعى هم همان اديم بن الحرّ الجعفى است كه نجاشى صريحاً او را توثيق كرده است .\r\nحال نخست به اثبات اتحاد اديم بياع الهروى با اديم بن الحرّ الخزاعى مىپردازيم ، اديم بن الحرّ الخزاعى در كتب اربعه تنها در اين روايت ديده مىشود :\r\nتهذيب ج 5 ، ص 329 ، ح 1132 با سناده عن عبد الله بن بكير عن اديم بن الحرّ الخزاعى عن ابى عبد الله « عليه السلام » قال : إنّ المحرم اذا تزوج و هو محرم فرّق بينهما و لا يتعاودان ابداً\r\nدر روايت مورد بحث ما نيز ، در ضمن محرمات ابديه ، شبيه همين مضمون را\r\n\r\n\r\n","description":"","footnote":"\r\n( 1 ) - ( توضيح بيشتر ) استاد - مد ظلّه - به طور كلى ، معناى \" ثقه \" را در كلام قدماء امامى مذهب چنين معنايى مىدانند ، و در خصوص عبارت بالا نيز قرائن خاصى همراه اين عبارت وجود دارد كه اگر به طور كلى هم در مورد \" ثقه \" معناى فوق را نپذيريم ، بايد درباره اين عبارت مراد از ثقه را امامى صدوق ضابط دانست .\r\n","page_name":" 2290 ","page_number":251},
  {"content":"\r\n\r\nآورده كه يكى از اسناد آن چنين است : . . . و عن عبد الله بن بكير عن اديم بياع الهروى عن ابى عبد الله « عليه السلام » فى حديث قال و المحرم اذا تزوج و هو يعلم انّه حرام عليه لم تحل له ابداً\r\nبا مقايسه اين دو روايت ، ترديدى در اتحاد اديم بن الحرّ الخزاعى و اديم بياع الهروى باقى نمىماند ، زيرا احتمال وجود دو نفر به نام اديم كه نام بسيار غريبى است « 1 » ، كه هر دو از اصحاب الصادق « عليه السلام ) بوده و عبد الله بن بكير هم از هر دو روايت كرده ، و هر دو نيز يك روايت را در موضوع كاملًا خاص ( حرمت ابد در تزويج محرم ) نقل كرده باشند ، اين احتمال بسيار مستبعد بوده در نتيجه اطمينان به وحدت آنها حاصل مىشود .\r\nحال مىگوييم كه اديم بن الحر الجعفى - كه نجاشى آن را توثيق كرده - با اديم بن الحرّ الخزاعى يكى است ، چه احتمال وجود دو نفر به نام اديم بن الحر در اسناد ما ، با توجه به غرابت شديد اديم و الحرّ ، احتمال عقلى محض است نه احتمال عقلائى .\r\nاديم بن الحر الجعفى و اديم بن الحر الخثعمى كه شيخ طوسى وى را در اصحاب الصادق « عليه السلام » از رجال خود آورده هم متحد بوده و در يكى از دو لقب الجعفى و الخثعمى « 2 » كه در كتابت بسيار به هم شبيه مىباشند تصحيف رخ نموده است .\r\n\r\n\r\n","description":"","footnote":"\r\n( 1 ) ( توضيح بيشتر ) نام اديم در كتب حديثى ما تنها درباره اين راوى ديده مىشود ، در ساير كتب رجال هم اديم نام ديگرى يافت نشد ، تنها در لسان الميزان نام اديم بن عبد الله بن سعد الاشعرى القمى ديده شده كه در آن نيز اديم مصحف آدم مىباشد .\r\n( 2 ) ( توضيح بيشتر ) ظاهراً لقب صحيح اين راوى الجعفى است ، براى اينكه او دو برادر دارد ، يكى به نام ايوب و ديگرى به نام زكريا ، ايوب كه به عنوان اخى اديم معروف است ( ر . ك . كافى 2 ؛ 1 / 519 / 1 ، 520 / 1 ، بصائر ؛ 290 / 4 ، 291 / 6 و . . . ) در رجال نجاشى ؛ 103 / 256 با عنوان ايوب بن الحر الجعفى ترجمه شده و در ضمن گفته شده يعرف باخى اديم ، در مشيخه فقيه 4 ؛ 518 نيز طريق صدوق به ايوب بن الحر الجعفى الكوفى اخى اديم بن الحر و هو مولى\r\nزكريا نيز در رجال نجاشى 174 / 459 به عنوان زكريا بن الحر الجعفى اخو اديم و ايوب ترجمه شده و در فهرست طوسى ؛ 206 / 307 هم ترجمه زكريا بن الحر الجعفى ديده مىشود .\r\nگفتنى است كه در كافى 4 ؛ 78 / 3 ( و نيز تهذيب 6 ؛ 323 / 888 كه ظاهراً بر گرفته از كافى است ) نام ايوب اخى اديم بياع الهروى ديده مىشود كه بر اتحاد اديم بن الحرّ الجعفى و اديم بياع الهروى تأكيد مىكند .\r\n","page_name":" 2291 ","page_number":252},
  {"content":"\r\n\r\nاديم بن الحرّ الخزاعى هم با عنوان اديم بن الحرّ كه دركشى ترجمه شده يكى است ، كشى ص 347 عنوان ما روى فى اديم بن الحر ابى الحرّ الحذّاء را ذكر كرده مىگويد :\r\n645 - قال نصر بن الصباح : أبو الحرّ اسمه اديم بن الحرّ و هو حذّاء صاحب ابى عبد الله « عليه السلام » [ يروى نيفاً و اربعين حديثاً عن ابى عبد الله « عليه السلام » 
  ]\r\nبه نظر مىرسد كه الحذّاء و الخزاعى كه در كتابت بسيار به هم شبيه مىباشند ، يكى تصحيف ديگرى مىباشد .\r\nخلاصه به نظر مىرسد كه عناوين مختلف اديم در كتب رجال و اسناد ما همه از آن يك راوى است .\r\nابن حجر در لسان الميزان ج 1 ، ص 512 عبارتى دارد كه نتيجه بحث ما را تأييد مىكند ، وى مىگويد : اديم بن الحرّ الخثعمى بياع الهروى « 1 » روى عن جعفر الصادق ، روى عنه حماد بن عثمان و ذكره الكشى فى رجال الشيعة\r\nدر نتيجه ، طريق اديم بياع الهروى ( طريق شماره 5 ) معتبر است ، و اين كه مرحوم مجلسى آن را مجهول و در نتيجه ضعيف دانسته ناشى از عدم توجه به اتحاد اديم بياع الهروى با اديم بن الحر الجعفى است كه نجاشى وى را توثيق كرده است ، البته با توجه به فطحى بودن عبد الله بن بكير ، روايت موثقه مىباشد .\r\nاگر سهل بن زياد را هم ثقه بدانيم ، سه طريق سهل بن زياد هم ، همانند سه طريق احمد بن محمد خواهند بود .\r\n\r\n6 ) خلاصه ارزيابى طرق شش‌گانه سند :\r\nالطريق الاول : صحيحة عندنا ؛ لوثاقة سهل بن زياد عندنا ، و كون المثنى مردداً بين راويين\r\n\r\n\r\n","description":"","footnote":"\r\n( 1 ) ظاهراً ابن حجر ، اين ترجمه را از اصل رجال كشى بر گرفته است ، در اين عنوان لقب الخثعمى كه در رجال شيح ديده مىشود ، با بياع الهروى كه در اسناد به كار رفته با يكديگر جمع شده كه اتحاد آن دو را تأكيد مىكند .\r\nاطلاعات ذكر شده در اين ترجمه در رجال شيخ طوسى يا ساير كتب رجالى نيامده ، بنابراين نمىتواند كلمه « الكشى » در عبارت ابن حجر مصحّف « الطوسى » - مثلًا - باشد ، بلكه بايد عبارت از اصل رجال كشى باشد .\r\n","page_name":" 2292 ","page_number":253},
  {"content":"\r\n\r\nثقتين : هما المثنى بن الوليد الحناط و المثنى بن عبد السلام .\r\nالطريق الثانى : موثقة عندنا ؛ لوثاقة سهل بن زياد عندنا ، و كون عبد الله بن بكير فطحيا ، و اتحاد اديم بياع الهروى مع اديم بن الحر الجعفى الموثق فى رجال النجاشى .\r\nالطريق الثالث : صحيحة عندنا ؛ لوثاقة سهل بن زياد عندنا\r\nالطريق الرابع : صحيحة ؛ لكون المثنى مردّداً بين ثقتين - كما مرّ .\r\nالطريق الخامس : موثقة ؛ لعبد الله بن بكير و اما اديم بياع الهروى فثقة - كما مرّ .\r\nالطريق السادس : صحيحة ، بلا كلام .\r\n« * و السلام * »\r\n\r\n","description":"","footnote":"","page_name":" 2293 ","page_number":254},
  {"content":"\r\n\r\n\r\n15 / 8 / 1379 يكشنبه درس شمارهء ( 252 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث درباره حرمت تكليفى عقد در حال احرام و بررسى روايات مربوط به آن بود . در جلسات قبل ، به تفصيل درباره سند روايت زرارة بن اعين و داود بن سرحان و اديم بياع الهروى سخن گفتيم و اعتبار طرق شش‌گانه آن را اثبات كرديم ، در اين جلسه ، دو راه ديگر براى اعتبار روايت فوق خواهيم آورد ، در ادامه متن روايت مورد بررسى قرار گرفته و با توجه به ، در مقام بيان نبودن روايت از جهت حرمت تكليفى نكاح ، اطلاق لفظى روايت را در اين زمينه انكار مىكنيم .\r\nدر ادامه ، به نقل استدلال مرحوم آقاى خويى پرداخته [ كه با توجه به عطف بطلان نكاح در روايات ناهيه بر نهى از نكاح لفظ \" فاء \" ، حرمت تكليفى را از نهى در آغاز اين روايت استفاده كرده‌اند 
  ] و با بررسى انحاء كاربرد \" فاء \" در جملات ، ناتمامى اين استدلال را اثبات مىكنيم ، در ادامه بحث ، با توجه به روايتى كه از نكاح محرم با لفظ \" ليس ينبغى \" نهى كرده و نيز مؤاخذه‌اى بودن حرمت ابد كه در عقد در حال احرام از روى علم ثابت شده و نيز اطلاق مقامى ادله تحريم تكليفى نكاح و نيز مسلم بودن اين مسأله در نزد علماء ، حرمت تكليفى عقد در حال احرام را بدون اشكال خواهيم دانست .\r\n* * * \r\nالف ) دو روايت ديگر در اعتبار بخشيدن به روايت زرارة و داود بن سرحان و اديم بياع الهروى :\r\nدر دو جلسه قبل ، به تفصيل درباره سند اين روايت سخن گفتيم ، نكته جالب\r\n\r\n","description":"","footnote":"","page_name":" 2294 ","page_number":255},
  {"content":"\r\n\r\nتوجه در اين بحث اين بود كه داود بن سرحان نمىتواند معطوف بر زراره باشد ، زيرا داود بن سرحان از مشايخ « المثنى » نيست ، و احمد بن محمد بن ابى نصر همواره از داود بن سرحان مستقيماً نقل مىكند و هيچ‌گاه ، كسى بين آن دو ، واسطه نمىشود ، لذا گفتيم كه \" داود بن سرحان \" عطف بر \" المثنى عن زرارة بن اعين \" مىباشد ، در نتيجه اگر « المثنى » را هم مشترك بدانيم ، لطمه‌اى به اعتبار خبر نمىرساند ، بلكه طريق شماره 6 از طرق شش‌گانه اين روايت بىترديد صحيحه است .\r\nحال از دو راه ديگر اعتبار روايت فوق را ثابت مىكنيم\r\n\r\n1 ) راه اول در اعتبار روايت فوق :\r\nما براى حل مشكله عدم عطف داود بن سرحان بر زراره ، مىتوانيم به جاى احتمال تحويل ، احتمال ديگرى را مطرح سازيم و آن احتمال ، جابجايى در سند است ، يعنى احتمال دارد جاى \" و داود بن سرحان \" در اصل ، قبل از \" عن زراره \" بوده ، و در اثر تحريف نسخه به پس از آن منتقل شده است . بنا بر اين ، المثنى و داود بن سرحان - كه هر دو در يك طبقه هستند - از زرارة بن اعين روايت مىكنند ، و احمد بن محمد بن ابى نصر هم از هر دو ، مستقيماً نقل مىكند « 1 » ، بنا ، بر اين احتمال نيز ، طريق صحيح بىاشكالى براى روايت پديد مىآيد كه اشتراك \" المثنى \" - بر فرض حل نشدن آن - ايرادى در آن نمىآفريند . « 2 »\r\n\r\n\r\n","description":"","footnote":"\r\n( 1 ) ( توضيح بيشتر ) روايت ابن ابى نصر از داود بن سرحان از زراره از ابى عبد الله « عليه السلام » در روايتى در كتاب نكاح ديده مىشود ( كافى 5 : 354 / 1 ، كتاب حسين بن سعيد - كه به نام نوادر احمد بن محمد بن عيسى چاپ شده - : 132 / 341 ، و نيز در فقيه 3 : 405 / 4417 از داود بن سرحان ) ، روايت ديگرى هم به همين سند از زرارة از ابى جعفر « عليه السلام » در كتاب نكاح ديده مىشود ( كافى 5 : 384 / 2 ، و با زيادتى در آغاز متن آن در تهذيب 7 : 365 / 1478 به نقل از حسين بن سعيد ، كه در آن روايت مضمره \" سألته \" مىباشد )\r\n( 2 ) ( توضيح بيشتر ) البته استاد - مد ظلّه - در حاشيه خود بر اين سند در كافى احتمال جابجايى را با توجه به اين كه سند در سه كتاب كافى - تهذيب - كتاب حسين بن سعيد به يك شكل مىباشد بعيد شمرده‌اند بر اين امر اين نكته را مىافزاييم كه روايات داود بن سرحان از زرارة از ابى عبد الله « عليه السلام » تنها در همان يك روايت ديده مىشود ، ولى روايت بزنطى از داود بن سرحان از ابى عبد الله « عليه السلام » بسيار زياد مىباشد ( معجم رجال ، ج 7 ، ص 402 و 403 ) و در كتاب نكاح نيز نظير اين سند فراوان تكرار شده است ( كتاب نكاح كافى 5 : 393 / 3 ، 407 / 10 - در سند تحويل وجود دارد - 437 / 3 ، 471 / 1 ، كتاب طلاق كافى 6 : 90 / 2 ، 109 / 3 ، 167 / 5 كتاب نكاح تهذيب 7 : 424 / 1694 ، 434 / 1732 نيز ر . ك . امالى صدوق حج 62 / 6 ، و به نقل از آن در امالى طوسى : 437 / 976 ( مجلس 15 / 33 ) ، كتاب حسين بن سعيد : 77 / 168 بنا بر اين احتمال تحويل در سند بر احتمال جابجايى روات در آن ترجيح دارد .\r\n","page_name":" 2295 ","page_number":256},
  {"content":"\r\n\r\n\r\n2 ) راه دوم براى اعتبار روايت :\r\nروايت مورد بحث را بزنطى از سه طريق مختلف از امام صادق « عليه السلام » روايت مىكند و به طور كلى نقل روايت از سه طريق در نوع موارد ، براى نوع مردم اطمينان مىآورد .\r\nدر توضيح اين طريق ، مىگوييم كه در اعتبار روايت ، سه طريقى در محيط طلبگى ممكن است بحث صورت گرفته ، انسان شبهه نمايد ، ولى در محيط مردم عادى ، اگر يك حادثه را سه نفر نقل كنند كه از همديگر مستقل بوده و منشأ واحد نداشته باشد ، اطمينان مىآورد ، هر چند فرد فرد ناقلين را نتوان توثيق نمود ولى اجتماع آنها با يكديگر در نقل ، منشأ وثوق به خبر مىگردد ، البته در برخى موارد خاص سياسى كه احتمال توطئه‌چينى براى رسيدن به يك مقصد خاص در كار است ، اطمينان حاصل نمىگردد ، ولى در غالب موارد ، نقل سه نفر اطمينان نوعى مىآورد .\r\n\r\n3 ) بررسى متن روايت :\r\nدر اين روايت اين جمله را مىبينيم : و المحرم اذا تزوّج و هو يعلم انّه حرام عليه لم تحل له ابداً ، حال آيا از اين جمله ، حرمت تكليفى نكاح بر محرم استفاده مىشود يا خير ؟ پاسخ سؤال اين است كه از روايت حرمت تكليفى به گونه مطلق استفاده نمىشود ، زيرا اطلاق روايت با دو اشكال مواجه است :\r\nاشكال اول : مرجع ضمير « هاء » در عليه چيست ؟ اگر مرجع ضمير محرم كلى باشد ، ممكن است از روايت ، اطلاق حرمت تكليفى نكاح بر محرم استفاده شود ( با قطع نظر از اشكال بعد ) ولى مرجع ضمير معلوم نيست كه محرم كلى باشد ، بلكه ظاهر - و لا اقل محتمل - اين است كه به همين محرم متزوج كه اقدام به اين كار كرده ، برگردد . در اينجا از روايت استفاده نمىشود كه نكاح به طور كلى بر محرم حرام\r\n\r\n","description":"","footnote":"","page_name":" 2296 ","page_number":257},
  {"content":"\r\n\r\nاست . مثلًا اگر گفته شود : شخصى ربا گرفته ، با اين كه مىداند كه كار حرامى انجام مىدهد ، بايد مجازات شود ، آيا در اينجا ، بايد مطلق ربا را حرام بدانيم تا اين جمله صحيح باشد ، يا اگر قسم خاصى هم از ربا محرم باشد ، استعمال اين جمله صحيح است ؟ بىترديد شقّ دوم صحيح مىباشد .\r\nاشكال دوم : حال اگر بپذيريم كه مرجع ضمير در \" عليه \" ، كلى محرم است . باز حرمت نكاح به طور مطلق استفاده نمىشود . زيرا روايت براى بيان حرمت ابد وارد شده و در مقام بيان حرمت تكليفى نيست ، بنا بر اين ، از ناحيه حرمت تكليفى ، اطلاق ندارد .\r\nدر توضيح اين اشكال مىگوييم : اگر روايت مستقيماً براى بيان حرمت تكليفى نكاح بود و مىفرمود : نكاح بر محرم حرام است ، با عدم ذكر قيود ، حرمت مطلق نكاح بر محرم فهميده مىشد ، ولى در اين روايت ، اصل حرمت مفروض گرفته شده و بر اين امر مفروض ، حكم حرمت ابد را بار كرده است ، در اينجا چون روايت در مقام بيان از جهت حرمت تكليفى نيست و يكى از شرائط فهم اطلاق در مقام بيان بودن مىباشد ، در نتيجه اطلاق حرمت تكليفى از روايت فهميده نمىشود .\r\nبا ذكر يك مثال ، اين اشكال را روشن‌تر مىسازيم : اگر گفته شود ، كسى كه ربا گرفته در حالى كه حرمت ربا را مىدانسته ، بايد مقدار زائد را به مالك آن بازگرداند .\r\nدر اينجا ، اگر در حرمت ربا ، شرائطى همچون مكيل و موزون بودن شرط باشد و يا در ميان برخى افراد ، همچون زن و شوهر و فرزند و پدر اين حرمت ثابت نباشد ، ذكر اين ويژگيها در جمله بالا لازم نيست ، چون در اين روايت ، در مورد ربايى كه در آن فرض حرمت شده ، حكم ضمان را بار كرده است و اما چه ربايى حرام است و آيا مطلق ربا حرمت دارد ؟ روايت در مقام بيان از اين جهت نيست .\r\nبنا بر اين ، از روايت فوق ، تنها حرمت فى الجمله نكاح بر محرم استفاده مىشود ، حال آيا از اين قضيه مهمله مىتوان با قرائن خاصى ، حرمت مطلقه را نتيجه گرفت ،\r\n\r\n","description":"","footnote":"","page_name":" 2297 ","page_number":258},
  {"content":"\r\n\r\nدر بحثهاى آينده به آن خواهيم پرداخت ، ولى تنها از همين مقدار بيان در روايت ، حكم حرمت به نحو مطلق استفاده نمىشود .\r\nان قلت : شايد بتوان در استفاده حرمت فى الجمله نكاح بر محرم از روايت فوق هم مناقشه كرد ، چون ممكن است ، مراد حرمت طبيعى نكاح باشد ، مثلًا به جهت مَحْرَم بودن طرف ، نكاح حرام باشد .\r\nقلت : اين احتمال كه مراد حرمت لو لا الاحرام باشد بسيار بعيد است ، بلكه ظاهر قوى روايت اين است كه احرام در حرمت دخالت دارد ، ولى كلام ما در اين است كه از روايت استفاده نمىشود كه احرام تمام موضوع براى حرمت تكليفى نكاح است بلكه ممكن است جزء موضوع باشد ، در نتيجه ، تنها در افراد خاصى از محرمين اين حرمت ثابت است .\r\n\r\nب ) استدلالات ديگر بر حرمت تكليفى نكاح بر محرم\r\n\r\n1 ) نقل كلام مرحوم آقاى خويى :\r\nمرحوم آقاى خويى به رواياتى همچون صحيحه عبد الله بن سنان بر حرمت تكليفى استناد نموده‌اند در اين روايت مىخوانيم : ليس للمحرم ان يتزوّج و لا يزوّج فان تزوّج او زوّج محلّا فتزويجه باطل « 1 »\r\nايشان مىفرمايند : كه اين روايت را در وسائل به صورت و ان تزوج ( با واو ) نقل كرده است ، بنا بر اين نقل ، نمىتوان از جملهء \" ليس للمحرم \" بر حرمت تكليفى استدلال كرد ، چون ممكن است اين جمله تأكيد جمله سابق باشد و جمله سابق هم ارشاد به فساد نكاح باشد ، ولى قطعاً و جزماً \" واو \" صحيح نيست ، بلكه « فاء » درست است . زيرا اين روايت در هر سه كتاب تهذيب و استبصار و فقيه وارد شده ، و همه با لفظ فاء وارد شده است . با توجه به اين نقل ، اگر جمله اول ارشاد به بطلان نكاح\r\n\r\n\r\n","description":"","footnote":"\r\n( 1 ) وسائل 12 : 436 / 16706 16707 ( باب 14 ، از ابواب تروك الاحرام ، از كتاب الحج ، ح 1 و 2 ) ساير روايات بحث نيز همگى در اين باب وارد شده است .\r\n","page_name":" 2298 ","page_number":259},
  {"content":"\r\n\r\nباشد ، فاء تفريع صحيح نيست ، چون تفريع الشىء على نفسه معنا ندارد ، بلكه بايد مفرّع و مفرّع عليه مختلف باشند ، پس حكم اول ، حرمت تكليفى است تا با حكم دوم كه بطلان نكاح است يكى نباشد .\r\n\r\n2 ) بررسى كلام مرحوم آقاى خويى :\r\nدو مطلب در كلام مرحوم آقاى خويى قابل بحث است ، مطلب اول : ايشان نسخه وسائل « و ان فعل » را جزماً نادرست دانسته‌اند ، به كار بردن كلمهء جزم « 1 » در اينجا ، جا ندارد ، زيرا صاحب وسائل معمولًا از نسخه‌هاى معتبر مصادر كه بر مشايخ حديث قرائت شده استفاده مىكند و گاه در يك كتاب ، از چند نسخه بهره مىگيرد ، در نتيجه ، نمىتوان جزم به نادرستى نسخه وسائل پيدا كرد ، بخصوص در اين گونه موارد كه تبديل يك عبارت به عبارت ديگر طبيعى و شايع است ، كلمه \" واو \" اگر قبل از الف قرار گيرد \" وا \" ، با كلمه \" فا \" بسيار مشتبه مىگردند ، چون وصل شدن « واو » به الف در نسخ شايع بوده « 2 » ، نقطه هم در زمانهاى قبل چه بسا گذاشته نمىشد يا در طول زمان محو مىشده است ، بنا بر اين ، تبديل \" وا \" به \" فا \" يا بالعكس كاملًا طبيعى بوده و نمىتوان قطع به صحت \" فا \" را ادعاء كرد ، البته با توجه به اين كه در نسخ موجود تهذيب و استبصار و فقيه ، با \" فاء \" آمده ، مظنون همين نسخه است « 3 » ( نه مقطوع ) .\r\n\r\n\r\n","description":"","footnote":"\r\n( 1 ) در تقريرات مرحوم آقاى خوئى در هر صفحه با كلمات قطع و جزم و ضرورت و بداهت مواجه مىگرديم ، كه به نظر ما اكثر آنها جزء امور بديهى نيست و نمىتوان آنها را قطعى و ضرورى دانست ، بلكه گاهى ممكن است خلافش مسلم باشد و ما نمىدانيم چرا با اين گونه تعبيرات جازم ، اين مطالب را مطرح مىسازند .\r\n( 2 ) در هنگام مقابله نسخ چه بسا ما مردّد مىشديم كه عبارت \" وا \" است يا \" فا \" ، از اين جهت ما تنها به كشيدن تصوير عبارت نسخه خطى در نسخه خود اكتفاء مىكرديم ،\r\n( 3 ) ( توضيح بيشتر ) البته با توجه به اين كه تمام روايات مشابه در اين باب ، با لفظ فاء وارد شده است مىتوان صحت \" فاء \" را در اين روايت نيز استظهار كرد ، مثلًا در مرسله الحسن بن على وارد شده : المحرم لا ينكح و لا ينكح و لا يشهد فان نكح فنكاحه باطل ، در مقطوعه معاوية بن عمار مىخوانيم : المحرم لا يتزوج و لا يزوّج ، فان فعل فنكاحه باطل البته در اين روايت ممكن است اشكال سندى مطرح گردد ، و گرنه خود اين روايات صرف نظر از صحيحه عبد الله بن سنان مىتوانست مستند مرحوم آقاى خوئى در اثبات حرمت تكليفى قرار گيرد ، در اين روايات در وسائل نيز لفظ فاء به كار رفته است . ( وسائل 12 : 438 / 16712 و 16714 ، همان باب ح 7 و 9 )\r\n","page_name":" 2299 ","page_number":260},
  {"content":"\r\n\r\nمطلب دوم : حال اگر ادعاى غلط بودن جزمى \" و إن \" را بپذيريم ، آيا با كلمه فاء مىتوان بر حكم تكليفى بودن جمله نخست استدلال كرد ؟ پاسخ سؤال منفى است .\r\nدر توضيح اين امر مىگويد : \" فاء \" تفريع گاه پس از ذكر مقدمات ، بر سر نتيجه‌اى كه از آن مقدمات حاصل مىشود آورده شده ، لازم را با اين حرف به ملزم عطف مىكنيم ، اين گونه استعمال فاء تفريع در اينجا ناصحيح است ، زيرا بطلان نكاح نتيجه و لازمه حرمت تكليفى آن نيست . البته در باب عبادات ، مشهور علماء ، محرّم بودن عبادت را ملازم با بطلانش مىدانند ( كه البته ما اين مبنا را قبول نداريم ) در عبادات ممكن بود بطلان را با فاء بر حرمت عطف نمود ، ولى در معاملات كه ملازمه‌اى نه عرفاً و نه عقلًا و نه شرعاً ) بين حرمت و بطلان نيست ( و از باب مثال ، حرمت تكليفى بيع در هنگام نداء براى نماز جمعه دليل بر بطلان بيع نيست ) به كار بردن فاء تفريع به معناى تفريع نتائج بر مقدمات ) صحيح نمىباشد .\r\nولى فاء تفريع دو نوع استعمال ديگر هم دارد كه در اين حديث محتمل است ، و هيچ يك ربطى به مختار مرحوم آقاى خويى ندارد .\r\nگونه اول : گاهى فاء را بر سر علت حكم قبل مىآورند ، مثلًا مىگويند : \" اكرم زيداً فانّه عالم \" ، عالم بودن زيد ، دليل وجوب اكرام مىباشد ، اين معنا در روايت مورد بحث محتمل است . بنا بر اين ، مفاد روايت چنين مىشود كه محرم نبايد تزويج كند ، زيرا نكاح باطل بوده و در نتيجه ، اين كار لغو است ، و نبايد كار لغو انجام داد ، بنا بر اين ، در اينجا ، اگر نكاح محرم حرام هم نباشد ، به كار بردن كلمه \" فاء \" صحيح است .\r\nبه تقريب ديگر ، اين كه فاء تفريع بر سر علت آورده شده و با آن علت را بر معلول عطف مىكنيم ، بدين جهت است كه در مقام اثبات علت مىتواند پس از معلول باشد ، يعنى ما از معلول كشف ثبوت علت مىكنيم ، همچنانكه از وجود دود پى به آتش مىبريم ، در اينجا نيز ، چرا محرم نبايد نكاح كند ، بدين علت كه اين كار لغو است و نكاح در حال احرام باطل است و انسان با اين كار به هدف خود نمىرسد ،\r\n\r\n","description":"","footnote":"","page_name":" 2300 ","page_number":261},
  {"content":"\r\n\r\nبنا بر اين ، لازم نيست نكاح محرم ، تكليفاً هم حرام باشد تا كار برد \" فاء \" صحيح شود .\r\nگونه دوم : و گاهى يك حكم كلى ذكر مىشود ، سپس برخى از فروع مسأله را با فاء عطف مىكنيم مثلًا گفته مىشود : \" صلاة المسافر يجب ان تكون قصراً ، فان صلى المسافر تماماً و هو جاهل بهذا الحكم فصلاته محكومة بالصحة \" ، « 1 » در احاديث ناهيه هم نخست اين مطلب ذكر شده كه محرم نبايد نكاح را انجام دهد ( يا محرم نكاح را انجام نمىدهد ) « 2 » ، علت اين كار چيست ، چون نكاح يا حرام است تكليفاً ، قهراً ، محرم نبايد آن را انجام دهد ( و براى فرار از عذاب اخروى آن را انجام نمىدهد ) ، يا باطل است ، و محرم نبايد كار لغو انجام دهد ( و يا كار لغو انجام نمىدهد ) ، حال پس از اين جمله ، از فروع جمله قبل ، اين مطلب را ذكر كرده كه اگر اين كار را انجام داد آيا كار حرام انجام داده يا كار باطل ؟ در اينجا مىتوان با \" فاء \" به جمله پيش اين جمله را عطف كرد : \" فان فعل فالنكاح حرام يا فالنكاح باطل \" يعنى هم حرمت تكليفى و هم بطلان نكاح را مىتوان با فاء به جمله ناهيه كه از نكاح نهى كرده و وجه نهى روشن نيست ( كه آيا به جهت لغويت است يا به جهت عذاب دار بودن ) عطف كرد خلاصه به نظر ما با حرف \" فاء \" در اين جملات نمىتوان بر حرمت تكليفى نكاح بر محرم استدلال كرد . « 3 »\r\n\r\n\r\n","description":"","footnote":"\r\n( 1 ) مرحوم آقا سيد اسماعيل صدر ( برادر بزرگ آقا سيد محمد باقر صدر ) نقل مىكردند از شيخى به نام شيخ سعد ( كه عربها به فتح عين : سَعَد تلفظ مىكنند ) ، كه از مرحوم آقا سيد محمد كاظم يزدى پرسيده بود : عمن اقلّد ( يا جمله‌اى مشابه آن ) ، مرحوم آقاى سيد محمد كاظم گفته بود : لا اعدو نفسى ، شيخ سعد هم كه آدم صريحى بود و ملاحظه كار نبوده است مىگويد : فان انا عدوتك ، آقا سيد كاظم مىگويد : عن السيد اسماعيل الصدر [ يعنى جدّ آقايان صدر 
  ] ، كار برد حرف \" فاء \" در اين جمله از اين باب است كه فروع مسأله را با فاء به اصل عطف مىكنند .\r\n( 2 ) ( توضيح بيشتر ) اين ترديد ، در اين استدلال بر پايه احتمال نافيه بودن \" لا \" در برخى روايات محل بحث همچون مقطوعه معاوية بن عمار \" المحرم لا يتزوج و لا يزوج ، فان فعل فنكاحه باطل \" استوار مىباشد ، البته لا اگر نافيه هم باشد ، در مقام افاده تحريم مىتواند باشد ، ولى معناى استعمالى \" لاء \" نافيه هر چند در مقام افاده تحريم باشد همان نفى است ، ولى مراد جدّى حرمت شىء مىباشد .\r\n( 3 ) ( توضيح بيشتر ) بحث استاد - مد ظله - در اين قسمت در مورد خصوص صحيحه عبد الله بن سنان نيست ، بلكه تمام رواياتى كه در آن بطلان نكاح با حرف عطف \" فاء \" به نهى از نكاح محرم ( با تعابير مختلف ) عطف شده\r\n","page_name":" 2301 ","page_number":262},
  {"content":"\r\n\r\nولى راههاى ديگرى هم براى اثبات حرمت تكليفى نكاح محرم وجود دارد كه بىاشكال است .\r\n\r\n3 ) راههاى ديگر در اثبات حرمت تكليفى نكاح بر محرم :\r\nراه اول : در نقل تهذيب از صحيحه عبد الله بن سنان عن ابى عبد الله « عليه السلام » آمده است : ليس ينبغى للمحرم ان يتزوج و لا يزوج محلًا\r\nكلمه \" ليس ينبغى \" به نظر ما ظهور در حرمت دارد ، حال از اين امر هم كه بگذريم و بگوييم \" لا ينبغى \" در كراهت هم به كار مىرود ، بهر حال اين عبارت در جايى كه كار مبغوضى ( تحريماً يا تنزيهاً ) در ميان باشد به كار مىرود ، و اما در جايى كه تنها بطلان عمل در كار باشد و هيچ حزازتى هم در ميان نباشد ، استعمال اين جمله معهود نيست . « 1 »\r\nروايت دوم : در روايات بسيار ، در عقد محرم از روى علم حرمت ابد را ثابت كرده است ، حرمت ابد مؤاخذه‌اى است براى عاقد ، و همچون حرمت ابد در باب رضاع\r\n\r\n\r\n","description":"","footnote":"\r\nمدّ نظر مىباشد ، بنا بر اين موقوفه معاوية بن عمار - كه به عقيده استاد بايد روايت از امام صادق « عليه السلام » تلقى گردد در نتيجه معتبره مىباشد - و نيز مرسله حسن بن على در محل بحث ما قرار دارد ، البته در مورد خصوص صحيحه عبد الله بن سنان كه كلام مرحوم آقاى خويى بيشتر بر آن استوار است احتمال ديگرى وجود دارد كه به نظر اظهر احتمالات در تفسير روايت مىباشد و استفاده حرمت تكليفى را از روايت نادرست مىسازد حديث فوق با جمله \" ليس للمحرم . . . \" آغاز مىگردد ، ظاهر اين جمله اين است كه محرم حق تزويج و تزوّج ندارد ، اين استعمال كاملًا عرفى است كه بگوييم محرم حق تزويج و تزوّج ندارد بنا بر اين اگر چنين كار را انجام داد نكاح باطل است ، تفريع بطلان نكاح بر حق نداشتن كاملًا صحيح و عرفى است چون از شرائط صحة عقد ، حق داشتن عاقد مىباشد بنا بر اين تفريع به معناى عطف نتيجه بر مقدمات هم در اينجا صحيح است ، نتيجه اين حديث اين مثال عرفى است : \" ليس للانسان ان يزوّج ابنته من دون اذنها فان فعل فالنكاح باطل \" . استاد - مد ظله - اين معنا را در روايت پسنديدند .\r\n( 1 ) ( توضيح بيشتر ) ان قلت : ظاهر اين نقل تهذيب قطعه‌اى از همان نقل گذشته از صحيحه عبد الله بن سنان است كه در آن با جمله \" ليس للمحرم ان يزوج و لا يتزوج \" به جاى \" ليس ينبغى \" به كار رفته و با مختلف شدن نقل نمىتوان به اصالت نقل \" ليس ينبغى \" اطمينان كرد .\r\nقلت : نقل تهذيب ، بهر حال نقل به لفظ يا نقل به معناى روايت از صحيحه عبد الله بن سنان است و اگر نقل به معنا هم باشد نشان مىدهد كه از جمله \" ليس للمحرم ان يزوج و . . . \" در آن زمانها حرمت تكليفى استفاده مىشده است ، به بيان روشن‌تر از ملاحظه اين دو نقل معلوم مىگردد كه مفاد اين دو در نزد روات يكسان بوده و اگر تعبير \" ليس للمحرم \" در نزد ما هم اجمال يافته باشد ، با توجه به ظهور \" ليس ينبغى \" در حرمت تكليفى ، از نقل ديگر اين صحيحه رفع اجمال مىگردد .\r\n","page_name":" 2302 ","page_number":263},
  {"content":"\r\n\r\nنيست كه به جهت ايجاد قرابت و نزديكى حاصل شده باشد ، از مؤاخذه‌اى بودن حرمت ابد - كه به تفاهم عرفى فهميده مىشود - حرمت تكليفى داشتن عقد در حال احرام استفاده مىشود .\r\nراه سوم : ما در صحيحه زراره و داود بن سرحان و اديم كه در آن جمله \" و هو يعلم انّه حرام عليه \" به كار رفته بود ، در استفاده حرمت نكاح به نحو مطلق اشكال كرديم ، چون اين روايت در مقام بيان از اين جهت نيست ، ولى هر چند روايت به تنهايى اطلاق ندارد ، ولى بهر حال تا وقت عمل بايد ابهام حكم بر طرف شود ، عدم ذكر قيد در هيچ روايتى تا وقت عمل سبب مىگردد كه روايت را كه در مقام اهمال است ، همانند روايت مطلقه بسازد ، از اين گونه اطلاق ، به اطلاق مقامى تعبير مىشود ، ما در مورد بسيارى از آيا و روايات همچون \" احلّ الله البيع \" و \"   أَوْفُوا بِالْعُقُودِ   \" و \"  أَقِيمُوا الصَّلاةَ  \" و . . . كه در مقام اصل تشريع احكام هستند اين مطلب را گفته‌ايم كه هر چند اين ادله اطلاق لفظى ندارند ، ولى اگر ويژگيها و خصوصيات احكام تا وقت عمل بيان نشود ، از اطلاق مقامى در مجموع ادله ، تعميم حكم استفاده مىشود .\r\nبه هر حال با توجه به اينكه ، در روايات مورد بحث ما ، در هيچ جا تفصيلى بين اقسام عقد در حرمت تكليفى قائل نشده ، مىفهميم كه در مسأله تفصيلى نيست ، و با توجه به اين كه مسأله محل ابتلاء است ، نمىتوان گفت كه شايد در روايتى در اين زمينه تفصيل داده شده بوده ولى اين تفصيل به ما نرسيده باشد ، بلكه اگر در واقع تفصيلى در روايات مىبود حتماً به ما مىرسد ، پس از اين راه هم مىتوان تعميم حرمت تكليفى نكاح را نسبت به تمام اقسام نتيجه گرفت .\r\nاز سوى ديگر در مسأله خلافى هم نقل نشده و حرمت تكليفى نكاح در حال احرام در نزد علماء تسلّم دارد\r\n\r\n4 ) نتيجه بحث :\r\nبا ملاحظه مجموع اين امور مىتوان به اطمينان گفت كه عقد در حال احرام به طور كلى حرام است . « * و السلام * »\r\n\r\n","description":"","footnote":"","page_name":" 2303 ","page_number":264},
  {"content":"\r\n\r\n\r\n16 / 8 / 1379 دو شنبه درس شمارهء ( 253 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nكلام در ايجاب حرمت ابد به وسيلهء تزويج در حال احرام است ، در اين جلسه ابتدا طوائف ثلاثهء روايات را نقل مىكنيم ، آنگاه تفصيلى را كه مشهور به آن قائل شده‌اند ، با دو تقريب بيان مىكنيم ، سپس كلام مرحوم آقاى خوئى را در دفاع از نظريهء مشهور ( در فرض اينكه روايت دال بر عدم حرمت ابد وجود نداشته و قائل به مفهوم اصطلاحى براى لقب نگرديم ) نقل و ناتمامى آن را بيان مىكنيم . آنگاه مختار عده‌اى كه قائل به حرمت ابد در صورت علم يا دخول شده‌اند را ذكر و مخدوش بودن آن را ثابت مىكنيم و بالاخره به ذكر مناقشهء مرحوم حاج شيخ در جمعى كه مشهور به آن قائل شده‌اند مىپردازيم .\r\n* * * روايات باب سه دسته‌اند ، دسته‌اى دال بر حرمت ابد مطلقاً و دسته دوم روايتى است كه به حسب ظاهر بدوى دلالت بر عدم حرمت ابد مطلقاً مىكند و دسته سوم دال بر حرمت ابد در خصوص عالم به حرمت است ، و مشهور قائل به حرمت ابد در فرض علم به حرمت مىباشند .\r\n\r\nالف ) نقل روايات مسأله :\r\n\r\nطائفه اولى ( نكاح محرم مطلقاً موجب حرمت ابدى است )\r\n1 - محمد بن يعقوب باسناده عن موسى بن القاسم عن عباس عن عبد الله بن بكير عن اديم بن الحر الخزاعى عن ابى عبد الله « عليه السلام » قال : ان المحرم اذا تزوج و هو محرم فرّق بينهما و لا يتعاودان ابداً و التى تتزوج و لها زوج [ و الذى يتزوج المرأة و لها زوج 
  ] يفرق بينهما و لا\r\n\r\n","description":"","footnote":"","page_name":" 2304 ","page_number":265},
  {"content":"\r\n\r\nيتعاودان ابداً « 1 »\r\nبعضى همچون محقق سبزوارى در ذخيره يا كفايه اين روايت را به خاطر اينكه « عباس » مشترك بين چند نفر است كه بعضى از آنها توثيق ندارند ، ضعيف دانسته‌اند ، ولى با مراجعه به راوى و مروى عنه او روشن مىشود كه عباس نامى كه شيخ « موسى بن قاسم » است منحصراً « عباس بن عامر » مىباشد همان گونه كه در بين راويان از « عبد الله بن بكير » غير از او كسى به نام عباس نيست ، و اين شخص ثقه است .\r\nدر چاپ قبلى تهذيب اشتباهى رخ داده كه به چاپ بعدى هم منتقل شده است ؛ شيخ مىفرمايد : « 2 » فان عقد المحرم و هو عالم بتحريم ذلك يفرق بينهما و لا تحل له ابداً ، آنگاه براى قول خود ، تمسك به روايت كرده مىگويد : روى ذلك موسى بن قاسم . . . . عن اديم بن الحر الخزاعى عن ابى عبد الله « عليه السلام » و تمام روايت را كه مذيّل به حكم ديگرى است ( حرمت ابد براى تزويج بامرأة ذات بعل ) تا آخر نقل مىكند ، سپس روايت ابراهيم بن الحسن را كه آن نيز دال بر حرمت ابد براى تزويج محرم است مىآورد . در چاپ قبلى تهذيب ذيل روايت اديم بن الحر را كه مربوط به تزويج با ذات البعل است به گمان اينكه فتواى شيخ است ، منفك از صدر روايت و از ابتداى سطر نوشته‌اند ، مصحح كتاب - آقاى غفارى - در چاپ بعدى گمان كرده است كه شيخ ، روايت ابراهيم بن الحسن را كه مربوط به تزويج در حال احرام است به عنوان دليل آن جمله ( حرمت تزويج با ذات البعل ) آورده و از آن تعجب كرده است . در حالى كه اين جمله جزء روايت قبلى است نه فتواى شيخ . مرحوم فيض و صاحب وسائل هم آن را جزء روايت اديم دانسته و نقل كرده‌اند ، و اصلًا معنا ندارد شيخ در كتاب الحج فتواى مربوط به باب نكاح را بدون هيچ مناسبتى ذكر كند .\r\n\r\n\r\n","description":"","footnote":"\r\n( 1 ) وسائل 14 : 440 / 16717 ، كتاب الحج ، ابواب تروك الاحرام ، باب 15 ح 2\r\n( 2 ) تهذيب ج 5 رقم 1132\r\n","page_name":" 2305 ","page_number":266},
  {"content":"\r\n\r\n2 - محمد بن الحسن الطوسى باسناده عن احمد بن محمد بن عيسى بن الحسن بن على عن ابن بكير عن ابراهيم بن الحسن عن ابى عبد الله « عليه السلام » قال : ان المحرم اذا تزوج و هو محرم فرّق بينهما ثم لا يتعاودان ابداً « 1 »\r\nدر كافى نيز كلينى عن عدة من اصحابنا عن احمد بن محمد - كه ظاهراً همان ابن عيسى است - عن الحسن بن على . . . ( تا آخر سند ) مانند همين روايت را ذكر مىكند كه هر دو يك روايتند .\r\nمراد از « حسن بن على » در مشايخ احمد بن محمد بن عيسى يا « وشّاء » است كه ثقه و امامى است يا « ابن فضال » كه بنا بر معروف « 2 » فطحى است و وثاقتش مسلم است . « ابن بكير » هم فطحى و ثقه است . اما از « ابراهيم بن الحسن » در كتب رجال و اسانيد هيچ خبر و اثرى نيست . ولى با توجه به اينكه متن اين روايت با روايت « اديم بن الحر » يكى است و به غير از عبارت ذيل در روايت اديم بن الحر - كه شايد به خاطر عدم تناسب با عنوان باب ، در اينجا نقل نشده - بقيهء كلمات همه يكى است ، به احتمال قوى ابراهيم بن الحسن تصحيف‌شدهء اديم بن الحر است ، زيرا خيلى عادى است كه در نسخه‌اى كه خطش شلوغ و غير خوانا باشد اديم را با ابراهيم ( بدون الف و نقطه ) ( ) و نيز الحر را با الحسن ( بدون نقطه ) اشتباه كنند . بنا بر اين به نظر ما اين دو ، يك روايت محسوب مىشود .\r\nهمين روايت را در فقيه مرسلًا نقل كرده ؛ قال أبو عبد الله « عليه السلام » : من تزوج امرأة فى احرامه فرّق بينهما و لم تحل له ابداً .\r\nدر كتاب النكاح مقنع هم همين را نقل كرده : « و اذا تزوج فى احرامه فرق بينهما و لم\r\n\r\n\r\n","description":"","footnote":"\r\n( 1 ) وسائل 12 : 439 / 16716 ، باب سابق ، ح 1 .\r\n( 2 ) ( توضيح بيشتر ) كلام استاد ( مد ظله ) ناظر به مطلبى است كه در برخى كتب رجال وارد شده كه الحسن بن فضال در هنگام مرگ از فطحى بودن برگشته ، حال با توجه به اين نقل ، آيا بايد روايات حسن بن فضّال را در عداد روايات صحيحه شمرد يا بايد زمان نقل روايات توسط ابن فضّال را در نظر گرفت كه در آن هنگام حسن بن فضّال بىشك فطحى بوده است در نتيجه روايات وى موثقه مىباشد .\r\n","page_name":" 2306 ","page_number":267},
  {"content":"\r\n\r\nتحل له ابداً » و اين فتواى صدوق « رحمه الله » به معناى نقل روايت نيز هست .\r\nدر فقه رضوى هم مانند اين مضمون آمده است ، خلاصه ، همهء اينها بازگشت به يك روايت مىكنند .\r\n3 - محمد بن الحسن الطوسى باسناده عن حكم بن عتيبه قال : سألت أبا جعفر « عليه السلام » عن محرم تزوج امرأة فى عدتها قال : يفرق بينهما و لا تحل له ابداً « 1 »\r\nتقريب استدلال در اين روايت ( با اين كه از تزويج محرم با مرأة معتده سؤال شده نه مطلق تزويج در حال احرام ) به اين است كه : اطلاق اين روايت ، تزويج محرم با معتده‌اى كه به معتده بودن او جاهل باشد و دخول هم انجام نگيرد را شامل مىشود و آن را موجب حرمت ابد مىداند و چون حرمت ابد به مناط معتده بودن مرأة مختص به علم يا دخول است ، معلوم مىشد كه حرمت در اين فرض به مناط احرام است نه اعتداد .\r\nان قلت : دليل اخص از مدعا است ، زيرا اين روايت اثبات حرمت در فرض احرام و وقوع نكاح در حال عده مىكند و نمىتوان حكم را به صورت تزويج در حال احرام بدون عده تعميم داد ، شايد جمع دو عنوان موجب حرمت ابدى شده باشد .\r\nقلت : گرچه سائل از موردى سؤال كرده كه هم ازدواج‌كننده محرم و هم مرأة معتده بوده است ، ولى اگر در واقع عده جزء العله براى حرمت بود ، بايد در باب حرمت تزويج با معتده علاوه بر تفصيل بين علم و عدمه و دخول و عدمه ، بين حرام و عدمه هم به دليل همين روايت تفصيل بدهند و بگويند ؛ اگر محرم جاهلًا و بدون دخول با معتده تزويج كرد ، اين نيز موجب حرمت ابد مىشود . از اين كه در فتاواى فقهاء چنين تفصيلى نداده‌اند ، معلوم مىشود كه عده تنها با علم يا دخول ، جزء العله براى حرمت ابد است ، اما با غير آن دو به عنوان جزء العله هم محسوب نمىشود ، اگر در اجتماع با احرام موجب حرمت ابدى شود تمام العله خود احرام به\r\n\r\n\r\n","description":"","footnote":"\r\n( 1 ) وسائل 20 : 454 / 26079 ، كتاب نكاح ، ابواب ما يحرم بالمصاهره ، باب 17 ، ح 15\r\n","page_name":" 2307 ","page_number":268},
  {"content":"\r\n\r\nتنهائى است نه با ضميمهء عده .\r\nاينها روايات طائفهء اولى است كه دلالت بر حرمت ابد مطلقا مىكند .\r\n\r\nطائفه دوم : ( نكاح محرم حرمت ابدى نمىآورد ) .\r\n4 - محمد بن الحسن الطوسى باسناده عن موسى بن القاسم عن صفوان و ابن ابى عمير عن عاصم بن حميد عن محمد بن قيس عن ابى جعفر « عليه السلام » قال : قضى امير المؤمنين « عليه السلام » فى رجل ملك بضع امرأة و هو محرم قبل ان يحل ، فقضى ان يخلى سبيلها و لم يجعل نكاحه شيئاً حتى يحل فاذا احل خطبها ان شاء و ان شاء اهلها زوّجوه و ان شاءوا لم يزوجوه « 1 »\r\nاين روايت ظاهر بدوى عدم حرمت ابد مطلقا است .\r\n\r\nطائفه سوم : ( نكاح محرم در صورت علم حرمت ابدى مىآورد )\r\n5 - صحيحهء زراره بن اعين و داود بن سرحان و اديم بياع الهروى عن ابى عبد الله « عليه السلام » . . . الى ان قال : و المحرم اذا تزوج و هو يعلم انه حرام عليه لم يحل له ابداً « 2 »\r\nدربارهء سند و صحت آن در جلسات گذشته مفصلًا بحث كرديم .\r\nدر دعائم الاسلام همين روايت را نقل مىكند ؛ عن ابى عبد الله « عليه السلام » و المحرم اذا تزوج فى احرامه و هو يعلم ان التزويج عليه حرام يفرق بينه و بين التى تزوج ثم لا تحل له ابداً . « 3 »\r\n6 - در دعائم روايت ديگرى نيز هست ؛ قال جعفر بن محمد « عليه السلام » اذا تزوج الرجل و هو محرم فرّق بينهما فان كان دخل بها فعليه المهر بما استحل من فرجها و عليه الكفارة\r\n\r\n\r\n","description":"","footnote":"\r\n( 1 ) وسائل 12 : 440 / 16717 ابواب تروك الاحرام باب 15 ح 3 ( توضيح بيشتر ) در وسائل به جاى موسى بن القاسم ، نام احمد بن محمد بن عيسى ديده مىشود كه اشتباه است ، اين روايت در تهذيب صريحاً از موسى بن القاسم نقل شده ، ولى چون قبل از آن در تهذيب ، روايت ديگرى از احمد بن محمد بن عيسى نقل شده ، همين امر منشأ اشتباه صاحب وسائل گرديده است .\r\n( 2 ) وسائل ابواب ما يحرم بالمصاهرة باب 31 ح 1 اين روايت در نوادر حسين بن سعيد آمده است و در كافى نيز كلينى نقل كرده است و تهذيب و استبصار نيز از كافى نقل كرده‌اند و اين كه صاحب رياض اين روايت را دو روايت به حساب آورده يكى روايت كلينى و ديگرى روايت حسين بن سعيد صحيح نيست در هر حال روايت بزنطى است اما اينكه كلينى از كتاب حسين بن سعيد روايت مىكند يا از كتاب بزنطى بحث ديگرى است .\r\n( 3 ) جامع الاحاديث 25 ص 634 باب 26 از ابواب ما يحرم بالتزويج ح 3\r\n","page_name":" 2308 ","page_number":269},
  {"content":"\r\n\r\nلاحرامه و لا يخطب المحرم خطبة النكاح فان كان عالماً بان ذلك حرام لم تحل له ابداً و ان جهل و اراد تزويجها بعد ان يخرج من احرامه فله ذلك و ايهما كان عالماً بالتحريم لم يحل له ان يرجع الى صاحبه . « 1 »\r\nاينها طائفهء سوم از رواياتند كه كه تفصيل بين صورت علم و جهل مىدهد .\r\n\r\nب ) وجوه جمع بين روايات :\r\n\r\n1 ) جمع اول تفصيل بين علم و عدم علم :\r\nتقريب اين قول - كه مشهور به آن قائلند - به يكى از اين دو نحو است\r\nتقريب اول : طائفهء سوم از اين روايات مانند روايت اديم بن حر داراى مفهوم مىباشد ، يعنى هر چند لقب ذاتاً داراى مفهوم نيست لكن مستفاد از اين روايت به حسب قرائن اين است كه قيد « و هو يعلم » به عنوان علت منحصره در تحريم ابد ذكر شده است و در نتيجه داراى مفهوم على نحو سالبهء كليه خواهد شد و روايت داراى دو مفاد خواهد بود : اثبات تحريم ابد در صورت علم مطلقاً و عدم تحريم ابد در غير صورت علم مطلقاً . بر اين مبنا اين روايت شاهد جمع بين دو دستهء اول خواهد شد يعنى دستهء اول به قرينهء مفهوم اين روايت مقيد به علم مىشود و دستهء دوم به قرينهء منطوق اين روايت مقيد به جهل مىشود و در نتيجه حرمت ابد مختص به عالم خواهد شد .\r\nتقريب دوم : بنابراين كه روايت اديم بن حر داراى مفهوم نباشد باز حكم همين خواهد بود ، زيرا نسبت منطوق اين روايت با طائفهء دوم خاص و عام است و آن را تخصيص مىزند و مفاد آن عدم حرمت ابد در صورت جهل مىشود ، آنگاه نسبت طائفهء دوم كه پيش از اين با طائفهء اولى متباينين بود پس از آنكه تخصيص خورد ، منقلب شده اخص مطلق مىشود و آن را تخصيص مىزند . زيرا به نظر ما و بسيارى ديگر در تخصيص عام فرقى نمىكند كه دليل خاص ، بنفسه خاص باشد يا با قرينهء\r\n\r\n\r\n","description":"","footnote":"\r\n( 1 ) جامع الاحاديث ج 25 ص 634 باب 26 از ابواب ما يحرم بالتزويج ح 1\r\n","page_name":" 2309 ","page_number":270},
  {"content":"\r\n\r\nمتصل با منفصل ، خاص شود . و اين همان انقلاب نسبت است كه مختار ما و بسيارى ديگر است و نتيجه ، حرمت ابد در صورت علم و عدم حرمت ابد در صورت جهل مىشود كه مطابق قول مشهور است .\r\n\r\n2 ) بررسى كلام مرحوم آقاى خويى « رحمه الله » :\r\nمرحوم آقاى خويى مىفرمايند : حتى اگر طائفهء ثالثه دال بر عدم حرمت ابد در صورت جهل نبود و قائل به مفهوم هم نباشيم و بر اساس انقلاب نسبت هم مشى نكنيم ، باز بايد طبق قول مشهور حكم كرد زيرا ما گرچه براى وصف و قيد مفهوم به نحو سالبه كليه قائل نيستيم لكن مفهوم به نحو سالبه جزئيه قائليم يعنى مفاد اتيان وصف و قيد اين است كه حكم روى طبيعى موضوع نرفته و على الاطلاق نيست و گرنه آوردن قيد و وصف بلاوجه و لغو خواهد بود . از اين رو مفاد اين طائفه ثالثه با اطلاق روايات طائفهء اولى تنافى پيدا مىكند و چون طائفه ثالثه ، نصوصيت دارد و آنها ظهور در اطلاق دارند بر آن مقدم مىشود و حرمت ابد مخصوص صورت علم مىشود .\r\n\r\nمناقشهء استاد ( مد ظله ) دربارهء استدلال اخير :\r\nهمان گونه كه خود ايشان فرمودند ، وصف و قيد تنها دليل بر اين است كه اولًا در موارد وصف و قيد حكم ثابت است و ثانياً حكم على الاطلاق ثابت نيست ، اما اين كه با چه قيدى حكم ثابت است ؟ و در ما نحن فيه آيا فقط در صورت علم حكم ثابت است ، يا - مثلًا - در صورت دخول هم حرام ابدى مىشود ، اين از دليل مقيد استفاده نمىشود . چون فرض و مبناى ايشان بر اين است كه قائل به انحصار عليت قيد كه همان قول به مفهوم است نيستيم . و چون مطلوب تنها اين نيست كه نظر قائلين به حرمت ابد على الاطلاق را رد كنيم ، بلكه همان گونه كه خود ايشان تصريح كرده‌اند مدعا اثبات قول مشهور يعنى اختصاص حرمت ابد به صورت علم در مقابل اقوال ديگر است كه از جمله آنها قول به حرمت ابد در صورت علم يا دخول همانند تزويج با معتده مىباشد ، اين استدلال براى اثبات اين مدعا و رد قول آنها تمام\r\n\r\n","description":"","footnote":"","page_name":" 2310 ","page_number":271},
  {"content":"\r\n\r\nنيست .\r\n\r\n3 ) جمع دوم تفصيل بين صورت علم يا دخول و غير آنها :\r\nجماعتى در اين مسأله مانند باب تزويج با معتده ، قائل به حرمت ابد مشروط به يكى از دو شرط - علم يا دخول - شده‌اند . مانند شيخ طوسى كه ادعاى اجماع هم بر آن كرده است « 1 » و عده‌اى ديگر .\r\nولى اكثراً وجه اول را اختيار كرده‌اند ، و گفته‌اند : قياس باب حج به باب تزويج معتده بلاوجه و باطل است به خصوص باب حج كه داراى خصوصيتى است و به لحاظ اينكه نوعاً در تمام عمر يك بار آن را انجام مىدهند و يادگيرى مسائل بسيار زياد آن براى نوع مردم امرى بس دشوار است و دين اسلام هم يك دين سمحه و سهله‌اى است ، در آن ارفاقات زيادى شده و اصل اولى بر معذوريت جاهل تكليفاً و وضعاً است يعنى نه عقاب اخروى دارد و نه كفاره دنيوى ، لذا نمىتوان آن را با ابواب ديگر قياس كرد . اما در باب تزويج با معتده چنانچه همراه با دخول باشد و لو جاهل بوده ، آن را در روايات موجب حرمت ابد دانسته‌اند چون يادگيرى مسائل آن براى همه مقدور و آسان است .\r\n\r\n4 ) مناقشهء مرحوم حاج شيخ « رحمه الله » به جمع مشهور :\r\nايشان مىفرمايند : مختار مشهور كه روايات طائفهء اولى را حمل بر « عالم به حرمت » نموده‌اند حمل مطلق بر فرد نادر است و اين صحيح نيست كسى از روى جهل چنين عقدى بخواند كاملًا متعارف است اما اينكه از روى علم به حرمت ، محرم عقد بخواند بسيار نادر است ، زيرا معمولًا كسى كه مسألهء حرمت ازدواج در\r\n\r\n\r\n","description":"","footnote":"\r\n( 1 ) و اين كه صاحب جواهر « رحمه الله » ( ج 29 ص 451 ) مىفرمايند معلوم نيست كه صاحب جواهر بر كفايت احد الامرين ( علم و دخول ) در حرمت ابدى ، ادعاى اجماع كرده باشد ، محل مناقشه است ، شيخ طوسى « رحمه الله » در كتاب النكاح خلاف ، مسأله 114 مىنويسد : « اذا عقد المحرم على نفسه عالماً بتحريم ذلك أو دخل بها و ان لم يكن عالماً فرق بينهما و لا تحلّ له ابداً . . . دليلنا اجماع الفرقة و طريقة الاحتياط و اخبار هم قد ذكرناها فى الكتاب الكبير » . درباره اقوال علماء در مسأله آينده توضيح خواهيم داد .\r\n","page_name":" 2311 ","page_number":272},
  {"content":"\r\n\r\nحال احرام را ياد گرفته ، بطلان آن را نيز مىداند ، و چنين كسى حاضر نيست اقدام به انجام فعل حرام و باطل كند بخصوص در حجى كه افضل الاعمال و العبادات است و كه شايد در تمام عمر يك بار بيشتر موفق به آن نمىشود . به نظر مىرسد فرض اين مسأله مانند فرض شراب خوردن در بين نماز است كه وقوع آن بسيار نادر است و نمىتوان موضوعى را كه به صورت مطلق ، متعلق حكم قرار گرفته حمل بر يك فرد نادر نمود . همان گونه كه حكمى را كه به « انسان » متعلق شده نمىتوان حمل بر خصوص « خنثى » كرد . بلى اگر دليل از ابتدا متعرض حكم فرد نادر باشد ، مانند ادله‌اى كه حكم خنثى را بيان مىكند اشكالى ندارد ولى حمل دليلى كه عام است به خصوص يك فرد نادر بلاوجه است . بنا بر اين روايت طائفه اولى كالنصّ در اطلاق و شمول نسبت به جاهل است و با مفهوم طائفه ثالثه متعارض خواهد بود .\r\nبه عبارت ديگر فرد غالب رواياتِ طائفهء اولى ، صورت جاهل به حكم است ، و فرد غالب را مسلماً نمىتوان از تحت آن ادله خارج كرد ، لذا روايات طائفهء اولى با مفهوم طائفه ثالثه كه حكم به عدم تحريم كرده است متعارض مىشود و نمىتوانيم با مفهوم طائفه ثالثه طائفه اولى را تخصيص بزنيم و بايد راهى ديگر براى جمع بين اخبار پيمود . دنبالهء بحث در جلسهء آينده ان شاء الله تعالى\r\n« * و السلام * »\r\n\r\n","description":"","footnote":"","page_name":" 2312 ","page_number":273},
  {"content":"\r\n\r\n\r\n17 / 8 / 1379 شنبه درس شمارهء ( 254 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ، دربارهء حرمت ابد در عقد محرم سخن گفته شد و جمع مشهور بين علماء در روايات مسأله با تفصيل بين عالم و جاهل طرح و اشكال مرحوم حاج شيخ بر اين جمع كه لازمهء آن حمل مطلق بر فرد نادر است عنوان گرديد . در اين جلسه ، اين جمع و اشكال آن را با تفصيل بيشتر مطرح ساخته ، سپس بحث كلى علت حمل مطلق بر مقيد را آورده و خواهيم گفت كه وجه صحيح در اين باب اين است كه از ورود مقيد مىفهميم كه يا مطلق در مقام بيان نبوده و يا قرائنى همراه مطلق بوده كه به ما نرسيده است ، با عنايت به اين بحث كلى ، حمل مطلق بر فرد نادر را صحيح مىدانيم ، البته در جايى كه تناسبات حكم و موضوع با اين حمل مساعدت كند .\r\nدر ادامهء جلسه ، به نقل اقوال علماء ( قطعاً يا احتمالًا ) پرداخته ، نسبت قول به حرمت ابد على وجه الاطلاق را به سيد مرتضى انكار ورزيده و در نسبت اين قول به صدوق و سلّار نيز ترديد مىنماييم ، در ادامه ، با اشاره به كلام علامه و صاحب حدائق ، فتواى تعدادى از علماء را مبنى بر دخالت داشتن دخول در حرمت ابد ( در عقد محرم از روى جهل ) نقل مىكنيم .\r\n* * * \r\nالف ) كلام مرحوم حاج شيخ دربارهء كيفيت جمع روايات مسأله :\r\n\r\n1 ) اشكال به نحوهء جمعى كه اشهر فقهاء بين روايات كرده‌اند و اثبات مدعاى آنها به طريق ديگر :\r\nدر جلسهء قبل گفته شد كه اشهر بين فقهاء اين است كه بين رواياتى كه حرمت ابد\r\n\r\n","description":"","footnote":"","page_name":" 2313 ","page_number":274},
  {"content":"\r\n\r\nرا بطور مطلق اثبات مىكند و روايت محمد بن قيس كه مطلقا حرمت ابد را نفى مىكند اين‌طور جمع كرده‌اند كه روايت مثبته حرمت ابد را به قرينه روايت اديم بن الحر كه حرمت را اختصاص به صورت علم داده است ، حمل بر عالم كرده‌اند و در نتيجه ، حاصل جمع آنها اين گونه شد كه بين عالم و جاهل در حرمت ابد تفاوت قائل شدند ، يعنى شخص محرمى كه عالما در حال احرام با زنى ازدواج كند ، براى او حرمت ابد مىآيد ، اما اگر جاهل باشد حرمت ابد نمىآيد .\r\nمرحوم آقاى حاج شيخ عبد لكريم حائرى به اين جمع اشكالى كرده‌اند . ايشان فرموده‌اند : اگر بخواهيم طايفهء اولى روايات يعنى آنهايى كه اثبات حرمت ابد بطور مطلق مىكند را حمل بر عالم كنيم و جاهل را از آنها خارج نماييم ، لازم مىآيد كه ما مطلق را حمل بر فرد نادر كرده باشيم . و حمل مطلق بر فرد نادر جايز نيست ( گرچه ، اگر انسان ابتداءً حكمى را براى فرد نادر بيان كند اين اشكال ندارد ، يعنى ابتداءً متعرض فرد نادر شود ، اشكال ندارد ، چنانچه در طايفهء ثالثه ، يعنى رواياتى كه حرمت ابد را مخصوص به عالم كرده است ، ابتداءً ، اين حكم براى عالم كه در محل بحث فرد نادر است بيان شده است . و بالجمله ، فرق است بين حمل مطلق بر فرد نادر كه كارى است قبيح و غير جايز و متعرض شدن حكمى براى فرد نادر كه اين كار اشكالى ندارد ) .\r\nاما اينكه چگونه حمل روايات طايفهء اولى بر عالم ، حمل مطلق بر فرد نادر است ؟\r\nبيان آن اين است كه ، بسيار نادر است كه شخص كه حاجى شده و براى انجام افضل اعمال و عبادات و طلب مغفرت به مكه رفته است ، در عين حال ازدواجى را كه مىداند حرام و خلاف شرع است انجام دهد و خصوصاً با توجه به اينكه كسى كه علم دارد كه اين ازدواجش حرام است ، متعارف اين است كه علم به بطلان و فساد آن نيز دارد ، زيرا متعارفاً در همان كتابهايى كه گفته‌اند اين ازدواج حرام است بطلان آن هم گفته‌اند و فرض اينكه كسى علم به حرمت ازدواج داشته باشد ولى فساد و\r\n\r\n","description":"","footnote":"","page_name":" 2314 ","page_number":275},
  {"content":"\r\n\r\nبطلان آن را نداند فرضى است بسيار نادر .\r\nخلاصه ، نادر است كه حاجى و محرم با علم به حرمت در حين اعمال حج ، چنين كارى را انجام دهد . بنابراين ، ما نمىتوانيم روايات طايفهء اولى را حمل بر عالم نماييم ، پس اين روايات در اينكه شامل جاهل نيز مىشوند كالنص هستند ، حال كه روايات طايفهء اولى قطعاً جاهل را شامل شد و از طرفى ، روايت نافى حرمت ابد كه صحيحه محمد بن قيس است نيز قدر متقين آن جاهل است و مفهوم طايفهء ثالثه هم مخصوص صورت جهل است و اين دو نص ، در عدم حرمت نسبت به جاهل هستند لذا اين ادله با يكديگر تعارض مىكنند و چون جمع عرفى ندارند ، ساقط مىشوند « 1 » .\r\nبله ، مىتوان مدعاى فقها را با اين بيان گفت كه وقتى اين روايات با يكديگر تساقط كردند ، نسبت به مورد تعارض كه تزويج در حال جهل است رجوع به عمومات  « أُحِلَّ لَكُمْ ما وَراءَ ذلِكُمْ »  مىشود « 2 » . پس نسبت به جاهل مىتوان قائل بعدم حرمت ابد شد ، اما در صورت علم كه چون روايت خاصه كه همان منطوق روايت اديم بن الحر است متعرض آن شده و حكم حرمت ابد را اثبات كرده است ، صحيحهء محمد بن قيس را تقيد كرده ، صورت علم به حرمت را از اطلاق آن خارج مىكنيم . در\r\n\r\n\r\n","description":"","footnote":"\r\n( 1 ) عبارت مرحوم آقاى حائرى در تقريرات مرحوم آشتيانى ، ص 130 اين چنين است « . . . فتكون الطائفة الاولى بهذه الملاحظة كالنص فى الاطلاق فيقع المعارضه بينها و بين مفهوم الطائفة الثالثة فيرجع فى مورد التعارض و هو التزويج مع الجهل الى عموم  « وَ أُحِلَّ لَكُمْ ما وَراءَ ذلِكُمْ » \r\nو در اين عبارت هر چند اسمى از طايفهء ثانيه ( يعنى صحيحهء محمد بن قيس كه دلالت بر عدم حرمت ابد مىكند ) برده نشده ولى از آنجا كه رجوع به عام  « وَ أُحِلَّ لَكُمْ »  در صورتى است كه روايت مجوزهء خاصّه نداشته باشيم و از طرفى همين تقريب تعارض و ساقط در مورد روايت محمد بن قيس نيز جارى است لذا اين چنين مىتوان تقريب كرد كه طائفهء اولى با طائفه ثانيه و مفهوم طائفهء ثالثه تعارض و تساقط مىكنند و پس از تساقط همهء طوائف نوبت به رجوع به  « أُحِلَّ لَكُمْ »  مىرسد .\r\n( 2 ) و اگر كسى در تمسك به اين عمومات خدشه كند به اصل عملى « اصالة الحل » رجوع مىكنيم با توجه به اين مبنا كه اصالة الحل ، اثبات حكم وضعى صحت نكاح را نيز مىنمايد يا از برخى راه‌هاى ديگر كه نتيجهء حكم وضعى از اصالة الحل از آنها استفاده مىشود و در جلسات قبل بدان اشاره شد .\r\n","page_name":" 2315 ","page_number":276},
  {"content":"\r\n\r\nنتيجه ، بين علم و جهل در مسأله تفاوت است و همان قول اكثر ثابت مىشود .\r\nخلاصه : اگر بين روايات ، جمع عرفى هم قائل نباشيم ، قواعد اقتضاء مىكند ، مطابق قول اكثر فقط در صورت علم ، قائل به حرمت ابدى شويم .\r\n\r\n2 ) جمع مرحوم آقاى حاج شيخ عبد لكريم حائرى « قدس سرّه » :\r\nآن‌گاه ، ايشان مىفرمايند : ما مىتوانيم روايت مسأله را به نحو ديگرى جمع كنيم كه روايات با يكديگر تعارضى نداشته باشند و آن اين است كه : روايات طايفهء اولى كه اثبات حرمت ابد بطور مطلق مىكنند ، در آنها كلمه « فرّق بينهما » آمده است .\r\nسؤال اين است كه ، مراد از اين تفريق چيست ؟ آيا تفريق اعتبارى به معناى بطلان است يا تفريق عملى و خارجى ، به اين معنا كه ، وظيفهء افراد است كه بين آن دو نفر جدايى بيندازند ؟ تفريق نمىتواند ، تفريق اعتبارى باشد ، زيرا تفريق اعتبارى مربوط به شارع است نه به فعل مكلفين و حال آن ظاهر « فرق بينهما » اين است كه دستور مىدهد به افراد كه بين آنها جدايى بيندازند « 1 » .\r\nپس بايد مراد از تفريق ، تفريق خارجى و عملى باشد و تفريق خارجى نيز در جايى صحيح است كه در خارج اجتماع ، فراشى بين آن دو بوده باشد و چون متعارف اجتماع ، فراشى در اين گونه مسائل ، همراه با دخول است . بنابراين ، مىتوان اين چنين نتيجه گرفت كه ، روايات طايفهء اولى ناظر به فرضى است كه پس از ازدواج ، دخول نيز شده باشد . حال كه طايفهء اولى مختص به فرض دخول شد ، نسبت بين آنها با طايفهء ثانيه يعنى رواياتى كه حرمت ابد را بطور مطلق نفى مىكند ، مطلق و مقيد خواهد شد و پس از تقيد روايات طايفه ثانيه ، بواسطهء طايفهء اولى .\r\nطايفهء ثانيه مختص به صورت عدم دخول مىشوند و در مقايسهء با مفهوم طايفهء ثالثه ، چون ظهور طائفهء اولى اقوى از ظهور طائفهء ثالثه در افادهء مفهوم است ، در\r\n\r\n\r\n","description":"","footnote":"\r\n( 1 ) عبارت مرحوم حائرى اين چنين است « ان المراد ليس هو التفريق الاعتبارى بمعنى ارتفاع الزوجية لانه حاصل بنفس العقد فلا يصح امر الحاكم او العدول من المؤمنين به » ، كتاب النكاح ، ص 130 .\r\n","page_name":" 2316 ","page_number":277},
  {"content":"\r\n\r\nنتيجه ، در مقابل طائفهء اولى كه در فرض دخول ، حكم به حرمت ابدى مىكند ، دليلى كه قدرت معارضه داشته باشد وجود ندارد ، پس در فرض دخول بايد قائل به حرمت ابدى شويم و از آنجا كه منطق طائفه ثالثه ، حرمت ابد ، در فرض علم مىكند و معارضى هم ندارد ، نتيجهء آن خواهد شد كه احد الامرين ( علم يا دخول ) براى حرمت ابدى كافى است .\r\nحاصل اشكال مرحوم آقاى حائرى اين شد كه ايشان فرمودند : اگر بخواهيم رواياتى كه اثبات حرمت ابد كرده است را حمل بر صورت علم كنيم ، حمل مطلق بر فرد نادر خواهد شد كه چنين حملى جايز نيست . براى بررسى كلام ايشان بايد اصل مسأله حمل مطلق بر فرد نادر را بررسى كنيم .\r\n\r\n3 ) توضيحى كلى دربارهء مسألهء حمل مطلق بر مقيّد :\r\nبحثى مطرح است كه ما نيز قبلًا آن را بررسى كرده‌ايم « 1 » و آن در نحوهء جمع بين مطلق و مقيد است . سؤال اساسى در اين بحث اين است كه چطور ما مطلقى را كه در كلام متكلمى ذكر شده است و مقيِّدات آن ، پس از فاصلهء زمانى زيادى توسط امام همام يا معصومى ديگر ، ذكر شده است ، مىگوييم ، مراد از آن مطلق همين مقيِّد است ، با اين كه فاصلهء بين ذكر مطلق و مقيّد زياد است . تأخير بيان از وقت خطاب جايز است ، ولى تأخير بيان از وقت حاجت و زمان عمل به حكم جايز نيست ، و در اين مطلقات ، مقيّدات پس از زمان عمل به مطلقات وارد شده است . در اينجا ، چند احتمال ، در كيفيت جمع بين مطلق و مقيد مىتوان مطرح كرد :\r\nاحتمال اول : نسخ در حكم واقعى به اين بيان كه تا قبل از آمدن مقيّد يا مخصّص حكم واقعى همان مطلق يا عام بوده است ، ولى وقتى كه مقيّد يا خاص آمد ، آن حكم واقعى منسوخ شده و حكم واقعى بر طبق مقيّد يا خاص جعل مىشود .\r\nاحتمال دوم : نسخ در حكم ظاهرى ، به اين بيان كه تا قبل از آمدن مقيّد يا خاص\r\n\r\n\r\n","description":"","footnote":"\r\n( 1 ) در جزوهء 219 ، تاريخ 26 / 2 / 79 آمده است\r\n","page_name":" 2317 ","page_number":278},
  {"content":"\r\n\r\nوظيفه ظاهرى اين بوده است كه بر طبق مطلق يا عام عمل شود و ليكن با آمدن مقيد و خاص آن حكم ظاهرى نسخ مىشود .\r\nاين دو احتمال ، مخصوصاً احتمال دوم ، هر دو خلاف ظاهر و بسيار مستبعد است . آنچه اقوى به نظر مىرسد ، يكى از دو احتمال بعدى است .\r\nاحتمال سوم : اين است كه پس از اين كه متكلم مقيّد را ذكر كرد ، ما كشف مىكنيم آن كلامى را كه بحسب ظاهرش يا مطابق با اصول عقلايى مىگفتيم كه در مقام بيان بوده ، و « 1 » مراد از آن مطلق است . در مقام بيان همه خصوصيات و جهات آن نبوده است بعنوان مثال ، شما در خود « عروة » مىبينيد ، ابتداءً بطور مطلق و كلى فرموده است كه نماز خواندن در نجس ، با اقسامى كه دارد جايز نيست . انسان ابتداءً اين را كه مىبيند اين‌طور فكر مىكند كه مراد اين است كه در تمامى اقسام نجاسات و با هر كيفيتى ، نماز خواندن جايز نيست ، اما بعد از آن ، مستثنياتى را ذكر مىكند ، مثلًا مىفرمايد : « يستثنى من ما نعيد الدم ، الدم الا قل من الدرهم » معلوم مىشود كه آن وقت كه گفت ، در نجاسات نمىتوان نماز خواند ، در مقام بيان خصوصيات و جهات مسأله نبوده است و مطلب را با قطع نظر از موارد استثنا ذكر كرده است .\r\nيا مثلًا كسى از شما مىپرسد ، مىخواهيم تقليد كنم از چه كسى تقليد كنيم ؟\r\nجواب مىدهيد كه \" از مجتهد تقليد كن \"\r\nخوب اين اگر همين قدر باشد به نظر مىرسد كه از هر مجتهدى با هر شرايطى مىشود تقليد كرد ولى بعداً كه گفت ، بايد عادل باشد ، مرد باشد ، حرّ باشد ، اعلم باشد ، و . . . ، مىفهميم كه پس آن وقتى كه گفته بود \" از مجتهد تقليد كن \" در مقام بيان تمامى خصوصيات نبوده است .\r\n\r\n\r\n","description":"","footnote":"\r\n( 1 ) ( توضيح بيشتر ) يكى از مقدمات حمل مطلق بر معناى عام و شامل ، در مقام بيان بودن مطلق است . اثبات صغراى در مقام بيان بودن را مىتوان به ظهور حالى كلام متكلم در اين جهت مستند ساخت و در صورت ؟ ؟ در اين كه متكلم در مقام بيان است يا خير ؟ ممكن است بر طبق اصل عملى عقلائى در مقام بيان بودن را به اثبات برسانيم تبيين صحت و سقم اين مبانى در جاى خود در اصول آمده و نيازى به شرح آن در اين درس نيست .\r\n","page_name":" 2318 ","page_number":279},
  {"content":"\r\n\r\nاحتمال چهارم : اين است كه بگوييم متكلم وقتى كه مطلق را گفته است در مقام بيان تمامى خصوصيات نيز بوده است و در واقع ، مراد او ، همان مقيّد است و لكن قرائن متصلهء حاليه‌اى همراه كلام بوده است كه راوى از درك آنها يا به خاطر وضوح از نقل آنها ، غفلت ورزيده است ، يا قرائن متصلهء لفظيه همراه كلام بوده كه هنگام تقطيع روايت بر اثر غفلت ، يا چون آن را واضح مىدانسته‌اند ، نقل نكرده‌اند « 1 »\r\n( چنانچه خيلى از تقطيعاتى كه آقايان كرده‌اند ، مىبينيد كه بواسطهء تقطيع ، يك خصوصياتى از بين مىرود ، مثلًا مرحوم شيخ حرّ كه تقطيع مىكند ، توجه به فروع مسأله كه در كجا با تقطيع كردن آن خصوصيات از بين مىروند ، نداشته است و معمولًا اشخاص اين طور نيستند كه مطلبى را كه مىخواهند اختصار كنند ، متوجه نمىشوند كه اين اختصار آنها در يك جاهائى صدمه مىزند ) .\r\nبنابراين ، هرگاه مقيّدات منفصل ذكر مىشوند ، كاشف از وجود آن مقيّدات و قرائن متصل به كلام خواهند بود چنانچه گفته شد ، وجه صحيح در باب حمل مطلق بر مقيد دو احتمال اخير است .\r\n\r\n4 ) پاسخ كلام مرحوم آقاى حائرى « قدس سرّه » توسط استاد - مد ظله - :\r\nبا توجه به بحث كلى فوق ، در پاسخ از اشكال مرحوم آقاى حائرى چنين مىگوييم : حمل مطلق بر فرد نادر به اين نحو كه ما مسلّم بگيريم كه جايز نيست ،\r\n\r\n\r\n","description":"","footnote":"\r\n( 1 ) در صحيحهء اسحاق بن عمار مىخوانيم : قال قلت لأبي ابراهيم « عليه السلام » بلغنا عن ابيك انّ \" الرجل اذا تزوج المرأة فى عدّتها لم تحل له ابداً فقال هذا اذا كان عالماً فاذا كان جاهلًا فارقها و تعتدّ ثم يتزوجها نكاحاً جديداً \" ( جامع احاديث 25 : 565 / 37912 ، باب 7 از ابواب ما يحرم بالتزويج ، ح 2 و مانند آن 27 : 266 / 40623 ، باب 15 از ابواب العدد از كتاب الطلاق ، ح 5 ، وسائل 20 : 451 / 26069 ، باب 17 از ابواب ما يحرم بالمصاهرة ، ح 5 ، ص 453 / 26074 ، باب سابق ، ح 10 )\r\nبا اين كه در كلام نقل شده از امام صادق « عليه السلام » قيد \" عالم \" ذكر نشده است ، امام « عليه السلام » آن را به عالم تفسير كرده‌اند ، معلوم مىگردد كه روات خصوصيات كلام امام صادق « عليه السلام » را درست روايت نكرده‌اند ، در مورد تزويج در حال عده نيز همچون تزويج در حال احرام ، صورت علم فرد نادرى است ولى امام « عليه السلام » روايت امام صادق « عليه السلام » را بر آن حمل كرده‌اند .\r\n","page_name":" 2319 ","page_number":280},
  {"content":"\r\n\r\nچنين چيزى نيست ، زيرا چنانچه در مقدمه گفتيم وقتى كه مقيّد ذكر شد ما ، يا كشف مىكنيم كه مطلق اصلًا در مقام بيان نبوده است ، يا اينكه ، كشف مىكنيم كه قرينه‌اى بوده است كه اصلًا روايت متعرض فرد نادر شده و از ابتداء مطلق نبوده ، كه ما آن را حمل بر فرد نادر كرده باشيم .\r\nالبته ، يك نكته ديگرى كه در باب حمل مطلق بر فرد نادر بايد ملاحظه شود ، اين است كه ، گاهى ، حكمى كه در قضيه ذكر مىشود ، تناسبى ندارد كه حتماً مخصوص فرد نادر باشد ، مثل اينكه احكامى كه براى « انسان » ذكر شود ، كه آن احكام خصوصيتى و تناسبى ندارد كه حتماً براى « خنثى » باشد و در اين موارد ، ما نمىتوانيم مطلق را حمل بر فرد نادر كنيم : اما در مواردى كه تناسبات حكم و موضوع نيز اقتضاء مىكند كه حكم براى فرد نادر باشد ، حمل مطلق بر فرد نادر اشكال ندارد ، مثل اينكه بگوييم « از مجتهد بايد تقليد كرد » و در واقع مرادش « مجتهد اعلم » باشد در اين گونه موارد وقتى مقيّدى پيدا كرديم - با همان كيفيتى كه ذكر شد - مىتوان « مجتهد » را حمل بر خصوص « فرد اعلم » كرد ، با اينكه « مجتهد اعلم » شايد در ميان صد مجتهد يكى بيشتر نباشد ، پس فرد نادر است ، ولى تناسب وجوب تقليد و اعلميت ، باعث مىشود كه اين حمل قبيح نباشد « 1 »\r\nادامهء بحث از كيفيت جمع بين روايات را در جلسهء آينده خواهيم آورد .\r\n\r\nب ) نگاهى به فتاواى علماء دربارهء عقد در حال احرام :\r\nدر اين مسأله 4 قول وجود دارد ( يا احتمالًا موجود است )\r\n\r\n\r\n","description":"","footnote":"\r\n( 1 ) ( توضيح بيشتر ) در روايت عبيد بن زرارة عن ابى عبد الله « عليه السلام » مىخوانيم : قال سألته عن رجل لم يدر رَكعتين صَلّى ام ثلاثاً ؟ قال : أ ليس فقال : « لا يعيد الصلاة فقيه » ؟ فقال : انّما ذلك فى الثلاث و الأربع ( وسائل 8 : 215 / 10459 ، باب 9 از ابواب الخلل الواقع فى الصلاة ، ح 3 ) ، در اين روايت امام « عليه السلام » عدم اعاده را در جمله \" لا يعيد الصلاة فقيه \" به خصوص شك بين سه و چهار اختصاص داده‌اند كه فرد نادرى از افراد مشكوك ( يا مطلق خلل ) مىباشد ، توجيه اين حمل هم همان توضيحى است كه استاد - مد ظله - در متن اشاره فرمودند .\r\n","page_name":" 2320 ","page_number":281},
  {"content":"\r\n\r\n\r\n1 ) نقل اقوال در مسأله :\r\nقول اول : عقد در حال احرام ، مطلقاً حرمت ابد مىآورد خواه از روى علم باشد يا از سر جهل ، خواه دخول شود يا نشود . اين قول را در جواهر به مرتضى و سلّار نسبت مىدهد ، ولى ذكر نام مرتضى در اين مسأله اشتباه است ، حال اشتباه از صاحب جواهر است يا از حاكى « 1 » ، معلوم نيست ، سيد مرتضى در چهار كتاب و رساله خود : انتصار ، جمل العلم و العمل ، مسائل الرسيّات الاولى ، مسائل الموصليات الثلاثة ، تصريح مىكند كه حرمت ابد در صورت علم ثابت است ، البته در مسائل موصليات عبارتى ديده مىشود كه پس از اين دربارهء آن سخن خواهيم گفت .\r\nبه هر حال نسبت اين قول به سيد مرتضى اشتباه است ، بلكه كسانى كه در كتب اين قول بدانها نسبت داده شده و در كتب آنها نيز اين قول ديده مىشود ، شيخ صدوق ( در مقنع و فقيه ) و سلّار ( در مراسم ) مىباشد . « 2 »\r\nولى صحت نسبت اين قول به اين دو براى ما محل تأمل است ، زيرا شيخ صدوق « قدس سرّه » هر چند در كتاب نكاح مقنع عبارت روايت اديم بن الحر را كه فتواى او محسوب مىشود آورده كه در آن حرمت ابد بدون تفصيل بين علم و جهل يا دخول و عدم آن بر عقد در حال احرام مترتب شده « 3 » ، ولى در كتاب الحج مقنع پس از حكم به بطلان ازدواج ، عبارت روايت محمد بن قيس را آورده كه معمولًا از آن عدم حرمت ابد به طور مطلق استفاده كرده‌اند ، عبارت ايشان چنين است : ليس للمحرم ان يتزوج و لا يزوج محلًا ، فان زوج او تزوج فتزوجه باطل و إن ملك رجل بضع امرأة و هو محرم قبل ان يحل ، فعليه ان يخلى سبيلها و ليس نكاحه بشيءٍ ، فاذا احلّ\r\n\r\n\r\n","description":"","footnote":"\r\n( 1 ) عبارت جواهر چنين است : اذا عقد المحرم . . . على امرأة عالماً بالحرمة حرمت ابداً . . . و لو كان جاهلًا لم تحرم عليه مع عدم الدخول على المشهور شهرة عظيمة ، بل لم يحك الخلاف الّا من المرتضى و سلّار فحرّماها كما فى صورة العلم . . .\r\n( 2 ) مثلًا نگاه كنيد به مسالك ، ج 7 ، ص 344\r\n( 3 ) مقنع ، ص 327\r\n","page_name":" 2321 ","page_number":282},
  {"content":"\r\n\r\nخطبها إن شاء فان شاء اهلها زوّجوه و ان شاؤا لم يزوّجوه « 1 »\r\nلذا نمىتوان به طور جزم صدوق « قدس سرّه » را از كسانى شمرد كه قائل به تحريم ابد مطلقاً - مع العلم و عدمه ، و مع الدخول و عدمه - دانست .\r\nسلّار نيز در مراسم در كتاب النكاح بدون تفصيل بين صورت علم و جهل يا دخول و عدم آن قائل به حرمت ابد است ؛ او در ضمن شرائط صحت عقد مىگويد :\r\nو ان يكون عقد عليها فى احرام ، فانّه لا يصح و تحرم عليه ابداً ، ولى در كتاب الحج تصريح به تفصيل بين صورت علم و جهل كرده : المحرم اذا عقد على امراة و هو عالم بتحريم ذلك فرّق بينهما و لم تحلّ له ابداً و ان كان غير بذلك فرق بينهما لبطلان العقد و له ان يستأنف اذا أجلّ .\r\nحال يا سقطى در كتاب نكاح مراسم واقع شده ، و مثلًا عبارت صحيح : فى احرام معلوم بوده و يا تجديد نظر براى مؤلّف حاصل شده روشن نيست .\r\nبه هر حال قائل قول اول ( تحريم ابد مطلقاً ) احتمالًا صدوق و سلّار مىباشند .\r\nقول دوم : عدم تحريم ابد مطلقاً ( هر چند باشد و دخول هم شده باشد ) اين قول قائل صريحى ندارد ، ولى از لابلاى برخى كلمات ، احتمال اين قول فهميده مىشود .\r\nبرخى از علماء همچون شهيد ثانى در مسالك و صاحب مدارك در نهايه المرام در ادله اصل حرمت ابد مناقشه كرده‌اند ، و روايت زراره را ضعيف دانسته‌اند ، البته ثانى گويا اجتماع را در مسأله قبول دارد ( : و انما الكلام فى حالة العلم ، نضعف الرواية ، الّا انّه لا قائل بعدم التحريم مطلقاً و ان اختلفت كلمتهم فى الشرط ) « 2 » ولى از كلام صاحب مدارك ترديد در اجماع هم استفاده مىشود ( و فى الرواية قصور من حيث السند . . . فيشكل التعلّق فى\r\n\r\n\r\n","description":"","footnote":"\r\n( 1 ) مقنع ، ص 241\r\n( 2 ) مالك الافهام ، ج 7 ، ص 344 .\r\n","page_name":" 2322 ","page_number":283},
  {"content":"\r\n\r\nاثبات هذا الحكم ان لم يكن اجماعياً ) « 1 » ، كأنّ اگر اجماع در كار نباشد بايد طبق ادله اوليه حكم به عدم حرمت ابد كرد .\r\nقول سوم : تفصيل بين علم و جهل ، در نتيجه عقد محرم با علم حرمت ابد مىآورد هر چند دخول نشده باشد . و عقد با جهل حرمت ابد نمىآورد ، هر چند دخول شده باشد ، اين قول اشهر ما بين علما است .\r\nقول چهارم : همانند عقد معتده ، احداً لآخرين ( علم يا دخول ) در حرمت ابد كافى است ، اين قول را هم عده‌اى كثيرى قائلند .\r\n\r\n2 ) تذكر نكته‌اى در كلام علامه در « تحرير » و صاحب حدائق\r\nيك مطلبى كه در ابتدا وقتى ملاحظه مىشود بسيار عجيب به نظر مىرسد اين است كه علامه در « تحرير » و صاحب حدائق در « حدائق » عبارتى دارند كه حاصل آن اين است كه در مسأله نكاح محرم در حال احرام قولى در بين علماى اماميه كه تفصيل بين دخول و عدم دخول داده باشد وجود ندارد . ( البته علامه اين ادريس را استثناء كرده است ) . عبارت علامه در « تحرير » اين چنين است « و لم يفرق علماؤنا ابين الدخول و عدمه بل اطلق القول بحواز المراجعة مع الجهالة الّا اين ادريس فانه قال اينها تحرم ابدا مع الدخول و ان كان جاهلًا و لا نعرف مستنده فى ذلك . « 2 » عبارت حدائق نيز اين است « الظاهر انه لا خلاف بين الاصحاب رضوان الله تعالى عليهم فى انه لو عقد المُحرم على امراة عالماً بالتحريم حرمت عليه مؤيّدا و ان لم يدخل بها و لو كان جاهلًا فسد العقد و لم تحرم مؤيداً و ان دخل ظاهر بسيار قوى\r\n\r\n\r\n","description":"","footnote":"\r\n( 1 ) نهايه المرام ، ج 1 ، ص 172 .\r\n( 2 ) تحرير الاحكام علامه ، ج 2 ، ص 14 .\r\n","page_name":" 2323 ","page_number":284},
  {"content":"\r\n\r\nبلانص اين جمله اين است كه آن بالاخلاف بين الاصحاب كه « ابتدا فرمود براى تمامى اين جملات است و ليكن ما كه به كتابها مراجعه كرديم ديديم قبل از « تحرير » شش كتاب از علماى بزرگ قائل به تحريم بواسطه احد الديرين ( علم يا دخول ) شده‌اند شيخ طوسى در خلاف ( كتاب النكاح م 99 و كتاب الحج م 114 ) اين ادريس در سرائر و ابن زهره در غنيه احد الامرين را براى حرمت ابدى كافى دانسته‌اند و اين سه فقيه بزرگ دعواى اجماع نيز كرده‌اند ، أبو الصلاح در كافى ، يحيى بن سعيد ( پسر عمومى محقق ) در جامع و ابن حمزه در وسيله نيز احد الامرين را كافى دانسته‌اند و دو كتاب نيز بعد از علامه فتوا داده‌اند يكى فخر المحققين پسر علامه در ايضاح و ديگرى ابن طىّ در « الدر المنضود » ( كه اخيراً چاپ شده است ) دو نفر نيز كفايت احد الامرين را احتمال داده‌اند مجلس اول در « روضة المتقين » و فيض در « وافى » خوب با اينهمه افراد خصوصاً آنهائى كه قبل از علامه بوده‌اند چطور ايشان فرموده است كه بجز ابن ادريس كسى اين قول را قائل نشده و ليكن از مثل علامه درست است كه ابتداً عجيب به نظر مىآيد ولى بايد شرايط علامه را نيز در نظر گرفت او شخصيتى با مسئوليت‌هاى گوناگون بوده است . آن وقت تشيع و اسلام به خيلى از چيزها احتياج داشته است كه همه روى دوش علامه بوده فقيه و فيلسوف بسيار بالا ، منطقى مهم ، متكلم درجه اول ، رجالى ، در هر علمى ايشان دست داشته است حتى مورد يك مطلبى را از مرحوم اديب نيشابورى مشهد شنيديم البته من صحت و سقم آن را نمىدانم ايشان مىگفت يكى از آشنايان ما لندن رفته بود مىگفت يك كتابى از علامه ديدم در علم موسيقى البته او از نظر شرعى و فقهى و فلسفى از موسيقى بحث كرده است از طرفى او يك شخصيت مبارزى هم بوده و يا فِرَق مختلف بحث داشته و همه آنها را . . . . كرده است ، تشيع و شيعه ايران مالك قسمت سهم آن مربوط به علامه مىباشد ، يك وقت پيش سلطان محمد خدابنده بوده او را شيعه كرده است و در مسافرتها همراه او بوده است و از همه اينها در راه خدمت به شرع و علم استفاده مىكرده است مدرسه‌هاى سيّاره داشته نوشته‌اند چادربانى از كرباس داشته در مسافرتها به همراه شاگردانش هر كسى مىرفتند اين چادرها برپايند و شاگردان علامه مشغول درس و بحث مىشدند ، يك جاى ايضاح\r\n\r\n","description":"","footnote":"","page_name":" 2324 ","page_number":285},
  {"content":"\r\n\r\nديدم كه مىفرمايد من اين مطلب را از پدرم موقعى كه در صحبت سلطان محمد خدابنده بود در كنار بحر قلزم شنيدم معلوم مىشود همانجاها نيز ايشان مشغول درس بوده است « 1 » خوب يك فردى كه اين قدر كار دارد كتابهاى او قابل خواندن باشد اين خودش معجزه است .\r\nخلاصه ما اگر ايرادى به علامه مىكنيم مقصود اين است كه بزرگى و عظمت او در جاى خودش محفوظ و لكن اين نبايد مانع تحقيق گردد . آنها كار زياد داشته‌اند .\r\nاين حَجَأ دربارهء علامه مىگويد « كان آية فى الذُكاء » نسبىها مىگويند آيت الهى در ذكاوت و سرعت انتقال بوده است از او آية الله كه لقب منحصر به فرد نيز هست تعبير مىكنند .\r\n\r\n3 ) توضيحى درباره عبارت سيد مرتضى در موصليات ثالثة\r\nدر موصليات ثالثه م 38 اين عبارت ديده مىشود : و من تزوج امرأة محرمة و هو محرم فرّق بينهما و لن تحلّ له ابداً ، و اصحابها يشترطون فى ذلك انّ من تزوّج و هو محرم و يعلم تحريم ذلك عليه فرق بينهما و لن تحل له ابداً ، الحجّة فى ذلك الاجماع المتكرّر ذكره و طريقة الاحتياط ايضاً . « 2 »\r\nدر اين عبارت در تحريم تزوج محرم قيد كرده است كه زن هم محرمه باشد ، با اين كه كسى چنين نظرى را ابراز نكرده است ، بلكه علماء مىگويند كه اگر محرم عقد كند ، اين عقد ( با شرط علم يا بدون شرط يا . . . ) حرمت ابد مىآورد ، چه زن محرمه باشد يا نباشد ، البته در جايى كه زن محرمه باشد و مرد محل ، ثبوت حرمت ابد مورد بحث علماء قرار گرفته است ، ولى در جايى كه مرد محرم باشد بحثى نيست كه در\r\n\r\n\r\n","description":"","footnote":"\r\n( 1 ) نظير اين مطلب در ج 3 ، ص 75 ايضاح هم ديده مىشود ( هذا التقرير المصنّف لى فى رمضان سنة تسع و سبعمائة فى السلطانية فى صحبة السلطان غياث الدين خدابنده محمد رحمه الله ) ، مراد از مصنف ، علامه مؤلف قواعد مىباشد كه ايضاح در شرح مشكلات آن نگاشته شده است .\r\n( 2 ) مسائل سيد مرتضى ، ج 1 ، ص 201 .\r\n","page_name":" 2325 ","page_number":286},
  {"content":"\r\n\r\nحرمت ابد محرمه بودن زن شرط نيست ، و خود سيد مرتضى هم در ساير كتب و رسائل خود چنين چيزى را شرط نمىداند ، روايتى هم كه موهم اين معنا باشد وجود ندارد ، پس اين عبارت چرا به اين شكل آمده است ، من احتمال مىدهم كه در نسخه كتاب تحريفى رخ داده باشد ، چون مسائل مرتضى از روى نسخه‌هاى معتبر چاپ نشده و يا نسخه‌هاى خطى قابل اعتماد مقابله نشده ، و بسيار غلط در آن ديده مىشود ، ممكن است مثلًا عبارت صحيح چنين باشد « او هو محرم » ، و حرف « واو » در نسخه چاپى مصحف « او » باشد و مراد اين باشد كه در ثبوت حرمت ابد احرام يكى از دو طرف كافى است كه اين قول را شيخ طوسى و ديگران قائل مىباشند .\r\nبه هر حال عبارت فعلى موصليات درست به نظر نمىآيد .\r\n« و السلام »\r\n\r\n","description":"","footnote":"","page_name":" 2326 ","page_number":287},
  {"content":"\r\n\r\n\r\n18 / 8 / 1379 چهار شنبه درس شمارهء ( 255 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته ، بحث اين بود كه در چه صورتى تزويج حال الاحرام موجب حرمت ابد مىشود ، اقوال علماء و روايات مسأله را مطرح كرده ، دربارهء سند روايات و نحوهء جمع بين روايات بحث كرديم ، تا به كلام مرحوم آقاى حاج شيخ عبد لكريم حائرى « قدس سرّه » رسيديم .\r\nدر اين جلسه ، بررسى كلمات مرحوم حاج شيخ عبد لكريم حائرى را دنبال مىكنيم و چند نكتهء فقهى و اصولى و رجالى را در مورد بيانات ايشان متذكر مىشويم .\r\nدر ادامهء بحث جلسهء گذشته ، در مورد محرِّم بودن تزويج حال الاحرام ، نقاط قابل بحث در كلام مرحوم حاج شيخ را بررسى مىكنيم :\r\n* * * \r\n1 ) حمل مطلق بر فرد نادر :\r\nمرحوم حاج شيخ فرمود : روايات دالّ بر حرمت ابد را نمىتوان بر فرض علم حمل كرد ، چون حمل مطلق بر فرد نادر پيش مىآيد . در جلسهء قبل ، به اين ادّعا پاسخ داديم و گفتيم مشهور علماء همين را جمعاً بين الادلّه قائل شده‌اند و اشكال حمل مطلق بر فرد نادر هم پيش نمىآيد .\r\n\r\n2 ) رجوع به عامّ كتاب پس از تعارض و تساقط روايات :\r\nايشان فرموده‌اند : در تأييد نظر مشهور مىتوانيم بگوييم : پس از آن كه روايات مثبت حرمت ابد و روايات نافى حرمت ابد تعارض كردند و تساقط نمودند ، رجوع به عامّ فوق مىكنيم كه عموم آيهء  « أُحِلَّ لَكُمْ ما وَراءَ ذلِكُمْ »  است . البته صورت علم با\r\n\r\n","description":"","footnote":"","page_name":" 2327 ","page_number":288},
  {"content":"\r\n\r\nدليل خاص خارج شده ، كه در نتيجه باز به نظر مشهور مىرسيم .\r\n\r\nنظر استاد - مد ظله - در مورد فرمايش حاج شيخ « قدس سرّه » :\r\nاين كه ، ايشان فرموده‌اند : روايات مثبته و نافيه با يكديگر تعارض و تساقط مىكنند ، با مبناى خود ايشان در اصول كه در متعارضين در مرحلهء اول رجوع به مرجّحات مىكنيم ، منافات دارد ، حال مىپردازيم به بررسى مرجّحات و تطبيق آن به بحث ما نحن فيه .\r\n\r\nبررسى مرجّحات\r\n\r\nمرجح اول : اوصاف راوى\r\nاگر ما اين مرجح را قبول كنيم ، طبق اين مبنا ، ترجيح با روايات نافى حرمت ابد است ، چون روايت محمد بن قيس كه نفى حرمت ابد مىكند روايت صحيحه‌اى كه هيچ اشكالى در صحّت آن نيست ، سند روايت چنين است : « موسى بن القاسم عن صفوان و ابن ابى عمير عن عاصم بن حميد عن محمد بن قيس » و در روات آن هيچ اشكالى نيست ، اما رواياتى كه اثبات حرمت ابد مىكند ، هيچ‌كدام صحيحه نيستند ، بلكه يا ضعيف هستند يا موثق ، چون اينها فقط در حقيقت دو روايت مىباشند ، يكى روايت اديم و ديگرى روايت حكم بن عتيبه ، اما روايت ابراهيم بن حسن و روايت دعائم و مانند اينها در واقع همان روايت اديم هستند . در سند روايت اديم ، ابن بكير واقع شده كه فطحى است ، لذا روايت موثقه خواهد بود و حكم بن عتيبه هم كه عامى است و در كتب ما اصلًا توثيق نشده است ، لذا حكم روايت ضعيف را دارد . بر اين اساس ، بر طبق دعواى اجماع شيخ طوسى « قدس سرّه » در عدّه ، مبنى بر اينكه روايت امامى بر روايت ثقه غير امامى مقدّم مىگردد ، بازهم روايت نافى حرمت ابد مقدم مىشود ، هر چند با توجه به اين كه صورت علم به وسيلهء روايات خاصّه خارج شده ، نتيجه ، عبارت از ، همان قول مشهور خواهد شد .\r\n\r\nمرجح دوم : موافقت كتاب\r\n\r\n","description":"","footnote":"","page_name":" 2328 ","page_number":289},
  {"content":"\r\n\r\nاما اگر اوصاف راوى را جزء مرجّحات ندانستيم ، همان‌طور كه خود حاج شيخ « قدس سرّه » و نيز مرحوم آقاى خويى آنها را جزء مرجّحات نمىدانند . فقط موافقت و مخالفت با كتاب و موافقت و مخالفت با عامّه به عنوان مرجّح باقى مىمانند ( چون ايشان شهرت را هم جزء مرجّحات نمىدانند و بر فرض اينكه ، جزء مرجّحات باشد ، هم در ما نحن فيه شهرت على وجه الاطلاق نه با روايات نافى است و نه با روايات مثبت و هر دو محل اختلاف است . به هر حال ، ملاك ترجيح از نظر حاج شيخ « قدس سرّه » فقط دو چيز است : موافقت و مخالفت كتاب و موافقت و مخالفت عامّه و نظر آقاى خويى « قدس سرّه » هم همين است ) . اكنون بايد ببينيم آيا موافقت و مخالفت كتاب در ما نحن فيه وجود دارد يا نه ؟ ( البته مرحوم حاج شيخ عموم كتاب را به عنوان مرجع مطرح كرده است نه به عنوان مرجح )\r\nبه نظر ما ، عموم آيه  « أُحِلَّ لَكُمْ ما وَراءَ ذلِكُمْ »  به عنوان مرجّح يا مرجع قابل استناد نيست ، چون اين آيه ، فقط در مقام تحليل طبيعى قضيه است و اصلًا ناظر به مواردى نيست كه حرمت ابد به عنوان عقوبت ثابت شده است ، شاهدش اين است كه ، موارد زيادى داريم كه چنين عقوبتى ثابت شده ، مثل موارد لِعان ، افضاء صغيره ، دخول در عدّه يا تزويج در عدة عالماً و همچنين همين مسأله ما نحن فيه و هيچ‌يك از اين‌ها در قرآن نيامده است . بنابراين ، آيه فقط در مقام تحليل طبيعى است و مىفرمايد به استثناى مواردى كه حرمت نسبى دارد ، مثل ازدواج با مادر و خواهر و نيز محرمات سببى مثل مادر زن و همچنين محرمات رضاعى كه ملحق به محرمات نسبى هستند ، در ساير موارد ، طبيعى قضيه اين است كه نكاح حلال باشد ، اما اينكه به عنوان عقوبت حرام بشود يا نشود ، آيه ناظر به اين مطلب نيست و لذا نمىتوانيم آيه را مرجع ( يا مرجح ) بدانيم . اين يك احتمال كه احتمال بعيدى هم نيست .\r\nاحتمال ديگرى هم مطرح است و آن اينكه ،  « أُحِلَّ لَكُمْ ما وَراءَ ذلِكُمْ »  ناظر به خصوص فرض الله است يعنى خداوند غير از اين طوائف ( محرمات نسبى و\r\n\r\n","description":"","footnote":"","page_name":" 2329 ","page_number":290},
  {"content":"\r\n\r\nرضاعى و مصاهرتى ) را حرام نكرده است و اگر امورى مانند تزويج معتده و افضاء و لعان سبب حرمت ابدى است ، فرض النبى مىباشد ، يعنى ازدواجهايى است كه پيامبر « صلى الله عليه و آله » تحريم آنها را مصلحت دانسته و آنها را تحريم كرده است .\r\nلذا ، با توجه به اخبار علاجيه كه فرموده‌اند ، اخبار متعارض را بر قرآن عرضه كنيد و مخالفت كتاب را رها كنيد ، در ما نحن فيه و موارد مشابه كه به واسطه تعارض روايات ، شك مىكنيم كه آيا پيغمبر اكرم ( ص ) حرمت ابد را جعل كرده يا نه ؟ بايد آن روايتى را مقدّم كنيم كه با قرآن موافق است يعنى روايتى كه جعل اضافى از سوى پيامبر ( ص ) را نفى مىكند . لذا در ما نحن فيه ، بايد روايت نافى حرمت را ترجيح دهيم . ولى مشكلى كه در اين ارتباط وجود دارد اين است كه براى ما ثابت و معلوم نيست كه اگر پيغمبر اكرم « صلى الله عليه و آله » مطلبى را فرمود ، آيا اين جزء مجعولات الهى است يا مجعول خود پيغمبر اكرم است . بلكه ما احتمال قوى مىدهيم كه احكام پيغمبر در بيشتر موارد ، مجعول الهى باشند كه جبرئيل آنها را آورده و لو در قرآن نيامده باشند ، چون مجعولات خاصّهء پيامبر آن قدر زياد نيست كه بتوان خيلى روى آنها حساب كرد . گذشته از اينكه اصلًا بعيد است كه قرآن با اين تعبير صريح اثبات حليّت بكند و بعد پيغمبر اكرم « صلى الله عليه و آله » جعل حرمت كند .\r\nبنابراين ، همان احتمال اول قوىتر به نظر مىرسد كه بگوييم آيه قرآن حليّت و حرمت را فقط به لحاظ طبيعى قضيه بيان كرده است ، اما تحريم لأجل العقوبه از مقسم آيه قرآن خارج است . لذا ملاك اول ( ترجيح يعنى موافقت و مخالفت كتاب ) در اينجا قابل استناد نيست .\r\n\r\nمرجح سوم : مخالفت عامه\r\nاما ملاك دوم ترجيح ، يعنى موافقت و مخالفت عامّه ، در ما نحن فيه موجود است چون عامّه قائل به حرمت ابد نيستند ، پس روايات تحريم مخالف عامّه‌اند و بايد آنها را ترجيح دهيم . نتيجه اين مىشود كه حكم به حرمت أبد على وجه الاطلاق\r\n\r\n","description":"","footnote":"","page_name":" 2330 ","page_number":291},
  {"content":"\r\n\r\nبكنيم ، همان‌گونه كه به صدوق و سلّار نسبت داده شده است و چنانچه ، دست ما از ترجيح كوتاه شد ، مرحوم حاج شيخ قائل به تخيير هستند نه تساقط ، بر اين مبنا ممكن است كسى روايت حرمت ابد را اختيار كند و بر طبق آن فتوا بدهد كه قهراً بر خلاف فتواى مشهور خواهد بود و نتيجهء آن ، همان‌طورى كه به صدوق و سلّار نسبت داده‌اند حرمت ابد على وجه الاطلاق خواهد شد .\r\nاينها يك سرى از بحث‌ها بود كه مرحوم حاج شيخ متعرّض آنها نشده است .\r\n\r\n3 ) حمل روايات حرمت ابد بر فرض دخول :\r\nمرحوم حاج شيخ فرمايش ديگرى دارند و آن اينكه ، ادلّه‌اى كه اثبات حرمت ابد كرده‌اند ، حكم به « تفريق » كرده‌اند و تعبير تفريق در جايى مناسب است كه مسبوق به حالت اجتماع باشد و متعارف اين است كه حالت اجتماع متضمن دخول است ، لذا روايات حرمت ابد را بر فرض دخول حمل مىكنيم ، اما روايت محمد بن قيس كه دال بر حليّت است ، نسبت به دخول و عدم دخول اطلاق دارد ، لذا بواسطهء روايات تحريم كه اختصاص به فرض دخول دارند ، از اطلاق روايت حليّت رفع يد مىكنيم و نتيجه اين خواهد شد كه در فرض دخول هم قائل به حرمت ابد شويم ، هر چند شخص جاهل باشد و در فرض علم هم كه دليل خاص بر حرمت ابد داشتيم .\r\nدر نتيجه ، حليّت ، اختصاص به فرض جهل و عدم دخول پيدا خواهد كرد . هشت نفر از بزرگان همان‌طور كه قبلًا گفتيم ، همين نظر را پذيرفته‌اند و دو نفر نيز به طور احتمال مطرح كرده‌اند ، لذا سخن نادرى نيست . اين بحث دربارهء جمع بين طائفهء اولى از روايات با طائفهء ثانيه . ( روايت محمد بن قيس ) امّا در مورد جمع بين طائفهء اولى و مفهوم طائفهء ثالثه ، مرحوم حاج شيخ مىفرمايد : روايات دالّ بر حرمت ابد با مفهوم روايت اديم كه در فرض علم ، حرمت ابد را اثبات كرده ، تعارض مىكند ( تعارض عموم من وجه ) چون مفهوم روايت اديم مىگويد ، در صورت جهل حرمت ابد در كار نيست خواه دخول شده باشد و خواه نشده باشد . از طرف ديگر ،\r\n\r\n","description":"","footnote":"","page_name":" 2331 ","page_number":292},
  {"content":"\r\n\r\nمنطوق روايات محرّمه ( طائفهء اولى ) اين است كه دخول باعث حرمت ابد مىشود ، خواه عالم باشد و خواه جاهل ، لذا نسبت به محل اجتماع يعنى فرض دخول مع الجهل با يكديگر تعارض مىكنند . ولى با توجه به اينكه ظهور مفهوم ضعيف‌تر از ظهور منطوق است به اطلاق روايات تحريم اخذ مىكنيم و در نتيجه ، دخول مطلقاً باعث حرمت ابد مىشود .\r\n\r\nبيان مرحوم آقاى داماد بر مورد تقديم منطوق بر مفهوم :\r\nظاهر فرمايش مرحوم حاج شيخ اين است كه ، تقديم منطوق بر مفهوم را از باب تقديم اظهر بر ظاهر مىدانند ، البته مسأله را خوب توضيح نداده‌اند . اما مرحوم آقاى داماد ، بيانى داشتند كه اگر اين بيان تمام باشد ، مستلزم آن است كه ، مسأله وارد و مورود باشد ، يعنى ظهور منطوقى ، ظهور مفهوم را موضوعاً از بين مىبرد . البته ايشان اين مطلب را در مورد قضاياى شرطيه مطرح مىكرد ولى اين بحث در قضيه وضعيه هم جارى است ، ايشان مىفرمود : قضيهء شرطيه ، براى تعليق تالى بر مقدّم وضع شده است ، اما اينكه معلّق عليه چيست از خود قضيه شرطيه و ادوات شرط استفاده مىكنيم ، معلّق عليه خصوص مقدّم جمله شرطيه است ، اما اگر ظهور ديگرى در كار بود كه چيزى را در عرض مقدم قضيه مطرح مىكرد ، ظهور سكوتى قضيه شرطيه را از بين مىبرد و نتيجه اين مىشود كه از عليّت منحصرة رفع يد كنيم .\r\nمثلًا ظهور جملهء « اذا خفى الأذان فقصّر » در عليّت منحصرهء خفاء اذان ، ظهور سكوتى است و لذا وقتى جملهء « اذا خفى الجدران فقصّر » وارد مىشود ، ظاهر منطوق اين جملهء دوم ، ظهور سكوتى جملهء اول را موضوعاً از بين مىبرد و نتيجه اين خواهد شد كه أحد الامرين را معلّق عليه بدانيم .\r\n\r\nاشكال استاد - مد ظله - به بيان آقاى داماد « قدس سرّه » :\r\nاين فرمايش مرحوم آقاى داماد به نظر ما تمام نيست . اولًا : اگر جملهء شرطيه براى تعليق وضع شده باشد ، دلالت بر تعليق بر خصوص مقدمى كه ذكر شده مىنمايد ،\r\n\r\n","description":"","footnote":"","page_name":" 2332 ","page_number":293},
  {"content":"\r\n\r\nبه اين صورت كه ، هر آنچه دخالت دارد در حكم ، همانجا بيان شود . اما اگر بخواهد علت ديگرى را بعد از مدتى بيان كند ، اين خلاف وضع است ، نه اينكه خلاف ظهور سكوتى باشد ، مقتضاى وضع اين است كه اگر چند علّت در كار باشد ، همه را متصلًا ذكر كند . خلاصه اينكه به نظر آقاى داماد ادات شرط براى تعليق وضع شده ، اما منحصره بودن علّت ، مقتضاى ظهور سكوتى است ، اما به نظر ما ، چنانچه دلالت قضيه شرطيه بر تعليق را بپذيريم ، منحصر بودن علّت را از وضع استفاده مىكنيم .\r\nثانياً : حق اين است كه قضيه شرطيه اصلًا دلالت بر تعليق نمىكند ، بلكه دلالت بر ملازمه و اصل سببيت يعنى ثبوت تالى در موقع ثبوت مقدّم مىكند ، اما انحصار عليّت از اطلاق مقامى استفاده مىشود ، يعنى آنچه سببيّت دارد در جزاء ، بايد تا زمان عمل ذكر شود و الّا اطلاق مقامى اقتضا مىكند همان كه ذكر شده ، علّت منحصره باشد . مثلًا در ما نحن فيه ، علم سبب حرمت ابد قرار داده شده است . اگر دليل ديگرى در بين نبود ، به واسطهء اطلاق مقامى حكم مىكرديم كه علت ديگرى غير از علم در كار نيست ، اما دليلى كه مىگويد ، دخول هم باعث حرمت ابد مىشود بر دليل اول وارد است و اطلاق مقامى را موضوعاً از بين مىبرد . پس با اين تقريب كه مبتنى بر قاعدهء وارد و مورود است نه اظهر و ظاهر ، وجهى براى بيان مرحوم حاج شيخ پيدا مىشود كه فرمود احد الامرين از علم و دخول كافى است براى حرمت ابد .\r\n\r\nاشكال استاد - مد ظله - به بيان مرحوم حاج شيخ :\r\nجاى تعجب است كه چطور مرحوم حاج شيخ و همچنين دو شاگرد بزرگوار ايشان غفلت كرده‌اند از مطلبى كه خودشان قبل از چند سطر فرمودند كه حمل روايات حرمت ابد بر خصوص عالِم ، حمل بر فرد نادر است .\r\nبر اين اساس ، بحث ما نحن فيه ، مبتنى بر اين نيست كه تعارض عامين من وجه بين منطوق و مفهوم باشد تا ظهور منطوق را مقدم كنيم ، بلكه اگر تعارضى بين دو منطوق\r\n\r\n","description":"","footnote":"","page_name":" 2333 ","page_number":294},
  {"content":"\r\n\r\nهم بود ، باز به دليل اينكه حمل مطلق بر فرد نادر پيش نيايد ، نمىتوانستيم محل اجتماع يعنى دخول مع الجهل را از تحت روايات حرمت خارج كنيم و اين نكته را همهء آقايان در اصول مطرح كرده و پذيرفته‌اند . يعنى عامين من وجه زمانى نسبت به محل اجتماع ، اجمال و ابهام پيدا مىكنند كه اخراج آن از تحت هر يك از عامّين و الحاق آن به ديگرى ، ممكن باشد ، اما اگر اخراج محل اجتماع از تحت يك عامّى باعث حمل مطلق بر فرد نادر شود ، آن عام نسبت به محل اجتماع نصوصيت خواهد داشت و لو به منطوق آنها استدلال شده بود و طبيعى است كه نص بر ظاهر مقدم مىشود .\r\nاما اينكه آيا بيان حاج شيخ در مورد معناى تفريق و مدلول روايت محمد بن قيس درست است يا نه ؟ با توجه به اينكه صاحب ذخيره و مرحوم نراقى دلالت اين روايت بر نفى حرمت ابد در فرض جهل را انكار كرده‌اند ، اين بحث را به جلسهء بعد موكول مىكنيم .\r\n« * و السلام * »\r\n\r\n","description":"","footnote":"","page_name":" 2334 ","page_number":295},
  {"content":"\r\n\r\n\r\n21 / 8 / 1379 شنبه درس شمارهء ( 256 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل كلام مرحوم حاج شيخ را نقل كرديم كه با توجه به لفظ \" فرق بينهما \" در روايات تحريم ابد آنها را ناظر به صورت دخول دانسته‌اند ، در اين جلسه ، ضمن بررسى كامل مفهوم تفريق ، آن را اعم از رفع اجتماعى موجود و دفع اجتماعى كه مقتضى آن وجود داشته دانسته ، در هر حال ، اختصاص اين روايات را به صورت دخول نفى مىكنيم ، در ادامه ، كلام صاحب ذخيره را دربارهء صحيحهء محمّد بن قيس كه دلالت آن را بر نفى تحريم ابد منكر شده ، نقل كرده و با بررسى آن ، دلالت آن را بر نفى تحريم ابد ثابت نموده ، ولى آن را به خصوص جاهل حمل مىكنيم ، در پايان بحث ، اشاره خواهيم كرد كه اگر دليل خاصى هم بر استثناء جاهل در خصوص اين حكم ( تحريم ابد در عقد محرم ) نداشته باشيم ادله عامه استثناء جاهل در باب حج ( در غير صيد ) از كفارات و نيز ادله عام معذوريت جاهل و عدم ثبوت مؤاخذه بر وى همانند حديث رفع در اثبات عدم تحريم ابد در جاهل به حرمت ، كفايت مىكند .\r\nدر نتيجه ، عقد در حال احرام با علم به حرمت آن حرمت ابد مىآورد و در صورت جهل به حرمت ، حكمى ندارد .\r\n* * * \r\nالف ) بررسى كلام مرحوم حاج شيخ :\r\n\r\n1 ) تبيين كلام مرحوم آقاى حائرى ( يادآورى ) :\r\nكلام مرحوم آقاى حائرى در جمع بين روايات مبتنى بر چند مقدمه است :\r\n\r\n","description":"","footnote":"","page_name":" 2335 ","page_number":296},
  {"content":"\r\n\r\nمقدمهء اول : در رواياتى كه به گونه مطلق حرمت ابد اثبات نموده است كلمه \" فرق بينهما \" به كار رفته ، و مراد از تفريق ، تفريق تكوينى است ( نه تفريق اعتبارى ) ، پس بايد بين دو نفر اجتماعى باشد تا امر به تفريق صورت گيرد .\r\nمقدمهء دوم : اگر كسى با زنى عقد كند و آنها با هم باشند ، طبعاً دخول حاصل مىشود ، و عدم حصول دخول با فرض اجتماع مرد و زن با يكديگر فرض نادر است .\r\nاز اين دو مقدمه نتيجه گرفته مىشود كه روايات حرمت ابد ( كه در آن حرمت ابد به تعبير يفرّق بيان شده و قيد علم هم نشده است ) مخصوص صورت دخول است .\r\nمقدمهء سوم : صحيحهء محمّد بن قيس ، نفى حرمت ابد على وجه الاطلاق مىكند ، چون قرينه‌اى همچون كلمه تفريق بر اختصاص آن به صورت دخول وجود ندارد .\r\nدر نتيجه ، ما صحيحهء محمّد بن قيس را با روايات حرمت ابد كه مخصوص دخول است مقيد مىسازيم ، پس دخول هم به تنهايى ( همچون علم ) در اثبات حرمت ابد كافى است .\r\nدربارهء مقدمهء سوم ، پس از اين بحث خواهيم كرد كه آيا اساساً صحيحهء محمّد بن قيس دليل نفى حرمت ابد مىباشد يا خير ؟ اكنون با پذيرش دلالت اين صحيحه ، جمع مذكور در كلام مرحوم حاج شيخ را بررسى مىكنيم ، به نظر ما هيچ يك از دو مقدمه ايشان براى اثبات اختصاص ادلهء مثبته حرمت ابد به صورت دخول تمام نيست .\r\n\r\n2 ) بررسى مقدمهء اوّل ( مفاد عبارت \" فرق بينهما \" ) :\r\nما اين مطلب را كه مراد از تفريق ، تفريق اعتبارى نيست بلكه تفريق تكوينى است از ايشان مىپذيريم ، ولى با مراجعه به روايات و كلمات فقهاء و اطلاقات عرفى در مىيابيم كه مفاد امر به تفريق ، تنها بر طرف ساختن اجتماع موجود بين دو شىء نيست ، بلكه علاوه بر آن جلوگيرى از ايجاد اجتماع را هم شامل مىشود و مفهوم\r\n\r\n","description":"","footnote":"","page_name":" 2336 ","page_number":297},
  {"content":"\r\n\r\nاين واژه ، اعم از رفع و دفع است ، هم در جايى كه اجتماع بالفعل موجود باشد و ما اين اجتماع را بقاءً از بين مىبريم ، اين عبارت اطلاق مىگردد ( رفع ) و هم در جايى كه مقتضى اجتماع بوده و ما كارى مىكنيم كه اين مقتضى از اثر بيفتد و اجتماع از ابتداء حادث نگردد ( دفع ) .\r\nحال ، نخست با ذكر روايتى مشتمل بر امر به تفريق در غير مسأله نكاح اين مطلب را توضيح داده ، سپس به بررسى روايت بحث مىپردازيم . در روايات چندى نظير اين تعبير ديده مىشود : \" يفرّق بين الغلمان و بين النساء فى المضاجع اذا بلغوا عشر سنين \" « 1 » صورتى را كه مقتضى اجتماع آنها موجود باشد و ما جلوى فعليت اين اجتماع را مىگيريم شامل مىگردد ، بىترديد تفاهم عرفى از اين جمله ، معناى اعم مىباشد و معناى حديث اين است كه اجتماع غلمان در مضاجع مبغوض است و بايد كارى كرد كه اين عمل صورت نگيرد و اگر صورت گرفته ، از ادامه آن جلوگيرى شود ، پس هم احداث اجتماع منهى است و هم ابقاء آن .\r\nان قلت : در اين موارد قرينه‌اى در روايت ديده نمىشود ، از سوى ديگر در اين جمله به فهم عرفى تجوز و عنايت احساس نمىشود ، در جايى كه گفته مىشود : جاءنى اسد و مراد رجل شجاع است ، در جمله ، ادّعاء و عنايت شير بودن رجل شجاع احساس مىگردد و لذا ، در نگاه نخست و بدون توجه به قرينه اين معنى خلاف ظاهر است ، ولى در روايات تفريق صبيان هيچ‌گونه تجوّز و ادعاء و خلاف ظاهر بدوى مشاهده نمىگردد ، خلاصه ، استعمال بدون عنايت و ادعاء ، دليل بر حقيقت بودن مىباشد .\r\nحال در بحث ما نيز مراد از امر به تفريق ، اعم از جايى است كه اجتماع طرفين بالفعل در خارج تحقق داشته باشد يا مقتضى آن موجود باشد ، چون در روايت اديم\r\n\r\n\r\n","description":"","footnote":"\r\n( 1 ) وسائل 21 : 461 / 27585 ، باب 74 از ابواب احكام الاولاد ، ج 6 ، و نيز احاديث 2 - 5 ، از اين باب ، 20 : 231 / 25506 ، باب 128 از ابواب مقدمات النكاح ، ج 1 ، ص 354 / 25811 ، باب 29 از ابواب النكاح المحرّم ، ج 1 .\r\n","page_name":" 2337 ","page_number":298},
  {"content":"\r\n\r\nبن الحر الخزاعى كه محل كلام مىباشد آمده است : \" انّ المحرم اذا تزوّج و هو محرم فرّق بينهما و لا يتعاودان ابداً \" .\r\nبه علاوه ، اگر در جمله شرط عبارت \" و اجتمعا \" اضافه شده بود ، بحثى در كار نبود ؛ ولى با توجه به اين كه قيد اجتماع در جمله شرط نيامده ، بايد معنايى براى \" يفرّق بينهما \" بنماييم كه در مطلق عقد ، اين دستور قابل تطبيق باشد ، و چون لازمهء مطلق عقد تحقق اجتماع نيست ، معناى « يفرّق » رفع اجتماع خارجى نمىباشد و آن معنايى كه در مطلق عقد موجود است ، زمينهء اجتماع است و وجود اين زمينه مصحح اطلاق تفريق است .\r\nعقد ، به طور طبيعى مقتضى اجتماع را حاصل مىكند ، خواه اين مقتضى به فعليت رسيده باشد يا نباشد ، و امر به تفريق هم بدين معنا است كه از تحقق اجتماع جلوگيرى شود ، يعنى اگر اجتماعى حاصل نشده ، از حدوث آن و اگر اجتماعى حاصل شده از بقاء آن جلوگيرى شود ، پس لازم نيست حتماً اجتماع حاصل شده باشد . « 1 »\r\n\r\n3 ) بررسى مقدمه دوم ( لازمه قهرى اجتماع زن و شوهر ، تحقق دخول است ) :\r\nحال اگر مقدمه اول كلام ايشان را بپذيريم و امر به تفريق را تنها ناظر به رفع دانسته ، بگوييم كه موضوع روايات جايى است كه اجتماع هم بالفعل حاصل شده باشد ، ولى آيا لازمهء اجتماع زن و شوهر در حال احرام ، تحقق دخول است ، پاسخ\r\n\r\n\r\n","description":"","footnote":"\r\n( 1 ) ( توضيح بيشتر ) در كلام مرحوم حاج شيخ در مقدمهء اول ، نخست اين نكته ذكر شده است كه مراد از تفريق در روايت تفريق اعتبارى نيست ، چون تفريق اعتبارى به مجرد حكم شارع حاصل مىگردد و نمىتوان حاكم شرع يا عدول مؤمنين را بدان امر كرد ، ولى نيازى به اين نكته نيست ، چون اگر ما مراد از تفريق را از بين بردن اجتماع موجود بدانيم ، قهراً نمىتواند مراد از تفريق ، بطلان نكاح باشد ، چون نكاح اصلًا در عقد محرم ايجاد نمىگردد ، نه اين كه علقه زوجيت موجود را شارع از ميان بر مىدارد ، بنابراين لازم نيست كه اثبات شود كه \" فرّق بينهما \" در روايت به معناى امر به تفريق مىباشد و جمله خبريه نيست ، بلكه تكيه استدلال بر كلمه تفريق است ، خلاصه اگر ما مفاد اين واژه را خصوص رفع بدانيم ، ديگر اعتبارى بودن تفريق واضح است و نياز به اثبات ندارد ، و انشاء بودن جمله \" فرق بينهما \" هم لازم نيست اثبات گردد تا نيازمند به دليل بر آن باشيم .\r\n","page_name":" 2338 ","page_number":299},
  {"content":"\r\n\r\nاين سؤال منفى است ، چون حاجى در فاصله بين ميقات و مكه و در شهر مكه و نيز در عرفات و مشعر و منى در حال احرام مىباشد و در اين اماكن ، فراهم آمدن زمينه دخول بسيار نادر است ، مجرد اجتماع زن و شوهر با هم براى تحقق كافى نيست ، بلكه بايد در محل مطمئنى باشد كه تنها اين دو باشند و كس ديگرى هم به آنجا رفت و آمد نكند و امكانات كافى براى نزديكى فراهم باشد ، و اجتماع اين شرائط كم اتفاق مىافتاده است ، چون غالباً حاجيان در خيمه و چادر عمومى بوده‌اند و اتاق مستقل براى هر زن و شوهر فراهم نبوده است و موانع نزديكى بسيار زياد بوده است ، بنابراين تحقق نزديكى نادر است نه عكس آن .\r\nحال اگر فرض كنيم كه در اكثر موارد ( مثلًا 60 % ) هم با فرض اجتماع زن و شوهر دخول صورت مىگرفته ، اين مقدار براى تقييد حكم كفايت نمىكند ، بلكه بايد فرض عدم دخول به حدى نادر باشد كه منشأ انصراف مطلق به خصوص صورت دخول گردد . « 1 »\r\n\r\n\r\n","description":"","footnote":"\r\n( 1 ) ( توضيح بيشتر ) البته يك مقدمه‌اى به كلام مرحوم حاج شيخ بايد افزوده شود كه ندرت خارجى يك فرد منشأ انصراف مطلق از آن فرد مىگردد ، و اين مقدمه خود نياز به بحث و بررسى داشته ، چندان روشن نيست .\r\nبه هر حال اشكال اخير استاد - مد ظلّه - بر تقريب موجود از كلام مرحوم حاج شيخ وارد مىباشد ، ولى ممكن است كلام مرحوم حاج شيخ به گونه‌اى ديگر تقريب شود كه اين اشكال بر آن وارد نباشد ، تقريب جديد چنين است : با توجه به غلبه دخول در عقد محرم كه اجتماع زن و مرد را هم به دنبال داشته باشد ، فرد اظهر از روايت اديم بن الحر خزاعى صورت دخول است ، در نتيجه مىتوان بين اين روايت و صحيحهء محمّد بن قيس جمع عرفى قائل شد به اين بيان كه روايت اديم را بر افراد غالبه ( صورت دخول ) كه اظهر مصاديق آن مىباشد حمل مىكنيم ، و صحيحهء محمّد بن قيس را بر غير اين صورت حمل مىنماييم .\r\nاستاد - مد ظلّه - در پاسخ اين تقريب فرمودند كه اين تصرّف ، جمع عرفى به شمار نمىآيد ، زيرا ظهور قوى روايت اديم بن الحر در اين است كه عقد محرم ، تمام العله براى حرمت ابد مىباشد ، و پس از عقد ، حرمت ابد تحقق مىيابد و اين كه ما دخول را هم در اين حكم دخيل بدانيم و عقد را جزء العله براى تحريم دانسته و نيز بين تحقق عقد و تحقّق حرمت ابد فاصله بيندازيم ( چون بين عقد و دخول زمانى قهراً فاصله مىشود ) بسيار مستبعد است .\r\nاين بيان استاد - مد ظلّه - اشكال جديدى است كه بر تقريب موجود مرحوم حاج شيخ هم وارد مىگردد ، در توضيح اين اشكال مىگوييم كه اطلاق جملات شرطيهء دلالت بر دو معنا دارد : معناى اول : دخالت شرط در جزاء ، به گونه‌اى كه تحقّق شرط در تحقق جزاء كفايت مىكند و نياز به ضميمه شدن چيزى به شرط نيست و خواه شرط را علت جزاء بدانيم يا آن را معرّف علت يا . . . به هر حال اين معنا كه شرط در تحقق جزاء بىنياز از ضميمه\r\n","page_name":" 2339 ","page_number":300},
  {"content":"\r\n\r\n\r\n4 ) بررسى بيشتر مفهوم \" فرّق \" در روايات :\r\nبا بررسى رواياتى كه عبارت \" فرق \" يا \" يفرّق \" در آنها به كار مىرود در مىيابيم كه هر چند ، گاه قرائنى وجود دارد كه نشان مىدهد مراد از اين واژه ، خصوص صورت دخول است ، ولى غالباً مراد از اين واژه معناى اعم است ، چه حكم مترتب شده اختصاصى به صورت دخول ندارد ، بلكه گاه با تصريح به عدم دخول كلمهء فرّق را به كار برده است بلكه گاهى به طور مطلق حكم به تفريق شده ، لكن از ادلهء خارجى مىدانيم كه منظور خصوص صورت عدم دخول است ، پس ما با چهار گونه روايات مواجه هستيم .\r\nگونه اول : مراد از تفريق ، خصوص صورت دخول است ، از باب نمونه :\r\nسألت ابا جعفر « عليه السلام » عن رجل تزوج بالعراق امرأة ، ثم خرج الى الشام ، فتزوج امراة اخرى فاذا هى اخت امرأته الّتى بالعراق ، قال يفرق بينه و بين الّتى تزوجها بالشام و لا يقرب المرأة حتى تنقضى عدّة الشامية « 1 »\r\nاز ثبوت عده ، روشن مىگردد كه زن شامى ، مدخوله بوده است .\r\n- انّ عليا اتى برجل تزوج امراة على حالتها ، مخلده و فرق بينهما « 2 » ذكر \" جلد \" نشانگر دخول به زن جديد مىباشد .\r\nگونه دوم : جايى كه حكم روايت اختصاصى به صورت دخول ندارد ، از باب نمونه :\r\n- عن ابى عبد الله « عليه السلام » قال : اذا اسلمت المرأة و زوجها على غير الاسلام فرّق بينهما « 3 »\r\n\r\n\r\n","description":"","footnote":"\r\nمىباشد روشن است .\r\nمعناى دوم : جزاء در هنگام تحقّق شرط ، تحقق مىيابد ، نه قبل و نه بعد از آن ، در بحث ما ، ظاهر شرط اين است كه عقد محرم ، به تنهايى براى حرمت ابد كافى است ، با ادله مقيده ، اين اطلاق مقيد به صورت علم مىگردد ، ولى اين تقييد ، مفاد دوّم جمله شرطيه را محفوظ نگاه مىدارد ، ولى تقييد حرمت ابد به دخول سبب مىگردد كه علاوه بر مفاد اول جمله شرطيه ، مفاد دوم آن نيز از ميان برود ، چون به هر حال دخول زمانى پس از عقد انجام مىگيرد پس بين عقد محرم و تحقق حرمت ابد فاصله زمانى مىافتد ، بنابراين ، اين نحو تقييد مؤونه بسيارى داشته و عرفى نمىباشد .\r\n( 1 ) كافى 5 : 431 / 4\r\n( 2 ) التهذيب 7 : 332 / 1367 ، 473 / 1898\r\n( 3 ) كافى 5 : 435 / 2\r\n","page_name":" 2340 ","page_number":301},
  {"content":"\r\n\r\n- عن ابى جعفر و ابى عبد الله « عليهما السلام » قالا : من اشترى مملوكة لها زوج ، فان ، بيعها طلاقها ، فان شاء المشترى فرق بينهما و ان شاء تركهما على نكاحهما « 1 »\r\n- قضى امير المؤمنين « عليه السلام » فى امرأة حرة دلّس لها بعد فنكحها و لم تعلم الّا أنّه حرّ قال يفرق بينهما إن شاءت المرأة « 2 »\r\n- عن ابى عبد الله « عليه السلام » قال اذا انفق عليها ما يقيم ظهرها مع كسوة و الّا فرّق بينهما « 3 »\r\nگونهء سوم : جايى كه در خصوص صورت عدم دخول هم تعبير تفريق به كار برده شده است ، از باب مثال :\r\nعن ابى عبد الله « عليه السلام » فى العنين اذا علم انّه عنين لا يأتى النساء فرّق بينهما و اذا وقع عليها وقعة واحدة لم يفرّق بينهما « 4 »\r\n- عن ابى بصير قال ، سألته عن رجل تزوج امرأة فى عدّتها و يعطيها المهر ثم يفرق بينهما قبل ان يدخل بها ؟ قال يرجع عليها بما اعطاها « 5 »\r\n- عن ابى جعفر « عليه السلام » سألته عن الرجل يتزوج المرأة فى عدتها قال ان كان دخل بها فرق بينهما و لم تحل له ابداً و اتمت عدتها من الاول و عدة اخرى من الآخر و ان لم يكن دخل بها فرّق بينهما و اتمت عدتها من الاول و كان خاطباً من الخطّاب « 6 »\r\n- قال امير المؤمنين « عليه السلام » فى المرأة اذا زنت قبل ان يدخل بها يفرّق بينهما « 7 »\r\nگونهء چهارم : روايت به طور مطلق حكم به تفريق كرده است ولى از ادلهء خارجى مىدانيم كه منظور خصوص صورت عدم دخول است ، مانند :\r\nسألت ابا ابراهيم « عليه السلام » عن الامة يموت سيدها ؟ قال تعتد عدة المتوفى عنها زوجها ، قلت\r\n\r\n\r\n","description":"","footnote":"\r\n( 1 ) كافى 5 : 483 / 3\r\n( 2 ) كافى 5 : 410 / 1 ، در روايت رقم 2 ، بر عموميت حكم نسبت به صورت دخول و عدم دخول تصريح شده است .\r\n( 3 ) كافى 5 : 512 / 8 ، تهذيب 7 : 462 / 1853 ، فقيه 3 : 441 / 4530\r\n( 4 ) كافى 5 : 410 / 4 فقيه 3 : 550 / 4894 ، تهذيب 7 : 430 / 1714 و شبيه مضمون آن در رقم 3 ، و ص 411 / 6 و 7 ، تهذيب 7 : 429 / 1709 و 1710 ، 431 / 1719 .\r\n( 5 ) تهذيب 7 : 309 / 1282\r\n( 6 ) كافى 5 : 428 / 8 ، و نظير آن در ص 427 / 4 و 5 ، 428 / 6 و 9 ، 6 : 114 / 7\r\n( 7 ) كافى 5 : 566 / 45 ، تهذيب 7 : 473 / 1897\r\n","page_name":" 2341 ","page_number":302},
  {"content":"\r\n\r\nفان رجلًا تزوجها قبل ان تنقضى عدتها ، قال : فقال : يفارقها ثم يتزوجها نكاحاً جديداً بعد انقضاء عدّتها « 1 »\r\nعلى بن جعفر عن اخيه « عليه السلام » قال : سألته عن امرأة تزوجت قبل ان تنقضى عدتها ؟ قال يفرق بينها و بينه و يكون خاطباً من الخطاب « 2 »\r\nو به حسب روايات و فتاوى تقريباً مسلم است كه جواز ازدواج جديد مخصوص صورت عدم دخول است . بنابراين ، در اين روايات به طور مطلق كلمهء تفريق به كار رفته است ، ولى مراد خصوص صورت عدم دخول است .\r\nبا ملاحظهء اين روايات در مىيابيم كه تفريق اختصاص به صورت دخول ندارد .\r\nدر نتيجه ، جمعى كه مرحوم حاج شيخ در مورد روايات مسأله ذكر كرده‌اند و دخول را همچون علم در حرمت ابد در عقد محرم كافى دانسته‌اند ناتمام مىباشد .\r\n\r\nب ) : بررسى صحيحهء محمّد بن قيس :\r\n\r\n1 ) متن صحيحه :\r\nبسند صحيح عن محمّد بن قيس « 3 » عن أبي جعفر « عليه السلام » قال قضى امير المؤمنين « عليه السلام » فى رجل ملك بضع امرأة و هو محرم قبل ان يحلّ ، فقضى ان يخلى سبيلها ، و لم يجعل نكاحه شيئاً حتى يحلّ ، فاذا احلّ خطبها ان شاء ، و إن شاء اهلها زوّجوه و ان شاءوا لم يزوّجوه « 4 »\r\n\r\n2 ) مناقشه صاحب ذخيره در دلالت روايت بر نفى حرمت ابد :\r\nمرحوم سبزوارى در ذخيره ، در دلالت اين روايت بر نفى حرمت ابد اشكالى را طرح كرده كه عين همان اشكال با همان تعابير در مستند نراقى ديده مىشود كه بايد از ذخيره اخذ شده باشد .\r\nايشان مىگويند كه ، مرجع ضمير \" نكاحه \" معلوم نيست كه آن شخص خاصى\r\n\r\n\r\n","description":"","footnote":"\r\n( 1 ) كافى 6 : 271 / 2 ، تهذيب 8 : 155 / 539\r\n( 2 ) - قبب الاسناد : 108\r\n( 3 ) - ( توضيح بيشتر ) مراد از محمّد بن قيس در سند بقرينه راوى وى عاصم بن حميد ، محمّد بن قيس حلى است كه در وثاقت و جلالت قدر وى بحثى نيست ، استاد - مد ظلّه - در بحث حج در اين زمينه به تفصيل سخن گفته‌اند .\r\n( 4 ) وسائل 12 : 440 / 16718 ، باب 15 از ابواب تروك احرام از كتاب الحج ، ح 3 .\r\n","page_name":" 2342 ","page_number":303},
  {"content":"\r\n\r\nباشد كه در حال احرام نكاح كرده است ، بلكه مرجع ضمير ممكن است مطلق محرم باشد ، در نتيجه امام « عليه السلام » در اين روايت بطلان نكاح محرم را بيان مىكنند ، همانند روايات مشابهى كه بر اين امر دلالت دارد ، ولى حال اگر كسى در حال احرام عقد كند آيا اين عقد حرمت ابد مىآورد يا نمىآورد يا تفصيلى در مسأله هست ؟ به اين گونه امور ناظر نيست .\r\nان قلت : اگر مرجع ضمير نكاحه ، مطلق محرم باشد ، پس چرا قيد \" حتى يحل \" هم اضافه شده است ؟ ذكر اين قيد در اين صورت لغو است .\r\nقلت : محرّمات احرام به تدريج حلال مىگردند ، مثلًا با حلق يا تقصير در حج ، تمام محرمات به جزء زن و طيب حلال شده ، و با سعى ، طيب حلال مىشود و پس از نماز طواف نساء زن ، نيز حلال مىشود ، آوردن قيد \" حتى يحل \" مىتواند اشاره به اين نكته باشد كه تا احرام و لو فى الجمله نيز باقى باشد ، بطلان عقد در كار است ، و در مراحل تحلّل قبلى ، صحّت عقد محرم تحقق نمىيابد .\r\n\r\n3 ) تأييد كلام صاحب ذخيره با دو تقريب از استاد - مد ظلّه - :\r\n\r\nتقريب اوّل :\r\nمراد از كلمه نكاحه نمىتواند نكاح واقع شده خاصّ باشد ، چنانچه در نگاه نخست به نظر مىآيد و تعبير \" يخلّى سبيلها \" هم كه قبل از آن آمده ، ناظر به همين معنا مىباشد . علت اين كه مراد از \" نكاحه \" ، نكاح واقع شده ، نيست اين است كه بطلان نكاح واقع شده ، اختصاصى به حال احرام ندارد ، بلكه اين بطلان ابدى است و اگر حرمت ابد هم قائل نشويم و مرد بتواند زن را بگيرد با نكاح جديد زوجيّت متحقق مىشود نه با نكاح سابق .\r\nپس ، از قيد \" حتى يحل \" مىفهميم كه مراد از « نكاحه » مطلق نكاح محرم است .\r\nان قلت : بطلان مطلق نكاح محرم ، هم ابدى است و اختصاص به حال احرام ندارد .\r\nقلت : مراد از محرم در روايت مىتواند ذات محرم باشد ، همچنان كه در منطق مىخوانيم \" الكاتب مادام كاتبا متحرك الاصابع \" مراد از كاتب در موضوع اين قضيه\r\n\r\n","description":"","footnote":"","page_name":" 2343 ","page_number":304},
  {"content":"\r\n\r\nذات كاتب است كه مىتواند به قيد « مادام كاتباً » مقيد شود ، در بحث ما ، اين شخص نكاحش صحيح نيست تا محلّ شود يعنى تا زمانى كه در حال احرام است اگر ازدواج كند باطل است و چون از احرام بيرون رفت اگر ازدواج كند صحيح است ، پس ربطى به مسأله ما كه آيا ازدواج در حال احرام موجب حرمت ابدى مىشود يا خير ؟ ندارد .\r\n\r\nتقريب دوم :\r\nگويا حضرت امير سلام الله عليها در دوران خلافت ظاهرى خود ، حج يا عمره انجام نداده‌اند « 1 » ، اگر حضرت در مكه يا عرفات تشريف داشته و كسى از ايشان مسأله مىپرسيده ، كه كسى در حال احرام عقد كرده است ، در اينجا صحيح است كه بگوييم حكم نكاح انجام شده را بيان مىفرمايد \" و لم يجعل نكاحه شيئاً حتى يحل ، فاذا احل خطبها \" يعنى هر چند عقد واقع شده باطل است لكن حرمت ابدى نمىآورد ، پس دليل عدم حرمت ابدى مىشود .\r\nو امّا وقتى سؤال در هنگام احرام شخص نبوده ، بلكه در كوفه - مثلًا - در دكّة القضاء سؤال شده كه قهراً آن شخص محلّ بوده ، پس مرجع ضمير اذا احلّ خطبها نمىتواند آن شخص خاص باشد ، بلكه حكم كلى محرم را بيان مىفرمايد . « لم يجعل نكاحه شيئاً حتى يحل » يعنى نكاح محرم باطل است « فاذا احلّ خطبها » چون محل شد اقدام به ازدواج كند ، در نتيجه اين روايت به بحث ما مربوط نيست كه عقد در حال احرام آيا حرمت ابد مىآورد يا خير ؟\r\n\r\n4 ) بررسى مناقشه صاحب ذخيره و دو تقريب قبل :\r\nولى به نظر مىرسد كه روايت مربوط به بحث ما مىباشد ، چنانچه فقهاء پيش از\r\n\r\n\r\n","description":"","footnote":"\r\n( 1 ) استاد - مدّ ظله - فرمودند كه اين مطلب نياز به محض تاريخى دارد و عجاله ما چنين چيزى را نشنيديم . عثمان در دى حجه سال 35 كشته شده . در اين زمان حضرت درگير ماجراى حصر عثمان و سپس قتل وى بوده و پس از آن جريان بيعت با آن حضرت بوده كه همگى در مدينه بوده و در سال 36 جنگ جمل و در سال 37 جنگ صفين و در سال 38 جنگ نهروان اتفاق افتاده و ظاهراً مجالى براى شرف حضرت به مكه در دوران خلافت فراهم نيامده است .\r\n","page_name":" 2344 ","page_number":305},
  {"content":"\r\n\r\nصاحب ذخيره همه اين گونه فهميده‌اند و انسان هم كه با روايت برخورد مىكند ، اگر كلام صاحب ذخيره را نديده باشد ، بالفطره از اين روايت نفى حرمت ابد مىفهمد .\r\nحال چرا اين معنا به ذهن انسان مىرسد ؟ شايد وجهش اين باشد كه بر طبق تفسير محقق سبزوارى ، معناى حديث چنين مىشود كه « نكاحى كه شخص محرم انجام مىدهد اعتبار ندارد تا آن شخص از احرام بيرون آيد و چون از احرام بيرون آمد حق دارد مجدداً با زنى از زنها ازدواج نمايد » طبق اين معنى ، ضمير « خطبها » به كلى زن بازمىگردد ( نه همان زنى كه قبلًا در حال احرام با او ازدواج كرده است ) و اين معنى بسيار مستبعد است ، چون جاى چنين توهمى نيست . آيا هيچ مسلمانى احتمال مىدهد كه اگر كسى به مكه رفت و در حال احرام ازدواج كرد ديگر حق نداشته باشد با هيچ زنى ازدواج كند تا حضرت در مقام دفع اين توهم برآيند و بفرمايند « فاذا أحلّ خطبها ان شاء » .\r\nولى اگر بگوييم خطبها ، يعنى همان زن را خواستگارى كند ، هيچ خللى در معناى روايت پيش نمىآيد و معناى روايت چنين مىشود « شخصى كه محرم شده اگر ازدواج كند اعتبارى بر ازدواجش نيست تا از احرام بيرون بيايد و پس از خروج از احرام مىتواند ازدواج كند ، بنابراين ، اگر خواست با آن زن ازدواج كند مجدداً اقدام به خواستگارى و عقد مىنمايد . طبق اين معنى « فاذا أحلّ خطبها ان شاء » دو نكته را مىرساند .\r\nالف : ازدواج قبلى موجب حرمت ابدى نمىشود .\r\nب : پس از محل شدن عقد قبلى صحت پيدا نمىكند بلكه مراد از \" حتى يحل \" اين است كه اگر خواست مجدّداً اقدام به خواستگارى كرده و ازدواج نمايد .\r\nپس اين روايت دلالت مىكند كه ازدواج در احرام موجب حرمت ابدى نمىشود كه البته به جهت جمع بين روايات آن را به صورت جهل يا جهل و عدم دخول حمل كرده‌اند .\r\n\r\n","description":"","footnote":"","page_name":" 2345 ","page_number":306},
  {"content":"\r\n\r\nدر پاسخ تقريب دوم هم مىگوييم ، هر چند مورد سؤال شخصى است كه الان از احرام بيرون آمده است لكن حضرت امير سلام الله عليه حكم كلى محرم را بيان كرده مىفرمايد : شخصى كه محرم شده است عقد او باطل است تا از احرام بيرون آيد و زمينه ازدواج جديد فراهم شود و چون محل شد مىتواند با همان زن ازدواج كند يعنى پس از محل شدن ، عقد قبلى نفوذ پيدا نمىكند ، بلكه نياز به عقد جديد دارد .\r\nنتيجه بحث اين مىشود كه دلالت روايت بر نفى حرمت ابد تمام است هم چنان كه غالب علماء اين چنين فهميده‌اند و احتمال خلاف آن هم به ذهنشان خطور نكرده است .\r\n\r\n* كلامى ديگر از صاحب ذخيره :\r\nصاحب ذخيره پس از مناقشه در دلالت صحيحه محمّد بن قيس مىگويد :\r\nبنابراين ، ما دليلى بر استثناء جاهل نداريم ، چون اين روايت به بحث ما مربوط نيست ، روايتى كه حكم به تفريق در عقد در حال احرام را مقيّد به صورت علم كرده ، از جهت سندى اشكال دارد و اگر اشكال سندى هم نداشته باشد ، دلالت آن بر عدم تحريم ابد در جاهل با مفهوم است و ما آن را قبول نداريم ، پس با عنايت به روايت مطلق كه حكم به تحريم ابد نموده و اسمى از علم و جهل نبرده ، بايد به طور مطلق حكم به تحريم ابد نمود و دليل بر استثناء جاهل از اين حكم نداريم .\r\n\r\n* مناقشه استاد - مد ظلّه - در كلام مذكور :\r\nما اكنون نمىخواهيم دربارهء سند يا دلالت روايتى كه بين علم و جهل تفصيل قائل شده بحث كنيم ، بلكه مىگوييم كه بر فرض اين روايت را كنار گذاشتيم ، باز مىتوان جاهل را از اين حكم استثناء كرد ، چون رواياتى وجود دارد كه از آنها استفاده مىشود كه در غير باب صيد ، در ساير محرمات احرام جاهل معذور است ، بيش از 20 امر محرّم در حال احرام وجود دارد كه معمولًا در ادلّه اثبات كفاره در آنها قيد علم ذكر نشده ، بلكه استثناء جاهل با دليل منفصل - خاص يا عام - صورت گرفته است . پس تحريم ابد هم كه به عقيده ما از باب كيفر مىباشد همچون ساير\r\n\r\n","description":"","footnote":"","page_name":" 2346 ","page_number":307},
  {"content":"\r\n\r\nمحرّمات ، مختص به صورت علم مىگردد .\r\nسرّ معذوريت جاهل در باب حج نيز همانطور كه اشاره كرده‌ايم اين است كه چون حج در عمر ، تنها يك بار واجب مىگردد و غالب مكلفين بيش از يك بار موفق به انجام آن نمىشوند ، لذا نوعاً احكام آن را نمىدانند و در پاره‌اى نقلها آمده كه اگر امام صادق « عليه السلام » مسائل حج را بيان نمىكرد مسلمانان احكام حج را نمىدانستند و اين مطلب در كتب اهل تسنن هم آمده است . پس ياد گرفتن احكام حج توسط شيعه بلكه اهل سنت همگى توسط امام صادق « عليه السلام » صورت گرفته ، و گرنه هيچ‌كس احكام آن را نمىدانست .\r\nبه هر حال شايد دليل منفصل استثناء جاهل ، به منزلهء دليل متصل در نزد روات معاصر معصوم « عليهما السلام » بوده به گونه‌اى كه از روايات كفاره از ابتداء اطلاقى نسبت به جاهل نمىفهميده و آن را مخصوص صورت علم مىدانسته‌اند .\r\nچند روايت عام در استثناء جاهل در اين باب وجود دارد ، يكى صحيحه عبد الصمد بن بشير عن ابى عبد الله « عليه السلام » مىباشد كه در ذيل حكم احرام در پيراهن از روى نادانى مىگويد : أى رجل ركب امراً بجهالة فلا شىء عليه « 1 » ، و ديگر رواياتى كه در غير صيد ، كفاره را از جاهل بر مىدارد همچون صحيحه معاويه بن عمار عن ابى عبد الله « عليه السلام » : ليس عليك فداء ما أتيته بجهالة الّا الصيد ، فانّ عليك فيه الفداء بجهل كان او بعهد . « 2 »\r\nپس لازم نيست در خصوص تحريم ابد ، روايتى در استثناء جاهل وارد شود ، بلكه اين روايات عام كافى است .\r\nان قلت : نسبت به اين روايات عام با دليل هر يك از محرمات احرام عموم و خصوص من وجه است ، پس چگونه شما با اين روايات عام ، تمام محرمات احرام را تخصيص مىزنيد .\r\nقلت : چون خود محرّمات احرام همانند هم هستند و نمىتوان روايات عام استثناء\r\n\r\n\r\n","description":"","footnote":"\r\n( 1 ) وسائل 13 : 158 / 17474 ، باب 8 از ابواب بقيه كفارات الاحرام از كتاب الحج ، ج 3\r\n( 2 ) - وسائل 13 : 61 / 17251 ، باب 31 از ابواب كفارات الصيد ، ح 1 ، ساير روايات اين باب و نيز باب 3 ، از اين ابواب ديده شود\r\n","page_name":" 2347 ","page_number":308},
  {"content":"\r\n\r\nجاهل را مخصّص تنها برخى از آنها دانست ، در نتيجه مجموع ادله محرّمات به منزله يك دليل واحد مىگردد ، در نتيجه دليل عام استثناء جاهل ، نسبت به اين دليل واحد ، خاص مطلق بوده ، لذا آن را تخصيص مىزند ، و اگر نخواهيم تمام ادله محرمات را به منزله دليل واحد بدانيم ، دليل عام استثناء جاهل به طور كامل مجمل شده و صدور آن لغو مىگردد ، همين نكته سبب مىشود كه در ساير ادله مشابه همچون لا ضرر و لا جرح ، نيز اين ادله را مخصّص و مقيد عمومات و اطلاقات ادلّهء اوليه احكام الزامى بدانند .\r\nحال از ادله استثناء جاهل در باب حج هم كه بگذريم ؛ ادله عام‌تر استثناء جاهل از مؤاخذات ، همچون حديث رفع در استثناء جاهل كافى است .\r\n\r\n* بررسى كلام مرحوم حاج شيخ :\r\nعقد در حال احرام اگر با علم به حرمت باشد محرّم ابدى است و گرنه تحريم ابد نمىآورد هر چند با دخول همراه باشد . « * و السلام * »\r\n\r\n","description":"","footnote":"","page_name":" 2348 ","page_number":309},
  {"content":"\r\n\r\n\r\n23 / 8 / 1379 دو شنبه درس شمارهء ( 257 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا حكم ازدواج كسى كه وكيل او ، عقد را در حال احرام ايشان اجرا كرده ، بررسى مىكنيم ، سپس با بيان بطلان ازدواج در حال احرام ، و بيان بطلان عقد در صورتى كه مجرى عقد محرم و معقود له محل باشد و بيان عدم فرق در حكم به بطلان و حرمت بين اينكه احرام حج يا عمره ، واجب يا مستحب باشد و يا اينكه نكاح دائم يا منقطع باشد ، سپس به بررسى حكم تزويج محل با محرمة پرداخته ، تفكيك بين بطلان و حرمت ابد را به حسب ادله ممكن مىشماريم .\r\n* * * \r\nالف ) بررسى حكم عقدى كه توسط وكيل احرام معقود له انجام گيرد :\r\n\r\nمتن عروه :\r\nلا يجوز للمحرم ان يتزوج امرأة محرمة او محلة سواء كان بالمباشرة او بالتوكيل مع اجراء الوكيل العقد حال الاحرام سواء كان الوكيل محرماً او محلًا و كانت الوكالة قبل الاحرام او حاله .\r\nاگر محرم خودش اجراء عقد نكند بلكه ديگرى را وكيل كند ، سه صورت دارد\r\n1 - مورد وكالت ، اجراء عقد مقيداً به زمان احرامِ موكّل باشد\r\n2 - مورد وكالت ، اعم باشد و وكيل ، عقد را در حال احرام موكِّل اجرا كند\r\n3 - توكيل در حال احرام باشد ولى ظرف موكل فيه و وقوع عقد را مقيّد به غير حال احرام كند .\r\n\r\n","description":"","footnote":"","page_name":" 2349 ","page_number":310},
  {"content":"\r\n\r\nصورت سوم اشكالى ندارد و تفصيل آن را در مسألهء 7 خواهيم گفت . اما در صورت اول و دوم ، اگر وكيل ، عقد را در حال احرام موكِّل اجرا كند اين عقد حرام و باطل و در برخى صور موجب حرمت ابد مىگردد . زيرا اگر كسى ديگرى را تسبيباً وادار به عملى كند يا به او امر كند يا به او اذن دهد كه از جانب وى عقدى را انجام دهد ، از نظر عرف اين فعل به مسبّب و آمر و اذن دهنده نسبت داده مىشود هر چند به خاطر انتساب عمل به فاعل ، او هم مرتكب معصيت شده باشد . بنا بر اين ، چون مستفاد از ادله اين است كه معيار حرمت و بطلان ، ملاحظهء ظرف وقوع عقد در حال احرامِ كسى است كه فعل به او مستند است ، لذا اگر زمان توكيل پيش از احرام موكل بود يا وكيل ، خودش مُحلّ بود ، باز چون عقد را در زمان احرام موكل اجرا كرده ، حرام و باطل و موجب حرمت ابد براى موكل مىشود .\r\n\r\nب ) آيا محرم مىتواند عقد فضولى را اجازه كند ؟ :\r\n\r\nمتن عروه :\r\nو كذا لو كان باجازة عقد الفضولى الواقع حال الاحرام او قبله مع كونها حاله بناء على النقل بل على الكشف الحكمى بل الاحوط مطلقاً\r\nاين فرع را ان شاء اللّه در جلسات بعد بحث خواهيم كرد .\r\n\r\nج ) بطلان ازدواج در حال احرام :\r\n\r\nمتن عروه :\r\nو لا اشكال فى بطلان النكاح فى الصور المذكورة\r\nمفاد روايات كثيرى كه بسيارى از آنها را پيشتر به مناسبت حرمت عقد و ايجاب حرمت ابد نقل كرديم ، و صريح بعضى ديگر ، بطلان چنين عقدى است و بحث خاصى ندارد\r\n\r\nد ) بطلان عقدى كه مجرى آن محرم باشد :\r\n\r\nمتن عروة :\r\nبل لو كان المباشر للعقد محرماً بطل و ان كان من له العقد محلًّا\r\n\r\n","description":"","footnote":"","page_name":" 2350 ","page_number":311},
  {"content":"\r\n\r\nدر روايات به عدم جواز اجراى عقد از سوى محرم و لو اينكه معقود له محل باشد ، و بطلان آن حكم شده است مانند : صحيحهء يونس بن يعقوب قال : سألت أبا عبد الله « عليه السلام » عن المحرم يتزوج ؟ قال لا و لا يُزوّج المحرم المحل « 1 »\r\nو صحيحهء معاوية بن عمار قال : المحرم لا يتزوج و لا يُزَوّج فان فعل فنكاحه باطل « 2 »\r\nو صحيحهء عبد الله بن سنان عن ابى عبد الله « عليه السلام » قال : سمعته يقول : ليس ينبغى للمحرم ان يتزوج و لا يزوج محلًا « 3 » . بطلان چنين عقدى به حسب روايات واضح است و بحث علمى ندارد .\r\n\r\nمتن عروة :\r\nو لا فرق فى البطلان و التحريم الابدى بين ان يكون الاحرام لحج واجب او مندوب او لعمرة واجبة او مندوبة و لا فى النكاح بين الدوام و المتعة\r\nدر همهء اين فروض به دليل اطلاق روايات حكم به بطلان و حرمت ابد مىشود .\r\n\r\nه ) بررسى حكم حرمت ابد در صورتى كه تنها زوجه ، محرمه باشد :\r\n\r\nمتن عروة :\r\nو لو كان الزوج محلًا و كانت الزوجة محرمة فلا اشكال فى بطلان العقد لكن هل يوجب الحرمة الابدية فيه قولان الاحوط الحرمة بل لا يخلو عن قوة\r\n\r\n1 ) بيان مختار سيد « رحمه الله » :\r\nآنچه تا كنون از حرمت و بطلان و حرمت ابد گفته شد در مورد محرمى است كه زنى را - خواه زن محرم باشد يا محل - به عقد خود درآورد اما اگر زن محرمه‌اى با مرد محلى عقد كرد آيا اين نيز موجب بطلان و حرمت ابد مىگردد يا نه ؟ مرحوم سيد بلا اشكال آن را باطل مىدانند ولى نسبت به حرمت ابد مىفرمايند : دو قول است ، آنگاه احتياط كرده و بالاخره جانب حرمت ابدى را تقويت مىكنند .\r\n\r\n\r\n","description":"","footnote":"\r\n( 1 ) وسائل ابواب ما يحرم بالمصاهره باب 31 ، ح 2\r\n( 2 ) وسائل ابواب تروك الاحرام باب 14 ، ح 9\r\n( 3 ) وسائل ابواب تروك الاحرام باب 14 ، ح 6\r\n","page_name":" 2351 ","page_number":312},
  {"content":"\r\n\r\n\r\n2 ) ايراد مرحوم آقاى گلپايگانى به تفكيك بين اين دو حكم :\r\nايشان مىفرمايند : تفكيك بين بطلان و حرمت ابد در اين فرض بلا وجه است ، زيرا ادله اين دو مسأله مشترك است ، يكى تمسك به اطلاق كلمهء محرم و ديگرى قاعده اشتراك است و ما اگر مراد از موضوع در روايات را كه « محرم » است ، جنس محرم بدانيم كه طبيعتاً شامل زن محرمه هم مىگردد و بگوييم ؛ در جايى هم كه موضوع را « رجل » قرار داده ، از باب ذكر مثال است ، و يا قائل به الحاق حكم زن محرمه به مرد محرم از طريق قاعدهء اشتراك شويم ، بايد هم بطلان و هم حرمت ابدى هر دو را بلا فرق مترتب به تزويج محرمه هم بكنيم ، و اگر بگوييم مراد از « محرم » در موضوع روايات ، مرد محرم است نه جنس محرم ، و قاعدهء اشتراك را هم تمام ندانيم ، تزويج محل با محرمه ، نه حرمت ابدى در پى دارد و نه باطل است ، پس وجهى براى تفكيك بين دو حكم وجود ندارد كه بگوييم بلا اشكال باطل است ولى نسبت به حرمت ابد تأمّل داشته باشيم .\r\n\r\n3 ) پاسخ استاد « مدّ ظلّه » به ايراد مذكور :\r\nوجه اشكال مرحوم سيد « رحمه الله » را به دو شكل زير مىتوان بيان نمود :\r\nاولا : چون در مسأله بطلان عقد با محرمه مخالفى ديده نشده و عده‌اى از بزرگان هم چون شيخ در خلاف و علامه در منتهى و تذكره و فاضل هندى در كشف اللثام بر آن دعواى اجماع كرده‌اند ، اما در مسأله حرمت ابد غير از شيخ طوسى « رحمه الله » در خلاف ، ديگران دعواى اجماع نكرده ، بلكه بسيارى قائل به عدم حرمت ابد شده‌اند ، لذا تفكيك بين اين دو حكم بىمورد نيست ، زيرا ، اگر كسى قاعده اشتراك و ارادهء جنس از لفظ « محرم » را تمام نداند و بخواهد به اجماع متمسك شود ، تنها بر بطلان ، اتفاق فقهاء وجود دارد ، اما حرمت ابد متفق عليه نيست .\r\n\r\n","description":"","footnote":"","page_name":" 2352 ","page_number":313},
  {"content":"\r\n\r\nو ثانياً اگر قاعدهء اشتراك را تمام ندانيم و بخواهيم بر مبناى ارادهء جنس از « محرم » حكم را به تزويج محل با محرمه هم تسرّى دهيم ، بر خلاف صاحب جواهر « رحمه الله » و مرحوم آقاى حكيم و مرحوم آقاى خويى كه بر اين مبنا ، هر دو حكم - بطلان و حرمت ابد - را بلا فرق در مورد زن محرمه هم سارى مىدانند ، مىتوان بين بطلان و حرمت ابد تفكيك شد ، زيرا در رواياتى كه نكاح محرم را باطل مىداند قرينه‌اى بر خلاف معناى جنسيت وجود ندارد ، لذا كلمهء « محرم » را شامل زن محرم هم مىدانيم ، ولى در مورد روايات دال بر حرمت ابدى ، گرچه مقتضاى ارادهء جنس حرمت ابد براى مرد و زن است ، لكن ، در روايات قرينه هست كه منظور خصوص مرد محرم است :\r\n1 - روايت اديم بن الحر : « قال : ان المحرم اذا تزوج و هو محرم فرق بينهما و لا يتعاودان ابداً » اين روايت هر چند در تهذيب به اين شكل نقل شده است ولى همين روايت را شيخ صدوق « رحمه الله » در فقيه به تعبير ديگرى نقل كرده است : « قال « عليه السلام » من تزوج امرأة فى احرامه فرق بينهما و لم تحل له ابداً « 1 » .\r\nدر اين نقل مراد از « من » به قرينه « تزويج امرأة » خصوص مرد است ، بنابراين ، حكم حرمت ابد در اين روايت مختص به مرد است و نمىتواند مراد از آن جنس محرم باشد تا شامل ازدواج زن محرمه نيز بشود ، با اطمينان مىتوان گفت ؛ اين روايت با روايت اديم بن الحر يكى است ، زيرا هر دو قريب المضمون هستند و بسيار بعيد است كه روايت اديم بن الحر كه شيخ طوسى از كتاب موسى بن القاسم روايت مىكند به دست صدوق « رحمه الله » نرسيده باشد و در عوض ، روايتى غير از روايتى كه شيخ طوسى « رحمه الله » نقل كرده و مضمون آنها يكى است به دستش رسيده باشد و اين روايت به دست شيخ طوسى نرسيده باشد و ما نمىدانيم آيا اصل روايت به تعبير « ان المحرم اذا تزوج » بوده يا به تعبير « من تزوج امرأة فى احرامه » لذا نمىتوان به\r\n\r\n\r\n","description":"","footnote":"\r\n( 1 ) وسائل ابواب تروك الاحرام باب 15 ح 4 .\r\n","page_name":" 2353 ","page_number":314},
  {"content":"\r\n\r\nروايت اديم بن الحر براى حرمت ابد در ازدواج محل با محرمه تمسك نمود .\r\n2 - روايت ابراهيم بن الحسن ، دربارهء اين روايت گفتيم كه اين همان روايت اديم بن الحر است .\r\n3 - روايت دعائم : « اذا تزوج الرجل و هو محرم فرق بينهما . . . فان كان عالماً بأن ذلك حرام لم تحل له ابداً و ان جهل و اراد تزوجها بعد ان يخرج من احرامه . . . » روشن است كه كلمه « محرم » در اين روايت به معناى جنس محرم نيست . ( جامع الاحاديث ح 25 ص 634 ) .\r\n4 - روايت ديگر دعائم : « المحرم اذا تزوج فى احرامه و هو يعلم ان التزويج عليه حرام يفرق بينه و بين التى تزوّج ثم لا تحل له ابداً » جامع الاحاديث ج 25 ص 634 ) « المحرم » در اين روايت هم روشن است كه به معناى مرد محرم است .\r\nغير از اين روايات ، روايت ديگرى هم درباره حرمت ابدى نيست . نتيجه آن كه ، در تمامى رواياتى كه دلالت بر حرمت ابدى ازدواج در حالى احرام مىكند قرينه‌اى هست كه مراد از محرم ، مرد محرم است .\r\nنتيجه آنكه : چون در ادلهء بطلان ، ارادهء جنس از « المحرم » مانعى ندارد ، اما ادلهء تحريم ابد يا ظهور در عدم ارادهء جنس دارد يا لااقل محتمل است ، مىتوان بين بطلان و حرمت ابد تفكيك قائل شد .\r\nادامه بحث در جلسه آينده ان شاء اللَّه تعالى\r\n« * و السلام * »\r\n\r\n","description":"","footnote":"","page_name":" 2354 ","page_number":315},
  {"content":"\r\n\r\n\r\n24 / 8 / 1379 سه شنبه درس شمارهء ( 258 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتداء اين مسأله مطرح مىشود كه آيا حكم حرمت ابد مخصوص به آنجايى است كه مرد محرم باشد و زن محل يا حتى در آن مواردى كه مرد محل است و زن محرمه ، اين حكم وجود دارد ؟ دو بيان از قائلين به تعميم كه عبارت است از استفاده معناى جنس از كلمه « المحرم » در روايات و تمسك به قاعده اشتراك احكام بين رجال و نساء ، ذكر مىشود و آنگاه كلام مرحوم حائرى راجع به اشكال به اين دو بيان مطرح شده و سپس نظر استاد بيان مىشود كه حاصل آن اين است كه ايشان قائل به معناى عام و جنس داشتن كلمه « المحرم » و ساير مشتقات بر اين وزن هستند و اين معنا را معناى ظاهر اين گونه تعبيرات نيز مىدانند و پيرامون قاعده اشتراك ابتدا ، اشكالى را كه بعضى به اين قاعده از جهت تطبيق آن بر محل كلام كرده‌اند بحث نموده و آن اشكال را ( اشكال صغروى ) جواب مىدهند و ليكن اصل قاعده اشتراك را به عنوان قاعده‌اى عام و كلى نمىپذيرند چنانچه مرحوم حاج شيخ نيز در اصل اين قاعده اشكال كرده‌اند .\r\n* * * \r\n1 ) تعميم حرمت ابد نسبت به موردى كه مردِ محلّ با زن محرمه ازدواج نمايد .\r\n\r\nالف ) ادله تعميم ( اراده جنس از كلمه « المحرم و قاعدهء اشتراك )\r\nهمانطورى كه اگر مرد محرم باشد و با زنى ازدواج كند ، گفتيم كه حرمت ابد دارد و زن بر او حرام ابد مىشود . آيا در صورتى كه مرد محلّ باشد و با زن محرمه‌اى\r\n\r\n","description":"","footnote":"","page_name":" 2355 ","page_number":316},
  {"content":"\r\n\r\nازدواج كند نيز حرمت ابد وجود دارد يا نه ؟\r\nبراى اثبات حرمت ابد چند بيان گفته شده است .\r\nبيان اول : ادعاى اين كه درست است كه در روايات مسأله ، كلمه « المحرم » آمده است و لكن ، مراد از آن ، جنس مىباشد كه شامل مذكر و مؤنث هر دو مىشود . و قهراً اگر شامل هر دو شد و قرينه‌اى هم بر خلاف نبود [ در مورد قرائنى كه ما در جلسه گذشته براى تأييد اين مطلب كه روايات اختصاصى به مرد داشته باشد ذكر كرديم بحث خواهيم نمود 
  ] بايد حكم حرمت ابد را در اين صورت نيز قائل شويم .\r\nبيان دوم : تمسك به قاعده اشتراك بين زن و مرد در احكام است . با اين توضيح كه ، بسيارى از احكام فقهى ، هم براى زنان و هم براى مردان به طور مشترك اثبات مىشود و حال آنكه روايات مسأله فقط مخصوص به مرد است ، مثلًا عنوان « رجل » در روايات آمده است - چنانچه در احكام باب حج در بسيارى از مواقع چنين است - و مع ذلك علماء گفته‌اند ، اين حكم اختصاصى به مردها ندارد و شامل زنان نيز مىشود و دليل آنها نيز قاعده اشتراك است ، يعنى قانون اشتراك خصوصيت « رجل » را از بين مىبرد و به جاى آن ، مطلق « انسان » ، قرار مىدهد . در ما نحن فيه نيز بر فرض كه بگوييم كلمه « المحرم » فقط معنايش خصوص مرد محرم است - نه جنس - و ليكن با كمك قاعده اشتراك مىگوييم حرمت ابد اختصاص به آنجايى كه مرد محرم باشد ندارد و شامل زن محرمه نيز مىشود . « 1 »\r\n\r\n2 ) اشكال به دو دليل فوق\r\n\r\nالف ) اشكال مرحوم حائرى به جنس بودن كلمه « المحرم »\r\nبه هر دو بيان فوق اشكال شده است ، اما نسبت به جنس بودن كلمه « المحرم »\r\n\r\n\r\n","description":"","footnote":"\r\n( 1 ) در پايان بحث اين جلسه به دو بيان ديگر اشاره مىشود : الف اگر معناى لغوى محرم مرد محرم هم باشد لكن عرف از خصوصيت مردى الغاء خصوصيت كرده ، كلمه محرم را به عنوان مثال مىفهمد ب با تناسب حكم و موضوع حكم تحريم را به زن محرمه نيز تسرّى مىدهيم .\r\n","page_name":" 2356 ","page_number":317},
  {"content":"\r\n\r\nدو اشكال مطرح است :\r\nاشكال اول : در روايات حرمت ابد لفظ عامى كه شامل زن محرمه هم بشود نداريم .\r\nزيرا روايات مسأله يكى روايت اديم بن الحر بود ، اين روايت هر چند در نقل تهذيب « اذا تزوج المحرم » دارد ولى در نقل صدوق « من تزوج امرأة . . . لم تحل له » دارد كه شامل زن محرم نمىشود . روايت ديگر روايت ابراهيم بن الحسن بود كه گفته شد همان روايت اديم من الحر است . روايت ديگر ، روايت دعائم بود كه همگى آنها مشتمل بر قرائنى بود كه عموم حكم نسبت به زن محرم از آن استفاده مىشود .\r\nاشكال دوم ( كه اشكال عمده است ) بيانى است از مرحوم حاج شيخ عبد لكريم حائرى ( ره ) بنابر آنچه كه در تقريرات مرحوم آشتيانى ( ره ) آمده است و آن اين است كه مرحوم حاج شيخ فرموده‌اند : كلمه « المحرم » دو اطلاق بطور شايع در روايات دارد . مشتقاتى مانند المحرم ، المؤمن ، المسلم بسيارى اوقات اطلاق مىشود و مراد عبارت از جنس است كه شامل مرد و زن هر دو مىشود و خيلى اوقات نيز اطلاق مىشود و مراد از آن خصوص مرد است نه اعم ، مثل آن مواردى كه صيغهء مذكر و مؤنث در كنار يكديگر ذكر شده است - مثلًا اللهم اغفر للمؤمنين و المؤمنات ، - پس گاهى استعمال در معناى عام مىشود و گاهى استعمال در معناى خاص و در هيچ كدام از اين دو استعمال تأوّل و عنايتى به كار نرفته تا استعمال آن مجازى باشد و وقتى كه دو نحوه استعمال حقيقى داشت ، نسبت به موردى كه ما شك داريم كه آيا در معناى عام استعمال شده است يا در معناى خاص ، كلام مجمل خواهد بود و قدر متيقن آن ، مرد محرم است و نسبت به زن محرمه به مقتضاى ادله لفظيه و عمومات مثل احل لكم ما وراء ذلكم و اصول عمليه ، مثل كل شيء لك حلال و استصحاب ، حكم به عدم حرمت ابدى مىشود .\r\n\r\nب ) اشكال صغروى به قاعده اشتراك :\r\nقاعدهء اشتراك بر فرض صحت ، بر ما نحن فيه تطبيق نمىكند ، زيرا اين قاعده در\r\n\r\n","description":"","footnote":"","page_name":" 2357 ","page_number":318},
  {"content":"\r\n\r\nمواردى جارى است كه حكمى كه مىخواهيم آن را تعميم بدهيم و بگوييم ، هم شامل مردان مىشود و هم شامل زنان ، فى حد نفسه ، و به حسب طبع خود ، صلاحيت براى اينكه موضوع آن بتواند اعم - مثل انسان - باشد را داشته باشد و به عبارت ديگر ، مفاد قاعده اشتراك توسعه در موضوع حكم است با حفظ محمول با تمامى خصوصياتش ، و اما اگر در جايى ، مقتضاى توسعه دادن موضوع اين باشد كه محمول قضيه ( حكم ) نيز تغيير نمايد ، اين قاعده در آنجا جارى نيست . مثلًا اگر قضيه‌اى به اين صورت داشتيم كه « لا يجوز للرجل ان يتزوج امرأة » ( مرد نمىتواند زن بگيرد ) در اينجا نمىتوان گفت به حكم قاعده اشتراك اين حكم را نسبت به « زن » نيز تعميم مىدهيم . زيرا صحيح نيست كه بگوييم « لا يجوز للمرأة ان تتزوج امرأة » و به عبارت ديگر ، اگر بخواهيم موضوع اين قضيه را شامل زنان بدانيم بايد در مورد آنها ، محمول را تغيير داده و بگوييم « لا يجوز للمرأة ان تتروج رجلًا » مرحوم آقاى حكيم ، مثال خوبى زده‌اند ، اگر گفته شود « يا أيها الرجال أنفقوا على زوجاتكم » قاعده اشتراك اقتضا نمىكند اين حكم را نسبت به زنان نيز تعميم بدهيم و بگوييم « يا أيها النساء أنفقن على ازواجكن » « 1 » زيرا قيود آن تغيير كرده است . بله اگر تعبير اين طور بود كه « يا أيها الذين انفق على ابويك » مىتوانستيم به قاعده اشتراك بگوييم ، پسر بودن خصوصيتى ندارد و شامل دخترها نيز مىشود ، چون حكم كه همان انفاق بر پدر و مادر است تغيير نمىكند . و در ما نحن فيه ، مفاد نصوص اين است كه مرد مُحرم اگر زن بگيرد بر او حرام ابد مىشود » در اينجا اگر بخواهيم بواسطه قاعده اشتراك حرمت ابد را به زن محرم نيز تعميم بدهيم ، بايد قيود محمول و حكم را تغيير دهيم ، به اين معنا كه بگوييم « زن محرمه اگر شوهر كند بر او حرام ابد مىشود » « 2 »\r\n\r\n\r\n","description":"","footnote":"\r\n( 1 ) تمسك 14 / 171 .\r\n( 2 ) استاد مد ظله : بله اگر كسى قايل شد كه خنثى طبيعت ثالثه نيست و در واقع و عالم ثبوت يا مرد است يا زن مىتوان گفت كه قاعده اشتراك در مثال فوق در مورد خنثى جارى مىشود و نيازى به تغيير دادن محمول ( حكم ) نيست زيرا منظور ما خنثايى كه در واقع زن باشد ولى قادر به اينكه ديگرى را نيز از نطفه خود حامله كند مىباشد\r\n","page_name":" 2358 ","page_number":319},
  {"content":"\r\n\r\nاين اشكال به عنوان قرينهء ديگرى بر عدم ارادهء معناى جنسى نيز قابل طرح است كه بگوييم اگر ظاهر لفظ محرم هم ، جنس محرم باشد لكن چون حكم قضيه مخصوص مردان است ، قرينه مىشود كه مراد از محرم خصوص مرد محرم است .\r\n\r\nج ) اشكال كبروى به قاعده اشتراك زن و مرد در احكام\r\nاما اشكال كبروى به قاعده اشتراك ، مرحوم آقاى حاج شيخ در كبراى اشتراك بين زن و مرد اشكال مىكند و مىفرمايند : آن اشتراكى كه دليل بر آن داريم ، همانا اشتراك احكام بين حاضرين در زمان خطاب و غايبين است ، اما اشتراك بين زن و مرد با توجه به اينكه در بسيارى از احكام اين اشتراك وجود ندارد نمىتواند به عنوان يك قاعده پذيرفته شود . مثلًا در باب حج مىبينيم كه چقدر تفاوت در احكام بين زن و مرد هست و بطور كلى در امورى كه عفت زن اقتضاى تستر مىكند احكام مردها براى زنان نيست ، مثل صدا را بلند كردن هنگام تلبيه و صرف اين كه در خيلى از موارد احكام آنها مشترك است ، دليل صحت اين قاعده نمىشود . مرحوم آقاى والد ما ، يك رساله‌اى دارند ( كه رساله خوبى هم هست ) بنام « الهدى الى الفرق بين الرجال و النساء » كه موارد اختلاف ما بين رجال و نساء را از اول تا آخر فقه جمع‌آورى كرده‌اند . بله گاهى هست كه ما اشتراك را به واسطهء الغاء خصوصيت كردن اثبات مىكنيم ، به اين معنى كه عرف در مواردى ، عنوانى را كه در دليل آمده ، مثال مىفهمد و لذا از آن تعدّى كرده و به ديگران نيز تعميم مىدهد . مثلًا متفاهم عرفى در « رجل شك بين الثلاث و الاربع » اين است كه « رجل » بودن خصوصيتى ندارد و شامل زن نيز مىشود يا گاهى موضوع حكم شخص معينى قرار گرفته ، ما مىگوييم\r\n\r\n\r\n","description":"","footnote":"\r\nدليلى بر بطلان نكاح او با زنان نداريم زيرا ادله‌اى كه مىگويد ازدواج زن با زن باطل است ناظر به زنان متعارفى است كه نمىتوانند ديگرى را حامله نمايند ولى اگر استثناء زنى پيدا شد كه علاوه بر اينكه رحم دارد مىتواند ديگرى را نيز حامل كند آن ادله شامل او نمىشود . بنابراين مطلب مىتوان گفت كه اگر دليلى گفت « مرد محرم اگر زن بگيرد بر او حرام ابد مىشود » . اگر با قاعده اشتراك موضوع آن را توسعه داديم و گفتيم « زن محرمه اگر زن بگيرد بر او حرام ابد مىشود » صحيح است و نيازى به تغيير محمول نيست .\r\n","page_name":" 2359 ","page_number":320},
  {"content":"\r\n\r\nاين مثال است و مىتوان به ساير افراد نيز تعدّى كرد .\r\nو گاهى نيز اشتراك و تعميم احكام را از راه تناسب حكم و موضوع اثبات مىكنيم چنانچه احكام اخلاقى غالباً چنين است .\r\n\r\n3 ) نظر استاد مد ظله پيرامون جنس بودن كلمه « المحرم »\r\nمحصّل اشكال اين بود كه در روايات قراينى است كه منظور از « المحرم » خصوص مرد محرم است نه جنس محرم اعم از زن و مرد . ولى آن قراينى كه ما از روايت براى اثبات اختصاص محرم به مردان ، بيان كرديم ، مبنى بر نقل صدوق بود و اما در نقل كلينى و شيخ « 1 » آن خصوصيات وجود ندارد و اگر كسى قدرى فحص كرده باشد و منقولات صدوق را با نقل كلينى و شيخ تطبيق كرده باشد به اين مطلب مطمئن مىشود كه صدوق چون كتابش كتابى است فتوايى ، گاهى براى روشن‌تر شدن ابهاماتى كه در روايات هست ، تصرفاتى در روايات انجام مىدهد . بنابراين نقل‌هاى كلينى و شيخ از نظر مطابقت با الفاظ روايات از اين جهت بر نقل‌هاى صدوق مقدّم است و چنانچه گفته شد ، در نقل كلينى و شيخ آن قراينى كه ما مىگفتيم وجود ندارد . لذا اگر جنس بودن كلمه « المحرم » را بپذيريم اشكالى از اين جهت وجود ندارد .\r\n\r\nپاسخ به اشكال دوّم :\r\nاما راجع به اصل مطلب و اشكالى كه مرحوم آقاى حائرى داشتند و فرمودند « چون كلمه « المحرم » دو استعمال دارد پس مجمل مىشود و بايد به قدر متيقن آن را ( كه مرد است ) اخذ كنيم . مىگوييم : به نظر ما آنچه كه ارتكازاً ، هر انسانى از كلماتى نظير « المحرم » و « المؤمن » و . . . با مراجعه به قرآن و روايات و تعبيرات كتب تاريخ و ادب و غيره مىفهمد ، اين است كه اين كلمات تا مادامىكه قرينه‌اى بر\r\n\r\n\r\n","description":"","footnote":"\r\n( 1 ) ( توضيح بيشتر ) : روايت اديم بن الحر در تهذيب آمده ولى كلينى آن را در كافى نياورده است ، لكن روايت « ابراهيم بن الحسن » ( كه گفتيم همان روايت اديم است ) هم در كافى وارد شده و هم در تهذيب .\r\n","page_name":" 2360 ","page_number":321},
  {"content":"\r\n\r\nخلاف نباشد مثلًا صريحاً لفظ صيغهء مؤنث آنها در كنارشان ذكر نشود به حسب متفاهم عرفى معناى جنسى است . مثلًا تا مادامىكه گفته نشود « المؤمن و المؤمنه » بلكه تنها كلمه « المؤمن » ذكر شود ، معناى اعم از آن استفاده مىشود ، شاهدش نيز اين است كه اگر كسى بخواهد ، جمله فارسى « مؤمن ( مسلمان ) خلاف وعده نمىكند » را به عربى ترجمه نمايد هيچ‌گاه نمىگويد المؤمن و المؤمنة لا ينقصان الوعد بلكه در ترجمه عربى آن گفته مىشود « المؤمن لا ينقض الوعد » و همچنين ترجمه طبيعى عبارت « المؤمن يفى بوعده » اين است كه « مؤمن خلف وعده نمىكند » نه اينكه « مرد مؤمن . . . » و اين خود دليل بر اين است كه متفاهم عرفى از كلمه « المؤمن » معناى عامى است كه هم شامل زنان مىشود و هم شامل مردان ، لذا در آيات قرآن - الّا موارد شاذ و نادرى - موضوع احكام عمومى را « المؤمنون » و مانند آن قرار داده . يا مثلًا ما وقتى مىخواهيم اين جمله مرحوم شيخ را در رسايل كه مىگويد « ان المكلف اذا التفت الى حكم شرعى » يا عبارت مرحوم آخوند را كه مىگويد « فاعلم ان البالغ الذي وضع عليه القلم » معنا كنيم اين طور نيست كه بگوييم مرد مكلف يا مرد بالغ ، بلكه متفاهم از آنها همان معناى عام جنسى است . بنابراين ، تمامى اين موارد به حسب طبع اولى لفظ ، مراد همان معناى جنسى است و شايد قانون اشتراكى كه آقايان نيز گفته‌اند ، منشأش همين تعابيرى باشد كه مراد از آنها معناى جنسى است و كلمه در معناى عام استعمال شده است . ( البته اگر از مواردى عنوان رجل در دليل ذكر شده كه معناى خاص دارد بخواهيم تعدى به نساء نيز كنيم اين از باب الغاء خصوصيت و مانند آن است )\r\nپس حاصل اين كه ، به نظر ما اين طور نيست كه كلمه « المؤمن » و « المحرم » دو وضع داشته باشد ، يكى براى معناى عام و يكى براى معناى خاص ، تا بگوييم در موارد شك كلام مجمل مىشود و بايد اخذ به قدر متيقن كرد ، بلكه به نظر ما ، اين الفاظ معناى متبادر آنها ، همان معناى جنسى عام است . بلى اگر قرينه‌اى بود ، مثل اينكه\r\n\r\n","description":"","footnote":"","page_name":" 2361 ","page_number":322},
  {"content":"\r\n\r\nالمؤمن و المؤمنه گفته شود مراد معناى خاص است .\r\nدر اينجا ، اين مطلب مىماند : كه بر فرض كه ، كلمه « المحرم » معنايش جنس باشد ، ولى در مقام ، خصوصيت محمول قضيه به گونه‌اى است كه نمىتوان گفت كه مراد از محرم در موضوع ، معناى جنسى است و شامل نساء نيز مىشود ، چون قضيه اين است كه محرمى كه زن بگيرد بر او حرام ابد مىشود ، پس نمىتواند مراد از محرم ، زنان نيز باشد . پاسخ از اين مطلب را در قسمت جواب از اشكال صغروى به قاعده اشتراك بيان خواهيم نمود .\r\n\r\n4 ) نظر استاد مد ظله نسبت به قاعده اشتراك زن و مرد در احكام\r\n\r\nالف ) پاسخ از اشكال صغروى قاعدهء اشتراك\r\nخلاصه اشكال صغروى به قاعده اشتراك اين بود كه اين قاعده در مواردى جارى مىشود كه محمول و حكم قضيه صلاحيت براى اينكه موضوع آن اعم از مرد و زن باشد را داشته باشد و در ما نحن فيه چون محمول عبارت بود از اينكه « زن نمىتواند بگيرد و زن بر او حرام ابد است » و اين معنا فقط در صورتى كه موضوع قضيه مرد باشد صحيح است لذا نمىتوان تمسك به قاعده اشتراك كرد .\r\n\r\nپاسخ اين اشكال -\r\nچنانچه ديگران نيز اين جواب را داده‌اند - اين است كه محمول در روايات محل بحث « عدم تزوّج » است و تزوّج معنايش همسر گرفتن و جفت قرار دادن ديگرى است . اين لفظ خواه در مورد مردان به كار برود و خواه در مورد زنان ، به يك معنى است ، ولى مصداق « همسر و جفت » در مورد زن و مرد متفاوت خواهد بود . و به عبارت ديگر : « تزوّج » يك معناى عام بنحو مشترك معنوى دارد كه اين معناى عام ( جفت قرار دادن ، همسر قرار دادن ) دو مصداق دارد . وقتى گفته مىشود فلان امرأة تزوّجت استفاده مىشود مردى را جفت خود قرار داد ، وقتى ، گفته فلان رجل تَزَوجَ ، استفاده مىشود زنى را جفت و همسر خود قرار داد ، نه اينكه تزوّج در هر مورد به يك معنا باشد تا مشترك لفظى شود . عيناً مثل اينكه بگويند « هر\r\n\r\n","description":"","footnote":"","page_name":" 2362 ","page_number":323},
  {"content":"\r\n\r\nانسان پس از بول كردن بايد فرج خود را بشويد » فرج يك معناى عامى دارد كه در مورد مردان يك مصداق دارد و در مورد زنان مصداق ديگرى ، يا اگر گفته شود انسان لازم است عورت خود را مستتر كند و مصداق عورت در زن يك چيز است و مصداق آن در مرد چيز ديگر ، هر چند عورت يك مفهوم بيشتر ندارد . و كلمهء « عورت » در دو جملهء زير به يك معنى به كار مىرود « زنان بايد عورت خود را بپوشانند » و « مردان بايد عورت خود را بپوشانند » ، هر چند از نظر مصداق متفاوت است . بنابراين ، اگر ما قائل به جنس بودن كلمه « المحرم » شديم و گفتيم هم شامل مرد محرم مىشود و هم شامل زن محرمه يا گفتيم « المحرم » خصوص مرد است و ليكن براى تعميم حكم به زن محرمه تمسك به قاعده اشتراك كرديم ، اشكالى از ناحيه اينكه محمول حكم قضيه محمولى است خاص و صلاحيت اينكه براى زن محرمه نيز باشد را ندارد متوجّه نيست .\r\n\r\nب ) عدم تماميت كبراى قاعده اشتراك\r\nو لكن به نظر ما نيز ، چنانچه مرحوم حائرى نيز فرموده‌اند اشكال اساسى ، عدم ثبوت كبراى اين قاعده است ، هر چند در غالب موارد از موضوع قضيه كه مرد است به خاطر يكى از دو جهت تعدّى مىشود ، يا به خاطر اين كه عرف الغاء خصوصيت نموده و عنوان مرد را مثال مىفهمد « 1 » و يا از تناسب حكم و موضوع فهميده\r\n\r\n\r\n","description":"","footnote":"\r\n( 1 ) [ در مورد الغاء خصوصيت كردن بايد بسيار توجه كرد ، چون امرى است بسيار دقيق 
  ] استاد مد ظله : يك وقت مسأله گويى از من پرسيد كه داشتم براى زنها اين مسأله را مىگفتم كه اگر زنى فراموش كرد كه اذان و اقامه را براى نماز بگويد قبل از ركوع اگر متوجه شد مستحب است نماز را قطع كند و اذان و اقامه را بگويد و نماز بخواند . موقع گفتن ، به شك افتادم كه شايد اين حكم مخصوص مردان باشد . اين مسأله را از من سؤال كرد بنده مراجعه كردم به روايات و ادله مسأله را ديدم كه ادله مسأله همهء آنها موضوعشان مرد است يا لفظ رجل بود يا خطاب به مردان بود و مسأله اذان و اقامه نيز از مسائلى است كه اگر واجب بدانيم درباره زنان واجب نيست و اگر مستحب مؤكد نيز بدانيم آن تأكيد در مورد زنان نيست و شكستن نماز خلاف قواعد اولى است و خلاصه ، الغاء خصوصيت كردن و تعدى كردن از مرد به زن مشكل است لذا به نظر ما در اين مسأله بين زن و مرد فرق است و لو هيچ يك از آقايان و حتى سيّد نيز اصلًا به اين مطلب توجه نكرده‌اند تا اين كه آنها بحث كنند همه آنها « تعبير به « مَن » كرده‌اند يعنى از ابتدا حكم را هم شامل رجال دانسته‌اند و هم شامل نساء .\r\n","page_name":" 2363 ","page_number":324},
  {"content":"\r\n\r\nمىشود ، حكم اختصاصى به مردها ندارد و شامل زنان نيز مىشود مانند غالب احكام اخلاقى .\r\nبنابراين ، حاصل اين مىشود كه در ما نحن فيه ، ما نمىتوانيم با قاعدهء اشتراك تعميم حكم مسأله را تمام كنيم .\r\nو ليكن ، چنانچه گفتيم به نظر ما ، كلمه « المحرم » معناى آن جنس است و اشكالى نيز از ناحيه محمول قضيه نيست ، لذا از اين باب مىتوانيم حكم را تعميم بدهيم .\r\n« * و السلام * »\r\n\r\n","description":"","footnote":"","page_name":" 2364 ","page_number":325},
  {"content":"\r\n\r\n\r\n25 / 8 / 1379 چهارشنبه درس شمارهء ( 259 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در مسأله آخر فصل مربوط به تزويج در حال احرام بود . در اين جلسه ، مسأله اول و مسأله هشتم عروه را بررسى مىكنيم . بحث عمده مسأله اول در اين فرع است كه اگر مُحلّى براى مُحلّ ديگرى عقدى خواند ، آيا معقود له پس از محرم شدن مىتواند عقد قبلى را اجازه بدهد ؟ بحث عمدهء مسأله هشتم در اين فرع است كه اگر محلى براى محرمى فضولتاً عقدى خواند ، آيا معقود له پس از خروج از احرام مىتواند عقد فضولى را اجازه كند ؟\r\nبراى بررسى مسأله ، نگاهى مىكنيم به مبانى چهارگانه كشف حقيقى و كشف انقلابى و كشف حكمى و نقل در حقيقت اجازه و بر اساس مبانى مختلف اين دو مسأله را بررسى مىكنيم ان شاء اللّه تعالى .\r\n* * * \r\n[ در مورد عقد فضولى يا اجازه‌اى كه در حال احرام واقع مىشود دو مسأله مطرح شده 
  ]\r\n\r\nمتن عروة :\r\n« لا يجوز للمحرم ان يتزوج امرأة محرمة او محلّة . . . كذا لو كان باجازة عقد الفضولى الواقع حال الاحرام او قبله مع كونها حاله بناء على النقل بل على الكشف الحكمى بل الاحوط مطلقاً و لا اشكال فى بطلان النكاح فى الصور المذكورة »\r\nدر مورد عقد فضولى يا اجازه‌اى كه در حال احرام واقع مىشود دو مسأله مطرح شده ، يكى اينجا و يكى در مسأله هشتم باب و چون اين دو مسأله با يكديگر مرتبط است ما اين دو مسأله را يك جا مطرح مىكنيم .\r\n\r\nمسأله اول : آيا شخص مىتواند در حال احرام عقد فضولى را اجازه بدهد ؟\r\nو اين\r\n\r\n","description":"","footnote":"","page_name":" 2365 ","page_number":326},
  {"content":"\r\n\r\nمسأله دو صورت دارد صورت اول : در زمانى كه عقد خوانده شده ، معقود له در حال احرام بوده است . صورت دوم : فضول قبل از احرام معقود له براى او عقد خوانده است .\r\n\r\nمسأله دوم : اگر محلى فضولتاً براى شخص محرمى عقد بخواند ،\r\nاگر محرم در حالى كه از احرام خارج نشده ، بخواهد عقد فضولى را اجازه بدهد ، اين عقد قطعاً باطل است لكن محل بحث اينجا است كه معقود له پس از خروج از احرام مىخواهد عقدى كه فضول در حال احرام او ، براى او خوانده ، اجازه كند . آيا اين اجازه نافذ است ؟ اين مسأله ، موضوع مسأله هشتم است :\r\n« لو زوّجه فضولى فى حال احرامه لم يجز له اجازته فى حال احرامه . و هل له ذلك بعد احلاله ؟ الا حوط العدم و لو على القول بالنقل ، هذا اذا كان الفضولى محلًا و الّا فعقده باطل لا يقبل الاجازه و لو كان المعقود له محلًا »\r\nصدر اين مسأله هشتم ، همان صورت اول مسأله اول است كه معقود له هم در حال عقد و هم در حال اجازه محرم بوده است كه بنا بر جميع مبانى در كاشفيت يا ناقليت اجازه ، اين عقد باطل است .\r\nاما شق دوم مسأله كه مجيز بعد از احلال بخواهد اجازه دهد ، اين دو صورت دارد به عقيدهء مرحوم سيّد ، چنانچه عاقد فضولى ، خودش در ظرف عقد مُحلّ باشد ، احتياط واجب آن است كه اجازه ، مصحّح عقد نباشد ، هر چند اجازه را ناقل بدانيم ، اما اگر عاقد فضولى ، خودش محرم بوده و در حال احرام عقد كرده ، در اين صورت هيچ تأمّلى در بطلان عقد نيست .\r\n\r\nالف ) بررسى صورت دوم مسأله اول :\r\nدر صورتى كه فضولى براى كسى عقد خوانده است و معقود له در حال احرام مىخواهد عقد واقع شده قبلى را اجازه كند مرحوم سيّد مىفرمايد ؛ بنا بر مسالك مختلف در باب حقيقت اجازه ، حكم مسأله فرق مىكند ، اگر قائل به نقل يا كشف\r\n\r\n","description":"","footnote":"","page_name":" 2366 ","page_number":327},
  {"content":"\r\n\r\nحكمى شديم ، فتوى مىدهيم كه اجازه دادن محرم حرام است و اگر قائل به كشف حقيقى يا انقلابى شديم ، در جواز اجازه دادن محرم احتياط مىكنيم .\r\nقبل از شروع بحث ، مناسب است ، اشاره‌اى به مبانى مختلف در باب اجازه بنماييم :\r\n\r\nدر باب اجازه فضولى 4 رأى معروف هست :\r\n\r\nالف : اجازه ناقل است .\r\nيعنى وقتى اجازه آمد ، عقد واقع شده به مجيز اضافه پيدا مىكند و به منزلهء آن است كه خود معقود له الان عقد كرده است ، بنا بر اين ، اثر عقد از الا ن به بعد مترتب مىگردد . مثلًا در اجازه عقد بيع ، ملكيت از زمان اجازه حاصل مىشود ، نتيجهء آن كه ، اگر در فاصله زمانى عقد و اجازه براى مبيع نتاجى حاصل شد ، اين نتاج ملك بايع است نه مشترى ، زيرا كسى كه فضولًا حيوانى را مىفروشد ، خود حيوان متعلق تمليك قرار گرفته نه نتاج او ، و مجيز هم تمليك همان متعلق عقد را اجازه مىكند و لذا اگر حيوان ما بين العقد و الاجازه بچه دار شد ، نتاج مال بايع خواهد بود نه مشترى .\r\n\r\nب ) اجازه كاشف حكمى است .\r\nدر كشف حكمى مانند نقل ، اجازه سبب ملكيت من حين الاجازه مىگردد . لكن شارع حكم ملكيت سابق را براى اين ملكيت جديد اعتبار كرده است و ملكيت جديد را نازل منزلهء ملكيت سابق قرار داده است و چنانچه از حين العقد مشترى مالك مبيعى شد ، نسبت به زمان فعلى هر اثرى داشت ؟ شارع آن آثار را هم بار مىكند ، به بيانى ديگر ، بعد الاجازه بالمطالقة خود حيوان ملك مشترى مىگردد مضافاً بر اين كه آثار ملكيت من حين العقد هم از حالا مترتّب مىگردد ، بنا بر اين ، اگر فضول ، حيوانى را فروخت ، من حين الاجازه هم حيوان و هم نتاج حيوان ملك مشترى مىشود ، زيرا يكى از آثار ملكيت خود حيوان حين وضع الحمل اين است\r\n\r\n","description":"","footnote":"","page_name":" 2367 ","page_number":328},
  {"content":"\r\n\r\nكه نتاجش هم ملك مالك اصلى است . البته مسامحه‌اى در عبارتى از مرحوم آقاى حكيم واقع شده كه در كشف حكمى آثار ملكيت من حين العقد از زمان عقد مترتّب مىگردد . « و ان كانت احكام المضمون ثابتة من حين العقد » .\r\nخلاصه در كشف حكمى و نقل ، فعليت منشأ ( ملكيت ، زوجيت و . . . ) بعد الاجازه است . با اين فرق كه در كشف حكمى آثار ديگرى هم به ملكيت انشاء شده ملحق مىشود ، مانند ملكيت نتاج .\r\n\r\nج ) اجازه كاشف حقيقى است .\r\nبالاجازه كشف مىشود كه منشأ من حين العقد تحقق يافته است ، كسى كه چيزى را فضولتاً فروخت چنانچه فى علم الله اين بيع متعقب بالاجازه باشد ، از ابتداء نقل و انتقال حاصل شده ، كأنّ از اول عقد را خود مالك انجام داده ، يا عقد عن اذن من المالك صادر شده . پس همان عقد اول سبب حصول ملكيت من حينه مىگردد .\r\nبنابراين ، اگر مشترى بداند كه پس از مدتى معقود له اين عقد را اجازه خواهد كرد ، از همان ابتدا مىتواند در اين ملك تصرف كند ، چون مىداند ملكيت حاصل شده و مال خودش است و اگر شك داشت ، ظاهراً حق تصرف ندارد ، پس چنانچه تصرف كرد و واقعاً ملحوق به اجازه بود ، معلوم مىشود كه واقعاً مشترى در ملك خودش تصرف كرده ، لكن چون خيال مىكرده تصرف او جايز نيست متجرّى مىباشد .\r\nپس بنا بر كاشفيت حقيقى ، عقد فضولى حكم عقد خود مالك را دارد و ملكيت و جواز تصرف مشترى من حين العقد مىگردد و همهء احكام ملكيت قبل مترتّب مىشود .\r\n\r\nد ) اجازه كاشف انقلابى است .\r\nيعنى اجازه سبب حصول ملكيت مىگردد و با اجازه ملكيت انشاء و جعل مىشود ، لكن ظرف منشأ و مجعول قبل است . عكس باب وصيت كه انشاء فعلى است لكن فعليت منشأ استقبالى است و بين انشاء و فعليت منشأ فاصله واقع شده\r\n\r\n","description":"","footnote":"","page_name":" 2368 ","page_number":329},
  {"content":"\r\n\r\nاست عكس آن در اجازه اتفاق افتاده ، اينجا در وقت اجازه ، انشاء فعليت مىيابد لكن فعليت منشأ من حين العقد است .\r\nدر كشف حقيقى ، همان انشاء عاقد فضولى اثر مىگذارد و انشاء و منشأ هر دو در زمان عقد محقق مىگردد و در كشف انقلابى اجازه سبب ملكيت مىشود ، لكن اجازه ملكيت سابق را مىآورد .\r\nبه تعبير مرحوم آقاى حكيم « رحمه الله » : بنا بر نقل ، در نكاح فضولى ، زوجيت انشاءً و منشأً در وقت اجازه محقق مىشود و بنا بر كشف حكمى علاوه بر آن كه زوجيت انشاءً و منشأً در وقت اجازه محقق مىشود ، احكام زوجيت قبلى هم مترتب مىشود و بنا بر كشف حقيقى ، زوجيت انشاءً و منشأً در وقت عقد فضولى محقق مىگردد و بنا بر كشف انقلابى انشاء زوجيت در وقت اجازه است لكن فعليت زوجيت از وقت عقد حاصل مىشود يعنى اجازه سبب مىشود كه شارع مقدس حكم به تحقق مضمون عقد از زمان حصول عقد بنمايد .\r\n\r\nنظر مرحوم سيّد « رحمه الله » :\r\nمرحوم سيّد در فرضى كه فضولى محل در حال احلال معقود له ، عقد كرده باشد و معقود له در حال احرام بخواهد اجازه دهد ، فرموده‌اند : بنا بر نقل و كشف حكمى عقد باطل است چون انشاء عقد و مُنشأ آن يعنى زوجيت هر دو در زمان احرام واقع شده است ، اما بنا بر كشف حقيقى و كشف انقلابى بطلان را مبنى بر احتياط مىگيرند .\r\n\r\nفرمايش مرحوم آقاى حكيم « رحمه الله » و مرحوم آقاى خوئى « رحمه الله » :\r\nمرحوم آقاى حكيم ابتدا به مرحوم سيّد اشكال مىكنند كه بنا بر دو مبناى اخير ( البته ايشان در اين قسمت فقط از كشف انقلابى اسم برده ) بايد حكم به صحت كنيم چون مُنشأ در زمان احلال ثابت شده است . ولى بعد تقريبى در تأييد كلام سيد « رحمه الله » ذكر مىكنند .\r\n\r\n","description":"","footnote":"","page_name":" 2369 ","page_number":330},
  {"content":"\r\n\r\n\r\nبيان مطلب :\r\nايشان يك اختلافى با مرحوم آقاى خويى « رحمه الله » در مدلول رواياتى كه مىگويد « المحرم لا يتزوّج » دارند . آقاى خويى « رحمه الله » مىفرمايد : مدلول اين روايات اين است كه مُحرم كسى را همسر و جفت خود قرار ندهد و آقاى حكيم مىفرمايد :\r\nمدلول اين روايات اين است كه محرم داراى همسر نمىشود . ثمره در اينجا ظاهر مىشود كه چون آقاى حكيم قيام تزوّج به متزوّج را قيام حلولى مىدانند نه قيام صدورى ، لذا اگر ولىّ زيد بر زيد عقد كرده باشد « تزوّج زيدٌ » صدق مىكند ، اما آقاى خويى مىفرمايد : « تزوّج زيدٌ » زمانى صدق مىكند كه خود زيد اقدام به ازدواج كرده باشد نه اينكه ديگرى او را تزويج كرده باشد ، لذا قيام تزوّج به متزوّج را قيام صدورى مىدانند . بر اين اساس ، آقاى حكيم « رحمه الله » مىفرمايد : بنا بر كشف حقيقى يا كشف انقلابى بايد حكم به صحت كنيم ، چون طبق اين دو مبنا « المحرم لا يتزوّج » شامل ما نحن فيه نمىشود . زيرا زوجيت براى مُحلّ ثابت مىشود نه براى مُحرم و در زمان تحقق زوجيت ، معقود له محل بوده است ، اما بنا بر نقل يا كشف حكمى « لا يتزوّج المحرم » شامل ما نحن فيه مىشود . در حالى كه به نظر آقاى خويى « لا يتزوّج المحرم » بنا بر هر چهار مبنا شامل ما نحن فيه مىشود . چون ملاك صدور عقد زوجيت است نه حصول زوجيت تا بخواهيم تفصيل دهيم .\r\nآقاى حكيم « رحمه الله » پس از ايراد اين اشكال به سيّد « رحمه الله » با تقريب ديگرى كلام سيّد « رحمه الله » را تأييد مىكنند . ايشان مىفرمايد : در روايات تعبير شده است كه « المحرم لا يتزوّج و لا يزوّج ( مُحلًا ) » و ما هر چند حكم بطلان را بنا بر كشف حقيقى و كشف انقلابى نتوانستيم از « لا يتزوّج » استفاده كنيم ، اما مىتوانيم اين حكم را از « لا يزوّج » استفاده كنيم چون وقتى مُحرم جايز نيست براى مُحلّ تزويج كند به طريق اولى براى زمان احلال خودش نمىتواند تزويج كند و فرض اين است كه اجازه مصداق تزويج است و بنا بر كشف حقيقى و كشف انقلابى لازم مىآيد كه مُحرم\r\n\r\n","description":"","footnote":"","page_name":" 2370 ","page_number":331},
  {"content":"\r\n\r\nمُحِلّ را يعنى خودش را در وقتى كه مُحلّ بود تزويج كرده باشد و اين هر چند مدلول مطابقى روايت نيست ولى بالاولويّه استفاده مىشود .\r\n\r\nنظر نهايى استاد مد ظله :\r\nبه نظر مىرسد چه انشاء و چه منشأ هر كدام در حال احرام واقع شده باشد ادلهء « المحرم لا يتزوج و لا يزوّج » شامل مىشود و دلالت بر حرمت و بطلان مىكند و بنا بر مبانى مختلف بايد قائل به حرمت و بطلان شويم .\r\n\r\nب ) بررسى صورت اول مسأله هشتم :\r\nمعقود له پس از خروج از احرام مىخواهد عقدى كه فضولتاً در زمان احرام براى او خوانده شده اجازه كند . در اين مسأله مرحوم سيّد مىفرمايد : « الاحوط العدم و لو على القول بالنقل »\r\n\r\n1 ) فرمايش مرحوم آقاى حكيم « رحمه الله » و مرحوم آقاى خويى « رحمه الله » :\r\nمرحوم آقاى حكيم « رحمه الله » در مورد احتياطى كه مرحوم سيّد « رحمه الله » كرده‌اند مىفرمايد : بايد بين مبانى مختلف تفصيل داد . بنا بر مبناى نقل و كشف حكمى كه آن هم در واقع نقل است ، نمىتوان حكم به بطلان عقد كرد بلكه عقد صحيح است .\r\nچون بنا بر اين دو مبنا ، اجازه كه محقِّق انشاء است در زمان احلال واقع شده و شارع هم از زمان اجازه ، حكم به زوجيت مىكند ، لذا انشاء و منشأ هر دو در زمان احلال واقع گرديده است .\r\nبله ، بنا بر مبناى كشف حقيقى يا كشف انقلابى بايد حكم به بطلان عقد كرد . چون بنا بر كشف حقيقى ، انشاء و مُنشأ هر دو در زمان احرام واقع مىشود و بنا بر كشف انقلابى ، اگر چه انشاء در حال احلال است ولى منشأ در حال احرام خواهد بود .\r\nمرحوم آقاى خويى بر عكس مرحوم سيّد ، مطلقاً قائل به صحت عقد هستند ، به اين دليل كه ، آنچه در ادلّه وارد شده اين است كه « المحرم لا يتزوّج و لا يزوّج » و در ما نحن فيه نه « تزوّج المحرم » صدق مىكند و نه « تزويج المحرم » چون فرض اين است كه\r\n\r\n","description":"","footnote":"","page_name":" 2371 ","page_number":332},
  {"content":"\r\n\r\nاجازه در حال احلال است و لذا اگر تزوّجى صورت گرفته باشد ، تزوّج المحلّ است نه تزوّج المحرم . تزويج هم كه توسط فضولى انجام شده تزويج المحل است نه تزويج المحرم ، چون فرض اين است كه عاقد مُحلّ بوده است .\r\n\r\n2 ) نظر استاد مد ظلّه در وجه احتياط مرحوم سيّد « قدس سرّه » :\r\nبه نظر مىرسد حق با مرحوم سيّد باشد و احتياط ايشان بلاوجه نيست .\r\nدليلى كه مىتوان بر احتياط سيّد اقامه كرد ، روايت معتبرهء سماعة است كه تعبير كرده : « لا ينبغى للرجل الحلال ان يتزوّج محرماً و هو يعلم انه لا يحل له » « 1 » و اين دلالت دارد بر اينكه مُحلّ حق ندارد براى محرم عقد نكاح بخواند و اگر عقد كرد اين عقد محكوم به بطلان است . بنا بر اين ، در غير فضولى كه عقد مُحلّ بر محرم لو لا الاحرام صحت فعليه دارد بر طبق اين روايت حكم مىكنيم كه شارع صحت فعليه را نفى كرده است و در فضولى كه عقد مُحلّ بر محرم لو لا الاحرام صحت شأنيه دارد بر طبق اين روايت حكم مىكنيم كه شارع صحت شأنيه را نفى كرده است .\r\nان قلت : با وجود اين روايت مرحوم سيّد « رحمه الله » بايد فتوى به بطلان عقد بدهند چون اين روايت صحت شأنيهء عقد فضولى را به خاطر محرم بودن معقود له نفى كرده است ، پس چرا مرحوم سيّد احتياط كرده‌اند ؟\r\nقلت : وجه احتياط مرحوم سيّد ترديدى است كه در معناى اين حديث شريف دارد احتمال اول در معناى روايت سماعه « لا ينبغى للرجل الحلال ان يزوج محرماً » اين است كه مقصود از تزويج مُحرَّم تزويجى است كه اثر آن ( زوجيت ) لو لا الاحرام در همان زمان عقد محقق گردد ، يعنى محرم نمىتواند ايجاد زوجيت كند ، بنا بر اين اجمال روايت سماعه حكم نمىكند كه اگر شخصى كه محل است براى محرمى فضولتاً عقد كرد اين عقد باطل است . احتمال دوم اينكه « ان يزوّج محرماً » يعنى جعل زوجيت كند و عقدى براى محرم بخواند ، عقدى كه محل براى محرم مىخواند\r\n\r\n\r\n","description":"","footnote":"\r\n( 1 ) وسائل الشيعة - كتاب الحج - باب 14 از ابواب تروك الاحرام - ح 10\r\n","page_name":" 2372 ","page_number":333},
  {"content":"\r\n\r\nكالعدم است و لو عقدى باشد كه اگر شارع بخواهد امضا كند براى بعد از خروج از احرام امضا مىكند ، بنا بر اين احتمال كه احتمال بعيدى هم نيست ، عقد محرم كالعدم مىشود و با اجازهء بعدى قابل تصحيح نيست هر چند معقود له در حال احلال ، عقد را اجازه كند .\r\nخلاصه : وجه احتياط مرحوم سيّد ترديد در معناى حديث است .\r\n\r\nنظر استاد مد ظله در كلام مرحوم سيّد « رحمه الله »\r\nولى به نظر مىرسد كه بنا بر مبانى مختلف در باب كاشفيت يا ناقليت اجازه ، حكم مسأله فرق كند و ما بايد بنا بر مبناى نقل و كشف حكمى مثل ايشان احتياط كنيم چون ( با پذيرفتن ترديد در معناى روايت سماعة ) نمىدانيم بر عملى كه از محل صادر شده و عقدى كه بر محرم خوانده عنوان « يُزوّج » صدق مىكند يا خير ؟\r\nولى بنا بر مبناى كشف حقيقى و كشف انقلابى بايد فتوى به حرمت چنين عقدى بدهيم زيرا ، بنا بر هر دو مبنى ، زوجيت در حال احرام واقع شده است و « زوّج المحل المحرم » صدق مىكند و به مقتضاى روايت سماعه چنين عملى حرام است . زيرا بنا بر اين دو مبنا ، روايت سماعه را به هر يك از دو معناى ياد شده بگيريم شامل ما نحن فيه مىشود ، چه تزويج را به معناى اجراى صيغهء عقد بگيريم و چه آن را به معناى ايجاد زوجيت حقيقى كه لو لا المانع از همان زمان عقد واقع مىشود ، بگيريم ، چون بنا بر هر دو مبنا اجازه كشف مىكند از اينكه زوجيت از همان زمان عقد كه معقود له محرم بوده است حاصل شده است .\r\nاز اين مطلب روشن مىشود كه فرمايش آقاى خوئى « رحمه الله » نيز محل مناقشه است . زيرا ايشان فقط اجازهء معقود له را در نظر گرفته‌اند و گفته‌اند روايت مىفرمايد :\r\n« المحرم لا يتزوج و لا يزوج » بر عمل معقود له كه بعد از محل شدن اجازه مىدهد « تزوج المحرم » صدق نمىكند . همچنانكه زوّج المحرم هم صدق نمىكند چون عاقد محل بوده است . و حال آن كه ما بايد عمل عاقد را هم در نظر بگيريم كه آيا بر عمل\r\n\r\n","description":"","footnote":"","page_name":" 2373 ","page_number":334},
  {"content":"\r\n\r\nاو « زوج الحلال الحرام » صدق مىكند يا خير ؟\r\n\r\nج ) بررسى صورت دوم مسأله هشتم :\r\nدر مورد صورت دوم كه خود عاقد محرم بوده ، مرحوم سيّد فتوى به بطلان مىدهد مطلقاً ، زيرا تعبير ادله اين است كه « المحرم لا يزوّج » و اين تعبير نسبت به ولىّ ، چنانچه بخواهد در حال احرام بر مولى عليه عقد بخواند ، صحت فعليه را از بين مىبرد و نسبت به عقد فضولى ، صحت تأهليه را از بين مىبرد .\r\nو در معناى « لا يزوّج » هر چند گفته شد دو احتمال مطرح است :\r\n1 - محرم ايجاد زوجيت نمىكند يعنى عقدى كه لو لا الاحرام نافذ است و سبب حصول زوجيت مىشود نبايد از محرم صادر شود\r\n2 - محرم انشاء زوجيت نمىكند يعنى صيغهء عقدى كه محرم مىخواند كالعدم است . لكن معناى اين روايت « المحرم لا يزوّج » به قرينه خارجى معناى دوم است و محرم نبايد در تحقق عقد دخالت داشته باشد . لذا مرحوم سيّد فتوى مىدهد كه شاهد عقد شدن بر محرم حرام است و همچنين اگر محرمى با خواهر زن خود ازدواج كند ، او بر محرم حرام ابدى مىشود در حالى كه لو لا الاحرام اين عقد سبب زوجيت نمىگردد .\r\n\r\n1 ) فرمايش مرحوم آقاى حكيم :\r\nمرحوم آقاى حكيم در اين صورت دوم هم به سيّد « رحمه الله » اشكال مىكند و مىفرمايد : با تأمّل معلوم مىشود كه همان تفصيلى كه در صورت اول داديم در اين صورت دوم هم مىآيد ، يعنى بنا بر كشف حكمى يا نقل بايد حكم به صحت كنيم و بنا بر كشف حقيقى يا كشف انقلابى بايد حكم به بطلان كنيم . چنانچه توضيح آن گذشت .\r\n\r\n2 ) نظر استاد مد ظله :\r\nبه نظر مىرسد اين فرمايش آقاى حكيم « رحمه الله » تمام نباشد\r\n\r\n","description":"","footnote":"","page_name":" 2374 ","page_number":335},
  {"content":"\r\n\r\nمقصود ايشان براى ما روشن نيست . ظاهراً عاقد را مُزوِّج فرض نكرده‌اند بلكه فقط خود مجيز را مزوّج فرض كرده‌اند ، درحالىكه بالوجدان عنوان مزوّج بر عاقد صدق مىكند . اگر اجازه تمام العلّه بود براى ايجاد علقهء زوجيت اين تفصيل آقاى حكيم « رحمه الله » جا داشت چون مصداق تزويج چيزى نبود جز اجازه ، قهراً بنا بر كشف يا نقل ، حكم مسأله فرق مىكرد . ولى مسأله اين است كه نمىتوان عقد را اصلًا دخيل ندانست و آن را كالعدم فرض كرد زيرا هيچ كس قائل نيست كه نفس اجازه و اظهار موافقت با زوجيت بدون آنكه عقدى در كار باشد ، كفايت مىكند ، بلكه در باب نكاح صيغهء خاصه معتبر است و لذا نكاح معاطاتى هم صحيح نيست و اين آقايان و آقاى حكيم هم آن را صحيح نمىدانند . بنا بر اين ، حالا كه خود عقد دخالت دارد و بر عمل فضولى تزويج صدق مىكند با توجه به معتبره سماعه ، حكم به بطلان عقد مُحرم مىكنيم و اگر عقد باطل و كالعدم و بلا اثر شد اجازهء متأخر ، روى هر يك از مبانى بىفايده است .\r\nبنا بر اين ، فرمايش مرحوم سيّد كه در اين صورت دوم مطلقاً حكم به بطلان كرده ، درست است و مرحوم آقاى خويى هم همين مطلب را پذيرفته‌اند .\r\n« * و السلام * »\r\n\r\n","description":"","footnote":"","page_name":" 2375 ","page_number":336},
  {"content":"\r\n\r\n\r\n28 / 8 / 1379 شنبه درس شمارهء ( 260 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، نخست اين مسأله طرح مىگردد كه آيا در حرمت ابد در عقد در حال احرام ، علم به اصل مسأله كلى حرمت عقد بر محرم كافى است يا بايد علم به حكم و موضوع با هم باشد ؟ مصنف در اين مسأله ترديد كرده‌اند ، ما ضمن بيان وجوه چهارگانه براى اين ترديد ، با عنايت به اين كه حرمت ابد حكمى است كيفرى و مؤاخذات در باب محرمات احرام ( بجز صيد ) و به طور كلى ، از جاهل به موضوع برداشته شده است ، حرمت ابد را در صورت جهل به محرم بودن منتفى مىدانيم .\r\nدر ادامه به بررسى عدم حرمت ابد در نزديكى با همسر پرداخته ، با عنايت به ادله عامه ، همچون اصل لفظى يا عملى و نيز ظهور ادله خاصه‌اى كه در نزديكى با همسر در هنگام احرام حرمت ابد را ذكر نكرده است و نيز صراحت ادله‌اى كه در نزديكى با همسر حكم به تفريق آن دو به طور موقت نموده ، حرمت ابد را در نزديكى با همسر در حال احرام نفى مىكنيم .\r\nو نهايتاً به بررسى اين مسأله مىپردازيم كه آيا در حرمت ابد ، صحت عقد لو لا الاحرام شرط است يا خير ؟ و با بررسى كلام مرحوم آقاى حكيم و مرحوم آقاى خويى در اين مسأله ، با توجه به اطلاقات روايات ، اعتبار اين شرط را در حرمت ابد انكار مىكنيم .\r\n* * * \r\nالف ) بررسى فروع مسأله تزويج در حال احرام ( مسأله اول ) :\r\n\r\n","description":"","footnote":"","page_name":" 2376 ","page_number":337},
  {"content":"\r\n\r\n\r\n1 ) متن مسأله :\r\n« لو تزوّج فى حال الاحرام مع العلم بالحكم ، لكن كان غافلًا عن كونه محرماً او ناسياً له فلا اشكال فى بطلانه ، لكن فى كونه محرماً ابداً اشكال و الأحوط ذلك » .\r\n\r\n2 ) توضيح مسأله :\r\nكسى كه حرمت تزويج در حال احرام را مىداند ولى از محرم بودن خود غفلت داشته يا آن را فراموش كرده باشد ، با اين حال عقد نكاح نمايد ، در بطلان اين عقد شكى نيست ، چون روايات مطلقى كه بر بطلان عقد محرم دلالت مىكنند ، اين صورتها را مىگيرد ، بحث در اين است كه آيا اين عقد حرمت ابدى مىآورد ؟ مرحوم سيد در حرمت ابدى تأمل دارد و لذا احتياط مىكند ، براى تأمل در مسأله ، چهار وجه مىتوان ذكر كرد :\r\nوجه اول : روايتى كه در آن قيد علم در موضوع حرمت ابدى اخذ شده است صحيحه زراره و داود بن سرحان و اديم بياع الهروى عن ابى عبد الله « عليه السلام » مىباشد : « و المحرم اذا تزوج و هو يعلم أنّه حرام عليه لم تحلّ له ابداً » ، ايشان در مرجع ضمير « عليه » دو احتمال داده ، احتمال اول : اين كه مرجع ضمير به شخص محرم كه ازدواج كرده برگردد ، بنابراين احتمال ، فرض مسأله ما ، داخل در موضوع روايت نيست . چون عاقد با غفلت از حالت فعلى خود يا نسيان آن ، به هر حال حرمت عقد را بر خود نمىداند ، پس نبايد عقد ، حرمت ابدى بياورد ، احتمال دوم : ضمير به كلى محرم برگردد ، در نتيجه در فرض مسأله ما ، چون عاقد حرمت عقد را بر محرم به طور كلى مىداند ، بايد حرمت ابد بياورد ، احتمال اول اگر مظنون هم باشد تا هنگامى كه اطمينان بدان نباشد قابل اعتنا نيست ، بنابراين ، چون مفهوم اين روايت به عنوان مقيد روايات مطلقه‌اى كه عقد محرم را به طور كلى منشأ حرمت ابد دانسته است مىباشد ، وقتى مقيد منفصل مردد بين اقلّ و اكثر بود ، ما بايد به اقل اكتفاء\r\n\r\n","description":"","footnote":"","page_name":" 2377 ","page_number":338},
  {"content":"\r\n\r\nكرده ، در بقيه به مطلق تمسك كنيم ، قدر متيقن از مفهوم اين روايت صورتى است كه شخص حرمت عقد بر كلى محرم را هم نمىداند كه قطعاً از تحت اطلاقات حرمت ابد بيرون است ، ولى در جايى كه اصل حرمت عقد را مىداند ، ولى محرم بودن خود و حرمت عقد بر خودش را نمىداند ، خروج اين صورت از تحت اطلاقات معلوم نيست ، پس بايد بر طبق اطلاقات حكم به حرمت ابد نمود .\r\nاين كه مرحوم سيد در اينجا احتياط كرده‌اند ، مىتواند از اين جهت باشد كه براى ايشان ترديد است كه آيا معناى نخست در مرجع ضمير به گونه‌اى ترجيح دارد كه عقلاء به آن ترتيب اثر بدهند در نتيجه حرمت ابد نياورد يا ترجيح آن بدين حدّ نيست . در نتيجه بنابر مبناى اصولى كه گفته شد بايد به حرمت ابد قائل شد و چون ايشان در مسأله تأمل داشته احتياط نموده است .\r\nوجه دوم : در روايت باب حج گاه مراد از عالم عالم بالفعل نيست كه غفلت يا نسيان موضوع با آن منافات داشته باشد بلكه مراد عالم به اصل مسأله است ، مثلًا در پاسخ امام جواد « عليه السلام » به سؤال يحيى بن اكثم « بما تقول فى محرم قتل صيداً » مىخوانيم : « قتله فى حلٍ او حرم ، عالماً كان المحرم ام جاهلًا ، قتله عمداً او خطأ . . . » « 1 » در اينجا ، قتل خطاى از مصاديق جاهل به شمار نيامده ، با اين كه ، اگر مراد از عالم ، عالم به حرمت عملى باشد كه انسان انجام مىدهد شخص مخطى قهراً از مصاديق عالم نيست و جاهل است ، پس مراد از عالم ، عالم به حكم كلى مسأله است .\r\nدر روايات بسيارى در باب محرمات احرام ، ناسى و ساهى را در مقابل جاهل قرار داده است ، مثلًا ، آمده : من ليس ثوباً لا ينبغى له لبسه و هو محرم ففعل ذلك ناسياً او ساهياً او جاهلًا فلا شيء عليه و من فعله متعمداً فعليه دم « 2 »\r\n\r\n\r\n","description":"","footnote":"\r\n( 1 ) وسائل 13 : 14 / 17117 ، باب 3 از ابواب حملة من كفارات الصيد ، ح 1 و نيز بحار 10 : 381 / 1 ، 5 : 76 ، 103 : 271 / 22 ، الاختصاص : 98 ، ارشاد المفيد 2 : 283 ، تحف العقول : 451 ، تفسير قمى 1 : 182 و مصادر ديگر\r\n( 2 ) كافى 4 : 348 / 1\r\n","page_name":" 2378 ","page_number":339},
  {"content":"\r\n\r\n- من حلق رأسه او نقف ابطه ناسياً او ساهياً او جاهلًا فلا شيء و من فعله متعمداً فعليه دم « 1 »\r\n- من قلّم اظافيره ناسياً او ساهياً او جاهلًا فلا شيء عليه و من فعله متعمداً فعليه دم « 2 » و همينطور روايات ديگر « 3 »\r\nبنابراين ، مراد از عالم كه در مقابل جاهل است ، كسى است كه حكم مسأله را مىداند ، هر چند از وضع فعلى خود غفلت داشته با آن را فراموش كرده باشد ، لذا ، ممكن است در روايت مورد بحث ما نيز مراد از عالم ، چنين علمى باشد ، در نتيجه همين احتمال مىتواند منشأ ترديد و احتياط در مسأله گردد ، به همان تقريب كه در وجه نخست گذشت .\r\nوجه سوم : مراد از علم چه بسا در عرفيات معنايى باشد كه علم ارتكازى را هم در بر بگيرد ، توضيح اين كه ، گاه ، انسان به موضوع بالفعل ملتفت نيست ، ولى اگر به آن ملتفت ، باشد علم بالفعل براى او حاصل است ، مثلًا مىگوييم : همه مىدانند كه دو بعلاوه دو مىشود چهار ، با اين كه چه بسا ، اكثر افراد به اين موضوع التفات ندارند ، ولى چون همه بر فرض التفات اين قضيه را بدون تأمل تصديق مىكنند ، به كار بردن جمله فوق صحيح است .\r\nممكن است منشأ تأمل سيد در مسأله اين باشد كه آيا علمى كه در اينجا اخذ شده ، علم ارتكازى را هم در بر مىگيرد كه با غفلت از موضوع و نسيان آن منافات نداشته باشد ، در نتيجه حرمت ابد در موضوع ثابت گردد ، يا تنها علم بالفعل را شامل مىشود تا در اين صورت حرمت ابد نيايد ؟\r\nوجه چهارم : پيشتر گفتيم كه نكته‌اى كه جاهل را در باب حج معذور نموده ، اين\r\n\r\n\r\n","description":"","footnote":"\r\n( 1 ) كافى 4 : 361 / 8 ، فقيه 2 : 357 / 2694 ، تهذيب 5 : 339 / 87\r\n( 2 ) تهذيب 5 : 333 / 58 ، فقيه 2 : 356 / 2690 ، ( توضيح بيشتر ) اين سه قطعه در تهذيب 5 : 369 / 200 در روايت واحدى در كنار هم آمده‌اند .\r\n( 3 ) - ر . ك . فقيه 2 : 330 / 2588 ، تهذيب 5 : 473 / 311 ، مقنعه : 437 ، نزهة الناظر : 59 و . . .\r\n","page_name":" 2379 ","page_number":340},
  {"content":"\r\n\r\nاست كه احكام حج را نوع مردم نمىدانند چون كارى است كه در عمر براى معمول مردم حد اكثر يك بار اتفاق مىافتد و محل ابتلاء دائمى مردم نيست ، بخلاف ساير عبادات ، همچون نماز و روزه كه در هر روز يا در هر سال تكرار مىشود ، در اين نكته هم فرق بين حج و غير حج در دانستن و ندانستن اصل احكام حج است ، ولى در غفلت از موضوع يا نسيان آن بين حج و غير آن ، فرقى نيست ، بلكه شايد بتوان گفت كه به علت اهتمام بيشتر در باب حج ، پس از علم به اصل مسأله ، كمتر در موضوع آن غفلت يا نسيان براى انسان حاصل مىشود .\r\nاين وجوه مىتواند منشأ ترديد مصنف شده باشد ، در نتيجه در مسأله احتياط كرده است .\r\n\r\n3 ) بررسى كلام مرحوم سيد توسط استاد « مدّ ظلّه » :\r\nبا توجه به اين كه ، حرمت ابد عقوبت و كفاره‌اى بر متزوج است و كفارات در حال احرام ( بجز در كفاره صيد ) مخصوص كسى است كه به حكم و موضوع علم داشته باشد و مجرد علم به اصل حرمت كافى نيست و در مسائل مربوط به زنان همچون كفارات جماع هم حكم مسأله همين طور است ، در نتيجه اين روايات مىتواند منشأ شود كه ما مراد از علم را در روايت حرمت ابد ، علم به اصل حكم و موضوع با هم بدانيم ، و اگر ما در مراد از خود روايت زراره و داوود بن سرحان و اديم بياع الهروى هم ترديد داشته باشيم ، خود ادله‌اى كه كفاره را ( در غير صيد ) اختصاص به صورت علم بالفعل كرده براى تقييد اطلاق حرمت ابد كفايت مىكند « 1 » .\r\n\r\n\r\n","description":"","footnote":"\r\n( 1 ) ( توضيح بيشتر ) البته تماميت برخى از وجوه چهارگانه گذشته مبتنى بر اين اصل است كه اجمال مخصّص مقيد منفصل مردد بين اقل و اكثر ، به مطلق يا تمام سرايت نمىكند ، اين اصل - هر چند مشهور بين علماء اصل مىباشد مورد پذيرش استاد « مدّ ظلّه » نيست .\r\nاز سوى ديگر اين بحث هم مطرح است كه آيا ما اصلًا روايت معتبر مطلقى در حرمت ابد در عقد محرم داريم يا خير ؟ چون عمده دليل معتبر مطلق بر حرمت ابد در عقد محرم روايت اديم بن الحر است و با توجه به اتحاد اديم بن الحر با اديم بياع الهروى چنانچه در بحثهاى گذشته گذشت ظاهراً اين دو روايت يكى است\r\n","page_name":" 2380 ","page_number":341},
  {"content":"\r\n\r\nو اگر روايت خاص باب محرمات احرام را هم كنار بگذاريم ، احاديث عامه همچون حديث رفع كه مؤاخذه را از جاهل مرتفع مىسازد ، در نفى حرمت ابد بر جاهل به موضوع كفايت مىكند .\r\nبنابراين ، در مسأله ما ، حرمت ابد ثابت نيست و احتياط در اين مسأله ، احتياط استحبابى است نه احتياط وجوبى چنانچه ظاهر عبارت مصنف مىباشد .\r\n\r\nب ) مسأله دوم :\r\n\r\n1 ) متن مسأله :\r\n« لا يلحق وطء زوجته الدائمة او المنقطعة حال الاحرام بالتزويج فى التحريم الابدى فلا يوجبه و ان كان مع العلم بالحرمة و العمد » .\r\n\r\n2 ) توضيح مسأله :\r\nنزديكى با همسر دائمى يا موقتى همانند تزويج در حال احرام نيست كه حرمت ابد بياورد ، چون اين موضوع غير از موضوع روايات ( تزويج ) مىباشد ، بنابراين ، با توجه به اصل ، حكم به حليت مىتوان كرد ، حال اصل مىتواند اصل اجتهادى يعنى عموم  « أُحِلَّ لَكُمْ ما وَراءَ ذلِكُمْ »  و مانند آن باشد ، يا اصل عملى ، يعنى اصالة البراءة و اصالة الحلّ .\r\nرواياتى كه در آن قانون : لا يحرم الحرام الحلال ذكر شده نيز با اطلاق خود حكم حليت را در اينجا ثابت مىكند .\r\nاين امور دلايلى است كه در جواهر و مستمسك و غير آنها به آنها تمسك شده ،\r\n\r\n","description":"","footnote":"","page_name":" 2381 ","page_number":342},
  {"content":"\r\n\r\nولى دليل روشن‌ترى در اينجا وجود دارد كه به ذهنم رسيده بود كه چرا به آن تمسك نكرده‌اند ، بعد ديديم كه مرحوم آقاى خويى آن را متعرض شده‌اند ، اين دليل اين است كه در روايت حجّ تصريح شده كه در وقاع علاوه بر كفاره بدنه ، بايد زن و شوهر به موقت از هم جدا شوند ( كه در حد تفريق اختلافاتى هم در روايات وجود دارد ) اين روايات صريح در نفى حرمت ابد است ، چون اگر حرمت ابد ثابت بود ، حكم به جدائى موقّت زن و شوهر از يكديگر معنا نداشت .\r\nاز سوى ديگر ، در هيچ يك از روايات كفاره نزديكى با همسر در حال احرام از حرمت ابد سخن به ميان نيامده ، با اين كه اگر حرمت ابد ثابت بود ، مىبايست اين روايات كه در مقام بيان كفارات ( كه حرمت ابد هم از جمله آنها است ) مىباشد .\r\nمتعرض حرمت ابد هم مىشد .\r\nخلاصه ، ظاهر سكوت از ذكر حرمت ابد در اين روايات و صريح حكم به تفريق موقت ، عدم حرمت ابد مىباشد .\r\n\r\nج ) مسأله 3 :\r\n\r\n1 ) متن مسأله :\r\n« لو تزوّج فى حال الاحرام و لكن كانَ باطلًا من غير جهته الاحرام كتزويج اخت الزوجة او الخامسة فهل يوجب التحريم أوْ لا ؟ الظاهر ذلك لصدق التزويج فيشمله الاخبار ، نعم لو كان بطلانه لفقد بعض الامر كان بحيث لا يصدق عليه التزويج لم يوجب » .\r\n\r\n2 ) توضيح مسأله :\r\nآنچه مسلم است و در آن اختلافى نيست اين است كه اگر عقدى لو لا الاحرام صحيح باشد ، اگر در حال احرام انجام شود باطل و ( با شرايط خود ) حرمت ابد\r\n\r\n","description":"","footnote":"","page_name":" 2382 ","page_number":343},
  {"content":"\r\n\r\nمىآورد ، ولى اگر عقدى در حال عادى باطل باشد ، مثلًا تزويج همسر پنجم يا خواهر زن باشد ، آيا اين عقد در حال احرام سبب حرمت ابد مىگردد ؟ اگر حرمت ابد بياورد در صورتى كه يكى از چهار زن وى از حباله نكاح وى هم خارج شود ، به جهت مرگ يا طلاق يا فسخ يا انفساخ ، باز نمىتواند اين زن را كه در حال احرام او را عقد كرده ، بگيرد ، و همينطور در خواهر زن ، اگر زن وى به سببى از زوجيت او خارج شود ، نمىتواند خواهر او را كه در حال احرام بر او عقد بسته بگيرد ، ولى بنابر قول به عدم حرمت ابد ، عقد بر اين زن در صورت رفع مانع اشكالى ندارد .\r\nمرحوم سيد در اينجا تفصيل قائل شده‌اند ، بين صورتى كه باطل بودن عقد ، به آن جهت است كه فاقد شرطى اساسى است كه عرفاً بدان تزويج گفته نمىشود ، اين صورت مشمول ادله تحريم ابد نيست و حرمت ابد نمىآورد ، ولى اگر باطل بودن عقد ، بگونه‌اى باشد كه عرفاً تزويج صدق مىكند ، ولى برخى از شرايطى را كه شرعاً در صحت عقد معتبر است فاقد باشد ، در اين صورت ، عمومات اين مورد را مىگيرد و عقد در حال احرام حرمت ابدى مىآورد ، مثل ازدواج با همسر پنجم يا با خواهر زن كه در عرف ازدواج محسوب مىگردد و تنها به جهت دستور شرع مقدس اين ازدواج باطل مىباشد ، در اين صورت ، اگر در حال احرام انجام گيرد ( با شرايط خود ) حرمت ابدى مىآورد .\r\nاين تفصيل را مرحوم آقاى حكيم و مرحوم آقاى خويى ، هر يك به بيانى ناتمام مىدانند .\r\n\r\n3 ) اشكال مرحوم آقاى حكيم و بررسى آن :\r\nمرحوم آقاى حكيم مىفرمايند كه ، ما در بحث صحيح و اعم در الفاظ معاملات هر مبنايى را اختيار كنيم يك امر مسلم است كه در استعمالات الفاظ معاملات به صحيح انصراف دارد ، در نتيجه ، اگر گفتند كه كسى كه زنى را در حال احرام بگيرد ،\r\n\r\n","description":"","footnote":"","page_name":" 2383 ","page_number":344},
  {"content":"\r\n\r\nحرمت ابدى مىآورد ، مراد - به جهت انصراف - عقد صحيح است و عقدى كه همچون تزويج همسر پنجم و خواهر زن ، ذاتاً - باطل است از شمول اين دليل بيرون است .\r\nولى اين كلام ، هر چند مبناى آن در جاى خود صحيح است ، ولى در اين بحث ناتمام است ، زيرا در اينجا قطعاً مراد از عقد در حال احرام ، عقد صحيح نيست ، چون بحثى در بطلان عقد در اين حال نيست ، البته آنچه مورد بحث است اين است كه لو لا الاحرام بايد اين عقد صحيح باشد يا خير ؟ و بيان فوق براى اثبات انصراف عقد به عقد صحيح لو لا الاحرام كفايت نمىكند .\r\n\r\n4 ) اشكال مرحوم آقاى خويى :\r\nآقاى خويى مىفرمايند كه در روايات آمده : انّ المحرم اذا تزوج و هو محرم ، فرق بينهما و لا يتعاودان ابداً ، در اين جمله شرطيه بايد احرام سبب بطلان عقد باشد و در عقدى كه با قطع نظر از احرام هم باطل است چنين نيست ، پس اين صورت از شمول اين روايت خارج است .\r\nگفتنى است كه صاحب جواهر براى اثبات عموم حكم به روايت حكم بن عتيبه به عنوان شاهد يا مؤيد استناد كرده كه در آن آمده است : سألت أبا جعفر « عليه السلام » عن محرم تزوج امرأة فى عدّتها قال يفرق بينهما و لا تحل له ابداً ، تزويج زن در عده با قطع نظر از احرام نيز باطل است و اين مىرساند كه موضوع تحريم ابدى تنها صحيح لو لا الاحرام نيست .\r\nدر مورد اين روايت ، معمولًا اشكال ضعف سند را مطرح مىكنند ، از كلام مرحوم آقاى خوئى علاوه بر اين اشكال ، اشكال ديگرى استفاده مىشود كه در تزويج معتده در حال احرام ، مسأله اولويت در كار است كه در بحث ما وجود ندارد ، پس آن دو را نمىتوان با هم قياس كرد ، چون اگر دو چيز ، هر يك در حال انفراد سبب\r\n\r\n","description":"","footnote":"","page_name":" 2384 ","page_number":345},
  {"content":"\r\n\r\nحرمت ابدى باشد ، بالاولوية در هنگام اجتماع منشأ حرمت ابدى مىگردد .\r\nعقد در حال احرام و عقد در حال عده ، هر يك به تنهايى سبب تحريم ابدى مىباشد پس بالاولوية در هنگام اجتماع اين دو عنوان با هم حرمت ابدى ثابت مىباشد ، ولى در مسأله تزويج همسر پنجم و تزويج خواهر زن در حال احرام ، چون عنوان تزويج همسر پنجم و تزويج خواهر زن به تنهائى منشأ حرمت ابد نمىشوند ، قهراً وقتى با احرام مجتمع شوند ، اولويتى در كار نيست كه حرمت ابد بياورد .\r\n\r\n5 ) توضيح بيشتر كلام مرحوم آقاى خوئى توسط استاد « مدّ ظلّه » :\r\nدو امرى كه به تنهايى ، علت تحريم ابد مىباشند ، بالاولوية در حال اجتماع منشأ حرمت ابد مىگردند ، ولى اگر دو چيز ، هر يك در حال انفراد از ديگرى ، علت بطلان باشند ، اينها در حال اجتماع هر چند بالاولوية دليل بر بطلان باشند ، ولى دليل بر تحريم ابد نمىباشند ، تزويج خواهر زن ، خودش منشأ بطلان عقد است ، ولى حرمت ابد نمىآورد ، تزويج محرم هم بطلان عقد را بدنبال دارد و هم حرمت ابد را ، حال اگر محرم خواهر زن را عقد كند ، قهراً ، اولويت دليل بر بطلان عقد مىباشد ولى دليل بر تحريم ابد نمىباشد ، البته اگر تزويج خواهر زن هم - ذاتاً - حرمت ابد مىآورد مىتوانستيم در تزويج خواهر زن توسط محرم ، هم حرمت ابد را با اولويت ثابت نمائيم ، ولى تزويج خواهر زن تنها باطل است ، پس اولويت تنها دليل بر بطلان عقد مىباشد .\r\n\r\n6 ) بررسى كلام مرحوم آقاى خوئى :\r\nبه نظر ما كلام ايشان از چند جهت مورد اشكال است :\r\nاشكال اول :\r\nدر اينجا نخست يك بحث وجدانى را طرح مىكنيم و سپس به تطبيق آن بر محل\r\n\r\n","description":"","footnote":"","page_name":" 2385 ","page_number":346},
  {"content":"\r\n\r\nكلام خويش مىپردازيم\r\nاگر گفته شود : العالم يجب اكرامه ، و نيز گفته شود : الهاشمى يجب اكرامه ، آيا كسى كه هر دو عنوان عالم و هاشمى در وى جمع است ، داخل در مدلول استعمالى هيچ يك از اين دو دليل نمىباشد و حكم آن را با اولويت استفاده مىكنيم ، يا اين كه هر دو دليل با اطلاق لفظى خود ، مجمع عنوانين را هم شامل مىگردند . بىترديد وجداناً اطلاق هر دو دليل ، مجمع را شامل مىگردد ، البته اين نكته صحيح است كه اگر پس از ذكر دليل اول مربوط به عالم ، دليل دوم را ذكر كنيم اين دليل دوم فائده‌اش در اكرام هاشمى كه عالم نيست ظاهر مىگردد ، ولى معناى اين امر اين نيست كه مفاد استعمالى دليل دوم ، تنها اكرام هاشمى غير عالم است ، بلكه مفاد آن ، اكرام هر هاشمى - چه عالم باشد يا نباشد - مىباشد .\r\nمثال ديگر : اگر گفته شود كه كسى كه وضو نداشته باشد نمازش باطل است ، و نيز گفته باشند كه كسى كه ركوع را بجا نياورده باشد نمازش باطل است . حال آيا كسى كه هم وضو ندارد و هم ركوع نكرده باشد ، خارج از موضوع اين دو دليل است و براى اثبات حكم آن به اولويت نياز است ، بىشك چنين نيست ، بلكه خود مدلول لفظى دليل اين دو مورد را مىگيرد .\r\nو اگر ما شمول حكم را منوط به اولويت بدانيم ، ما در تماميت اين استدلال در اين گونه موارد اشكال داريم ، چون از حكم موارد شايع نمىتوان حكم موارد نادر را بدست آورد ، چنانچه در بحث استدلال به اولويت در مسائل تحريم ابد در زناى به ذات بعل و زناى به معتده به تفصيل ذكر كرديم .\r\nولى اين گونه اشكالات در اين گونه مثالها جا ندارد ، چون اطلاق لفظى هر دو دليل ، مجمع عنوانين را شامل مىگردد .\r\nحال به بحث خود بازمىگرديم ، دليلى كه بر عقد در حال احرام ، تفريق طرفين و بطلان عقد را بار كرده است و سپس حرمت ابد را ذكر كرده است . اين دليل شامل\r\n\r\n","description":"","footnote":"","page_name":" 2386 ","page_number":347},
  {"content":"\r\n\r\nتزويج خواهر زن - مثلًا - در حال احرام هم مىشود ، اطلاق دليل اين مورد را هم شامل مىگردد و اخراج آن ، تقييد بدون دليل است ، چون اين دليل صورتى را كه دو مناط براى بطلان در كار باشد ( : خواهر زن بودن ، محرم بودن عاقد ) شامل مىگردد و دليلى نداريم كه تنها بايد يك مناط براى بطلان در كار باشد تا مفاد استعمالى دليل آن را شامل شود .\r\nدر كلام آقاى خويى اشاره شده بود كه ظهور شرط در اين است كه سبب جزاء ، شرط است نه چيز ديگر ، در نتيجه در جايى كه مناط ديگرى براى بطلان نكاح وجود داشته باشد ، شامل نمىشود .\r\nاين كلام - صرف نظر از بحثهاى مبنايى آن « 1 » - خود ناتمام است ، چون جمله شرطيه به هيچ وجه ظهور در اين معنا ندارد كه شرط علت تامه بالفعل براى جزاء است ، بلكه صلاحيت و شأنيت عليت تامه داشتن شرط براى جزاء كافى است .\r\nبنابراين ، مجرد وجود كلمه « فرّق بينهما » در كنار حكم به حرمت ابد ، دليل بر اين نيست كه حرمت ابد اختصاص به صورت عدم بطلان ذاتى عقد - مع قطع نظر از احرام - دارد .\r\nاشكال دوم :\r\nدر تمام روايات حرمت ابد ، عبارت « فرق بينهما » وجود دارد ، بلكه در صحيحه زرارة بن اعين و داوود بن سرحان و اديم بياع الهروى عن ابى عبد الله « عليه السلام »\r\n\r\n\r\n","description":"","footnote":"\r\n( 1 ) ( توضيح بيشتر ) در قضاياى شرطيه به طور كلى اين بحث وجود دارد كه آيا ظهور اين گونه قضايا در سببيت شرط براى جزاء است و جايى كه شرط معلول جزاء است يا هر دو معلول شىء ثالث هستند خلاف ظاهر است بحث تفصيلى در مفاد قضاياى شرطيه در اصول در بحث مفهوم شرط مطرح شده است ، در خصوص احكام شرعى بحث خاصى مطرح است كه علل شرع معرفات علل واقعى هستند و خود اسباب به شمار نمىآيند اين مبانى در ناتمامى كلام مرحوم آقاى خويى مؤثر است .\r\nاستاد « مدّ ظلّه » در اينجا نيازى به طرح اين مبانى و بحث در اطراف آنها نديدند ، چون با فرض پذيرش مبانى مرحوم آقاى خوئى ، در اين بحث نتيجه مطلوب ايشان حاصل نمىشود . گفتنى است كه استاد « مدّ ظلّه » در بحث حرمت ابد در معتده به مسأله‌اى مشابه با اين مسأله پرداخته كه مراجعه به آن در اينجا نيز مفيد مىباشد ( مراجعه كنيد به درس شماره 195 و 196 ) .\r\n","page_name":" 2387 ","page_number":348},
  {"content":"\r\n\r\nمىخوانيم : و المحرم اذا تزوج و هو يعلم انّه حرام عليه لم تحل له ابداً .\r\nبر فرض رواياتى كه در آن لفظ تفريق به كار رفته صورت بطلان ذاتى عقد را در بر نگيرد ، اطلاق اين روايت براى حكم به حرمت ابد در اين صورت كافى است .\r\nاشكال سوم :\r\nآقاى خوئى در مورد استدلال به روايت حكم بن عتيبه كه در صورت عقد محرم بر زنى در حال عده ، حكم به حرمت ابد نموده بودند ، اين اشكال را مطرح ساختند كه از اين روايت نمىتوان حكم مسأله را استفاده كرد ، چون در اينجا ، هم عده و هم احرام هر يك به تنهايى حرمت ابد مىآورد ، قهراً اجتماع اين دو عنوان بالاولويه حرمت ابد مىآورد ، بخلاف محل بحث كه ازدواج با خواهر زن - مثلًا - به خودى خود حرمت نمىآورد .\r\nاشكال ما به اين بيان اين است كه در حرمت ابد در حال عده ، در اين راويات قيد علم يا دخول اخذ نشده است ، بنابراين نمىتوان با اولويت تحريم ابد را در عقد محرم بر معتده ثابت كرد . البته در تحريم ابد در عقد محرم علم شرط است ما بايد روايت را به صورت عالم بودن عاقد به احرام خود كه معمولًا همچنين است حمل كنيم ولى اطلاق روايت صورت عالم بودن عقاد به محرم بودن خود و جاهل بودن وى به معتده بودن زن و عدم دخول با او را شامل مىگردد كه حكم حرمت ابد را نمىتوان مستند به اولويت دانست .\r\nپس ثبوت حرمت ابد را در اين روايت مىتوان دليل بر اين گرفت كه در حرمت ابد صحت عقد لو لا الاحرام شرط نيست ، البته اشكال سندى روايت در جاى خود باقى است .\r\n* نتيجه بحث :\r\nدر حرت ابد لازم نيست عقد محرم با قطع نظر از احرام صحيح باشد .\r\n« * و السلام * »\r\n\r\n","description":"","footnote":"","page_name":" 2388 ","page_number":349},
  {"content":"\r\n\r\n\r\n29 / 8 / 1379 يكشنبه درس شمارهء ( 261 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ، به اين مسأله پرداخته مىشود كه اگر شك در اين باشد كه عقد در حال احرام واقع شده يا قبل از آن ، آيا مىتوان عقد را صحيح دانست ؟ در اينجا به تفصيل درباره جريان استصحاب بحث خواهيم كرد و خواهيم گفت كه علت حكم مصنف به صحت عقد ، به جهت استصحاب عدم احرام تا زمان عقد مىباشد و اگر زمان احرام معلوم باشد ، با تمسك به ادله برائت ، حكم به صحت عقد مىگردد . و استصحاب عدم عقد در زمان احرام جارى نمىگردد ، در ادامه به بررسى اين مسأله مىپردازيم كه اگر شك در اين است كه عقد در حال حرام است يا پس از آن ، آيا مىتوان حكم به صحت عقد نمود ؟ در اينجا مقتضاى استصحاب بطلان عقد است .\r\nولى ممكن است با تمسك به قاعده فراغ يا اصاله الصحه عمل را تصحيح كرد .\r\nدر ضمن بحث ، به تفصيل ، درباره عدم جريان استصحاب در معلوم التاريخ بحث خواهيم كرد و نيز حكومت استصحاب به مفاد كان ناقصه را بر استصحاب به مفاد ليس تامه را به اثبات خواهيم رساند .\r\n\r\nالف ) بررسى مسأله 4 :\r\n\r\n1 ) متن مسأله :\r\nلو شكّ فى انّ تزويجه هل كان فى الاحرام او قبله بنى على عدم كونه فيه ، بل و كذا لو شكّ فى انّه كان فى حال الاحرام أو بعده - على اشكال - و حينئذ فو اختلف الزوجان فى وقوعه حاله ، او حال الاحلال سابقاً او لا حقاً ، قدّم قول من يدعى الصحة ، من غير فرق بين جهل التاريخين او العلم بتاريخ احدهما .\r\n\r\n","description":"","footnote":"","page_name":" 2389 ","page_number":350},
  {"content":"\r\n\r\n\r\n2 ) توضيح مسأله :\r\nبحث در اين مسأله ، اين است كه كسى ، در زمانى ، در حال احرام بوده ، و عقدى هم انجام داده ، حال نمىدانيم كه عقد در حال احرام واقع شده تا باطل باشد يا در حال احلال تا صحيح باشد . محل كلام ما در اين مسأله ، فعلًا صحت و بطلان عقد است و به حرمت ابد كارى نداريم .\r\nمرحوم سيد ، در اينجا ، دو قسم شك تصوير مىكنند : قسم اول : شك در اين است كه عقد در حال احرام بوده يا قبل از آن ؟ در اين قسم به طور قطعى حكم به صحت عقد مىكنند .\r\nقسم دوم : شك در اين است كه عقد در حال احرام بوده است ، يا بعد از آن ؟ در اين قسم هم مرحوم سيد فتواى به صحت مىدهند ولى « على الاشكال » را ذكر مىكنند ، يعنى با وجود فتواى به صحت ، اشكالى در مسأله وجود دارد .\r\nيك قسم سوم در اين مسأله تصوير مىشود كه از عبارت مؤلف به روشنى بدست نمىآيد و آن احتمال اين است كه عقد قبل از احرام باشد ، احتمال اين كه در حال احرام باشد و احتمال اين كه بعد از احرام باشد ( كه بنابر احتمال اول و سوم عقد صحيح و بنابر احتمال دوم عقد باطل است ) حكم اين قسم در جلسات آينده « 1 » ذكر خواهد شد .\r\nبه هر حال ، بايد ديد كه چرا مرحوم سيد در قسم اوّل به طور جزمى حكم به صحت عقد كرده ، ولى حكم به صحت عقد در قسم دوم را با اشكال همراه مىداند .\r\nدر اينجا مرحوم آقاى خويى بيانى دارند كه ممكن است نظر مرحوم سيد هم در اين اصل استدلال به همين بيان باشد ، البته تفاوتهايى در شيوه بيان ايشان وجود دارد كه توضيح خواهيم داد .\r\n\r\n\r\n","description":"","footnote":"\r\n( 1 ) - جلسه شماره 264 .\r\n","page_name":" 2390 ","page_number":351},
  {"content":"\r\n\r\n\r\nب ) بررسى حكم قسم اوّل :\r\n\r\n1 ) بيان مرحوم آقاى خويى :\r\nمرحوم آقاى خويى ( ره ) مىفرمايند : كه ما شك داريم كه آيا در هنگام عقد نكاح ، عاقد در حال احرام بوده است ، يا نه ؟ ما با استصحاب عدم تحقق احرام تا هنگام عقد حكم مىكنيم كه عقد نكاح فاقد مانع بوده است ، پس صحيح مىباشد . در شرايط افعال و موانع آنها ، مىتوان با استصحاب شرط تا زمان عمل ، يا استصحاب عدم مانع تا زمان عمل ، حكم به صحت عمل نمود ، مثلًا با استصحاب طهارت يا استصحاب عدم حدث تا زمان نماز ، حكم به صحت نماز مىكنيم .\r\nاگر كسى در مقابل ، استصحاب ديگرى را مطرح كند و بگويد ، استصحاب عدم عقد تا وقت احرام با استصحاب عدم احرام تا وقت عدم معارض است . در پاسخ مىگوييم كه استصحاب عدم عقد تا وقت احرام ، اثبات نمىكند كه عقد در حال احرام واقع شده تا حكم به بطلان آن شود ، مگر بر مبناى حجيّت مثبتات اصول كه بنابر نظر محققان اصولى مبنايى است ناتمام .\r\nبنابراين ، استصحاب عدم احرام تا زمان تحقق عقد ، معارضى ندارد و در اين مسأله فرقى نيست كه تاريخ عقد و احرام هر دو مجهول باشد يا تنها تاريخ عقد مجهول ، يا تنها تاريخ احرام مجهول باشد ، در هر صورت ، استصحاب عدم احرام جارى مىگردد .\r\nمرحوم آقاى خويى ( ره ) بين معلوم التاريخ و مجهول التاريخ در جريان استصحاب فرقى نمىگذارند ، ايشان مىگويند كه اين امر صحيح است كه ما در معلوم التاريخ نسبت به قطعات زمان ، همچون شعبان ، رمضان يا شنبه ، يكشنبه ، شك نداريم . ولى به هر حال ، دو حادثه را كه با هم مىسنجيم ، در هر حادثه ، نسبت به ديگرى ، شك داريم كه مقارن آن بوده است ، يا نه ؟ و همين مقدار براى جريان استصحاب كفايت مىكند . مثلًا اگر ما يقين داريم كه احرام در اوّل رجب بوده ، هر\r\n\r\n","description":"","footnote":"","page_name":" 2391 ","page_number":352},
  {"content":"\r\n\r\nچند استصحاب عدم احرام را نسبت به روزهاى ماه جمادى الثانية و رجب نمىتوان جارى كرد ، چون عدم احرام قبل از ماه رجب قطعى و احرام هم در اوّل رجب قطعى است و شكى در بين نيست تا موضوع استصحاب فراهم باشد ، ولى به هر حال ، مىدانيم كه يك زمانى احرام نبوده و عقد هم وجود نداشته است حال نمىدانيم كه آيا عدم احرام تا زمان واقعى عقد استمرار داشته است ، يا خير ؟ با استصحاب ، حكم به عدم احرام تا زمان عقد مىكنيم .\r\nبنابراين ، ما با تعبّد شرعى ، عدم مانع از صحت عقد را احراز مىكنيم . در روايات صحيحه زراره كه مبناى حجيت استصحاب مىباشند ، به استصحاب عدم مانع يا استصحاب شرط تا حين عمل اشاره شده است ، مثلًا در قسمت اخير صحيحه زراره در مورد يافتن نجاست در هنگام نماز ، اين سؤال و جواب ديده مىشود .\r\nقلت ان رأيته فى ثوبى و أنا في الصلاة ؟ قال : تنقض الصلاة و تعيد اذا شككت فى موضع منه ثم رأيته ، و ان لم تشك ثم رأيته رطباً قطعت الصلاة و غسلت ، ثم به نيت على الصلاة ، لانّك لا تدرى لعلّه شىء اوقع عليك ، فليس ينبغى لك ان تنقض اليقين بالشك .\r\nدر اين روايت ، امام عليه السلام در جايى كه نمازگزار در وسط نماز ، نجاست را در لباس خود ببيند كه احتمال دهد كه در همان حال تذكّر واقع شده باشد ، حكم به صحت اجزاء سابقه نماز نموده‌اند و اين حكم را به استصحاب طهارت بدن يا استصحاب عدم نجاست بدن تا هنگام قطع به نجاست مستند ساخته‌اند ، كه اين همان استصحاب شرط يا عدم مانع تا وقت عمل مىباشد .\r\n\r\n2 ) بيان مرحوم سيد ( ره ) :\r\nبر طبق مبناى مرحوم سيد ، بين معلوم التاريخ و مجهول التاريخ فرق است و در معلوم التاريخ استصحاب اصلًا جارى نيست . پس اگر تاريخ عقد معلوم باشد و تاريخ احرام مجهول ، در اينجا استصحاب عدم عقد تا زمان احرام ، به دو جهت جارى نيست .\r\n\r\n","description":"","footnote":"","page_name":" 2392 ","page_number":353},
  {"content":"\r\n\r\nجهت اوّل : استصحاب در معلوم التاريخ جريان ندارد .\r\nجهت دوم : اين استصحاب ثمره ندارد مگر بر طبق مبناى جريان اصل مثبت كه نادرست است .\r\nدر جايى كه تاريخ عقد و احرام هر دو مجهول باشد ، استصحاب عدم عقد تا زمان احرام تنها به جهت مشكل مثبتيت جارى نيست ، ولى در جايى كه تاريخ عقد مجهول و تاريخ احرام معلوم باشد ، استصحاب در هيچ يك از دو طرف جارى نمىشود ، در طرف عقد ، به جهت مُثبِت بودن و در طرف احرام به جهت معلوم التاريخ بودن .\r\nپس در اينجا ، چرا مرحوم سيد ، حكم به صحت عقد نموده ؟ مىتواند اين حكم را به ادله برائت همچون حديث رفع و حديث حجب مستند سازد ، با اين معنا كه ما مفاد اين ادله را تنها رفع مؤاخذه ندانيم كه اختصاص به احكام تكليفى داشته باشد ، بلكه به رفع جميع آثار قائل باشيم . در نتيجه با اين ادله ، مانعيت احرام مشكوك را از عقد مرتفع سازيم ، با رفع تعبدى مانعيت ، قهراً عقد صحيح خواهد شد .\r\nپس ، مىتوان فتواى سيد را به صحت عقد به طور مطلق مستند به استصحاب ( در برخى صور ) و مستند ادله برائت ( در ساير صور ) نمود .\r\n\r\n3 ) اشكال استاد - مد ظله - به عدم جريان استصحاب عدم عقد :\r\nدر بيان مرحوم آقاى خويى و هم در بيانى كه براى فتواى مرحوم سيد ذكر كرديم استصحاب عدم عقد را تا حال احرام جارى ندانستند ، چون مثبت است ، ولى به نظر مىرسد كه در اينجا خلطى بين دو بحث بطلان عقد و حرمت ابد صورت گرفته است ، بحث كنونى ما در بطلان و عدم بطلان عقد است . اگر ما تحقق عقد را در تمام زمان احلال مكلّف كه عقد صلاحيت وقوع دارد ، با استصحاب نفى كرديم ، قهراً ، حكم به عدم زوجيت اين زن براى مكلف مىگردد و لازم نيست ثابت كنيم كه عقد باطلى در زمان احرام مكلف واقع شده است .\r\n\r\n","description":"","footnote":"","page_name":" 2393 ","page_number":354},
  {"content":"\r\n\r\nتوضيح اين كه ، براى تحقق زوجيت بايد در زمان احلال مكلف ، عقدى صورت گرفته باشد ، اگر اصلى ، تحقق عقد را در تمام اين زمان نفى كرد ، قهراً زوجيت منتفى مىگردد ، مثلًا اگر غسلى انجام شده كه نمىدانيم آيا در روز جمعه انجام شده تا بتوان با آن نماز خواند يا در روز شنبه ؟ اگر ما با اصلى ، عدم تحقق غسل را در روز جمعه ثابت كرديم ، قهراً عدم جواز نماز را نتيجه مىگيريم و لازم نيست ثابت كنيم كه غسلى در روز شنبه انجام گرفته است تا مشكل مثبتيت در كار باشد .\r\nدر مسأله ما نيز ، اگر مىخواستيم حرمت ابد را بار كنيم ، قهراً بايد تحقق عقد را در حال احرام ثابت مىكرديم ، ولى براى نفى زوجيت ، همين مقدار كه عدم تحقق عقد را در حال احلال با اصل ثابت كنيم كفايت مىكند .\r\nپس استصحاب عدم احرام تا زمان عقد كه لازمه آن صحت عقد مىباشد ، با استصحاب عدم تحقق عقد در زمان احلال تعارض مىكنند .\r\nالبته ، پس از تعارض اين دو اصل ، مىتوان با عنايت به ادله برائت ، حكم به صحت عقد نمود ، بنابراين ، فتواى مرحوم سيد را مىتوان با اين بيان تصحيح كرد ، البته اگر تاريخ عقد معلوم باشد و تاريخ احرام مجهول ، طبق مبناى مرحوم سيد كه استصحاب را در معلوم التاريخ جارى نمىداند ، قهراً استصحاب عدم احرام تا زمان عقد بدون معارض بوده و نيازى به استناد به ادله برائت نمىباشد .\r\n\r\n4 ) پاسخ استاد مد ظله - به اشكال فوق « 1 » :\r\nاز مرحوم آية اللّه حاج شيخ مرتضى حائرى - قدس سرّه - كلامى شنيدم كه در اين بحث مفيد است ، ايشان مىفرمودند : اصلى كه به مفاد « كان » ناقصه باشد بر اصلى كه با مفاد « ليس » تامه باشد حكومت دارد ، چون منشأ شك در « ليس » تامه ، شك در كان ناقصه است .\r\n\r\n\r\n","description":"","footnote":"\r\n( 1 ) اين قسمت با توجه به بيانات استاد - مد ظلّه - در خارج درس افزوده شد . اين بحث جديد ، در مباحث آينده نيز تغييراتى پديد آورد ، در نتيجه در تنظيم اين مباحث ، تفاوتهايى با مباحث ذكر شده در درس ديده مىشود .\r\n","page_name":" 2394 ","page_number":355},
  {"content":"\r\n\r\nبا تطبيق اين مبنا بر محل كلام ، آن را توضيح مىدهيم ، در محل بحث ما ، شك ما در اين كه در زمان احلال ، عقدى واقع شده يا نه ؟ از اينجا نشأت گرفته كه وضعيت عقد موجود را نمىدانيم ، اگر با اصلى وضع عقد موجود را روشن كنيم و اثبات كنيم كه در زمان عدم احرام واقع شده است ، قهراً شك ما در تحقق عقد در زمان احلال از بين مىرود و مجالى براى استصحاب عدم تحقق عقد به مفاد ليس تامه نخواهد بود .\r\nان قلت : سببيت بين مفاد كان ناقصه و مفاد ليس تامّه ، سببيت شرعى نيست ، بلكه سببيت عقلى است و در حكومت اصلى سببى بر اصل مسببى ، شرط است كه سببيّت شرعى باشد .\r\nقلت : ما در بحث اصل سببى و اصل مسببى گفته‌ايم كه اگر تلازم بين دو حكم در نظر عرف هم در حكم واقعى و هم در حكم ظاهرى باشد ، و تفكيك بين آن دو در مرحله ظاهر از ديد اهل عرف غير ممكن ؛ در اين صورت ، اصل سببى بر اصل مسببى مقدم است ، هر چند سببيت شرعى نباشد ، مثلًا اگر اصلى در مقام ظاهر ، اثبات فرد يك كلى را بنمايد ، چون اثبات فرد در ظاهر هم در نظر عرف با تحقق كلى ملازم است ، قهراً با اثبات اين فرد ، حكم به ثبوت كلى هم مىگردد ، در نتيجه مجالى براى اجراى اصالة العدم در كلى باقى نمىماند . « 1 »\r\nدر بحث ما نيز ، چون با روشن شدن وضعيت عقد موجود و حكم به صحت آن ، ديگر در نظر عرف ، مجالى براى شك در وجود عقد صحيح باقى نمىماند ، در نتيجه اصل عدم احرام تا وقت عقد كه نتيجهء آن مفاد كان ناقصه است بر اصل عدم عقد در زمان صالح براى عقد حكومت دارد .\r\n\r\n\r\n","description":"","footnote":"\r\n( 1 ) و فرق است بين اثبات كلى در مقام ظاهر كه الزاماً به معناى اثبات فرد طويل نيست و بين اثبات فرد كه حتى در حكم ظاهرى هم با تحقق كلى ملازمه دارد ، بنابراين ، بحث بالا با اين نكته ( كه در استصحاب كلى قسم ثانى ما تنها حكم به تحقق كلى و ترتب آثار مرتب بر آن مىكنيم ، ولى نسبت به فرد طويل هم استصحاب عدم كرده ، آثار مترتب بر فرد را نفى مىكنيم ) منافات ندارد .\r\n","page_name":" 2395 ","page_number":356},
  {"content":"\r\n\r\nبنابراين ، اشكال بحث اين نيست كه اصل عدم عقد ، اثر ندارد و لغو است ، چنانچه از كلام مرحوم آقاى خويى برمىآيد ، بلكه اشكال در وجود اصل حاكم بر اين اصل مىباشد .\r\nالبته ، اگر ما قائل به اصل مثبت باشيم از استصحاب عدم عقد در زمان احلال ، حدوث عقد موجود را در زمان احرام نتيجه مىگيريم كه قهراً اين اصل با استصحاب عدم احرام تا زمان عقد كه مفاد آن حدوث عقد موجود در زمان عدم احرام است معارض مىگردد ، چون هر دو اصل به مفاد كان ناقصه به تعيين وضعيت عقد موجود ناظر مىباشند .\r\nولى با توجه به عدم اعتبار اصل مثبت ، اصالة عدم احرام تا زمان عقد بر اصاله عدم تحقق عقد در زمان احلال حكومت دارد .\r\nنتيجه بحث اين مىشود كه با ، استصحاب در تمام صورتهاى قسم اوّل مىتوان حكم به صحت عقد نمود ، البته به شرط آن كه استصحاب را در معلوم التاريخ هم جارى بدانيم كه البته اين مبنا به نظر ما ناتمام است چنانچه خواهيم گفت .\r\n\r\nج ) بررسى جريان استصحاب در معلوم التاريخ :\r\n\r\n1 ) مقدمه بحث :\r\nمرحوم آقاى خويى فرمايشى در بحث استصحاب دارند كه گمان مىرود كه مورد پذيرش علماى ديگر هم باشد ، ايشان مىگويند كه : در استصحاب تقدّم زمان متيقن بر مشكوك شرط است ، ولى ماضى بودن زمان متيقن و حال بودن زمان مشكوك شرط نيست ، بلكه از اين جهت حالات مختلفى تصوير دارد ، از جمله اين كه زمان متيقن مىتواند حال باشد و زمان مشكوك استقبالى و مانعى ندارد كه با اجراء استصحاب در اين امر استقبالى اثرى را در زمان حال بار كنيم .\r\nبه عنوان مثال : شرط وجوب صوم بر زن اين است كه تمام روز را پاك باشد ، حال زنى كه در هنگام اذان صبح پاك است ولى احتمال مىدهد كه در وسط روز حائض\r\n\r\n","description":"","footnote":"","page_name":" 2396 ","page_number":357},
  {"content":"\r\n\r\nشود ، آيا روزه بر وى لازم است يا خير ؟ در پاسخ مىگوييم كه با اجراء استصحاب طهارت در تمام روز ( كه استصحاب امر استقبالى است ) حكم به لزوم روزه مىشود .\r\nالبته اگر بعداً در ميان روز حيض عارض شد ، كشف مىشود كه از اول ، روزه بر وى لازم نبوده و روزه وى باطل بوده است .\r\nمثال ديگر : كسى كه در هنگام اذان صبح بيمار نيست ، ولى احتمال مىدهد كه در وسط روز به جهتى كه مربوط به روزه گرفتن نيست ( همچون حساسيت وى نسبت به زمان يا مكان يا چيز خاص ، يا پديدار شدن تب ) بيمار گردد و در نتيجه روزه آن روز از ابتداء به روى لازم نباشد ، درباره اين شخص هم با اجراى استصحاب صحت ، حكم به لزوم روزه مىگردد ، كه البته اگر اين استصحاب مخالف واقع در آمد و در وسط روز بيمار شد ، كشف از عدم لزوم واقعى روزه از اول مىكند .\r\n\r\n2 ) يك نقض بر جريان استصحاب در معلوم التاريخ :\r\nيك فرع فقهى است كه حكم آن مورد اتفاق همه فقها است و اگر از خود آقاى خويى هم پرسيده شود ، همين حكم را خواهند كرد و آن اين است كه زيد اكنون وفات كرده ، نمىدانيم آيا پسر وى - مثلًا - اكنون زنده است تا از وى ارث ببرد يا خير ؟ با استصحاب بقاء حيات پسر ، حكم به وارث بودن وى مىكنيم ، اگر استصحاب در معلوم التاريخ جارى بود ، بايد اين استصحاب را با استصحاب حيات زيد تا زمان مرگ پسر وى معارض بدانيم ، چون به هر حال پسر وى حيات ابدى ندارد ، بلكه در يك زمان مرده يا خواهد مرد و ما نمىدانيم كه آيا در زمان مرگ ولى ، زيد زنده بوده يا نه ؟ بايد به اين عنوان استصحاب حيات زيد تا زمان مرگ پسر را هم جارى بدانيم ( كه البته ممكن است از نوع استصحاب امر استقبالى باشد كه در مقدمه گفتيم كه اشكالى در آن نيست ) ، در حالى كه هيچ كس چنين استصحابى را در محل بحث جارى نمىداند ، بلكه بىشك ، با استصحاب حيات پسر زيد ، حكم به وارث بودن پسر مىشود . پس معلوم مىگردد در حالى كه استصحاب در معلوم\r\n\r\n","description":"","footnote":"","page_name":" 2397 ","page_number":358},
  {"content":"\r\n\r\nالتاريخ جارى نيست . « 1 »\r\n\r\n3 ) نگاهى به صحيحه ثانيه زراره :\r\nقطعه‌اى از صحيحه زراره كه پيشتر نقل كرديم ، مىتواند دليل بر عدم جريان استصحاب در معلوم التاريخ بشمار رود ، چون در روايت ، با استصحاب طهارت يا عدم نجاست را تا زمان علم به وقوع آن ، حكم به صحّت اجزاء سابقه از صلاة نموده است ، با اين كه بر مبناى جريان استصحاب در معلوم التاريخ ، اين استصحاب با استصحاب عدم تحقّق اجزاء سابقه نماز در زمان پاك بودن لباس معارض مىباشد ، و زمان تحقق اجزاء سابقه نماز هر چند معلوم است ولى نسبت به زمان پاكى لباس ، در تحقق اين اجزا شك داريم ، در نتيجه ، اگر در زمان پاك بودن لباس ، اجزايى از نماز تحقق نيافته باشد ، قهراً آن اجزاء بايد دوباره بجا آورده شود ، و اين امر با مفاد روايت ناسازگار است .\r\nالبته اين استدلال به نظر ما ناتمام مىآيد ، چون ممكن است علّت عدم جريان استصحاب ، عدم تحقق اجزاء نماز در زمان پاكى لباس ، به جهت محكوم بودن اين استصحاب نسبت به استصحاب پاكى لباس تا زمان خواندن اجزاء سابقه نماز و علم به نجاست باشد ، چون پيشتر اشاره كرديم كه استصحاب به مفاد كان ناقصه ، حاكم بر استصحاب به مفاد ليس تامه مىباشد .\r\nتحقيق در اينجا ، اين است كه نكته عدم جريان استصحاب عدم تحقق اجزاء نماز در صحيحه زراره به روشنى معلوم نيست . ولى به نحو اجمال مىدانيم كه يا به\r\n\r\n\r\n","description":"","footnote":"\r\n( 1 ) ( توضيح بيشتر ) البته در بحث ميراث غرقى و مهدوم عليهم و مانند آنها اين بحث در ميان فقهاء مطرح است كه آيا در توارث طرفين شرط است كه تاريخ مرگ هر دو نفر مجهول باشد يا اگر تاريخ مرگ يكى از آنها هم معلوم باشد همين حكم جارى است ، مرحوم آقاى خويى در اين بحث به عدم اشتراط و عموميت حكم فتوا مىدهند چنانچه از عبارت منهاج الصالحين استفاده مىشود ، ولى اين بحث با محل كلام ما متفاوت است ، در اين بحث نكته اختلاف در اين است كه آيا روايات خاصه نسبت به صورت معلوم التاريخ بودن مرگ يك طرف اطلاق دارد يا خير ؟ بنابراين حكم اين مسأله بر طبق ادله خاصه مىباشد نه بر طبق قواعد عامه ، بخلاف محل بحث ما كه بايد بر طبق قواعد عامه مشى كرد .\r\n","page_name":" 2398 ","page_number":359},
  {"content":"\r\n\r\nجهت عدم جريان استصحاب در معلوم التاريخ است يا به جهت حكومت استصحاب شرط يا عدم مانع تا زمان عمل بر استصحاب عدم تحقق عمل در زمان واجد شرط . و بايد لااقل يكى از اين دو مبنا را پذيرفت و انكار هر دو مبنا با مفاد روايت ناسازگار است .\r\n\r\n4 ) خلاصه كلام در استصحاب معلوم التاريخ :\r\nحال از صحيحه زراره كه بگذريم ، به طور كلى در جايى كه تاريخ يك شىء معلوم است ، ملاحظهء زمان آن در مقايسه با زمان شىء ديگر ، و تصوير شك كردن ، ملاحظه‌اى است غير عرفى ، و مجرد اين كه اركان استصحاب به نظر دقى و با دقتهاى عقلى تمام باشد ، براى جريان استصحاب كافى نيست ، همچنان كه ما در جريان استصحاب عدم ازلى هم نظير همين اشكال را مطرح ساخته‌ايم كه قضيه سالبه به انتفاء موضوع ، قضيه‌اى عرفى نيست ، در نتيجه ، ما يقين سابق در نظر عرف نداريم ، در مسأله استصحاب در معلوم التاريخ هم ما به نظر عرف ، شك نسبت به آن نداريم ، و تصور شك در مقايسه يك حادثه به حادثه ديگر ، تصورى است عقلى نه عرفى .\r\nنتيجتاً به نظر ما ، مبناى مشهور علماء كه استصحاب را در معلوم التاريخ جارى نمىدانند ، مبناى صحيحى است .\r\n\r\nد ) حكم قسم دوم مسأله :\r\nقسم دوم مسأله در جايى بود كه نمىدانيم عقد در حال احرام واقع شده يا پس از آن ؟\r\n\r\n1 ) حكم قسم دوم بر طبق قاعده استصحاب و ادله برائت :\r\nدر اين قسم دوم ، مىتوان استصحاب بقاء احرام را تا زمان عقد جارى ساخت ، در نتيجه ، حكم به بطلان عقد نمود . يعنى استصحاب بقاء مانع تا زمان عمل ، منشأ حكم به بطلان آن مىگردد ، از سويى ديگر ، استصحاب عدم عقد در زمان احرام\r\n\r\n","description":"","footnote":"","page_name":" 2399 ","page_number":360},
  {"content":"\r\n\r\nجارى نيست « 1 » ، چون اين استصحاب اثرى ندارد مگر اين كه به اصل مثبت قائل باشيم و با اين استصحاب وجود عقد را در زمان احلال و در نتيجه صحت عقد را نتيجه بگيريم ، ولى با عنايت به عدم حجيت مثبتات اصول عمليه ، استصحاب عدم عقد در زمان احرام بىفايده است ، بنابراين ، مرحوم آقاى خويى در قسم دوم به طور كلى به بطلان عقد فتوا داده است . البته بنابر مبناى مرحوم سيّد كه ( ما نيز با آن موافقيم ) استصحاب در معلوم التاريخ جارى نيست ، در برخى صورتهاى اين قسم ، اصلًا استصحاب جارى نيست . توضيح اين كه ، گاه تاريخ عقد و تاريخ احرام هر دو مجهول است ، در اينجا استصحاب بقاء احرام تا زمان عقد جارى است و استصحاب عدم عقد در زمان احرام به جهت مثبت بودن جارى نيست .\r\nگاه تاريخ عقد معلوم و تاريخ احرام مجهول است ، در اينجا نيز استصحاب بقاء احرام تا زمان عقد جارى است و استصحاب عدم عقد در زمان احرام جارى نيست ولى وجه عدم جريان اين استصحاب دو چيز است هم به جهت مثبت بودن و هم به جهت معلوم بودن تاريخ عقد .\r\nصورت سوم مسأله ، جايى است كه تاريخ عقد مجهول و تاريخ احرام معلوم است ، در اينجا هيچ يك از دو استصحاب جارى نيست ، استصحاب بقاء احرام به جهت معلوم بودن تاريخ احرام ، و استصحاب عدم عقد به جهت مثبت بودن ، در اين صورت سوم على القاعده بايد به اصول ديگر مراجعه كرد ، مثلًا با استناد به حديث رفع و حديث حجب ( بنابر عدم اختصاص آنها به رفع مؤاخذه ) ما نعيت احرام احتمالى را در مقام ظاهر مرتفع ساخته ، حكم به صحت عقد بنماييم . البته حديث رفع بنابر جريان آن در احكام وضعيه ، بر استصحاب عدم تحقق زوجيت حكومت دارد ، چون حديث رفع ، وضعيت عقد موجود را روشن مىكند ، در نتيجه مجالى براى جريان استصحاب مسبّبى برجا نمىگذارد .\r\n\r\n\r\n","description":"","footnote":"\r\n( 1 ) براى روشن شدن استصحاب عدم عقد در زمان احرام به درس 264 مراجعه شود .\r\n","page_name":" 2400 ","page_number":361},
  {"content":"\r\n\r\nآرى ، اگر ما حديث رفع را مختص به رفع مؤاخذه بدانيم در اين صورت هم مىتوان با استصحاب عدم تحقق زوجيت ، همان نتيجه بطلان عقد را بدست آورد .\r\nولى در هر حال با استصحاب يا حديث رفع نمىتوان حكم به صحت عقد در همه صورتهاى قسم دوم نمود ، پس چگونه مصنف به طور كلى در اين قسم هم فتوا به صحت داده است .\r\n\r\n2 ) علت فتواى مرحوم سيّد به صحت عقد در تمام صورتهاى قسم دوم :\r\nعلّت فتواى مرحوم سيّد به صحت در مسأله ، به جهت قاعده فراغ مىباشد ، چون عقدى محقق شده ، نمىدانيم اين عقد به طور صحيح انجام شده يا نه ، قاعده فراغ به صحت عمل انجام شده حكم مىكند ، و قاعده فراغ بر استصحاب مقدم است ، مثلًا اگر پس از نماز شك كنيم كه آيا ركوع نماز را بجا آورده‌ايم يا خير ؟ قاعده فراغ حكم به صحت نماز مىكند و استصحاب عدم اتيان ركوع جارى نيست .\r\nالبته مرحوم مصنف در اين مسأله تأملى دارند ، از اين جهت پس از فتواى به صحت عقد ، « على اشكال » را مىافزايند . منشأ اين اشكال اين است كه آيا در قاعده فراغ ، احتمال توجه داشتن به شرايط عمل در هنگام عمل شرط است يا خير ؟ مثلًا كسى به جهتى همچون در دست داشتن انگشتر شك ، دارد كه آب در هنگام وضوء به تمام دست وى رسيده است يا خير ؟ اگر وى يقين داشته باشد كه در هنگام وضوء به انگشترى خود توجه نداشته تا آن را بچرخاند ولى احتمال مىدهد كه خود به خود آب زير انگشتر رفته باشد و وضوى كامل گرفته باشد ، آيا در اينجا قاعده فراغ جارى است يا خير ؟\r\nمرحوم سيّد قاعده فراغ را جارى مىداند ولى به جهت اشكالى كه در جريان اين قاعده در اين صورت است ، كلمه « على اشكال » را به عبادت افزوده است .\r\n\r\n3 ) توضيحى درباره مفاد قاعده فراغ :\r\nدر صحيحه بكير بن اعين كه از ادله قاعده فراغ است ، اين عبارت را مىبينيم : قال\r\n\r\n","description":"","footnote":"","page_name":" 2401 ","page_number":362},
  {"content":"\r\n\r\nقلت له الرجل يشكّ بعد ما يتوضأ قال هو حين يتوضأ اذ كرمنه حين يشك « 1 »\r\nبرخى همچون مرحوم آقاى خويى با توجه به تعليل اين روايت ، قاعده فراغ را در جايى كه احتمال التفات به شرائط عمل ( در هنگام عمل نباشد ) جارى نمىدانند ، چون علت حكم مخصّص حكم مىباشد .\r\nولى برخى ديگر مىگويند ، اين جمله به قرينه روايت حسين بن ابى العلاء حكمت جعل را بيان مىكند نه علّت آن را\r\nذكر يك قضيه در اينجا مفيد مىباشد :\r\nمرحوم حاج آقا رضا صدر از مرحوم آقا سيّد محمّد باقر صدر نقل كرد كه شخصى مىگفت كه من خدمت مرحوم آقاى حاج سيّد اسماعيل صدر ( جد آقايان صدر ) رسيدم و عرض كردم : شما در جريان قاعده فارغ احتمال التفات را در حال عمل شرط مىدانيد ؟ ايشان فرمود : خير ، عرض كرديم : چرا ؟ فرمود : به جهت صحيحه حسين بن ابى العلاء ، من تعجب كردم كه چرا ديگران به اين روايت معتبر توجه نكرده‌اند .\r\nبعد خدمت مرحوم آقاى سيّد محمّد كاظم يزدى ( صاحب عروه ) رسيدم و مسأله را سؤال كردم ، ايشان فرمود كه من در مسأله اشكال دارم و لذا احتياط مىكنم ، گفتم كه با وجود روايت حسين بن ابى العلاء اشكال شما در چيست ؟ ايشان روايت را به گونه‌اى معنا كرد كه من تعجّب كردم چرا آقاى حاج سيّد اسماعيل به اين معنا توجه نكرده‌اند .\r\nآقاى حكيم در مستمسك و قبل از ايشان مرحوم حاج شيخ هم در درر با تمسك به روايت حسين بن ابى العلاء ، شرطيت احتمال تذكر را نفى كرده‌اند ، مرحوم آقاى خويى استدلال به اين روايت را پاسخ داده‌اند كه اين پاسخ به نظر ما صحيح نيست و پاسخ صحيح جهت ديگرى است كه در جلسه آينده خواهد آمد .\r\n\r\n\r\n","description":"","footnote":"\r\n( 1 ) وسائل 1 : 471 / 1249 ، باب 42 از ابواب الوضوء ، ح 7 .\r\n","page_name":" 2402 ","page_number":363},
  {"content":"\r\n\r\n\r\n4 ) يك استدراك « 1 » :\r\nبا مراجعه به عروه « 2 » معلوم مىگردد كه ايشان در جريان قاعده فراغ با علم به عدم التفات در حين عمل اشكال دارد ، همچنانكه در قضيه بالا نيز همين مطلب انعكاس يافته است ، پس علّت فتواى سيّد در مسأله به صحّت ، نمىتواند قاعده فراغ معروف باشد ، بلكه اگر مبناى مسأله ، قاعده فراغ بود بايد ايشان احتياط لزومى در بطلان عقد مىكردند ، نه احتياط استحبابى ( چنان كه ظاهر عبارت متن است ) پس بحث از صحيحه حسين بن ابى العلاء با مسأله ما ارتباطى ندارد .\r\nاحتمال دارد كه وجه كلام سيّد در اين مسأله ، اصاله الصحه باشد ، توضيح اين كه دو قاعده شبيه هم در فقه وجود دارد ، يكى قاعده فراغ و ديگرى اصالة الصحه ، هر دو قاعده ، پس از فراغ از عمل ، حكم به صحت عمل و عدم اعتناء به شك مىكند ولى قاعده فراغ در عمل خود مكلف است و اصالة الصحه در عمل غير .\r\nممكن است مرحوم سيّد در اين مسأله ، چون عقد نكاح ارتباط با زوجه هم دارد آن را از مصاديق اصالة الصحه دانسته‌اند نه از مصاديق قاعده فراغ ، و ايشان در اصالة الصحه ، احتمال تذكر را شرط نداند ، چون اكثر افراد در معاملات و قراردادهاى خود احكام مسائل را به خوبى نمىدانند و اگر اصالة الصحه را در اين موارد جارى ندانيم نظام اجتماع به هم مىخورد ( لم يستقم للمسلمين سوق ) ، پس با تمسك به قاعده اصالة الصحة ، حكم به صحت عقد موجود مىگردد . « 3 »\r\n\r\n\r\n","description":"","footnote":"\r\n( 1 ) اين استدراك را استاد مد ظلّه مدتها پس از درس و در هنگام تنظيم مباحث آن مطرح فرمودند ، با توجه به اين استدراك بحث جلسه آينده در مورد روايت حسين بن ابى العلاء با محل بحث ما غير مرتبط خواهد بود ، ولى با توجه به اين كه اين بحث خود سودمند است ، بحث جلسه آينده به طور كامل تنظيم گرديد .\r\n( 2 ) فصل فى الماء المشكوك ، م 10 ، فصل فى شرائط الوضوء ، م 50 .\r\n( 3 ) ( توضيح بيشتر ) منشأ اشكال مصنف هم در اين مسأله با وجود فتواى به صحت مىتواند به يكى از دو جهت باشد ، يكى اين كه احتمال تذكر در اصالة الصحه در عمل غير ، نيز ممكن است شرط باشد ، هر چند احتمال اشتراط آن ضعيف است . جهت دوم اين كه در كارهايى كه از يك طرف به خود انسان مربوط است و از طرف ديگر به شخص ديگر ، محتمل است آن را از مصاديق قاعده فراغ دانست همين احتمال هرچند ضعيف است منشأ افزودن كلمه « على اشكال » به مسأله است .\r\n","page_name":" 2403 ","page_number":364},
  {"content":"\r\n\r\nان قلت : آيا نمىتواند فتواى مصنف به صحت با تمسك به قاعده مقتضى و مانع باشد كه ايشان آن را قبول دارد ، چون عقد مقتضى زوجيت است و احرام مانع از آن ، چون بطلان احرام به عنوان استثناء از صحت عقد نكاح مطرح مىباشد و مستثنى به نظر مصنف مانع تلقى مىگردد ، بنابراين ، با شك در احرام ، شك در مانع داريم ، لذا طبق قاعده مقتضى و مانع حكم به تحقق زوجيت مىكنيم .\r\nقلت : قاعده مقتضى و مانع طبق مبناى مصنف هم در جايى است كه استصحاب مخالف در كار نباشد ، پس در اينجا كه مقتضاى استصحاب بقاء احرام تا زمان عمل بطلان عمل مىباشد ، نمىتوان به قاعده مقتضى و مانع تمسّك نمود .\r\nپس گويا وجه كلام مصنف همان اجرا اصاله الصحة مىباشد . « * و السلام * »\r\n\r\n","description":"","footnote":"","page_name":" 2404 ","page_number":365},
  {"content":"\r\n\r\n\r\n30 / 8 / 1379 دوشنبه درس شمارهء ( 262 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nابتدا مبانى مختلف در جريان اصول در اطراف علم اجمالى را ( هرگاه موجب مخالفت قطعى عملى نگردد ) ذكر مىكنيم ، آنگاه در مسألهء كسى كه نمىداند آيا عقد را در حال احرام اجرا كرده يا بعد از آن ، هر دو اصل استصحاب را داراى اثر شرعى دانسته و با تصوير ثمره ، در صورت طلاق احتياطى ، ازدواج با او به عقد جديد را بر مبناى كسانى كه مخالفت قطعى علمى را در جريان اصول در اطراف علم اجمالى مضر نمىدانند ، بلااشكال مىدانيم . سپس به مسألهء عدم اشتراط احتمال التفات در قاعده فراغ پرداخته ، پس از تصحيح سند روايت حسين بن ابى العلاء استدلال به آن روايت را بر مطلوب ممنوع مىدانيم و بالاخره استدلال مرحوم آقاى خويى بر عدم جواز استناد به اين روايت براى عدم اشتراط التفات را نقل و به دو وجه در آن مناقشه مىكنيم .\r\n* * * \r\nالف ) تصوير ثمره براى جريان اصول :\r\nهرگاه نداند عقد را در حال احرام انجام داده يا بعد از آن ، هرگاه جريان اصل در اطراف علم اجمالى موجب مخالفت قطعى عملى گردد مانند اينكه علم پيدا كند به نجاست احد الإناءين الطاهرين ، بلا خلاف ، همه اصل را در آنها جارى نمىدانند ، اما اگر جريان اصل در اطراف ، تنها موجب مخالفت قطعى علمى گردد ، مانند اينكه علم پيدا كند به تطهير احد الإناءين النجسين كه در اينجا مخالفت قطعى عملى در پى ندارد ، زيرا خواه استصحاب نجاست جارى شود يا نشود ، در هر حال ، به اقتضاى علم اجمالى بايد از هر دو احتياطاً اجتناب كند ، در اينجا بين متأخرين اختلاف\r\n\r\n","description":"","footnote":"","page_name":" 2405 ","page_number":366},
  {"content":"\r\n\r\nاست . مرحوم آقاى نائينى در اين فرض هم اصل را جارى نمىداند ولى مرحوم سيد أبو الحسن اصفهانى و مرحوم آقاى خويى جارى مىدانند و شيخ رحمه الله قائل به تفصيل بين موارد است . بديهى است قائلين به جريان اصل در اين فرض بايد براى آن ثمره‌اى تصوير كنند تا اصل بتواند جارى شود . اينها ثمره را در حكم ملاقى با يكى از اين دو اناء تصوير كرده‌اند كه اگر اصل جارى نشود تنجس ملاقى با آن ، مشكوك و محكوم به طهارت است و اگر جارى شود ملاقى هم محكوم به نجاست مىشود .\r\nحال با توجه به اين مقدمه مىگوييم : هرگاه مكلف نداند آيا عقد را در حال احرام انجام داده يا بعد از خروج از احرام ، آقايان گفته‌اند ، فقط اصالة بقاء احرام تا وقت عقد مىتواند جارى شود و نتيجهء آن بطلان عقد و حرمت ابد است ، اما اصالة عدم وقوع عقد در زمان احرام كه نتيجه‌اش صحت عقد باشد مثبت است و جارى نيست زيرا صحت عقد ، اثر شرعى وقوع عقد در زمان احلال - كه از ملازمات عقليه عدم وقوع عقد در زمان احرام است - مىباشد نه اثر بلاواسطهء عدم وقوع عقد در زمان احرام ، ما عرض مىكنيم ، اصالة عدم وقوع عقد در حال احرام داراى اثر شرعى بلا واسطه است و مثبت نمىباشد ، زيرا نفى حرمت ابد از آثار شرعى بلاواسطه آن است . پس به اين لحاظ ، اين اصل نيز مانند اصالة بقاء احرام تا وقت عقد اقتضاى جريان را دارا مىباشد . از آن طرف ما مىدانيم يكى از اين دو اصل بر خلاف واقع است زيرا اگر عقد در زمان احرام واقع شده ، عقد صحيح نيست ، لكن چون قطع به خلاف تنها علمى است و مخالفت قطعى عملى در پى ندارد ، لذا بر مبناى مرحوم سيد أبو الحسن اصفهانى و مرحوم آقاى خويى بايد هر دو اصل جارى شود .\r\nان قلت : جريان اصل عدم وقوع عقد در حال احرام كه نفى حرمت ابد مىكند ثمره‌اى ندارد ، زيرا اگر چنين كسى بخواهد عقد جديد با آن زن بخواند يا به لحاظ اينكه بر او حرام ابد نشده بىاثر است و يا به لحاظ اينكه عقد اول صحيح واقع شده\r\n\r\n","description":"","footnote":"","page_name":" 2406 ","page_number":367},
  {"content":"\r\n\r\nلغو و بىفايده است و چون ثمره‌اى بر جريان اين اصل متصور نيست لذا بر مبناى اين آقايان هم نمىتواند جارى شود .\r\nقلت : ثمره در جايى ظاهر مىشود كه اگر چنين كسى آن زن را طلاق احتياطى بدهد در اين صورت عقد جديد بىفايده نيست ، زيرا اگر عقد اول در احرام واقع شده بر او حرام ابد است ولى اگر بعد از احرام واقع شده ، وى زن او بوده و با اين طلاق از حبالهء نكاح او خارج شده و عقد دوم مؤثر واقع مىشود ، و چون يقين به وقوع عقد در حال احرام ندارد ، مخالفت قطعى عملى مرتكب نشده و مخالفت علمى هم بر مبناى اين آقايان مضر نيست و مىتواند با او به اين طريق ازدواج كند .\r\n\r\nب ) اشتراط احتمال التفات حين العمل در قاعدهء فراغ :\r\nعده‌اى همچون مرحوم حاج شيخ و مرحوم آقاى سيد اسماعيل صدر و مرحوم آقاى حكيم براى عدم اشتراط احتمال التفات در حين عمل در قاعدهء فراغ به روايت حسين بن ابى العلاء تمسك نموده‌اند .\r\nمتن روايت : محمّد بن يعقوب عن عدة من اصحابنا عن احمد بن محمّد عن على بن الحكم عن الحسين بن ابى العلاء قال : سألت أبا عبد الله عليه السلام عن الخاتم اذا اغتسلت قال :\r\nحوّله من مكانه و قال فى الوضوء : تديره فان نسيت حتى تقوم فى الصلاة فلا آمرك ان تعيد الصلاة « 1 »\r\n\r\n1 - بررسى سند روايات\r\nتنها راوى مورد بحث در اين روايت حسين بن ابى العلاء است . مرحوم آقاى خويى از اين روايت تعبير به موثقه مىكنند . ولى اين تعبير به هيچ وجه صحيح نيست زيرا اگر مبناى سابق ايشان را كه رواتى كه در اسناد كامل الزيارات واقع شده‌اند را همه امامى موثق مىدانستند در نظر بگيريم ، بايد روايت را صحيحه\r\n\r\n\r\n","description":"","footnote":"\r\n( 1 ) وسائل ابواب الوضوء ، باب 41 ، ج 2 .\r\n","page_name":" 2407 ","page_number":368},
  {"content":"\r\n\r\nبدانيم و اگر مختار اخير ايشان را كه از آن مبنا عدول نموده‌اند مد نظر بگيريم و راهى براى توثيق حسين بن ابى العلاء نيابيم بايد آن را حسنه توصيف كنيم زيرا هيچ يك از روات اين روايت غير امامى نيستند . براى اثبات وثاقت حسين بن ابى العلاء ممكن است به كلام نجاشى ره دربارهء او و برادرش عبد الحميد تمسك شود . وى دربارهء حسين بن ابى العلاء الخفاف مىگويد : « هو مولى بنى عامر و اخواه على و عبد الحميد ، روى الجميع عن أبي عبد الله « عليه السلام » و كان الحسين اوجههم . » « 1 » و دربارهء عبد الحميد مىگويد : « عبد الحميد بن ابى العلا بن عبد الملك الازدى ثقة » « 2 »\r\nهرگاه عبد الحميد ثقه باشد حتماً برادرش حسين كه اوجه از اوست نيز ثقه مىباشد زيرا مراد از « اوجهيت » در كتب رجالى ، آبرو و احترامات صورى غير از وجاهت حديثى نيست .\r\nولى اين استدلال صحيح نيست به دليل اينكه ، عبد الحميد بن ابى العلاء كه نجاشى او را توثيق كرده غير از عبد الحميد برادر حسين بن ابى العلاء است : زيرا پدر حسين و برادرانش ، به تصريح علماى رجال خالد بن طهمان است . « 3 » ولى پدر عبد الحميد كه در كلام نجاشى توثيق شده ، عبد الملك است ، بنابراين ، نجاشى برادر حسين بن ابى العلاء را توثيق نكرده تا وثاقت حسين به دليل اوجهيت از او ثابت گردد .\r\nمرحوم آقاى خويى مىفرمايند : كلام نجاشى صريح در اين است كه عبد الملك جدّ عبد الحميد است در حالى كه برقى تصريح كرده كه عبد الملك پدر اوست پس بايد كلمهء « ابن » در ابن عبد الملك از اغلاط نساخ و يا سهو قلم نجاشى باشد . ولى به نظر ما چنين صراحتى در كلام نجاشى نيست زيرا اگر نسخهء صحيح « ابن عبد الملك » بود ، مىتواند عطف بيان از عبد الحميد باشد نه از ابى العلا و در اين صورت با كلام\r\n\r\n\r\n","description":"","footnote":"\r\n( 1 ) رجال نجاشى ، شماره 117 .\r\n( 2 ) رجال نجاشى ، شماره 647 .\r\n( 3 ) رجال نجاشى ، شماره 397 .\r\n","page_name":" 2408 ","page_number":369},
  {"content":"\r\n\r\nبرقى تنافى ندارد .\r\nالبته در چنين مواردى از نظر قانون كتابت بايد « ابن » را با « الف » نوشت تا با « ابن » ى كه بين پسر و پدر واقع مىشود اشتباه نگردد مانند محمّد بن على ابن الحنفية ، و محمّد بن يزيد ابن ماجه ، و احمد بن محمّد بن سعيد ابن عقده ، پر واضح است كه الحنفية مادر حضرت على « عليه السلام » نيست بلكه ابن الحنفيه عطف بيان از محمّد است و همينطور ابن ماجه و ابن عقده عطف بيان از محمّد پسر يزيد و احمد پسر محمّد بن سعيد است « 1 » در هر حال ، اگر عبد الملك نام پدر ابو العلا باشد با طهمان ، و اگر نام خود ابو العلا باشد - و هو الحق - با خالد تطبيق نمىكند و بايد عبد الحميد بن ابى العلا غير از عبد الحميد برادر حسين بن ابى العلا باشد . پس وثاقت او ثابت نيست ، وقوع وى در اسناد كامل الزيارات هم به نظر ما و نظر اخير مرحوم آقاى خويى دليل بر وثاقت راوى نمىباشد .\r\nولى به نظر ما ، با توجه به اكثار روايت اجلاء از وى از جمله عده‌اى از اصحاب اجماع همچون فضالة بن ايوب و عبد الله بن المغيره و عثمان بن عيسى و كسانى همچون ابن ابى عمير و صفوان و بزنطى كه لا يروون و لا يرسلون الا عن ثقه ، وثاقت وى ثابت مىشود . بنابراين روايت صحيحه است .\r\n\r\n2 ) بررسى دلالت روايت :\r\nتقريب استدلال به اين روايت براى عدم اشتراط احتمال التفات حين العمل ، چنين است كه : امر به جا به جا كردن و چرخاندن انگشتر در غسل و وضو به خاطر حصول يقين است به وصول آب به آن قسمت از بدن كه تحت خاتم واقع شده ، و چون در صورت نسيان تحويل و اداره ، فرض غفلت حين العمل از وصول آب شده است ، و با اين حال حكم به عدم لزوم اعادهء نماز شده ، معلوم مىشود كه قاعدهء\r\n\r\n\r\n","description":"","footnote":"\r\n( 1 ) در كتاب رجال نجاشى « الف » « ابن عبد الملك » بر خلاف قانون كتابت حذف شده و ما به جهت صيانت از عين نسخه‌هاى كتاب نجاشى آن را در طبع جديد تغيير نداديم .\r\n","page_name":" 2409 ","page_number":370},
  {"content":"\r\n\r\nفراغ مشروط به احتمال ذكر و التفات در حين عمل نيست .\r\n\r\n3 ) مناقشهء استاد - مد ظله - به استدلال مذكور :\r\nبه نظر ما اين روايت ناظر به قاعدهء فراغ نيست زيرا اگر عدم الزام به اعاده بر اساس قاعدهء فراغ شد بايد قبل از شروع به نماز هم اگر رفع نسيان شد حكم به صحت غسل و وضو شود در حالى كه جملهء « فان نسيت حتى تقوم فى الصلاة » كه در جواب امام « عليه السلام » آمده نه در كلام راوى ، ظاهر در دارا بودن مفهوم است ، يعنى اگر قبل از ورود نماز متوجه شود بايد به آن غسل و وضو اكتفا نكند و قاعدهء فراغ جارى نيست . پس نمىتوان با استناد به اين روايت ، قائل به عدم اشتراط احتمال التفات حين العمل در قاعدهء فراغ شد .\r\n\r\n4 ) تقريب مرحوم آقاى خويى براى عدم دلالت اين روايت بر عدم اشتراط التفات در قاعده :\r\nايشان مىفرمايند : امر به تحويل و اداره به خاطر حصول يقين به وصول ماء نيست ، زيرا در رسيدن آب به بدن با وجود انگشتر نه تكويناً بين غسل و وضو فرق است و نه تشريعاً ، زيرا هم در غسل و هم در وضو با داشتن انگشتر ، آب به يك نحو به بدن مىرسد و مكلف هم بايد به وصول آب يقين پيدا كند و از نظر حكم شرعى نيز توسعه‌اى در باب وضو نسبت به باب غسل داده نشده است ، لذا چون فرق بين باب غسل و باب وضو - كه در يكى تحويل و در ديگرى اداره واجب باشد . بلاوجه است ، معلوم مىشود كه اين روايت ناظر به مسأله ديگرى است و آن استحباب جابجا كردن خاتم در غسل چرخاندن آن در وضو است كه فقهاى ما همچون محقّق در معتبر در باب مستحبات غسل و وضو به آن قائل شده‌اند و بر همين اساس امام « عليه السلام » در صورت ترك امر مندوب ، چون خللى واقع نشده مىفرمايند : امر به اعاده نمىكنم . لذا ربطى به قاعدهء فراغ پيدا نمىكند .\r\n\r\n","description":"","footnote":"","page_name":" 2410 ","page_number":371},
  {"content":"\r\n\r\n\r\n5 ) مناقشهء استاد - مد ظله - در كلام مرحوم آقاى خويى :\r\nاولًا : اگر سؤال سائل از صحت و بطلان غسل از جهت وصول آب به بشره نباشد بايد فرض مسأله را در جايى دانست كه او با وجود خاتم ، يقين به وصول آب داشته و اكنون سؤالش از يك امر مندوب است و چون ما مىدانيم اين فرض - كه هنگام غسل و وضو بدون حركت دادن انگشتر انسان يقين كند آب به زير آن رسيده - نادر است ، لذا بايد فرض سؤال حمل بر يك مورد نادر شود و اين خلاف ظاهر است ، علاوه بر اين كه ، اصلًا مناسبتى ندارد كه سائل با اين كه يقين به صحت غسل دارد باز از چنين فرضى سؤال كند و امام عليه السلام با آن تفصيل جواب او را بدهند .\r\nثانياً : مفهوم كلام امام عليه السلام اين است كه قبل از شروع به نماز اگر رفع نسيان شد جايز نيست به آن غسل و وضو اكتفا كند و اين با قطع به وصول آب تحت خاتم كه در فرض آقاى خويى « رحمه الله » آمده منافات دارد . زيرا هر چند مادهء « امر » مانند صيغهء امر نيست كه در آن علو و استعلاء لحاظ شده باشد و لذا شخص دانى هم نسبت به عالى بدون ادعاى استعلاء ، اين كلمه را به كار مىبرد ، لكن معناى « الزام » را بلاشك دارا مىباشد . « 1 » معناى روايت چنين مىشود . پس از شروع به نماز اگر متوجه عدم تحويل و اداره شدى تو را الزام به اعادهء نماز نمىكنم و مفهوم آن الزام به اعاده در صورت رفع نسيان پيش از شروع به نماز است و اين با مستحب بودن تحويل و تدوير منافات دارد . « * و السلام * »\r\n\r\n\r\n","description":"","footnote":"\r\n( 1 ) مثلًا در روايت آمده كه اگر زنى كسى را در فروش خانه با شرايطى وكيل كند ، بايد وكيل تخلف از « ما امرت به » نكند . در اينجا نخواسته‌اند زن را عالى و وكيل رادانى فرض كنند . طبرى در تاريخ حضرت سيد الشهداء عليه السلام مىگويد : مسلم بن عقيل به آن حضرت نامه نوشت « و امره بالقدوم » وى نمىخواهد در اين جمله مسلم بن عقيل را عالى فرض كند ، پيغمبر اكرم ( ص ) در روايت لو لا ان اشق على امتى لامرتهم بالسواك نمىخواهند بفرمايند اگر امت به مشقت نمىافتادند من خود را عالى دانسته و به آنها امر مىكردم . بلكه مراد اين است كه بر آنها « الزام مىكردم » .\r\n","page_name":" 2411 ","page_number":372},
  {"content":"\r\n\r\n\r\n1 / 9 / 1379 سه شنبه درس شمارهء ( 263 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه آيا با اصالة الصحة مىتوانيم عقدى را كه نمىدانيم در حال احرام واقع شده يا خير ، تصحيح كنيم ؟ به تناسب اين مسأله ، اين بحث مطرح شد كه آيا در جريان قاعدهء فراغ احتمال التفات معتبر است ؟ گفتيم ظاهر موثقهء بكير بن اعْيَن « هو حينما يتوضأ اذكر منه حين يشك » اعتبار احتمال ذكر گفته شده به قرينه صحيحهء حسين بن ابى العلاء اين عبارت حكمت اصالة الصحة است نه علّت ، در جلسه گذشته دربارهء مفاد روايت حسين بن ابى العلاء بحث كرديم . در اين جلسه ضمن بررسى مجدد صحيحهء حسين بن ابى العلاء به بررسى مفاد صحيحهء على بن جعفر مىپردازيم و در پايان به اين نتيجه مىرسيم كه بايد به حسب ظاهر موثقه بكير بن اعين ، احتمال التفات را در جريان قاعده فراغ معتبر بدانيم . و سپس 3 مسأله زير را بررسى مىكنيم :\r\nمسأله پنجم : آيا عقد نكاح در احرام فاسد موجب حرمت ابدى مىشود ؟\r\nمسأله ششم : آيا محرم مىتواند به مطلقهء رجعيه رجوع كند ؟\r\nمسأله هفتم : محرم مىتواند براى عقد بعد الاحرام وكيل بگيرد و همچنين مىتواند براى عقد بعد الإحرام وكيل بشود ؟\r\n* * * \r\nالف ) بررسى روايت على بن جعفر :\r\n\r\n","description":"","footnote":"","page_name":" 2412 ","page_number":373},
  {"content":"\r\n\r\n« محمّد بن يعقوب عن محمّد بن يحيى عن العمركى عن على بن جعفر عن اخيه موسى بن جعفر « عليهما السلام » قال سألته عن المرأة عليها السوار و الدملج فى بعض ذراعها ، لا تدرى هل يجرى الماء تحته أم لا ، كيف تصنع إذا توضأت أو اغتسلت ؟ قال : تحرّكه حتى يدخل الماء تحته او تنزعه .\r\nو عن الخاتم الضيق : لا يدرى هل يجرى الماء تحته إذا توضّأ أم لا ، كيف يصنع ؟ قال : إن علم أنّ الماء لا يدخله فليخرجه إذا توضّأ » « 1 »\r\n\r\nب ) شك در حاجبيت موجود ، مانع صحت وضوء نيست :\r\nعده‌اى به مفهوم ذيل روايت استناد كرده‌اند و گفته‌اند كه اگر شك در حاجب بودن شيء موجود داشته باشيم ، وضوء در اين حالت صحيح است و فقط در صورت علم به حاجبيّت باطل است . چون در ذيل روايت ، حضرت مىفرمايد : « إن علم أنّ الماء لا يدخله فليخرجه » ، مفهوم آن صورت شك در حاجبيت را شامل نمىشود ، نتيجه آن كه اگر كسى شك داشته باشد آيا انگشترى مانع رسيدن آب است يا خير ؟\r\nبيرون آوردن آن براى وضو و غسل لازم نيست .\r\nبحث جلسه گذشته در مسأله چهارم ، ازدواج در حال احرام بود . آيا مىتوانيم با اصالة الصحة ( قاعده فراغ ) عقدى كه محتمل است در حال احرام واقع شده باشد تصحيح كنيم ؟ تارةً احتمال مىدهيم كه در هنگام انجام عقد به رعايت شرائط آن توجه داشته‌ايم ، در اين صورت ، قاعده فراغ ذاتاً جارى مىگردد و اگر معارضى نداشته باشد ، موجب حكم به صحّت عمل مىگردد و تارةً يقين داريم كه حين عمل به رعايت شرائط صحت التفات نداشته ، بلكه احتمال مىدهيم تصادفاً عمل ما مطابق واقع درآمده باشد ، در اين صورت ، آيا قاعدهء فراغ جارى مىشود يا در جريان قاعده فراغ ، احتمال اذْكَريت معتبر است ؟ در موثقه بكير بن اعين علت قاعده فراغ\r\n\r\n\r\n","description":"","footnote":"\r\n( 1 ) وسائل الشيعة 1 / 477 - كتاب الطهارة ، باب 41 از ابواب الوضوء ، ح 1\r\n","page_name":" 2413 ","page_number":374},
  {"content":"\r\n\r\nرا اذكريت دانسته است . برخى از بزرگان به قرينه صحيحهء حسين بن ابى العلاء عبارت « هو حينما يتوضأ اذكر منه حين يشك » را حمل بر حكمت كرده‌اند . صحيحهء حسين بن ابى العلاء را در جلسه گذشته مطرح كرديم ، براى روشن شدن مطلب بايد روايت على بن جعفر را هم بررسى كنيم .\r\nاگر روايات خاصه نباشد مقتضاى قاعده ، اشتغال است كه به عمل مشكوك الصحة اكتفاء نكنيم .\r\n\r\nج ) فرمايش مرحوم آقاى خويى « رحمه الله » :\r\nمرحوم آقاى خويى « رحمه الله » مىفرمايند : اگر بگوييم ذيل اين روايت دلالت مىكند كه وضوء با شك در حاجبيت موجود ، صحيح باشد ، با صدر روايت تناقض پيدا مىكند ، چون در صدر روايت دربارهء سوار ( دستبند ) و دملج ( بازوبند ) حضرت فرموده‌اند : بايد آنها را حركت دهند يا بيرون آورند تا يقين كنند كه آب به زير آن رسيده است ، و مسلّم و قطعى است كه بين سوار و دملج و بين خاتم نه از نظر حكم شرعى و نه از نظر وضعيت خارجى فرقى نيست و هر چند در ذيل روايت از خصوص انگشتر بانوان سؤال نشده است ، ولى روشن است كه در حكم انگشتر در حال وضوء و رسيدن يا نرسيدن آب بين مرد و زن هم فرقى نيست . بنا بر اين ، چون سوار و دملج و خاتم ، حكم واحدى دارند ، از پاسخ سؤال اول ، حكم خاتم نيز روشن مىشود . پس چرا على بن جعفر دوباره سؤال مىكند ؟ جهت سؤال على بن جعفر اين است كه انگشتر تنگ به دو قسم است ، گاهى انگشترى است كه با حركت دادن يقين مىكنيم كه آب به زير آن مىرسد ، در اين صورت حضرت جواب مىدهند كه مكلف مخير است براى وضوء ، انگشتر را بيرون بياورد يا حركت دهد و گاهى انگشترى است كه با حركت دادن هم آب به زير آن نمىرسد ، حضرت مىفرمايد « فليخرجه اذا توضأ » براى وضوء چاره‌اى جز بيرون آوردن نيست .\r\n\r\n","description":"","footnote":"","page_name":" 2414 ","page_number":375},
  {"content":"\r\n\r\nخلاصه : معناى بدوى عبارت حضرت « ان علم ان الماء لا يدخله فليخرجه اذا توضأ » اين است كه با شك در حاجبيت ، در آوردن انگشتر لازم نيست ، ولى چون اين معنى با صدر روايت متناقض مىشود ، بنابراين بايد به گونه ديگرى كلام حضرت را معنى كنيم . حضرت مىفرمايند كه ، اگر انگشتر مثل سوار و دملج باشد مكلف بين تحريك و اخراج آن مخير است و اگر به طورى باشد كه آب زير آن نمىرسد چاره‌اى جز بيرون آوردن نداريم .\r\nو اگر ذيل روايت را ظاهر در اين معنى هم ندانيم بخاطر تناقض با صدر ، مجمل بوده و قابل استناد نيست و بايد به قاعده اشتغال تمسك كنيم .\r\n\r\nبررسى كلام مرحوم آقاى خوئى « رحمه الله » :\r\nاز كلام ايشان استفاده مىشود كه اولًا : هدف از تحريك يا اخراج سوار و دملج قطع به وصول آب است و ثانياً : مسلّم است كه در اين جهت فرقى بين دست بند و انگشتر نيست . اگر اين دو نكته را از ايشان بپذيريم ، اصلًا جا ندارد على بن جعفر دوباره از حكم انگشتر سؤال كند ، زيرا نكتهء ديگرى هم واضح و روشن است كه در واجب تخييرى ، اگر يكى از واجب‌ها متعذر شد ، ديگرى متعين مىشود ، وقتى مىگويند مكلف بايد يا حمد بخواند يا تسبيحات اربعه ، تفاهم عرفى از اين عبارت اين است كه بر كسى كه از خواندن حمد عاجز است ، خواندن تسبيحات اربعه متعين است . وقتى در صدر روايت ، حضرت فرمود ، براى رساندن آب ، مكلف بين تحريك دست بند و اخراج آن مخير است ، هر فرد عاقلى مىفهمد كه اگر با حركت دادن آب نمىرسد بايد دست بند را بيرون آورد و مرحوم آقاى خويى مىفرمايند ، قطعاً از نظر حكم شرعى بين دست بند و انگشتر فرقى نيست .\r\nبا توجه به اين 3 مقدمه ، حكم انگشتر ضيق كاملًا روشن است ، اگر با حركت دادن ، آب مىرسد بين تحريك و اخراج مخير است و الّا بايد آن را بيرون بياورد .\r\n\r\n","description":"","footnote":"","page_name":" 2415 ","page_number":376},
  {"content":"\r\n\r\nپس چه طور على بن جعفر با آن جلالت قدر دوباره سؤال مىكند ؟\r\nاولًا : چندان روشن نيست كه اين دو سؤال صدر و ذيل يك روايت باشد ، على بن جعفر چه بسا سؤالات مختلفى كه در مجالس مختلف از حضرت شنيده ، پشت سر هم نقل مىكند و در اين روايت هم ، اصلًا معلوم نيست كه دو سؤال در يك مجلس بوده يا خير ؟\r\nثانياً : مقدمهء دومى كه مرحوم آقاى خويى « رحمه الله » قطعى و مسلم دانسته‌اند چندان قطعى نيست . بين دست بند و خاتم ضيق فرق است ، كسى كه دست بند در دست او است به راحتى مىتواند با حركت دادن آن ، آب را به پوست دست برساند ولى رساندن آب با انگشتر تنگ به آن راحتى نيست و بيرون آوردن آن نيز براى هر وضوء مشكل است و چه بسا با زخمى كردن دست همراه باشد ، بنابراين ، رساندن آب با چنين وضعيتى با يك نوع مشقت و حرجى همراه است ، لذا ممكن است يك نوع توسعه‌اى در اين مسأله داده شده باشد ، لذا از حكم مسأله دست بند به روشنى حكم خاتم ضيّق استفاده نمىگردد . بعلاوه در مشابه آن در فقه ، شارع توسعه قائل شده و در روايت براى توسعه به آيهء شريفه رفع حرج استدلال شده است . در روايت عبد الاعلى مولى آل سام آمده است : « قال قلت لأبي عبد الله ( ع ) عثرت فانقطع ظفرى ، فجعلت على اصبعى مرارة ، فكيف أصنع بالوضوء قال يعرف هذا و اشباهه من كتاب الله عزّ و جلّ قال الله تعالى  ما جَعَلَ عَلَيْكُمْ فِي الدِّينِ مِنْ حَرَجٍ  امسح على المرارة » « 1 »\r\nلزوم غسل بشره به خاطر حرج برداشته شده و مسح بر مرارة بدل او قرار داده شده است و اين حكمى واقعى است نه ظاهرى ، بدون ترديد ، مسأله ما شبيه مورد اين روايت است ( اشباهه ) و شايد وجه سؤال مجدد على بن ابن جعفر همين بوده كه چون ديده در برخى از موارد فقهى به مسح بر مرارة اكتفاء شده است و از طرف ديگر بين حكم دست بند و خاتم ضيق ملازمه‌اى عرفى يا شرعى نيست ، لذا نسبت\r\n\r\n\r\n","description":"","footnote":"\r\n( 1 ) وسائل الشيعة 1 / 464 - كتاب الطهارة ، باب 39 از ابواب الوضوء ح 5\r\n","page_name":" 2416 ","page_number":377},
  {"content":"\r\n\r\nبه حكم خاتم ضيق دچار ترديد شده ، سؤال كرده است . كه در مورد انگشتر تنگ كه يقين به وصول آب ، مستلزم مشقت است ، وظيفه چيست ؟\r\nبعلاوه ، در مورد انگشتر ، خصوصيتى است كه در مورد دست بند نيست و آن اينكه به دست كردن انگشتر در همه اوقات مستحب است و لذا شارع ممكن است تسهيلًا للعباد در آوردن آن را لازم نداند تا باعث ترك لبس خاتم نگردد ، زيرا تبديل كردن انگشتر تنگ به انگشتر راحت براى كسانى كه از تمكن مالى برخوردار نيستند راحت نيست .\r\nدر پاسخ اين سؤال ، اگر حضرت به پاسخ آن اكتفاء مىكردند ، زمينهء سؤال جديدى فراهم مىشد كه حالا كه در آوردن انگشتر تنگ در فرض شك در وصول آب واجب نيست ، اگر يقين به عدم وصول داشتيم چه طور ؟ آيا شستن روى انگشتر مانند مسح بر مرارة كافى است ؟ به اين جهت حضرت دو فرض را پاسخ داده‌اند ، با مفهوم ، سؤال مطرح شده را پاسخ داده‌اند و با منطوق ، سؤال فرضى را فرموده‌اند ، اگر يقين دارد كه آب نمىرسد بايد انگشتر را بيرون آورد و اگر شك دارد شارع ارفاق كرده و فرموده وضوء با همين انگشتر كافى است « 1 »\r\nثالثاً : اين كه آقاى خويى مىفرمايند : « اجابه « عليه السلام » بأن الخاتم ان كان كالسوار و الدملج فى امكان ايصال الماء الى البشرة فحاله حالهما فى انه يتخيّر بين تحريكه و نزعه فى احراز وصول الماء الى البشرة و اما اذا كان الخاتم على نحو لا يصل الماء تحته حتّى اذا حرّكه فلا محاله يتعيّن نزعه » « 2 » صحيح به نظر نمىرسد زيرا كلام حضرت در پاسخ سؤال از خصوص صورتى است كه « متوضى لا يدرى هل تجرى الماء تحته ام لا ؟ » يعنى تا\r\n\r\n\r\n","description":"","footnote":"\r\n( 1 ) ( توضيح بيشتر ) : از اينكه حضرت در پاسخ متعيناً امر به اخراج مىكنند معلوم مىشود راه ديگرى براى يقين به وصول ماء نبوده است لذا معناى عبارت اين است كه اگر يقين دارد با اين انگشتر آب نمىرسد بيرون آوردن انگشتر واجب است ، مفهوم آن اين است كه عند الشك بيرون آوردن انگشتر واجب نيست و از آنجا كه راه ديگرى هم براى ايصال قطعى آب نيست معلوم مىشود حضرت به وضوء با همين انگشتر اكتفاء كرده است .\r\n( 2 ) تنقيح 4 / 85\r\n","page_name":" 2417 ","page_number":378},
  {"content":"\r\n\r\nانگشتر در دست اوست راهى براى ايصال قطعى آب ندارد و لذا حضرت در پاسخ مىفرمايند ، اگر مىداند كه آب نمىرسد بايد متعيّناً انگشتر را بيرون بياورد و چنين نيست كه كلام حضرت دو فرض داشته باشد 1 - انگشترى كه مانند دست بند است و مىتوانيم آب را به زير آن برسانيم 2 - انگشتر تنگى كه بدون بيرون آوردن آن نمىتوانيم آب را به بشره برسانيم . ايشان مىخواهند كأنّ خود مورد سؤال و همچنين جواب حضرت را دو قسم كنند . در حالى كه مورد سؤال خصوص صورت دوم است ، هر چند حضرت براى جلوگيرى از سؤال جديد ، فرض ديگرى را هم پاسخ داده‌اند .\r\n\r\nبررسى مجدد صحيحهء حسين بن ابى العلاء :\r\nعن الحسين بن ابى العلاء قال سألت أبا عبد الله « عليه السلام » عن الخاتم اذا اغتسلت قال حوّله من مكانه و قال فى الوضوء تديره ، فان نسيت حتى تقوم فى الصلاة فلا آمرك أن تعيد الصلاة . « 1 »\r\n\r\nكلام مرحوم آقاى خويى « رحمه الله » :\r\nايشان مىفرمايند : ظاهر روايت اين است كه جابجا كردن انگشتر ( تحويل ) در غسل و چرخاندن ( اداره ) انگشتر در وضوء مستحب است « حتى مع العلم بوصول الماء تحته » و تحويل و اداره ، ربطى به ايصال الماء ندارد ، شاهدش اين است كه در مورد غسل ، امر به تحويل فرموده و در مورد وضو ، امر به اداره و اگر غرض از هر دو امر ، ايصال الماء ، بود وجهى براى اين اختلاف تعبير ، وجود نداشت . بعلاوه بيان كيفيت ايصال الماء خلاف شأن امام « عليه السلام » است از اينجا وجه اختلاف تعبير معلوم مىشود و آن استحباب تحويل در غسل و اداره در وضوء است . و مؤيد آن\r\n\r\n\r\n","description":"","footnote":"\r\n( 1 ) وسائل الشيعة 1 / 468 ، كتاب الطهارة ، باب 42 از ابواب وضوء ، ح 2\r\n","page_name":" 2418 ","page_number":379},
  {"content":"\r\n\r\nفتواى فقهاء به استحباب اين دو امر است .\r\n\r\nمناقشه در كلام مرحوم آقاى خويى « رحمه الله » و بيان مفاد صحيحهء حسين بن ابى العلاء\r\nاولًا : اينكه اختلاف تعبير ( تحويل و اداره ) در باب غسل و وضوء شاهد قرار داده شده كه به عنوان مقدمهء ايصال الماء نيست ، مبتنى بر اين است كه « حوّله و تديره » در يك روايت بيان شده باشد و ما بعيد نمىدانيم كه دو روايت باشد كه يك جا نقل شده است و شاهدش ، عوض شدن لحن روايت است و اگر در دو روايت ذكر شده باشد ظاهرش اين است كه حوّله و تديره به عنوان مثال وسيلهء وصول آب ذكر شده است . توضيح آن كه : همانطورى كه از روايت على بن جعفر « 1 » و همچنين مناسبت حكم و موضوع و ظهور عرفى چنين سؤال و جوابى استفاده مىشود ، تحويل و اداره مقدمهء ايصال ماء است ، وقتى كسى از شما مىپرسد كه انگشترى در دست دارم و مىخواهم وضوء بگيرم يا غسل كنم ، معلوم است كه نگران اين است كه با اين انگشتر مىتوانم وضو بگيرم يا خير ؟ و چگونه وضو بگيرم و آب را برسانم ؟ در اينجا اگر جواب بدهيد « جابجا كن » يا « بچرخان » يعنى با جابجا كردن يا چرخاندن آب را برسان و اينها دو راه براى وصول آب خواهند بود . يعنى براى وضو يا غسل لازم نيست حتماً انگشتر را بيرون بياورى ، در همان حال هم مىتوانى وضوء بگيرى يا غسل كنى .\r\nثانياً : روايت مىفرمايد : « فان نسيت حتى تقدم فى الصلاة فلا آمرك ان تعيد الصلاة » مفهوم اين عبارت اين است كه اگر قبل از نماز متوجه شدى ، نمىتوانى به آن وضو اكتفا كنى و اگر نماز بخوانى « انّى آمرك ان تعيد الصلاة » از اينجا معلوم مىگردد ، نسيان تحويل و اداره سبب شده كه يكى از مقدمات غسل يا وضوء ترك شود يا مشكوك بماند و آن وصول ماء است و همين امر شاهد آن است كه تحويل و اداره به عنوان\r\n\r\n\r\n","description":"","footnote":"\r\n( 1 ) « تحرّكه حتى يدخل الماء تحته او تنزعه »\r\n","page_name":" 2419 ","page_number":380},
  {"content":"\r\n\r\nراهى براى وصول ماء در نظر گرفته شده است . البته ممكن است بين وضو و غسل تفاوت باشد و در غسل تحويل ، افضل طرق ايصال ماء باشد ، و در وضو اداره افضل طرق ايصال ماء باشد ولى اين اختلاف تحويل و اداره قرينهء نمىشود كه امر به اعاده ، امرى مستحبى باشد بلكه بالعكس ، ظهور امر در وجوب قرينه ، مىشود كه به عنوان افضل افراد واجب ، دستور به تحويل و اداره داده شده است .\r\nبه بيانى ديگر : در كلام مرحوم آقاى خويى « رحمه الله » آمده است كه چون در روايت در مورد غسل ، امر به تحويل و در مورد وضو ، امر به اداره شده است معلوم مىشود كه اين دو امر استحبابى است نه مقدمهء وصول آب ، اين فرمايش به نظر ناتمام مىآيد . زيرا اگر اين دو تعبير را حمل بر مثال هم نكنيم و بگوييم در غسل تحويل خصوصيتى دارد و در وضو اداره خصوصيت دارد ، در عين حال اين اختلاف تعبير هم با مستحب بودن تحويل و اداره مىسازد و هم با اينكه ، تحويل و اداره به عنوان افضل افراد واجب باشند يعنى بهترين شكل غسل كردن با انگشتر ، تحويل خاتم است و بهترين شكل وضو گرفتن با انگشتر ، چرخاندن آن است ، اگر دليلى داشتيم كه تحويل و اداره مستحب است ممكن بود اين را قرينه بگيريم كه شارع كه در مورد كسى كه اين كار را فراموش كرده و قبل الصلاة متوجه شده امر به اعاده وضو كرده ، اين امر ، امرى استحبابى است ، چون امر به اعاده فقط از اين جهت است كه امرى مستحبى را ترك كرده است ، هر چند تمام اركان وضو را بجا آورده است ، ولى اگر تحويل و اداره افضل افراد غسل و وضو بود ، يعنى بهترين شكلى كه مىتوان با انگشتر غسل كرد ، رساندن آب با تحويل خاتم و بهترين شكلى كه مىتوان با انگشتر وضو گرفت ، رساندن آب با چرخاندن خاتم است ، بر اين اساس ، كسى كه تحويل و اداره را فراموش كرده و غسل و وضو گرفته ، متعارفاً شك در وصول ماء دارد بلكه اگر انگشتر تنگ باشد متعارفاً اطمينان به عدم وصول ماء دارد « 1 » و چنانچه در اين\r\n\r\n\r\n","description":"","footnote":"\r\n( 1 ) البته اگر در روايت فرض شده كه متوضّى يقين به وصول ماء داشته اين قرينه مىشد كه تحويل و اداره امرى\r\n","page_name":" 2420 ","page_number":381},
  {"content":"\r\n\r\nصورت بگويند ، اگر وارد نماز نشده‌اى ، بايد وضوء را اعاده كنى ، اين امر ، امر وجوبى خواهد بود . و چون اختلاف تعبير ( تحويل و اداره ) در غسل و وضو ، هم با استحباب تحويل و اداره مىسازد و هم با افضل افراد واجب بودن آنها ، لذا اين اختلاف تعبير قرينه نمىشود كه امر به اعاده را حمل بر استحباب كنيم ، بلكه بالعكس ، ظهور امر در وجوب ، قرينه مىشود كه امر به تحويل و اداره را براى بيان افضل افراد واجب حمل نماييم . بنابراين ، حضرت مىفرمايد ، كسى كه انگشترى در دست دارد براى غسل ، انگشتر را جابجا كند و براى وضو بايد انگشتر را بچرخاند و اگر فراموش كرد كه در غسل ، انگشتر را جابجا كند يا در وضو ، انگشتر را بچرخاند حضرت مىفرمايند چنانچه بعد از ورود نماز متوجه شد اعتنا نكند و اگر قبل ، متوجه شد بايد دوباره وضو بگيرد . و چون اطلاق اين روايت ، شامل انگشتر تنگ هم مىشود و در مورد انگشتر تنگ متعارفاً ، مكلف اطمينان پيدا مىكند كه اگر دست به انگشتر نزند خود به خود آب به زير آن نمىرسد ، در چنين مواردى نيز ، حضرت فرموده ، اگر بعد از ورود در نماز متوجه شد اعتنا نكند ، يعنى يك نوع توسعه‌اى در ادلهء اشتراط وضو قائل شده است ، كه نسبت به نمازى كه شروع شده ، غسل و وضوء به اين شكل كافى است ، هر چند مقدارى از بدن شسته نشده باشد ، و اين حكمى واقعى است نه حكمى ظاهرى و مخصوص صورت شك و ربطى به قاعدهء فراغ ندارد .\r\nبنابراين ، محصّل مدلول صحيحهء حسين بن ابى العلاء و صحيحهء على بن جعفر اين خواهد بود كه اگر كسى براى غسل كردن يا وضو گرفتن ، فراموش كرد كه انگشترش را جابجا كند يا بچرخاند ، چنانچه انگشتر تنگ نباشد احتمال مىدهد كه خود به خود آب به بدن رسيده باشد ، در اين صورت مشكوك ، بين دخول صلاة\r\n\r\n\r\n","description":"","footnote":"\r\nمستحبى است و امر به اعاده در صورت ترك آنها امرى مستحبى است . ولى چنين يقينى در مورد روايت فرض نشده و اختصاص روايت به صورت يقين به وصول ماء بدون تحويل و اداره انگشتر حمل روايت بر فرض نادر است .\r\n","page_name":" 2421 ","page_number":382},
  {"content":"\r\n\r\nو عدم دخول ، تفصيل است ، چنانچه وارد نماز شده براى آن نماز اعتنا به شك نكند و براى نمازهاى بعدى وضو بگيرد ، يعنى اين وضو فقط طهارت موقت مىآورد ، مثل وضو جبيره‌اى و وضو عند ضيق الوقت كه فقط عند الاضطرار مجزى است و بعد از رفع اضطرار مجزى نيست . و اگر وارد نماز نشده ، دوباره وضو بگيرد و اگر انگشتر تنگ باشد كه خودبخود آب به دست نمىرسد اگر ، تحويل و اداره را فراموش كرده ، بنا بر اين اطمينان دارد كه آب به دست نرسيده در اينجا هم بين ورود نماز و قبل آن تفصيل هست و اين حكمى واقعى است نه ظاهرى و ربطى به قاعدهء فراغ ندارد و قرينه نمىشود كه « هو حينما يتوضأ اذكر منه حين يشك » در موثقه بكير بن اعين را حمل بر حكمت نكنيم . و در غير صورت نسيان ، اگر انگشتر تنگ باشد كه رساندن آب يا اخراج انگشتر دشوار است شارع مقدس به مقتضاى صحيحهء على بن جعفر به مشكوك آن اكتفا كرده و فرموده ، همين شكل از وضو ، طهارت معتبر در صلاة را مىآورد و در صورت قطع به عدم وصول ماء ، حكم به اخراج انگشتر كرده است و در مورد انگشترى كه تنگ نباشد به مشكوك آن هم نمىتوانيم اكتفا كنيم .\r\nنتيجه آن كه ، چون در جريان اصالة الصحة و قاعده فراغ محتمل است كه احتمال ذكر معتبر باشد و در صورت قطع به عدم التفات ، قاعده فراغ جارى نشود ، مرحوم سيّد در مسأله چهارم در صحت عقدى كه مشكوك است كه در حال احرام واقع شده يا بعد از آن ، اشكال كرده است . چه اشكال سيّد نيز همين است كه مقتضاى استصحاب بقاء احرام الى حين العقد اين است كه عقد باطل باشد و استصحاب عدم وقوع العقد حال الاحرام معارض آن نخواهد بود ، چون مُثبِت است ، بنابراين ، مقتضاى استصحاب ، بطلان عقد است ، مگر آن كه قاعده فراغ جارى شود كه حاكم بر استصحاب است و چون جريان قاعده فراغ روشن نيست لذا در حكم به صحت عقد اشكال مىكنند .\r\nادامهء مسأله : « و حينئذٍ فلو اختلف الزوجان فى وقوعه حاله او حال الاحلال سابقاً او\r\n\r\n","description":"","footnote":"","page_name":" 2422 ","page_number":383},
  {"content":"\r\n\r\nلاحقاً ، قدّم قول من يدّعى الصحة من غير فرق بين جهل التاريخين او العلم بتاريخ احدهما »\r\nقول مدعى صحت ، مقدم است چون قولش مطابق اصالة الصحة است و اگر در جريان استصحاب بين مجهولى التاريخ و غيره فرق گذاشتيم ، در جريان اصالة الصحة بين اين موارد فرقى نيست .\r\nادامهء مسأله : « نعم لو كان محرماً و شك فى انه احلّ من إحرامه أم لا لا يجوز له التزويج فان تزوّج مع ذلك بطل و حرمت عليه ابداً كما هو مقتضى استصحاب بقاء الاحرام » .\r\nدر اين مورد ، به مقتضاى استصحاب بقاء احرام ، ازدواج جايز نيست و باطل مىباشد و موجب حرمت ابدى هم مىشود و چون شك در حين عمل است مجراى قاعدهء فراغ هم نيست .\r\n* * * مسأله 5 : « اذا تزوّج حال الاحرام عالماً بالحكم و الموضوع ، ثم انكشف فساد احرامه صحّ العقد و لم يوجب الحرمة »\r\nدر اين صورت ، چون واقعاً محرم نبوده ، عمل حرامى را مرتكب نشده و عقد صحيح است و موجب حرمت ابدى نمىشود . البته شخص متجرى است .\r\nادامهء مسأله : « نعم لو كان احرامه صحيحاً فافسده ثم تزوّج ففيه وجهان : من انه قد فسد و من معاملته معاملة الصحيح فى جميع احكامه » .\r\nدر روايات حج آمده كه وقاع ، قبل المشعر موجب فساد حج مىشود و بايد سال بعد آن حج را دوباره به جا آورد و هر چند حج اولش صحيح مستحبى باشد ، كسى كه حج او فاسد شده ، اگر عقد كرد ، آيا اين عقد صحيح است يا باطل است و موجب حرمت ابدى هم مىشود ؟ مرحوم سيّد مىفرمايد فيه وجهان ، وجه ترديد ايشان اين است كه از طرفى ، اين حج فاسد شده است و عقد در حج صحيح است كه\r\n\r\n","description":"","footnote":"","page_name":" 2423 ","page_number":384},
  {"content":"\r\n\r\nموجب حرمت ابدى مىشود نه عقد در حج فاسد . و از طرفى هر چند اين عقد فاسد شده ، لكن شخص از احرام بيرون نرفته و احكام حج صحيح بر اين حج بار مىگردد ، لذا عقد نكاح در اين حال باطل است و موجب حرمت ابدى مىشود .\r\nبحثى در باب حج مطرح است كه آيا با وقاع ، حج باطل مىشود و وظيفه دارد اين حج را در سال بعد اعاده كند ؟ پس اگر حج سال اول حجة الاسلام بود ، حج سال بعد حجة الاسلام مىشود و اگر حج مستحبى بود كه با شروع ، اتمام آن واجب شده بود ، حج سال بعد نيز مستحبى مىشود كه بالعرض واجب شده است يا اينكه حج سال اول باطل نمىشود ، بلكه حج سال بعد عقوبةً و كفارةً واجب مىگردد ؟ از برخى روايات استفاده مىشود كه حج اول باطل نمىشود و حج سال بعد عقوبت است . بنا بر اين مبنا - كه مبناى حق هم همين است - شخص هنوز واقعاً در حال احرام است و عقدش ، عقد در حال احرام بوده و احكام آن را دارد ، بلكه بنا بر مبناى دوم هم ، هر چند اين حج كفايت از حجة الاسلام - مثلًا - نمىكند ، لكن شخص از احرام خارج نمىشود ، حد اكثر ، حجش فاسد مىشود ، يعنى به درد حجة الاسلام نمىخورد ، نه اينكه احرامش باطل شود ، لذا عقدى كه انجام مىدهد بنا بر هر دو مبنا ، احكام عقد در حال احرام را خواهد داشت و موجب حرمت ابدى مىشود .\r\nمرحوم آقاى خويى مىفرمايند : فساد حج ، گاهى به وقاع و نحوه است كه كلام مرحوم سيّد در اين زمينه است و اگر فساد حج به ترك عمدى برخى اركان باشد ، شخص در اين حال از احرام هم خارج شده ، عقد در چنين حالتى حكم عقد در احرام را نخواهد داشت اين مطلب تمام نيست ، وجه آن را به بحث ديگرى موكول مىكنيم .\r\n* * * مسأله 6 : « يجوز للمحرم الرجوع فى الطلاق فى العدة الرجعية و كذا تملك الاماء »\r\nاگر معتده رجعيه را حقيقتاً زوجه بدانيم كه بر رجوع قطعاً تزوّج صدق نمىكند و\r\n\r\n","description":"","footnote":"","page_name":" 2424 ","page_number":385},
  {"content":"\r\n\r\nاگر در حكم زوجه هم بدانيم ، رجوع ، تزوج نيست ، بلكه فسخ و ابطال طلاق و بازگشت زوجيت سابقه است ، لذا ادلهء تزويج المحرم شامل رجوع نمىشود .\r\nهمچنين بر تملك اماء نيز تزوج اطلاق نمىگردد ، مضافاً بر صحيحهء سعد بن سعد الاشعرى كه بيع و شراء را بر محرم جايز دانسته است :\r\n« محمّد بن الحسن باسناده عن احمد بن محمّد بن عيسى عن سعد بن سعد الاشعرى القمى عن ابى الحسن الرضا « عليه السلام » : قال : سألته عن المحرم يشترى الجوارى و يبيعها ؟ قال نعم ، « 1 »\r\n* * * مسأله 7 : « يجوز للمحرم أن يوكّل محلًا فى ان يزوجه بعد احلاله و كذا يجوز له ان يوكل محرماً فى ان يزوجه بعد احلالها »\r\nچون توكيل ، تزويج نيست ، لذا محرم مىتواند محلى را براى عقد نكاح ، وكيل كند . همچنانكه مىتواند محرمى را وكيل كند كه بعد الاحلال ، عقد نكاح را جارى كند ، چون از ناحيهء موكل كه اشكالى نيست و از ناحيهء وكيل هم اشكالى نيست ، زيرا بر وكيل شدن هم ، هيچ يك از عناوين محرمه منطبق نمىشود ، لذا اين مسأله روشن و بدون شبهه است .\r\n« * و السلام * »\r\n\r\n\r\n","description":"","footnote":"\r\n( 1 ) وسائل الشيعة 12 / 441 - كتاب الحج ، باب 16 از ابواب تروك الاحرام ح 1\r\n","page_name":" 2425 ","page_number":386},
  {"content":"\r\n\r\n\r\n2 / 9 / 1379 چهارشنبه درس شمارهء ( 264 ) كتاب النكاح / سال سوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا فروض سه‌گانه اجازه عقد فضولى را كه در جلسات قبل به آنها پرداختيم مجداً مورد بررسى قرار مىدهيم و مرورى دوباره بر اختلاف بين مرحوم سيد و مرحوم حكيم در اين مسأله خواهيم داشت . سپس رجوعى به مسأله شك در تقدم عقد بر احرام و مسأله شك در تأخر عقد بر احرام خواهيم داشت و فرعى را كه مرحوم سيد مطرح نكرده يعنى شك در تقدم يا تقارن يا تأخر ( به صورت ثلاثى الاحتمال ) مورد بحث قرار خواهيم داد و خواهيم گفت كه در غالب موارد مىتوان به صحت عقد حكم كرد و حرمت ابد را نفى نمود .\r\n* * * \r\nالف ) توضيح كلام مرحوم آقاى حكيم :\r\n\r\n1 ) مرورى بر بحث گذشته و ذكر مبناى مرحوم آقاى حكيم :\r\nيك اختلافى كه بين مرحوم سيد و مرحوم آقاى حكيم وجود داشت و ما نظر مرحوم سيد را پذيرفتيم اين بود كه ، به عقيدهء مرحوم سيد ، مراد از تزويج و تزوّجى كه در باب احرام از آن نهى شده ، اعم از عقدى كه لو لا الاحرام صحيح است و عقدى كه لو لا الاحرام هم صحيح نيست ، مثلًا عقد خواهر زن در حال احرام ، مشمول ادله ناهيه است و باعث حرمت ابد مىشود ، هر چند لو لا الاحرام اين عقد فاسد است . اما نظر مرحوم آقاى حكيم اين بود كه عناوينى كه در موضوعات اخذ مىشوند ، ظهور در صحيح دارند ، يعنى هر چند الفاظ براى اعم از صحيح و فاسد وضع شده‌اند ، اما در مقام استعمال ، مصاديق صحيحه اراده مىشوند .\r\n\r\n","description":"","footnote":"","page_name":" 2426 ","page_number":387},
  {"content":"\r\n\r\nبه عقيده ما ، هر چند فرمايش آقاى حكيم در جاهاى ديگر تمام است و در استعمالات ، خصوص مصاديق صحيحه اراده مىشود ، اما در اين مورد كه عقد به سبب احرام ، على اىّ حال محكوم به بطلان است ، ديگر لفظ ظهور در تزويج و تزوّج صحيح لو لا الاحرام ندارد و ازدواج باطل لو لا الاحرام را هم شامل مىشود .\r\n\r\n2 ) كلام مرحوم آقاى حكيم بر طبق مبناى خود :\r\nمرحوم آقاى « 1 » حكيم روى عقيدهء خودشان در مورد عقد فضولى تفصيل مىدهند و مىفرمايند : بنابر كشف حقيقى يا كشف انقلابى ، ما بايد عاقد را در نظر بگيريم ، نه مجيز را ، لذا عقد فضولى هم داخل در عنوان منهىّ عنه است ، چون لو لا الاحرام عقد از همان اول واقع مىشود و مشمول ادله صحت است ، لذا اگر شخص در حال اجازه ، محلّ بوده و در حال عقد ، محرم باشد ، اين عقد باطل است و موجب حرمت ابد مىشود . اما بنابر نقل يا كشف حكمى بايد مجيز را حساب كنيم نه عاقد را ، لذا ادلّه ناهيه شامل عقد فضولى نمىشود ، چون عقد فضولى لو لا الاحرام محكوم به صحّت فعليه نيست ، بلكه زمان اجازه را كه زمان انشاء عقد توسط مجيز و امضاء عقد توسط شارع است بايد در نظر بگيريم و ببينيم كه آيا معقود له محلّ است يا محرم . بر اين اساس ، آقاى حكيم در فرض اول كه عقد در حال احلال واقع شده و مىخواهد در حال احرام اجازه دهد ، قائل شدند كه بنابر كشف حقيقى يا انقلابى ( كه مفروض اين است كه عاقد را لحاظ كنيم ) عنوان تزوّج المحرم صدق نمىكند ، چون تزوّج المحلّ است ، اما ايشان از راه ديگرى بطلان عقد را روى اين دو مبنا هم اثبات كرده‌اند و آن تمسك به ادلّه‌اى بود كه مىگفتند :\r\n« لا يزوّج المحرم المحل » چون وقتى تزويج محرم براى شخص محل باطل است ،\r\n\r\n\r\n","description":"","footnote":"\r\n( 1 ) در اينجا سه فرض مطرح بود : فرض اول : معقود در حال عقد فضولى ، محل بود و در حال اجازه محرم . فرض دوم : عكس فرض سابق ( معقود له در حال اجازه محل بود و در حال عقد محرم ) فرض سوم : همان فرض دوم به علاوه اين كه عاقد فضولى هم در زمان عقد محرم بوده است .\r\n","page_name":" 2427 ","page_number":388},
  {"content":"\r\n\r\nتزويج محرم براى خودش در زمان احلال به طريق اولى باطل است . اما در فرض دوم كه عقد واقع در حال احرام را در حال احلال اجازه مىدهد آقاى حكيم مىفرمايند : بنابر نقل يا كشف حكمى ، حكم به صحت مىكنيم ، چون شرط شمول ادلّه ناهيه اين است كه عقد لو لا الاحرام صحيح باشد ، در حالى كه بنابراين دو مبنا ، اگر احرامى هم در كار نبود ، عقد محكوم به صحّت فعليه نبود ، زيرا مفروض اين است كه بايد اجازه را ملاك بدانيم نه عقد را ، و اجازه كه در واقع انشاء عقد توسط مجيز است در زمان احلال صورت گرفته است . همانطور كه امضاى شارع نسبت به عقد هم در زمان احلال صورت گرفته است . اما بنابر كشف حقيقى يا انقلابى ، ادله حرمت شامل ما نحن فيه مىشود چون لو لا الاحرام حكم به صحت عقد مىكرديم ، و اجازهء لاحقه مثل اذن سابق ، صحت فعليه براى عقد درست مىكند ، در نتيجه بنابر كشف حقيقى ، انشاء و منشأ هر دو ، در زمان احرام واقع مىشود و بنابر كشف انقلابى ، هر چند انشاء در زمان احلال است ، اما منشأ در حال احرام واقع مىشود ، بايد حكم به بطلان عقد و ثبوت حرمت ابد كنيم . اين وجه تفصيل آقاى حكيم « ره » بين مبناى كشف حقيقى يا انقلابى و مبناى نقل يا كشف حكمى است . همچنين وجه اطلاق در كلام سيد « ره » روشن شد .\r\nاز آنچه بيان گرديد ، وجه اختلاف مرحوم سيد و مرحوم آقاى حكيم در فرض سوم هم معلوم مىشود ، يعنى همان مسأله قبل با اين قيد كه عاقد فضولى هم محرم بوده است . مرحوم سيد مىفرمايد : هيچ اشكالى در بطلان عقد نيست ، بنابر جميع مبانى ، چون به نظر ايشان ، ميزان شمول ادلّه ناهيه ، صحّت عرفيه است نه صحّت شرعى لو لا الاحرام ، اما آقاى حكيم « ره » ميزان را صحت فعليه و شرعيه لو لا الاحرام مىدانستند و اين ميزان بنابر مبانى ، متفاوت مىشود ، چون بنابر كشف حقيقى و انقلابى صحّت فعليّه لو لا الاحرام وجود دارد اما بنابر كشف حكمى و نقل حتى لو لا الاحرام حكم به صحّت عقد نمىشود . لذا بنابر دو مبناى اول ، ادله حرمت شامل مىشود اما بنابر دو مبناى اخير ، ادله حرمت شامل نمىشود و خود اجازه\r\n\r\n","description":"","footnote":"","page_name":" 2428 ","page_number":389},
  {"content":"\r\n\r\nمعيار است كه آن هم در زمان احلال واقع شده است . همانطور كه اشاره شد ما هم با مبناى سيد « ره » موافقيم .\r\n\r\nب ) حكم شك در تقدم يا تقارن يا تأخر عقد نسبت به احرام :\r\nمرحوم سيد در مسائل قبل دو فرض را مطرح كرد ، يكى اينكه عقدى واقع شده ، شك داريم قبل از احرام واقع شده يا حين احرام . فرض دوم هم اين كه شك مىكنيم عقد حين الاحرام واقع شده يا بعد از احلال ، اما اين فرض سوم را ايشان متعرض نشده‌اند كه اگر شك كرديم عقد قبل از احرام واقع شده يا حين الاحرام يا بعد از احرام چه حكمى دارد .\r\nبه نظر ما حكم اين فرض روشن‌تر از دو فرض قبل است و به استثناى برخى از موارد ( معلوم التاريخ ) بايد حكم به صحت عقد كنيم . اثبات اين مدّعا منوط به اثبات دو مطلب است : اول اينكه اصلى كه مقتضى بطلان عقد باشد در اين فرض وجود ندارد و دوم اينكه اصل مقتضى صحت عقد و نيز اصل نافى حرمت ابد وجود دارد .\r\n\r\n1 ) اثبات مطلب اول ( عدم اصل مقتضى بطلان عقد ) :\r\nدر فرض اول ، اصلى كه به نظر ما اقتضاى بطلان مىكرد - بر خلاف نظر ديگران - عبارت بود از استصحاب عدم عقد تا زمان انقضاى احلال ، يعنى بگوييم ، عقد واقع نشده تا اينكه زمان احلال كه ظرف صلاحيت وقوع العقد صحيحاً است منقضى گرديده ، چنين اصلى وقوع عقد صحيح را كه سبب زوجيت است نفى مىكند « 1 » و لازم نيست ثابت كنيم عقد به طور باطل واقع شده است . البته ما هم مثل مرحوم سيد اين اصل را فقط در مجهول التاريخ جارى مىدانيم و در معلوم التاريخ\r\n\r\n\r\n","description":"","footnote":"\r\n( 1 ) ( توضيح بيشتر ) البته گفتيم كه اين اصل در مسأله سابق محكوم اصل عدم احرام تا زمان عقد مىباشد ، در بحث ما نيز اگر اصل عدم تحقق عقد تا زمان انقضاى احلال هم جارى مىگرديد ، محكوم اصل فوق بود ، ولى در اينجا اصل عدم تحقق عقد به خودى خود جارى نيست و نيازى نيست تا با اصل حاكم آن را از اثر بيندازيم .\r\n","page_name":" 2429 ","page_number":390},
  {"content":"\r\n\r\nاستصحاب را جارى نمىدانيم .\r\nاما در فرض دوم ، اصلى كه مثبت بطلان بود ، استصحاب بقاء احرام تا زمان عقد بود ، يعنى احرام را كه مانع صحت عقد بود تا زمان عقد ، ابقاء مىكنيم و بطلان را نتيجه مىگيريم .\r\nدر ما نحن فيه ، يعنى ثلاثىّ الاحتمال ، هيچ‌يك از اين دو اصل جارى نمىشود ، اما اصل عدم عقد تا زمان انقضاى احلال در اينجا اثبات بطلان نمىكند ، چون يك احتمال هم اين است كه عقد در زمان احلالى كه بعد از احرام است واقع شده باشد و اصل مذكور نمىتواند اين احتمال را نفى كند . كما اينكه در استصحاب بايد مستصحب در تمام ازمنه جرّ شود و نمىتوان عدم عقد را از احلال قبل از احرام به احلال بعد از احرام متصل كرد و زمان احرام را در نظر نگرفت ، چون بر خلاف مفهوم استصحاب است و چنانچه بخواهيم عدم عقد را در هر سه زمان استصحاب كنيم ، بر خلاف يقين ما مىباشد ، چون يقين داريم در يكى از سه زمان ، عقد واقع شده است . اما اصل دوم ، يعنى استصحاب بقاء احرام تا زمان عقد ، اين هم در ما نحن فيه مفيد بطلان نيست ، چون يك احتمال هم اين است كه عقد در زمان احلال قبل از احرام واقع شده باشد و اصل مذكور اين احتمال را نفى نمىكند ، خلاصه اينكه ، هيچ يك از اين دو اصل كه يكى اثبات عدم زوجيت مىكرد و ديگرى اثبات بطلان عقد ، در ما نحن فيه كه ثلاثى الاحتمال است جارى نمىگردد .\r\n\r\n2 ) اثبات مطلب دوم ( وجود اصل مثبت صحت عقد و اصل نافى حرمت ابد » :\r\nدو اصل در ما نحن فيه وجود دارد كه در فروض قبلى احياناً جارى مىكرديم .\r\nيكى استصحاب عدم احرام تا وقت عقد است كه مربوط به فرض اول بود ( البته اگر عقد معلوم التاريخ باشد و احرام مجهول التاريخ ) اين اصل كه صحت عقد را اثبات مىكند در ما نحن فيه هم جارى مىشود و اصل ديگر عبارت است از استصحاب\r\n\r\n","description":"","footnote":"","page_name":" 2430 ","page_number":391},
  {"content":"\r\n\r\nعدم عقد تا پايان احرام ( اگر عقد مجهول التاريخ و احرام معلوم التاريخ باشد ) فائده اين اصل ، نفى حرمت ابد مىباشد ، چون موضوع حرمت ابد ، عقد در حال احرام مىباشد . اين اصل در ما نحن فيه هم جارى مىشود ، به اين صورت كه ، عدم عقد را از زمان احلال اول تا آخر زمان احرام جرّ كنيم ، هر چند لازم نداريم كه وقوع عقد را در زمان احلال دوم اثبات كنيم تا اشكال اصل مثبت پيش بيايد . چون نمىخواهيم صحت عقد را نتيجه بگيريم ، بلكه تنها مىخواهيم حرمت ابد را نفى كنيم . بله همانطور كه گفتيم در بعض فروض ، استصحاب جارى نمىشود ، مثلًا استصحاب معلوم التاريخ به نظر ما جارى نيست . بنابراين ، اگر در موردى استصحاب نافى حرمت ابد و استصحاب مثبت صحت عقد جارى نشد « 1 » ، نوبت به اصل برائت مىرسد ولى در اينجا نيز مبانى مختلف است . اگر كسى قائل شد كه حديث رفع عموم آثار را رفع مىكند ، مىتواند مانعيت را هم رفع كند و صحت عقد را نتيجه بگيرد ولى به عقيده ما ، حديث رفع فقط مؤاخذه را رفع مىكند و حرمت ابد هم به لحاظ اينكه از باب مؤاخذه است ، با حديث رفع نفى مىشود ولى با حديث رفع نمىتوان صحت عقد را اثبات مىكند . تنها اصلى كه باقى مىماند ، استصحاب عدم زوجيت است كه اقتضا مىكند ، اصلًا زوحيتى حاصل نشده باشد .\r\n\r\nج ) تذكر استاد « مدّ ظلّه » به مناسبت حلول ماه مبارك رمضان و اعزام روحانيون به تبليغ :\r\nتذكر يك داستان در اين موقعيت كه آقايان به تبليغ تشريف مىبرند مفيد است :\r\nشخصى داستانى براى ما نقل كرد از ملا عزيز كه منبرى درجه يك زمان ناصر الدين شاه ( و پس از آن ) در تبريز بوده است ( راوى اين داستان شيخ على اكبر\r\n\r\n\r\n","description":"","footnote":"\r\n( 1 ) ( توضيح بيشتر ) عدم جريان استصحاب نافى حرمت ابد در جايى است كه زمان عقد معلوم باشد و عدم جريان استصحاب مثبت صحت عقد در جايى است كه زمان احرام معلوم باشد ، پس جريان اين دو اصل با هم تنها در جايى است كه تاريخ عقد و تاريخ احرام هر دو مجهول باشد .\r\n","page_name":" 2431 ","page_number":392},
  {"content":"\r\n\r\nترك منبرى معروف تهران پسر ملا عزيز بوده است ) ، برنامهء ملا عزيز براى وعده منبر دادن در محرم اينطور بوده كه اشخاص در فاصلهء بين عيد قربان و عيد غدير مراجعه مىكرده‌اند و از ايشان درخواست منبر مىكرده‌اند . پس از عيد غدير ايشان جواب مىداد و مشخص مىكرد كه كدام دعوت را پذيرفته و كدام را رد مىكند . در يك سالى ، قبل از اين ايام ، زنى به ايشان مراجعه مىكند و درخواست مىكند كه ايشان روضه‌اى برايش بخواند . او مىگويد : من يك تومان ( كه در آن دوران مبلغ زيادى بوده ) مىگيرم زن مىگويد : كار من رختشويى است و تمام پس‌انداز من در ماه ، 24 شاهى ( يك قران و خمس قران ) است ملا عزيز مىگويد : همان كه گفتم . زن مىرود و يك پارچه مخمل با ارزشى كه داشته مىآورد و به ملا عزيز مىدهد و او هم قبول مىكند روضه‌اى مىخواند . به طور معمول از روز عيد قربان قبل از طلوع آفتاب افراد مىآمده‌اند براى درخواست منبر . ولى در آن سال اتفاقاً كسى نمىآيد تا غروب مىشود و فردا و پس فردا و همينطور روزهاى ديگر ، كسى مراجعه نمىكند تا ايام محرم مىرسد در اول محرم نوكر ملا عزيز كه معمولًا با هم منبر مىرفتند ، براى رفتن به منبر ، به منزل ايشان مىآيد ، ولى او نمىتوانسته به نوكرش هم بگويد كه امسال كسى ما را دعوت نكرده ، لذا بعد از آنكه قدرى با هم با اسب حركت مىكنند به نوكرش مىگويد ، من حالم مساعد نيست تو برگرد ، من بعداً مىآيم وقتى نوكر برمىگردد ، ملا عزيز به تاخت مىرود اطراف تبريز و موقع شب به يكى از روستاها مىرسد و سراغ كدخدا رفته و به او مىگويد : امسال به نظرم رسيد كه نبايد فقط در تبريز انجام وظيفه كنم و خوب است به اطراف هم بيايم ، لذا تصميم گرفتم اينجا بيايم . آنها هم خوش‌حال شدند كه ملا عزيز براى تبليغ به روستاى آنها آمده و مجلسى براى ايشان ترتيب مىدهند . آخر شب ملا عزيز را به منزل يكى از متمكنين آن روستا راهنمايى مىكنند چون مرسوم بوده كه آن شخص ميزبانى مبلغين را به عهده بگيرد .\r\nملا عزيز هم به منزل آن شخص مىرود و تا آخر دهه مجلس گرم و با حالى داشته است . شب عاشورا چوپانهايى كه گله‌ها را بيرون مىبرده‌اند به مناسبت شب\r\n\r\n","description":"","footnote":"","page_name":" 2432 ","page_number":393},
  {"content":"\r\n\r\nعاشورا كارشان را تعطيل مىكنند و سگ يكى از گله‌ها كه متعلق به صاحب همين خانه بوده را تحويل صاحب خانه مىدهند . ملا عزيز در نيمه آن شب بيدار مىشود و براى قضاى حاجت بيرون مىرود . سگ كه ملا عزيز برايش غريب بوده شروع مىكند به پارس كردن و به طرف او مىآيد . ملا از ترس سگ عقب عقب مىرود كه ناگهان در يك گودالى سقوط مىكند . از صداى پارس سگ ، عروس صاحب خانه بيدار مىشود و مىبيند ملا عزيز در گودال افتاده ، دستش را دراز مىكند تا او را بيرون بياورد خودش هم در گودال مىافتد . بعد شوهر اين زن هم بيدار مىشود و ملا عزيز را بيرون مىآورد اما آن زن كه در آنجا افتاده بود از ترس چيزى نمىگويد و صدايش در نمىآيد . ملا عزيز همان موقع به سرعت به منزل كدخدا مىرود و جريان را برايش تعريف مىكند . كدخدا به او مىگويد : هر چه زودتر از روستا خارج شويد چون صاحب آن خانه چهار پسر دارد كه هيچ كس حريف آنها نمىشود و همين‌كه متوجه قضيه شوند خطر كشته شدن براى تو دارد . ملا عزيز فوراً حركت مىكند و قبل از طلوع آفتاب خودش را به تبريز مىرساند و فوراً آن زن را كه درخواست روضه كرده مىخواهد و وقتى زن مىآيد جريان را برايش نقل مىكند . آن زن هم قدرى روضه‌خوانى مىكند و خطاب به حضرت سيد الشهدا مىكند كه تو كه نتوانستى پيراهن مرا در دست نامحرم ببينى ، چگونه توانستى اهل بيت خود و دختران پيامبر « صلى الله عليه و آله » را درست نامحرمان اسير ببينى ( گريه حضّار ) ملا عزيز آن پارچه و پولى را كه گرفته بود ردّ مىكند . همين‌كه زن مىرود افراد يكى پس از ديگرى براى دعوت مىآيند و دوباره كار ملا عزيز مىگيرد .\r\nخلاصه اينكه بايد توجه داشت به افراد به سبب فقرشان جواب رد داده نشود و الّا ممكن است چنين گرفتاريهايى براى شخص پيش بيايد . مهم اين است كه قصد قربت و خلوص باشد تا هم نتايج دنيوى و هم نتايج اخروى مترتب گردد .\r\n« * و السلام * »\r\n\r\n\r\n","description":"","footnote":"","page_name":" 2433 ","page_number":394}
  ]