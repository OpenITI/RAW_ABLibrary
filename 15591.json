[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nآغاز فلسفه\r\nتدوين\r\nحضرت آيت الله محمدعلى گرامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nطباطبايى ، محمدحسين ، 1281 - 1360\r\nآغاز فلسفه / مؤلف محمدحسين طباطبايى ؛ تدوين محمدعلى گرامى . - قم : دفتر حضرت آية الله گرامى ، 1385 .\r\n285 ص .\r\n4 - 1 - 96892 - 964 : isbn\r\nفهرستنويسى براساس اطلاعات فيپا .\r\nعنوان اصلى : بداية الحكمه .\r\nكتابنامه به صورت زيرنويس .\r\n1 . فلسفه اسلامى . 2 . گرامى ، محمدعلى ، 137 - ، تدوين گر . الف . عنوان . ب . عنوان : بداية الحكمه .\r\nتلفنهاى دفتر : 774093 - 7743399\r\nسايت دفتر : http \\ \\ . gerami . orj\r\nايميل دفتر : isnfo @ . gerami . orj\r\nشناسنامه كتاب\r\nنام كتاب : آغاز فلسفه\r\nمؤلف : استاد علامه طباطبايى\r\nمترجم : آية الله گرامى\r\nناشر : دفتر معظم له\r\nشمارگان : 5000\r\nنوبت چاپ : پنجم / 1385\r\nچاپ : كوثر\r\nقيمت : 2000 تومان\r\nدفتر فروش :\r\nانتشارات مشهور / ميراث ماندگار\r\nقم : خيابان ارم / پاساژ قدس / طبقه آخر - پلاك 184\r\nص . پ 3396 - 37185 تلفن 7831636 - / 7737461 - 0251\r\nدفتر مركزى / خيابان سميه / كوچه 24 / پلاك 418\r\nتلفن 7831636 - 0251 / فاكس 7730365\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nعقل جستجوگر بشر مىخواهد دربارهء اصل هستى و قواعد حاكم بر نظام هستى چيزهايى بداند . تنها علمى كه بطور آزاد از اين مباحث سخن مىگويد علم فلسفه است ، گفتگو بطور آزاد ، زيرا علم كلام هم از مبدء و معاد هستى امكانى و خالق آن بحث مىكند ليكن هدف علم كلام ، حفظ ظواهر شريعت است و بدينجهت به ادلهء اقناعى هم قناعت مىكند . البته در متون مذهبى - قرآن و روايات - مطالب بسيار ارزنده‌اى دربارهء اساس هستى و بسيارى خصوصيات آن وارد شده است . ليكن همانطور كه مباحث فقهى در آن متون بايد در علمى چون فقه بررسى شود ، مباحث هستىشناسى آن متون نيز بايد در علمى و با متد علمى مورد توجه قرار گيرد ، و اين علم همان فلسفه است ، و بدينجهت چه بهتر كه همانطور كه عقايد حكماء يونان و ايران و مصر و غير ذلك در كتابهاى فلسفى آمده است ، مطالب قرآن و روايات هم در كتابهاى فلسفى ذكر شود . مرحوم صدر المتألهين در برخى كتابهايش چون مفاتيح الغيب اين هدف را داشته است ، ليكن بايد تكميل شود .\r\nبه هر حال اينجانب هم براى اينكه در اين راستا نيز خدمتى كرده باشم ، سابقا مقدماتى مربوط به فلسفه را در چندين دفتر به نام فلسفه كه در چاپهاى اخير يك جا منتشر شده است ذكر كردم ، تعريف و بيان جهت نياز به فلسفه ، علم و شناخت ، ديالك‌تيك شناخت و ادراكات حقيقى و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاعتبارى ، چنان كه چند جمله درباره علم منطق كه مقدمه فلسفه است نگاشتم و در حدود 27 سال پيش هم با ترجمه كتاب بداية الحكمه مرحوم استاد علامه موافقت كردم كه با وجود چاپ بسيار بد و اغلاطى كه داشت مورد توجه زياد واقع شد و بارها به چاپ رسيد . متاسفانه ناشر محترم درست انجام وظيفه نمىكرد و هر وقت كه گفته ميشد دانشگاهها اين كتاب را مىخواهند و در دردسترس نيست مىگفت هر كه مىخواهد بيايد از ما در فلان دكهء قم بگيرد . گفته مىشد شما بايد در دسترس قرار دهيد . . . به هر حال برخى دانشگاهها به ناچار خودشان زيراكس كردند ، اينكه كه براى چندمين بار صحبت چاپ اين كتاب شد توانستم به زحمت در ميان كارهاى مختلف ساعتى هم براى تجديد نظر در آن منظور كنم كه چقدر خوب و لازم بود . ملاحظه كردم كه چقدر اغلاط چاپى كه احياناً مغير معنى است دارد . دقيقاً هم نمىدانم اين چاپ چندم مىشود زيرا ناشر محترم اطلاع درستى بما نمىداد .\r\nشايد چاپ چهارم يا پنجم باشد . به هر حال اميد است براى مشتاقان تحقيق در نظام هستى مفيد باشد .\r\nقم - / محمدعلى گرامى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيش درآمد\r\nدر همه دوران طلبگى و از زمانى كه در زواياى اشتغالات طلبىام قلم به دست گرفته‌ام غير از مواردى خاص ديگر دست به ترجمه آثار ديگران نزده‌ام و آن موارد هم ، در هر كدام ضرورتى خاص بود كه به نظر مىرسيد خدمتى ارزنده است . ابتدا در سال 1340 ترجمه عدالت اجتماعى در اسلام به قلم سيد قطب مصرى و سپس در سال 1342 ، ترجمه جلد پنجم تفسير الميزان به قلم استاد علامه طباطبايى و آنگاه در سال 1343 ، ترجمه « نحو الدستور الاسلامى » به قلم ابوالاعلى مودودى .\r\nعدالت اجتماعى را بهترين كتاب در ترسيم فشرده‌اى از مبانى و اركان و عوامل عدالت اسلامى ، و نمونه‌هاى تاريخى جريان عدالت ، در مسلمين يافته بودم و فكر مىكردم خدمتى بس ارزنده در آن آغاز دوره خفقان مىباشد كه بعدها برخى از جوانان پرشور مبارزات مسلحانه مىگفتند اولين دريافت ما از اسلام انقلابى اين كتاب و نظام آن بود . در آخر پاورقى جلد اول همان كتاب بود كه در آن سال و شرايط خاص آن زمان ، ولايت فقيه و حكومت بر اساس آن را مطرح\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكردم . تفسير الميزان هم كه در همان زمان‌ها مكرر مىگفتيم جامع‌ترين تفسير قرآن است و اساسا مشتاق بودم كه در زمره مترجمين آن باشم و به محض پيشنهاد از طرف استاد پذيرفتم . در سال 43 ، كه امام از قم به تركيه تبعيد شد دردهاى درونيم به حدى زياد شده بود كه در آن ايام - كه حدود 15 روز درسهاى حوزه هم تعطيل بود - نه لحظه‌اى سرور در دل و نه تبسمى بر لب داشتم . فكرم مشغول نظريه اسلام درباره حكومت بود كه در زمان غيبت امام عصر چه بايد بشود تا اين همه ظلم نباشد ، مىخواستم بر اساس همان نظريه امامت اسلامى ، امامت بالاصل و بالاضطرار ، و ولايت فقيه كتابى مفصل بنويسم ولى نه حال و حوصله تفصيل بود و نه خفقان حكومتى اجازه تصريح و كتاب مستقلى درباره آن مىداد ، به كتاب نحو « الدستور الاسلامى » به قلم ابوالاعلى مودودى برخوردم و آن را بهانه‌اى براى ابراز نظريات خود درباره حكومت يافتم و از بيم فشار نام كتاب را به جاى : « به سوى حكومت اسلامى » ، قانون اساسى در اسلام ، انتخاب كردم ولى در درون كتاب مطالب به نوعى بوضوح گفته شد ، و شايد اولين نوشته‌اى بود كه حكومت جمهورى اسلامى بر اساس ولايت فقيه را مطرح نمود . به هر حال اينك هم كه مكرر پيشنهاد نوشتن فلسفه‌اى جامع ، ناظر به كتاب بداية الحكمة تاليف استاد عظيم الشأن به وسيله دانش پژوهان و برخى ناشران محترم مىشد و استاد هم خرسندى خود را ابراز داشتند ، پس از تامل و دقت كافى پذيرفتم ، دقت در اين كه يك دوره فلسفه اسلامى است ، فشرده ، و يك دوره فلسفه فشرده با توجه به نظريات اخير در فارسى نداريم . آن هم از استادى ارزنده كه مدتهاى مديد در حضورش\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nتلمذ كرده‌ام ، در فلسفه و تفسير . به علاوه استفاده‌هاى خصوصى و حظوظ روحى كه از آن مرد عظيم القدر كه اينك قدرش مجهول است برده‌ام . البته استاد در پاره‌اى مباحث خيلى فشرده نوشته‌اند و به اين جهت توضيحاتى افزودم و احيانا دليل يك مطلب را كه به علت اتفاق نظر و وضوحش در فلسفه ، در كتاب ذكر نشده بود اضافه كردم ، و نام كتاب را : « آغاز فلسفه » انتخاب كردم . اميدوارم مفيد باشد و مورد قبول خداوند جل و علا قرار گيرد . از بيان نظريات فلسفى خودم احتراز جستم ، كه اگر نظريه‌اى به درد خور داشته باشم در دفترهاى فلسفه‌ام كه اينك تا چهار دفترش منتشر شده است بيان داشته و مىدارم . دفترهاى مزبور چون مفصل است و در صورت توفيق از ده دفتر بسى بيشتر خواهد بود جاى اين كتاب را كه يك دوره فشرده فلسفه در يك جلد است نمىگيرد . استاد از من خواستند كه جنبهء درسى كتاب حفظ شود يعنى ترجمه باشد نه شرح .\r\nچيزى كه جايش در فلسفه ما خالى است بررسى عميق نظريات ائمه اطهار عليهم السلام در مسائل مختلف فلسفى مىباشد . تا حدودى در اسفار اين كار انجام شده ولى بسيار اندك و بايد گفت : ناچيز . مرحوم صدر المتالهين در شرح بسيار مهمش بر اصول كافى روايات فلسفى كافى را بر اساس مبانى اصيل فلسفى به خوبى تبيين كرده است . ليكن روايت معنى كردن مطلبى است و نوشتن يك كتاب فلسفى به گونه كتاب‌هاى درسى فلسفه و بيان نظريات ائمه عليهم السلام درباره هر مسئله ، مطلبى ديگر است . روايات بسيار در اصول كافى و توحيد صدوق و . . . داريم كه به خوبى مىتواند منبع دريافت نظريات فلسفى ائمه عليهم السلام باشد ، همانطور\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكه روايات فقهى ائمه عليهم السلام منبع دريافت نظريات فقهى آن وجودات مقدسه است و روايات ديگر براى علوم ديگر . . .\r\nاينجانب وقتى در بحثهاى فلسفىام در حوزه علميه قم آيات و رواياتى را به تناسب بحثهاى فلسفى مىآوردم اشتياق و لذت علمى طلاب عزيز فلسفه را چند برابر مىيافتم . اميد است با پىگيرىهاى محققين در آينده نزديك و دور اين خدمت ارزنده در سطحى وسيع انجام شود .\r\nبتوفيق منه تعالى .\r\nشعبان 1401\r\nقم - حوزه علميه\r\nمحمد على گرامى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nپيشگفتار\r\n« تعريف فلسفه و بيان موضوع و هدف از آن »\r\nفلسفه - كه چون بحث از وجود مىكند ، و موجود يا خدا است و يا افعال خداوند ، فلسفه الهى ناميده مىشود - علمى است كه از موجود به ماهو موجود بحث مىكند . موضوع فلسفه هم كه به موجب قاعده كلى موضوع هر علم ، بايد از عوارض ذاتى آن در فلسفه بحث شود همان موجود به ماهو موجود است . هدف از فلسفه هم شناخت موجودات به طور كلى و امتياز آنها از خرافه و چيزهايى كه وجود حقيقى ندارند مىباشد .\r\nتوضيح اينكه انسان وجدانا در مىيابد كه خودش حقيقت و واقعيت دارد ، و نيز با وجدان خود درك مىكند كه غير از خودش نيز حقيقت و واقعيتى وجود دارد ، و مىيابد كه مىتواند به آن واقعيتها برسد . هر چه را مىطلبد فقط به اين عنوان و بدين جهت مىطلبد كه حقيقت آن شىء مىباشد و از هر چه فرار مىكند و اجتناب مىنمايد فقط به اين جهت است كه آن چيز به حقيقته همان است . طفلى كه به دنبال پستان مادر مىدود ، مسلما به دنبال شير واقعى مىرود نه آنچه كه شير خيالى است . و انسانى هم كه از شير بيابان فرار مىكند از شير واقعى فرار مىكند نه شير خيالى .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمنتها چه بسا انسان در ديد خود خطا كرده غير حقيقت را حقيقت واقعى خارجى مىپندارد ، مانند اعتقاد به شانس و غول بيابان ، و يا حقيقت خارجى را باطل و خرافه مىشمارد چنان كه در مورد روح مجرد و عقل مجرد اين طور تصور شده است . بدين جهت اولين كار ضرورى اين است كه احوال مخصوص موجود به ماهو موجود ( اصل وجود صرفنظر از نوع وجود ) را شناسايى كنيم تا بتوانيم موجود واقعى را از غير موجود در سطح كلى تمييز بدهيم .\r\nعلمى كه اين مسئوليت را بر عهده مىگيرد فلسفه الهى است و بنا بر اين « حكمت » و يا فلسفه الهى علمى است كه از احوال و خصوصيات موجود به ماهو موجود بحث مىكند . اين علم را فلسفه نخستين « 1 » و علم اعلى نيز مىنامند و « موضوع » آن موجود به ماهو موجود است و « هدف » از آن امتياز دادن و جدا كردن موجودات حقيقى از غير حقيقى ، و شناخت علل عاليه وجود و به خصوص علت نخستين كه سلسله وجودات به او ختم مىگردد و همين طور شناخت اسماء و صفات علت نخستين مىباشد .\r\n\r\n\r\n","description":"","footnote":"\r\n( 1 ) . - از اين نظر كه علم به نخستين موجود يعنى علت نخستين است ، چنان كه ابن سينا اينطور گفته است يا چون علم به نخستين چيز از نظر تحقق يعنى خداوند ، و اولين چيز از نظر مفهوم يعنى هستى مىباشد كه صدر المتألهين اينطور تفسير كرده است\r\n","page_name":" 18 ","page_number":18},
  {"content":"\r\n\r\n\r\n« نخستين مرحله » : كليات مباحث هستى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل اول : « بديهى بودن مفهوم هستى »\r\nمفهوم هستى مفهومى است بديهى كه بذاته و بدون نياز به وساطت چيز ديگر براى ما معلوم است و هيچ معرف حدى و يا رسمى ندارد ، چرا كه معرّف بايد روشنتر از معرّف باشد و چيزى روشنتر از مفهوم هستى نداريم و بنابراين آنچه را كه به عنوان تعريف مفهوم هستى گفته‌اند تعريف حقيقى نبوده فقط شرح لفظ مىباشد .\r\nمثل اينكه : وجود يا موجود به ماهو موجود ، چيزى است كه ثابت العين باشد « 1 » ( / در جهان عينى و خارجى ، ثبوت داشته باشد و به تعبير ديگر ثبوت عينى داشته باشد ) . و يا اين تعريف كه گفته‌اند :\r\n« وجود چيزى است كه مىتوان از آن خبر داد » .\r\nآخر ثبوت مگر چيزى غير از وجود است ؟ ! و يا چيز و شىء بودن غير از هستى است ؟ ! بعلاوه اينكه بعدا خواهد آمد كه وجود ، نه جنس دارد ، و نه فصل ، و نه عرض خاص ، به آن معنى كه در بحث كليات پنجگانه گفته مىشود . معرف حقيقى حتما از جنس و فصل و يا جنس و عرض خاص تشكيل مىشود ، كه اولى را حد و دومى را رسم مىگويند . هستى بسيط است و از جنس و فصل تشكيل نشده و عرضى خارج از خود هم ندارد .\r\n\r\n\r\n","description":"","footnote":"\r\n( 1 ) . - اين تعريف از اهل كلام نقل شده چنان كه تعريف بعدى از حكما منقول است\r\n","page_name":" 21 ","page_number":21},
  {"content":"\r\n\r\n\r\nفصل دوم : « مفهوم هستى مشترك معنوى است »\r\nمفهوم هستى در همه موارد آن به يك معنى به كار گرفته مىشود كه اصطلاحا اين حالت را اشتراك معنوى گويند .\r\nاز جمله ادله اين مطلب اين است كه مفهوم هستى را به اقسام گوناگونى از هستى واجب و ممكن ، و سپس جوهر و عرض تقسيم مىكنيم ، و هر يك از جوهر و عرض را نيز به اقسام مختلف آن تقسيم مىكنيم . و بديهى است كه صحت تقسيم متوقف بر وحدت مقسم و جريان آن در همه اقسام مىباشد .\r\nپس معلوم مىشود كه مفهوم هستى به همان معناى واحد در همه اقسام آن تحقق دارد . « مشترك معنوى » همين است .\r\nو از جمله دليل‌هاى مطلب مزبور ، اين است كه بسيار مىشود كه وجود چيزى را مىدانيم ولى در نوع و خصوصيات وجودى آن تردد داريم ، مثل اينكه خالقى براى جهان اثبات كرده و يقين داريم ، ليكن مردد باشيم كه آيا واجب است يا ممكن ، و يا اينكه آيا حد و ماهيتى دارد يا نه ، و مثل اينكه مىدانيم انسان نفس و روح دارد ، ليكن شك داريم كه مجرد است يا مادى ؟ ، جوهر است يا عرض ؟ ولى به هر حال علم به اصل وجود آن داريم ، و علم نخستين ما به همان حال خود باقى است . اگر مفهوم هستى يك معنى نبود و در هر مورد به يك معناى جداگانه به كار مىرفت و به اصطلاح مشترك لفظى بود بايد حتما با تغيير موضوعات ، معناى كلى مفهوم مزبور هم تغيير مىيافت ، ولى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nهمانطور كه ملاحظه كرديد اصل هستى همه جا به همان معناى واحد در نظر مىآيد ، و با تغيير اعتقاد به نوع وجود يك شىء ، اعتقاد به اصل وجودش دستخوش تغيير نمىگردد .\r\nو از جمله دليلهاى مطلب مزبور اين است كه عدم ، نقيض وجود است و يك معنى بيش ندارد ، زيرا اين مسلم است كه در نيستى و عدم هيچ گونه امتيازى و تعددى نيست ، پس وجود هم كه نقيض عدم است يك معنى بيشتر ندارد ، و گرنه ارتفاع نقيضين مىشود ! زيرا اگر وجود معانى متعددى داشته باشد وقتى وجود در معناى جوهريش - مثلا - يك جا تحقق داشته باشد مسلم است كه عدم آنجا نيست چون عدم نقيض وجود است ، از آن طرف وجود عرضى هم كه على الفرض يك معناى ديگر وجود است آنجا نيست و آن هم نقيض عدم است . و اين مىشود ارتفاع نقيضين يعنى نه عدم هست و نه وجود ( وجود عرضى ) .\r\nمعتقدين به اشتراك لفظى وجود - در همه جا يا در خصوص واجب و ممكن ، يعنى وجود فقط دو معنى دارد يكى وجود واجب و ديگرى وجود ممكن - هم به علت گرفتارى و مشكل خاصى كه پيدا كرده‌اند معتقد به اشتراك لفظى شده‌اند . مشكلشان اين بوده كه اگر وجود در خدا و خلق به يك معنى باشد لازمه‌اش اين است كه ميان خدا و خلق كه علت و معلول‌اند ، همگونى و سنخيت باشد ! با اينكه چنين سخنيتى نيست ( و از قديم گفته‌اند كه « ماللتراب و رب الارباب » / خاك را با عالم قدس خدايى چكار ) ؟ و آنها كه همه جا مشترك لفظى گرفته‌اند گفته‌اند ميان هيچ علت و معلولى - هر چند در غير خدا و خلق - همگونى و سنخيت وجود ندارد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاهل تحقيق هم پاسخ آنها را اين طور داده‌اند كه : اگر مشترك لفظى شده هر كجا به يك معنى باشد لازمه‌اش اين است كه عقول از شناخت خداوند درمانده شود زيرا وقتى مىگوييم خداوند وجود دارد اگر همان معنا فهميده شود كه در مورد ممكنات مىفهميم همان اشتراك معنوى مىشود كه ما مىگوييم ، و اگر معناى ديگرى كه حتما مقابل معناى مورد ممكنات است و از موارد نقيض آن است « 1 » بفهميم در حقيقت وجود خدا را نفى كرده‌ايم ! و اگر هيچ نفهميم همان مىشود كه گفتيم يعنى تعطيل و درماندگى از شناخت اصل وجود خداوند ! و اين بالضروره خلاف وجدان است .\r\n\r\nفصل سوم : « وجود زائد بر ماهيت و عارض بر آن است »\r\nمنظور اين است كه معنايى كه از مفهوم وجود به دست مىآيد غير از معنايى است كه از مفهوم ماهيتى از ماهيات درك مىشود . عقل مىتواند ماهيت - يعنى همان كه در جواب سئوال از چيستى شىء مىآيد مثل ماهيت حيوان ناطق يا انسان در اين نوع خاص - را از وجود جدا كرده آن را به تنهايى لحاظ كرده تعقل نموده سپس آن را با وجود توصيف كند . معناى عروض هم همين است و بنابراين معلوم مىشود\r\n\r\n\r\n","description":"","footnote":"\r\n( 1 ) . - منظور اين است كه اگر معنايى مقابل معناى منظور در مورد ممكنات داشته باشد ، و پيداست كه تقابل تضاد يا تضايف يا عدم و ملكه ندارند پس تقابل تناقض است . و چون تنها نقيض آن نيست و لا اقل عدم هم نقيض آن است ، پس از موارد نقيض حساب مىشود ، نه نقيض مطلق\r\n","page_name":" 24 ","page_number":24},
  {"content":"\r\n\r\nكه وجود نه عين ماهيت است و نه جزء آن .\r\nدليل مدعاى ما هم اين است كه وجود را مىتوانيم از ماهيت سلب كنيم اگر عين ماهيت يا جزء آن بود هرگز نمىتوانستيم چنين كنيم زيرا خود شىء يا جزء آن را هرگز نمىتوان از آن سلب نمود .\r\nدليل ديگر اينكه حمل هستى بر يك ماهيت ، نياز به دليل دارد ، اگر عين و يا جزء آن بود كه احتياج به دليل نداشت ! زيرا ذات و اجزاء ذات يك شىء بيّن الثبوت است و احتياج به دليل ندارد ، ولى شما مىدانيد كه اگر بخواهيد بگوييد سيمرغ وجود دارد يا فلان حيوان ديگر وجود دارد احتياج به دليل دارد ، حالا هر دليلى ، شهود يا چيز ديگر .\r\nدليل سوم اينكه وقتى ماهيت را به خودى خود مىسنجيم مىبينيم كه نسبت به وجود و عدم على السواء مىباشد و اگر وجود ، عين و يا جزء ماهيت بود نبايد اين طور باشد ، و هيچ گونه نسبتى با عدم كه نقيض وجود است نداشت .\r\n\r\nفصل چهارم : « بحث اصالت وجود و اعتباريت ماهيت »\r\nشك نداريم كه واقعيتهايى در خارج داريم كه آثارى واقعى دارند و وجودشان خيالى و توهمى نمىباشد ، و ما از هر يك از اين واقعيتهاى مشهود با اينكه يك واحد خارجى هستند دو مفهوم انتزاع مىكنيم ، كه هر يك غير از ديگرى است ، گر چه در يك مصداق خارجى تحقق دارند ، اين دو مفهوم ، وجود و ماهيت مىباشند . مثل يك فرد انسانى خارج كه مفهوم انسان و مفهوم موجود ، هر دو ، از فرد مزبور انتزاع مىشوند .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nفلاسفه در اين جهت اختلاف كرده‌اند كه كدام يك از اين دو اصيل هستند ، فلاسفه مشاء « 1 » معتقد به اصالت وجود شده‌اند ، و به اشراقيون نسبت داده شده « 2 » كه معتقد به اصالت ماهيت هستند ، البته عقيده اصالت هر دو ( وجود و ماهيت ) را هيچ كس نگفته است زيرا موجب مىشود كه يك چيز واقعا دو چيز بشود و اين خلاف ضرورت است .\r\nچگونه مىتوان گفت كه اين فرد انسان خارجى دو چيز است ؟ !\r\nبه هر حال به نظر مىرسد كه حق با حكماء مشّاء است كه مىگويند وجود اصالت دارد . دليل اين مطلب اين است كه ماهيت به خودى خود چيزى جز خودش نبوده و از همه چيز و از جمله از وجود و عدم خالى است ، اگر بدون نياز به وجود خارجى و به خودى خود از حد تساوى نسبت به وجود خارجى و عدم ، خارج شود و مرز استواء را بنفسه بشكند ، انقلاب ماهيت لازم مىآيد يعنى بايد حتما وجود در خود ماهيت باشد تا بدون احتياج به وجود خارجى از مرز تساوى خارج شود . با اينكه ديديم كه هيچ يك از وجود و عدم در ذات ماهيت نيست . و اين همان انقلاب ذاتى است و انقلاب ذاتى محال است . زيرا دگرگونى خود به خود در ذات ، امكان ندارد . و بنابراين ، وجود است كه ماهيت را از حد استواء خارج مىكند و همانستكه اصالت دارد .\r\nاينكه گفته‌اند « 3 » : ماهيت با نسبتى كه از خالق كسب مىكند از حد استواء خارج شده به حد اصالت مىرسد و آثار پيدا مىكند . . . بى اساس است ، زيرا پس از انتساب به خالق اگر حال ماهيت تفاوت پيدا كند ، ما\r\n\r\n\r\n","description":"","footnote":"\r\n( 1 ) . - از جمله آنها بهمنيار ( شاگرد ابن سينا ) در كتاب تحصيل ، و مرحوم ميرداماد در قبسات\r\n( 2 ) . - به شرح منظومه مرحوم سبزوارى رجوع شود\r\n( 3 ) . - عقيدهء محقق دوانى است\r\n","page_name":" 26 ","page_number":26},
  {"content":"\r\n\r\nبه التفاوت همان وجود است كه شما نامش را « نسبت به خالق » گذاشته‌ايد ، و سخن در نامگذارى نيست . و اگر حال ماهيت هيچ تفاوتى پيدا نكند و در عين حال كه هيچ تفاوت در آن به وجود نيامده است ، مفهوم موجود بر آن حمل مىشود و آثارش مترتب مىگردد كه اين يك انقلاب ذاتى خواهد بود كه گفتيم محال است .\r\nدليل ديگر اينكه ماهيات عامل كثرت و اختلاف هستند - زيرا كثرت موجودات خارجى با همين حدود و ماهيات مىباشد كه بازگو كنندهء درجات وجودى اشياء هستند - اگر وجود اصيل نباشد هيچ وحدت حقيقى تحقق نمىيابد ، و ميان دو ماهيت هرگز اتحادى پيدا نمىشود ، و در اين صورت هيچ گاه حمل و قضيه صورت نمىپذيرد . زيرا حمل بدون اتحاد وجودى امكان ندارد . و همه مىدانيم كه حمل و قضيه‌سازى ، كار دائمى ماست و بنابراين وجود اصالت دارد ، و ماهيت به وسيله وجود تحقق پيدا مىكند . او اصل است و اين فرع . و به وسيله وجود دو ماهيت و مفهوم مباين يكى مىشوند و فى المثل ميان زيد و قائم اتحاد و حمل برقرار مىشود .\r\nدليل ديگر اينكه ماهيت وقتى وجود خارجى دارد آثارش مرتب است و وقتى كه وجود ذهنى دارد هيچ يك از آثار مزبور را ندارد ، اگر وجود اصيل نباشد و ماهيت اصالت داشته باشد و آن هم كه در وجود خارجى و ذهنى هر دو محفوظ است نبايد هيچ فرقى ميان ماهيت خارجى و ماهيت ذهنى باشد با اينكه فرقشان روشن است . آتش خارجى مىسوزاند ، ولى آتش ذهنى كه همان ماهيت ذهنى آتش است سوزندگى ندارد .\r\nدليل سوم اينكه ماهيت در مقايسه با نوع تحقق ، از تقدم و تاخر و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nشدت و ضعف و قوه و فعل ، على السواء بوده هيچ يك از اينها در ذات ماهيت نيستند ، ولى اشياء موجود در خارج ، از اين جهات مختلفند ، برخى مقدم يا قوى هستند مانند علت نخستين ، و هر علتى نسبت به معلولش ، و برخى موخر و ضعيفند مانند معلول در قياس به علت .\r\nبرخى بالقوه هستند مانند هيولا ، و برخى بالفعل ، مانند صورت . اگر وجود اصالت نداشته باشد اختلاف اينن صفات به ماهيات نسبت داده مىشود و منشاء تقدم و تاخر و . . . بايد خود ماهيت باشد ، با اينكه ديديم كه ماهيت نسبت به اين چيزها كه مربوط به تحقق و نوع تحقق بوده و از ذات ماهيت خارج هستند على السواء مىباشد .\r\nالبته دليلهاى ديگرى هم بر اصالت وجود هست كه در كتابهاى مفصل ذكر شده است .\r\nمعتقدين به اصالت ماهيت و اعتباريت وجود هم دليلهايى مىآورند كه البته مردود است . مثلا مىگويند : اگر وجود اصالت داشته باشد بايد در خارج موجود باشد يعنى وجود داشته باشد ، آن وجودش هم على الفرض اصالت دارد و موجود است « يعنى وجود دارد » ، آن وجود سوم نيز همين طور و در نتيجه اصالت وجود موجب تسلسل وجودات غير متناهى ، در يك شىء موجود خارجى مىشود .\r\nپاسخ اين دليل ، روشن است زيرا هر چند وجود موجود است ، ليكن بالذات موجود است نه با يك وجود ديگر ، تا آن هم با يك وجود سومى موجود باشد و همين طور تا بى نهايت . فقط يك وجود است و موجوديتش بالذات مىباشد .\r\nاز آنچه گفتيم سستى يك عقيده ديگرى در اين مسئله كه به محقق دوانى منسوب است روشن مىشود . محقق دوانى گفته است كه در\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nواجب تعالى وجود اصالت دارد ، و در ممكنات ، ماهيت اصالت دارد .\r\nنامبرده معتقد است كه اطلاق موجود بر خداوند ، يعنى او تعالى وجود است و در ممكنات يعنى منسوب به وجود . « خدا موجود است » ، يعنى خداوند وجود است ، « انسان موجود است » يعنى به وجود نسبت دارد .\r\nوى گفته است كه در اطلاق مشتقات ، اين مهم نيست كه يك مشتق را فقط به معناى نسبت داشتن به اصلش به كار ببريم و نه حتما به معناى دارا بودن اصل و مبدأ آن . مثلا در عربى « لابن » يعنى شير فروش . به شير نسبتى دارد ، نسبت مالكيت ، نه اين كه شير وجود اوست و همين طور « تامر » يعنى خرمافروش .\r\nما عقيده مزبور را قبول نداريم ، موجود در همه جا به يك معناست .\r\nو وجود موجود بالذات است و ماهيت موجود بالعرض . و از دليلهاى ذكر شده به خوبى معلوم شد . « 1 »\r\n\r\nفصل پنجم : « وجود حقيقت واحد مشكك است »\r\nمعتقدين به اصالت وجود اختلافى دارند در اينكه چگونه حقيقتى است . عده‌اى معتقدند كه وجود حقيقت واحد ذو درجاتى است يعنى مشكك است . اين عقيده را به حكماء پارس قديم كه به پهلوى\r\n\r\n\r\n","description":"","footnote":"\r\n( 1 ) . - تعبير استاد مثل بسيارى ديگر همين استكه ملاحظه مىكنيد : « ماهيت موجود بالعرض است » ليكن تعبير صحيحتر « موجود بالتبع » است ، زيرا ماهيت حقيقة تحقق دارد منتها بتبع وجود ، نه اينكه اصلًا نيست حتى بتبع وجود ، و اسناد وجود به آن مجاز باشد . فى المثل زيد حقيقت انسان است ليكن بتبع وجود\r\n","page_name":" 29 ","page_number":29},
  {"content":"\r\n\r\nمعروفند نسبت داده‌اند ، وجود به عقيده آنها مانند نورى حسى است كه خود ظاهر است و اشياء ديگر را ظاهر مىكند و درجاتى دارد . وجود خود ظاهر است و ماهيات را تجلى مىدهد و درجاتى دارد .\r\nنور حسى يك نوع است و حقيقتش هم همين است كه : « ظاهر بنفسه و مظهر اغيار مىباشد » و همين معناى واحد ، در همه مراتب و درجات بسيار زياد انوار ، از شعاع‌ها و سايه‌ها ، وجود دارد . نور شديد در همان نورانيتش ( كه با نور ضعيف در آن جهت شريك است ) شدت دارد و نور ضعيف در همان نورانيتش كه با نور شديد در آن شراكت دارد ضعف دارد ، نه شدت نور شديد مقوم نورانيت است ، تا نور ضعيف خارج از حقيقت نور باشد ، و در عين حال شدت مزبور ، عرض خارج از حقيقت نور هم نيست ، و نه ضعف نور ضعيف ، مضرّ به نورانيت اوست ، و مركب از نور و ظلمت هم نمىباشد زيرا كه ظلمت امرى عدمى است .\r\nشدت نور شديد مربوط به اصل نورّيت است و ضعف نور ضعيف هم همين طور . نور يك عرض گسترده و پهناورى دارد كه شامل مراتب و درجات مختلفى از نظر شدت و ضعف مىباشد ، كه البته در عين حال هر مرتبه‌اى هم از نظر اجسام و مواد پذيرنده نور درجات مختلفى دارد .\r\nوجود هم يكى حقيقت است كه مراتب مختلف و متمايزى از نظر شدت و ضعف و تقدم و تاخر و . . . دارد ، و « ما به الامتياز » و « ما به الاشتراك » يكى هستند يعنى « ما به الاختلاف » به « ما به الاتحاد » بر مىگردد ، و بنابراين خصوصيت ، هيچ يك از مراتب وجود ، جزء مقوم آن نمىباشد . زيرا همانطور كه پيش از اين گفتيم فقط وجود است كه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاصالت دارد پس چيز ديگرى نداريم كه تحقق بالذات داشته باشد . پس خصوصيات وجودى از خود وجودند ، ولى مقّوم اصل وجود - به معناى جزء آن - نمىباشند تا وجودى ديگر با خصوصيات ديگر ، وجود نباشد . خصوصيات وجودى فقط مقوم مرتبه و درجه خاص هستند نه مقوم اصل وجود .\r\nحقيقت وجود ، يك نوع درجات طولى دارد كه از ضعيف‌ترين درجات وجودى شروع مىشود - آن درجه‌اى كه صرف قوه بوده و هيچ فعليتى جز همين قوه و عدم فعليت ندارد ، ماده و هيولاى اوليه جهان اين طور است ، اين درجه ضعيف وجود در مجاورت عدم است - و سپس درجات صعوديش آغاز مىشود و تا آخرين مرتبه پيش مىرود ، آن مرتبه‌اى كه واجب بالذات است و هيچ حدّى جز حد نداشتن ندارد . و يك نوع درجات عرضى هم دارد كه با خصوصيات ماهوى ماهيات مختلف ، مشخص مىگردد كه هيچ يك علت ديگرى نيستند و در عرض يكديگرند . « 1 » همچون تابش نور وجود بر ماهيات\r\n\r\n\r\n","description":"","footnote":"\r\n( 1 ) . - توضيح صعود و درجات صعودى اينكه وقتى درجات وجودى را از اضعف المراتب شروع مىكنيم مرتبه دوم كه فوق مرتبه اول است ، اقوى و اشد از مرتبه اول است ، و مرتبه سوم اشد از دوم ، و همين طور تا برسد به بالاترين مرتبه كه فوق همه است . و وقتى برخى مراتب متوسط را در نظر مىگيريم و به ما فوق آن نسبت داده مىسنجيم ، آن درجه ما فوق كمالات مادون را دارد و چيزى هم اضافه دارد به خلاف درجه پايين ، و بنابراين درجه پايينتر نسبت به درجه ما فوق ، محدود و فاقد تماميت كمال اوست . و وقتى همان درجه ما فوق را به درجه بالاتر از خودش قياس كنيم در قياس به آن ، محدود خواهد بود . و به همين ترتيب تا برسد به درجه‌اى كه بالاتر از همه است . همه درجات پايين نسبت به او محدودترند ولى او مطلق بوده هيچ حد عدمى ندارد . بگوييد حدش لاحدى است . و اما مرتبه پايين پايين كه تحت همه درجات است ، او هر گونه حدّ عدمى را دارد و از كمال فقط همين را دارد كه كمالات را مىپذيرد اين همان هيولاى نخستين است\r\n","page_name":" 31 ","page_number":31},
  {"content":"\r\n\r\nانسان و حيوانات مختلف و ديگر موجودات عالم طبيعت .\r\nعده‌اى از فلاسفه مشاء معتقدند كه وجود حقيقتهايى متباين هستند كه به تمام الذات با يكديگر اختلاف دارند ، چون وجودهاى خارجى اختلاف در اثر دارند ، و اختلاف در اثر كاشف از اختلاف موثر است ، و چون وجود بسيط است پس اختلاف مزبور به تمام الذات است ، و نه جزء آن ، و گرنه تركيب لازم مىآيد . و بنابراين حمل مفهوم وجود بر وجودات خارجى ، حمل يك مفهوم عارضى خارج از ذات و لازم ذات ، بر مصاديق خود مىباشد . وقتى وجودها با يكديگر متباين به تمام الذات باشند حمل مفهوم وجود به طور يكسان بر آنها ، حتما بايد به طور غير ذاتى بوده حمل يك مفهوم عارضى بر مصاديقش باشد .\r\nولى حقيقت اين است كه وجود يك حقيقت واحد ذو مراتب است ، اگر وجودات خارجى حقايقى متباين به تمام الذات باشند چگونه مفهوم وجود به عنوان يك مفهوم واحد از مصاديق و موارد متباين كه هيچ جهت وحدتى ندارند اخذ و انتزاع مىشود مگر نه اين است كه مفهوم و مصداق اتحاد ذاتى دارند و تفاوتشان فقط در ذهنيت و عينيت است ؟ مفهوم همان ذات است كه در مصداق است . اگر مفهوم واحدى به همان جهت وحدتش از مصاديقى كثير و متباين ، به همان جنبه تباين و كثرتشان انتزاع بشود لازمه‌اش اين است كه واحد كثير ، و كثير ، واحد بشود !\r\nاز طرف ديگر اگر يك مفهوم با همان جهت وحدتش از مصاديق كثير به همان جهت كثرتشان انتزاع بشود ، سؤال مىكنيم آيا خصوصيت\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nفلان مصداق معين در معناى مفهوم اعتبار مىشود يا نه ؟ اگر اعتبار بشود ، بر آن مصداق ديگر كه خصوصيت مزبور را ندارد تطبيق نمىشود ، چنان كه اگر خصوصيت يك مصداق ديگر در مفهوم اعتبار بشود ديگر بر اولى تطبيق نمىشود . و اگر همه خصوصيات منظور گردد بر هيچ يك از مصاديق صدق نمىكند ! زيرا هيچ فردى همه خصوصيات را ندارد و اگر هيچ خصوصيتى لحاظ نشود ، و از قدر مشترك ميان خصوصيات و افراد گرفته شود ، اين ديگر انتزاع از كثير به ماهو كثير نمىشود ، بلكه يك واحدى مىشود مانند همه كليات ديگر كه از جهت اشتراك ميان افراد گرفته شده بر همگى تطبيق مىشود مثل مفهوم انسان .\r\nو بنا بر اين انتزاع واحد از كثير با حفظ وحدت منتزع و كثرت منتزع عنه ، امكان ندارد . ولى معتقدان به تباين وجودات اين طور مىگويند يعنى لازمه رأيشان اينست . - دقت شود -\r\nذو مراتب بودن حقيقت واحدهء وجود را هم از اينجا مىفهميم كه كمالات حقيقى گوناگونى در خارج داريم كه آنها اوصافى متفاوت هستند كه آنها هم از حقيقت وجود خارج نيستند . زيرا جز وجود چيزى نداريم كه اوصاف مزبور مربوط به آن باشد .\r\nپس همه تفاوتهاى وصفى وجود از شدت و ضعف و تقدم و تاخر و فعل و قوه و . . . همگى درجات حقيقت واحدهء وجودند ، يعنى حقيقت وجود حقيقت واحدى است در عين كثير ، كه ما به الامتيازش به ما به الاشتراك بر مىگردد و بر عكس . منشاء امتيازات و تفاوتها خود وجود است چنان كه قدر مشترك هم خود وجود است . و تشكيك همين است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nفصل ششم : « عوامل تخصصى وجود »\r\nهستى سه گونه تخصص دارد . و به تعبير ديگر : حقيقت هستى را در سه چهره مىتوان لحاظ نمود :\r\n1 - لحاظ حقيقت وجود به عنوان يك حقيقت واحد اصيل و قائم بالذات ، و مىدانيم كه هستى اين خصوصيت را دارد .\r\n2 - لحاظ خصوصيات درجات وجود كه آنها هم در حقيقت وجود هستند ، و همانطور كه گفتيم اين خصوصيات از حقيقت وجود خارج نمىباشند .\r\n3 - لحاظ نسبت وجود به ماهيات مختلف ، منظور اين است كه ماهيات مختلف چون انسان و درخت و گاو و . . . با يكديگر اختلاف ذاتى دارند ، وجود هم با اضافه به آنها و عارض شدن بر آنها اختلاف پيدا مىكند ، البته پيداست كه اين اختلاف ، بالذات مربوط به ماهيات است و بالعرض مربوط به وجود .\r\nبايد توجه داشت كه عروض وجود بر ماهيت و به تعبير ديگر ثبوت وجود براى ماهيت ، از نوع عروض مقولى ( عروض يكى از مقولات عرضى بر اشياء ) ، كه حتما بايد معروض پيش از عارض تحقق داشته باشد ، نيست . بلكه حقيقت ثبوت وجود براى ماهيت ، چيزى جز ثبوت ماهيت نيست ، مگر نه اينكه وجود اصالت دارد و ماهيت اعتبارى است . فقط عقل چون بيشتر با ماهيات انس دارد ماهيت را به عنوان موضوع فرض مىكند و وجود را حمل بر آن مىنمايد ، كه در حقيقت ،\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكار برعكس است ، يعنى وجود موضوع است و ماهيت محمول . يعنى به حسب تحقق در خارج ، وجود اصالت داشته ، موضوع است و ماهيت فرع وجود و محمول بر آن . حقيقت اين است كه بايد بگوييم :\r\nاين را عكس الحمل مىنامند .\r\nبا بيانى كه گفتيم اشكال معروفى كه در حمل وجود بر ماهيت است بر طرف مىشود . اشكال اين است كه طبق قاعده فرعيت كه مىگويد :\r\nثبوت جيزى براى چيز ديگرى ( حكم براى موضوع ) فرع ثبوت مثبت له يعنى موضوع است ، بايد موضوع پيش از محمول ، وجود داشته باشد . و ما كه مىخواهيم وجود را براى ماهيت ثابت كنيم بايد ابتدا ماهيت ثابت باشد . آنگاه اگر ثبوت ماهيت با همان ثبوت وجود براى ماهيت باشد تقدم شىء بر خودش لازم مىآيد ، و اگر ثبوت ماهيت با يك ثبوت ديگرى غير از ثبوت وجود براى ماهيت ( كه محمول است ) باشد آن ثبوت ديگر هم متوقف بر ثبوت قبلى ماهيت است ، زيرا اگر ماهيت پيش از آن ثبوت ، ثبوت نداشته باشد موضوع نداريم تا چيزى برايش ثابت كنيم ، و بالاخره هر ثبوتى براى ماهيت ، متوقف بر يك ثبوت ديگرى پيش از آن است . و اين همان تسلسل است . و تسلسل محال است . زيرا - غير از دليلهاى روشن بطلان تسلسل كه در محل خود ذكر شده - اگر بخواهد يكى چيزى موجود باشد بايد پيش از اين وجود ، بى نهايت وجود براى همين شىء اثبات شود .\r\nاشكال مزبور موجب شده كه عده‌اى قاعدهء فرعيت مزبور را تخصيص زده بگويند « قاعده » فرعيت در مسئله ثبوت وجود براى ماهيت جريان ندارد . . .\r\nولى ما مىدانيم كه قاعدهء فرعيت مزبور يك قاعده عقلى است و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتخصيص بردار نيست .\r\nعده‌اى ديگر فرعيت را به استلزام بدل كرده ، گفته‌اند : ثبوت حكم براى موضوع مستلزم ثبوت مثبت له ( يعنى موضوع ) است ، نه فرع آن ، و در استلزام همين قدر كافى است كه همراه ثبوت حكم ، موضوع هم ثابت باشد و به تعبير ديگر موضوع بايد باشد ، هر چند با همان ثبوت محمولى .\r\nاينها هم در حقيقت قاعده فرعيت را انكار كرده‌اند .\r\nعده‌اى ديگر گفته‌اند وجود كه چيزى نيست تا بخواهد براى موضوع ثابت شود ، وجود نه در ذهن و نه در خارج تحققى ندارد .\r\nوقتى مىگويند « فلان چيز موجود است » ، موجود يك معناى بسيطى است ، و مركب از مبدأ و ذات ، يعنى وجود و چيزى كه موصوف به وجود است ، نمىباشد . قبول داريم كه موجود اسم مفعول است و مشتق مىباشد و مشتق هم مركب است ، ليكن اين اشتقاق صورى بوده حقيقى نمىباشد . موجود يعنى هست . فلان چيز موجود است يعنى آن چيز هست نه اينكه وجود برايش ثابت است . وجود چيزى نيست تا براى فلان چيز ثابت بشود تا بگوييم ثبوت چيزى براى موضوع ، فرع ثبوت موضوع است .\r\nاين عقيده را هم كه پيش از اين ابطال كرده و گفته‌ايم كه وجود اصالت داشته و همه چيز عالم است .\r\nبرخى ديگر گفته‌اند وجود فقط يك مفهوم و معناى مطلق و عام دارد ، و يك معناى حصّه‌اى ، يعنى همان معناى عام با اضافه به ماهيات ، بطورى كه مضاف اليه يعنى ماهيات خارج باشند و فقط تقيد و اضافه به آنها را منظور كنيم . و اما فرد يعنى مجموع تقييد و قيد ، و مقيد يعنى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nماهيت و وجود و رابطه ، اصلا تحققى ندارد . خلاصه اينكه وجود به عنوان يك مفهوم كلى يا يك مفهوم مقيد ذهنى فقط در ذهن هست ولى در خارج فقط همان ماهيت است و وجود چيزى نيست كه بخواهد براى موضوع ثابت شود .\r\nاشكال اين هم مانند نظريه پيشين است . و بنابراين راه حل‌هاى مزبور فاسد است و راه چاره‌اى براى حل قاعدهء فرعيت نيستند . راه حل همان است كه گفتيم : قاعده فرعيت مربوط به ثبوت حكم براى موضوع / ثبوت چيزى براى چيزى است ، و نه ثبوت شىء فقط ، به تعبير ديگر مورد قاعده مزبور « هليّت مركبه » است ، نه هليت بسيطه ، يعنى در حمل اوصاف وجودى يك شىء بر آن شىء است ، نه حمل اصل وجود بر يك شىء .\r\n\r\nفصل هفتم : « احكام سلبى وجود »\r\nاز جمله احكام سلبى وجود اينكه وجود هيچ غيرى در برابر خود ندارد زيرا انحصار اصالت در حقيقت وجود ، لازمه‌اش اين است كه جز وجود ، هيچ چيز ديگرى جداى از او در عالم نباشد . اين يك لازمه قطعى ذاتى وجود است .\r\nو از جمله اينكه وجود اساسا هيچگونه دومى را نمىپذيرد يعنى يك است و دو ندارد ، زيرا همانطور كه گفتيم وجود اصالت دارد و حقيقت واحد ذودرجات است ، و گفتيم هيچ غيرى در برابر خود ندارد ، و بنابراين هر گونه اختلاط داخلى و خارجى با هر چيز را نفى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىكند . چيزى در داخل خود ندارد كه از حقيقت او بيرون باشد و ممزوج شده باشند ، چيزى هم در خارج او نيست تا با هم تركيب شوند . وجود فقط يك حقيقت محض و خالص است كه هيچ گونه تعدد و تكررى را نمىپذيرد و هر چه را به عنوان دوم او فرض كنيم همان حقيقت اول خواهد بود ، و گرنه بايد از حقيقت اول ممتاز شده جدا گردد ، و امتياز هم به وسيله چيزى كه ما به الامتياز است انجام مىشود ، و فرض اين است كه جز وجود چيز ديگرى نداريم ، پس وسيله امتيازى نداريم و اساسا چيزى جز يك حقيقت نداريم كه آن هم شامل همه چيز مىشود . اصلا دوم داشتن در جايى است كه اولى مقيد و محدود باشد و شامل دومى نشود .\r\nو از جمله اينكه وجود ، نه جوهر است و نه عرض . مگر نه اين است كه جوهر يك ماهيت است و هر ماهيتى ممكن است موجود باشد و ممكن است موجود نباشد ؟ ، آرى جوهر ماهيتى است كه وقتى موجود مىشود ، وجودش در ضمن يك موضوع نيست ومستقل مىباشد . و مىدانيم كه وجود اساسا ماهيت نيست . وجود ، عدم‌پذير نيست و ماهيت وجود و عدم هر دو را مىپذيرد . انسان ممكن است موجود باشد يا معدوم ولى وجود نمىتواند معدوم باشد .\r\nعرض هم بايد وابسته و متقوّم به يك موضوع باشد و وجود متقوم بالذات است ، و خود مايه قوام چيزهاى ديگر است . عرض ( مثل سفيدى ) ، متقوم و وابسته به كاغذ يا گچ ديوار است ولى حقيقت وجود وابسته و متقوم به چيزى نيست .\r\nو از جمله اينكه وجود جزء چيزى نيست زيرا جزء شىء ديگرى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبودن كه آن هم در برابر وجود است غير وجود خواهد بود و گفتيم كه وجود غيرى در برابر خود ندارد .\r\nممكن است بگوييم : پس چرا مىگويند : « هر ممكن الوجودى يك شخصيت مزدوج است و مركب از ماهيت و وجود مىباشد ؟ ! اين خود عين جزئيت براى چيزى است . »\r\nولى توجه داشته باشيد كه اين جمله معروف ، فقط يك اعتبار عقلى است كه ملازمه وجود امكانى و ماهيت را مىرساند ، و معنايش اين است كه هر وجود امكانى ، محدود است . نه اينكه چيزى داريم كه مركب از دو جزء اصيل محقق ( وجود و ماهيت ) باشد . پيش از اين گفتيم كه اصالت وجود و ماهيت هر دو با هم امكان ندارد . يك واحد خارجى دو تا نمىشود .\r\nو از جمله اينكه وجود ، خود ، مركب نيست و جزء ندارد زيرا سه گونه جزء بيشتر نداريم كه هيچ يك در وجود امكان ندارد : 1 - جزء عقلى يعنى اجزاء ماهيت و ذات يك شىء ، يعنى جنس و فصل ، 2 - جزء خارجى كه در ذات اجزاء خارجى يك شىء وجود دارد يعنى ماده و صورت ( هر جزء خارجى جسم مادى ، متشكل از يك حالت فعلى است كه صورت نام دارد و يك حامل استعداد براى حالات و فعليات بعدى كه ماده و هيولى نام دارد ) . 3 - جزء مقدارى كه بيان كننده كميت شىء است مثل اجزاء خط و سطح و شكل هندسى جسم .\r\nروشن است كه وجود هيچ يك از اين اجزاء را ندارد ، جزء عقلى ندارد زيرا اگر وجود اجزاء عقلى يعنى جنس و فصل را داشته باشد سؤال مىكنيم جنس وجود كه ما فوق اوست و شامل او و چيزهاى ديگر است\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nچيست ؟ اگر جنس ما فوقش هم وجود است مىپرسيم فصلش چيست ؟ هر چه باشد بايد كارش تقسيم جنس و تحصل جنس باشد نه قوام ماهوى جنس ، ( در منطق خوانده‌ايد كه كار فصل فقط تقسيم جنس به انواع گوناگون و تحصل وجودى جنس به وسيله آن است ) ولى وجود كه خود عين تحصل است مفيد تحصّل بودن آن عين مقوم ماهوى بودن آن است ، يعنى جنسى كه خود ، وجود است در تحصل هيچ گونه نيازى به فصل ندارد ، آن وقت ، جنس بى فصل هم كه نمىشود ! و اگر جنس وجود بخواهد چيزى غير از وجود باشد ، كه چيز ديگرى نداريم !\r\nوجود جزء خارجى هم ندارد ، مگر نه اين است كه ماده و صورت ، همان جنس و فصل هستند ، كه به طور « به شرط لا » و « محدود » و غير قابل حمل ، اعتبار شده‌اند مثلا در انسان . حيات مخصوص ، و روح متفكر ، ماده و صورتند . و حيوان و ناطق كه از قيد « به شرط لا » بودن آزاد شده‌اند ، جسم و فصلند . و گفتيم كه وجود جنس و فصل ندارد .\r\nوجود جزء مقدارى هم ندارد زيرا مقدار يكى از عوارض جسم است و هر جسمى مركب از ماده و صورت است و گفتيم كه وجود ماده و صورت هم ندارد ، پس جسم نيست و مقدار و كميت هم ندارد .\r\nاز آنچه كه گفتيم معلوم شد كه وجود ، نوع هم نيست زيرا هر نوعى ( مثل ماهيت كلى انسان ) به وسيله خصوصيات فردى تحصل و تحقق خارجى پيدا مىكند ولى وجود خود ، بالذات تحصل و تحقق دارد .\r\nنوعيت و جنسيت و جسميت و ماده و صورت بودن و مقداريّت و . . . همگى از وجودند ولى وجود خود هيچ يك از اينها نيست .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nفصل هشتم : « نفس الامر » ؟\r\nكلمه ثبوت و تحقق را لااقل در سه مورد متفاوت به كار مىبريم : 1 - ثبوت وجود ، 2 - ثبوت ماهيات به وسيله وجود ، 3 - ثبوت مفاهيم اعتبارى عقلى ، كه از خارج به طور مستقيم گرفته نشده‌اند و فقط عقل به علت ضرورت و نياز ، آنها را با نوعى تحليل عقلى به دست آورده و اعتبار كرده است ، مانند مفاهيم وجود و عليت و . . .\r\nاين گونه مفاهيم گر چه مصاديقى دارند ليكن همچون ماهيات در ذات و حدّ مصاديق خود داخل نيستند . فرق انسان و علّيت را به خوبى درك مىكنيد ، اولى ماهيت و ذات افراد است ولى عليت ذات يك شىء نيست و در ماهيتش اخذ نشده است . وجود و وحدت و . . . هم همين طور .\r\n« حسن » انسان است و گاهى زنده است و گاهى مرده ، موجود است و يا معدوم ، پس وجود و عدم و وحدت و كثرت و . . . در حد و ذات « حسن » مأخوذ نشده‌اند . وجود به ذاته تحقق و ثبوت دارد و اصل هر ثبوتى است ، ماهيت به وسيله وجود ثبوت و تحقق دارد ، ولى در ذات ماهوى افراد دخالت دارد ، مفاهيم اعتبارى مزبور به وسيله وجود نوعى تحصل و ثبوت دارند ، ليكن نه بالذات ثبوت دارند و نه در ذات افراد دخالت دارند .\r\nجامع هر سه گونه ثبوت را ، ثبوت نفس الامرى اصطلاح كرده‌اند ، « نفس الامر » يعنى واقع يك چيز . هر چه كه هست و هرطور كه هست .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nصدق و كذب هر قضيه‌اى را هم با نفس الامر مىسنجند .\r\nبرخى قضايا موضوع خارجى و حكم خارجى دارند ، مثل : « خداوند موجود است » يا « مردم شهر همگى بيرون رفتند » يا « انسان بالقوه خندان است » ، صادق بودن اين قضايا با مطابقتشان با خارج است . و برخى قضايا موضوعشان ذهنى است ، خواه حكم خارجى داشته باشند و يا حكمشان هم ذهنى باشد مثل : « هر كلى يا ذاتى است يا عرضى » . و « انسان نوع است » . صادق بودن اين قضايا به اين است كه با ذهن تطبيق كند ، چون ظرف ثبوت اين قضايا ، ذهن مىباشد .\r\nدر يك كلمه ، صادق بودن اين قضايا به اين است كه با « نفس الامر » مطابق باشند . ثبوت نفس الامرى به طور مطلق اعم از ثبوت ذهنى و خارجى است . و اصطلاح « نفس الامر » در فلسفه به همين معنى است .\r\nبعضى گفته‌اند « 1 » اصطلاح نفس الامر به معناى عقل مجرد است كه وجودى فوق مادى است و عقل كلى ناميده مىشود ، در برابر عقلهاى انسانها كه عقول جزئى نام دارند . در عقل كلى صور هم علوم و تصديقات صادق - ذهنى يا خارجى - قرار دارد و قضاياى صادق آنهاهستند كه با نفس الامر يعنى صور ادراكى عقل مجرد مطابقت داشته باشند .\r\nولى بايد پرسيد : صور ادراكى خود عقل مجرد را چگونه به صدق و كذب توصيف مىكنيد ، بالاخره آنها هم قضايايى ادراكى و علمى هستند و صدق دارند ، اگر آنها صادق‌اند فقط به علت مطابقتشان با واقع است و خودشان اصل نيستند . واقع و خارج آن قضايا اصلند .\r\n\r\n\r\n","description":"","footnote":"\r\n( 1 ) . - خواجه نصير طوسى اين عقيده را دارد\r\n","page_name":" 42 ","page_number":42},
  {"content":"\r\n\r\n\r\nفصل نهم : « شيئيّت و وجود »\r\nبه نظر ما شيئيت و وجود تلازم مفهومى دارند و عدم با « لاشيئيت » همين طور . عدم بطلان محض است و هيچگونه ثبوتى ندارد . « ثبوت » همان معناى وجود را مىدهد - به هر نحو - ، و نفى معناى عدم را مىرساند . دليل مطلب ما هم اين است كه فطرت و وجدانمان به خوبى درك مىكند كه عدم بطلان محض است و هيچ گونه شيئيتى ندارد .\r\nمتكلمين معتزلى مذهب مىگفته‌اند : ثبوت اعم از وجود است يعنى ممكن است چيزى موجود نبوده ، معدوم ، ولى ثابت باشد ، اينها معدومهاى ممكن الوجود را اين طور مىدانند ، مثلا سيمرغ گر چه معدوم است و وجود ندارد ليكن ثبوت دارد . و در مقابل ، نفى هم اخص از عدم است ، يعنى هر عدمى نفى نيست ، نفى فقط ، در معدومهايى است كه ممتنع باشند مثل اجتماع دو نقيض يا شريك خدا .\r\nبرخى ديگر از اين متكلمين گفته‌اند : ميان وجود و عدم واسطه‌اى است به نام حال . « حال » صفتى است كه نه موجود است و نه معدوم ، ولى موصوفش وجود دارد . صفات اضافيه انتزاعى كه ما بازاء مستقلى در خارج ندارند اينطورند مثل عالميت ، قادريت ، والديّت ( پدر بودن ) و . . . . مثلا « حسن » وجود دارد علم حسن هم وجود دارد ليكن عنوان عالم بودن و همين طور پدر بودن و توانا بودن و . . . چيزهايى نيستند كه وجود داشته باشند ، و لكن در عين حال معدوم هم نيستند ، چون مىبينيم كه با اشياء و افراد خاصى ارتباط دارند ، و فى المثل عالم بودن\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nرا هيچ گاه به در و ديوار تطبيق نمىكنيم ، پس نه وجود دارند و نه عدمند . واسطه‌اى ميان آن دو هستند . البته ثبوت و نفى در برابر هم بوده هيچ گونه واسطه‌اى ندارند . . .\r\nولى ما مىدانيم كه ميان وجود و عدم ، و همين طور نفى و اثبات هيچ گونه واسطه‌اى نيست . ثبوت هم با وجود فرقى ندارد و فقط اختلاف تعبير است . اگر ثبوت را گاهى به معناى اعم به كار مىبريم وجود را هم مىتوانيم به همان معناى عام به كار بريم\r\nعالميت و قادريت و . . . هم نوعى وجود دارند . البته وجود اعتبارى انتزاعى ، كه به وسيله منشاء انتزاعشان تحقق اعتبارى دارند . اگر وجود مستقل خودشان را مىخواهيد بايد بگوييم اين طور وجود را ندارند و عدمند . پس آنها هم واسطه نيستند .\r\n\r\nفصل دهم : « عدمها نه امتيازى از هم دارند و نه عليتى ميانشان حكمفرماست »\r\nعدم چيزى نيست و شيئيت و ثبوتى ندارد تا عدمى در برابر عدمى ديگر قرار گيرد و امتيازى از يكديگر پيدا كنند . البته منظورمان امتياز ذاتى عدم است . ممكن است بالعرض و به تبع وجودات ، عدمى در برابر عدم ديگر قرار گيرد ، و امتيازى از يكديگر پيدا كنند ، قوهء واهمه مىتواند عدم را به ملكات ( وجودهاى متوقع ) و يا هر نوع وجودى اضافه كند و بدين وسيله عدمى از عدم ديگر ممتاز شود ، يعنى بالعرض و به تبع امتياز وجودها از يكديگر . مثلا عدم بينايى غير از عدم شنوايى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاست و عدم زيد غير از عدم عمرو است ، ولى اين غيريت به اعتبار غيريت زيد و عمرو ( دو وجود ) و يا بينايى و شنوايى ( دو وجود متوقع / ملكه ) مىباشد .\r\nو به همين دليل يعنى ( لا شيئيت عدم ) ، اساساً اعدام با يكديگر عليت هم ندارند ، عدم چيزى نيست تا تأثير در چيز ديگر كند . اينكه مىبينيد مىگويند : عدم علت ، علت عدم معلول است . و يا احياناً موارد خاص اين قاعده كلى را بيان كرده فى المثل بعنوان مصداق آن قاعده مىگويند : « ابر نبود و در نتيجه باران نيامد » ، اينها تعبيراتى مسامحى هستند و معناى حقيقش اين است كه عليتى كه ميان ابر و باران است تحقق نيافت . نظير اين مطلب در علم منطق ، كسانى كه قضاياى سالبه را اصلا قضيه نمىدانند - زيرا حكمى نشده تا قضاوتى شده باشد و قضيه باشد و با اين وصف - مىگويند : فلان قضيه ، قضيه سالبه حمليه يا سالبه شرطيه است و امثال اين تعبيرها ، همه تسامحى است . در سالبات سلب الحمل است و سلب الشرط است و سلب القضاء است . نه قضاوت و حكم و حمل و شرط سلبى .\r\nممكن است بگوييد : « بنابراين ، آنچه را هم كه به عنوان مثالى براى اعتباريات عقلى در قضايا ذكر كرديد كه وجود خارجى نداشته و صرفا ذهنى و اعتبار عقلى بودند به كلى از ميان رفته و بى اعتبار مىشوند و به تعبير ديگر تسامحى خواهند بود . » ولى توجه كنيد كه ما آنها را به عنوان مثالى براى قضاياى نفس الامرى آورديم ، نه به عنوان يك قضيهء حقيقى واقعى . تسامحى بودن قضيه منافاتى با نفس الامرى بودنش ندارد ، و جزء قضاياى كاذبه نمىشود ، و همين مثال مورد كلام هم همين طور\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاست يعنى قضيه : « علت ميان ابر و باران تحقق نيافت » نيز - كه حقيقت قضيه : « نبود ابر علت نبود باران است » مىباشد - يك قضيهء نفس الامرى است ، با اينكه سالبه است و ثبوت و وجودى ندارد .\r\n\r\nفصل يازدهم : « عدم مطلق خبرى ندارد »\r\nپيش از اين گفتيم كه عدم ، بطلان محض بوده لا شىء است در اين صورت بديهى است كه نمىتوان از آن خبرى داد ، زيرا هر گونه خبرى بايد درباره يك « چيزى » باشد .\r\nشبهه معروفى را اينجا معمولا ذكر مىكنند و آن اينكه خود جمله شما نقيض مدعاى شما را ثابت مىكند ! وقتى كه مىگوييد : « عدم مطلق خبرى ندارد » در همين جمله از عدم مطلق خبر داده‌ايد ! مگر خبر چيست ؟ خوب ، همين كه مىگوييد خبرى ندارد . » خودش خبر است !\r\nحل شبهه مزبور متوقف بر درك مطلبى است كه در بحث وحدت و كثرت درباره حمل مىگوييم . خلاصه آن مطلب اين است كه حمل دو گونه است حمل اولى ذاتى و حمل شايع صناعى .\r\nحمل اولى در موردى است كه موضوع و محمول ، اتحاد مفهومى داشته باشند و فقط به وجهى اعتبارى ، اختلاف داشته دو تا مىشوند ( اگر هيچ گونه اختلاف حتى اعتبارى هم نداشته باشند كه ديگر موضوع و محمول به عنوان دو چيز در برابر هم قرار نمىگيرند و قضيه تشكيل نمىشود . توضيح اختلاف اعتبارى را در بحث وحدت و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكثرت مىآوريم ، انشاءالله تعالى ) ، مثل انسان انسان است .\r\nحمل شايع در مواردى است كه اتحاد وجودى ميان موضوع و محمول برقرار باشد ولى مفهوماً اختلاف داشته ، دو مفهوم باشند مثل انسان خندان است .\r\nلازم است توجه كنيم كه وقتى مىگوييم معدوم مطلق ، به صرف گفتن و تصور ذهنى آن ، ديگر معدوم مطلق نيست بلكه يك موجود ذهنى مىشود . معدوم مطلق فقط مفهوماً معدوم است نه وجوداً و مصداقاً . به حمل اولى ذاتى معدوم است نه به حمل شايع .\r\nبا اين توضيح معلوم مىشود كه مىتوانيم معدوم مطلق را - كه تصورش كرده‌ايم و موجودى ذهنى شده است - موضوع يك قضيه قرار داده خبرى برايش بياوريم ، همان خبر « بى خبرى » .\r\nبا اين توضيح حل شبهه بسيارى قضاياى ديگر هم كه توهم تناقض در آنها شده است روشن مىشود . مثلا مىگويند « جزئى جزئى است » با اينكه مىدانيم جزئى . كلى است نه جزئى . مگر نه اين است كه هر مفهومى كه مصاديق متعددى مىتواند داشته باشد كلى است و مگر نه اينكه جزئى را موارد و مصاديق بسيار است ، مثل حسن و تقى و . . . ، اين كتاب و لباس و . . . اينها همه افراد و جزئيات هستند پس چطور جزئى ، جزئى است ؟ ! .\r\nو يا مىگويند : شريك خداوند ممتنع است ، با اينكه همين مفهوم شريك خدا را در ذهن تصور مىكنيم ، و هر چه تصور شد يك موجود ذهنى است كه ممكن بوده و موجود شده است و نه ممتنع .\r\nو يا اينكه مىگويند : هر شىء يا در ذهن ما تحقق دارد و يا تحقق\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nندارد ، با اينكه همين مفهوم : در ذهن ، تحقق ندارد ، در ذهن جاى گرفته است و ثبوت ذهنى دارد .\r\nحل همه اين مشكلات با همان يك كلمه است ، حمل اولى و ثانوى .\r\nجزئى به طور حمل اولى ذاتى ، جزئى است ، يعنى مفهوم جزئى همان مفهوم جزئى است ، و هيچ مفهومى از خودش جدا نيست ، ولى مصداقاً و به حمل شائع و ثانوى ، جزئى ، كلى است . زيرا از نظر وجود خارجى ، مفهوم جزئى بر مصاديق زيادى انطباق دارد . شريك خداوند هم مفهوماً خودش است يعنى همان شريك خداوند ! ليكن در وجود چيزى نداريم كه واقعا و مصداقا شريك خدا هم باشد .\r\nغير ثابت در ذهن هم مفهوماً خودش است . غير ثابت در ذهن ، همان مفهوم غير ثابت در ذهن است . ولى به مجرد تصور آن مىشود ثابت در ذهن ، پس به حمل اولى غير ثابت در ذهن ، است ولى به حمل شايع همان مفهوم مىشود ثابت در ذهن مىباشد .\r\n\r\nفصل دوازهم : « برگشت ، معدوم ممتنع است » « 1 »\r\nفلاسفه گفته‌اند : اعاده معدوم ، به عينه ممتنع است . عده‌اى از متكلمين نيز همين عقيده را پذيرفته‌اند ليكن بيشتر متكلمين قائل به جواز اعاده معدوم شده‌اند .\r\n\r\n\r\n","description":"","footnote":"\r\n( 1 ) . - مرحوم استاد در كتاب نهاية اينطور عنوان كرده‌اند : لا تكرر فى الوجود / در هستى تكرار نيست\r\n","page_name":" 48 ","page_number":48},
  {"content":"\r\n\r\nابن سينا گفته است : « امتناع اعاده معدوم از بديهيات است و احتياج به استدلال ندارد » . واقعاً همين طور است . مسئله بديهى است و از نوع بديهى فطرى هم مىباشد . وجدان قضاوت مىكند كه حيثيت و همه جهات معدوم ، باطل شده و چيزى نيست تا توصيف اعاده را بپذيرد .\r\nآنها كه مسئله را نظرى مىدانند ، استدلالهايى كرده‌اند از جمله اينكه :\r\nاگر ممكن باشد چيزى كه در يك زمان معدوم شده ، در زمانى ديگر اعاده شود لازمه‌اش اين است كه ميان يك شىء و خودش ، يك « عدمى » فاصله شود ، يعنى يك موجود باشد در دو زمان با فاصله عدم در ميان دو زمان مزبور ! و با كمتر توجهى محاليّت آن آشكار است .\r\nديگر اينكه : مىدانيم كه اشباه و نظائر ( چيزهايى كه از هر نظر همسانند ) حكمى يكسان دارند . و بنابراين اگر اعادهء يك چيز پس از انعدامش ممكن باشد حتما ايجاد چيزى شبيه آن هم ممكن خواهد بود چه ابتدائا و چه ثانيا . آنگاه پيداست كه نظير ابتدائى با وجود اعاده‌اى يك چيز هيچ فرقى ندارند چون هر دو ( نظير ابتدائى و وجود اعاده‌اى ) از هر نظر يكسانند . آن وقت لازمه‌اش اين مىشود كه اجتماع مثلين بشود . و مىدانيم كه اجتماع مثلين محال است . چون مستلزم عدم امتياز ميان دو وجود است . با اينكه چون دو تا هستند بايد ميانشان امتياز باشد و چون از هر نظر مثل يكديگرند امتيازى ندارند - دقت فرماييد\r\nدليل سوم : اعادهء معدوم ، مستلزم اين است كه وجود اعاده‌اى عينا همان وجود ابتدائى باشد ! و مىدانيم كه اين موجب انقلاب ذاتى مىشود ، يعنى وجود ابتدائى يك انقلاب هويتى پيدا كرده ، وجود اعاده‌اى بشود ، و يا خلاف فرض مىشود يعنى آنچه را وجود ابتدائى فرض مىكرديم ، وجود اعاده‌اى از كار در آمده است . ملازمه مزبور به\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخوبى روشن است ، آخر اعادهء معدوم عينا مستلزم اين است كه وجود اعاده‌اى ، همان وجود ابتدائى در ذات و همه خصوصيات حتى خصوصيت زمانى ، بشود .\r\nدليل چهارم : اگر اعاده معدوم ممكن باشد . مىپرسيم چند مرتبه اعاده شود ؟ آخر فرقى ميان اعادهء ا ول و دوم و . . . تا بى نهايت نيست ، تعداد خاصى هم ترجيح بر تعداد ديگر ندارد . همانطور كه فرقى ميان خود وجود ابتدائى و اعاده‌اى نبود ، آن وقت شمارهء اعاده و تكرار هيچ حدى نداشته تا بى نهايت پيش مىرود . با اينكه لازمهء هر وجود شخصى اين است كه عدد معينى باشد . خلاصه اينكه تشخّص و تعيّن لازمه هر وجودى است ، مىدانيم كه هر چيزى تا شخصى نشود وجود پيدا نمىكند ، ولى عدد خا صى از اعاده‌ها تعيين ندارد و شخصى نمىشود و در نتيجه نمىتواند موجود شود . پس اعاده امكان ندارد .\r\nلازمه جواز اعاده ، جواز بى نهايت اعاده است و هيچ عددى خاص از اعاده‌ها ترجيح بر ديگر شماره‌ها ندارد پس مشخص نمىشود و وجود پيدا نمىكند .\r\nتوجه كنيد كه اينجا نمى مىتوان گفت : « اصل اعاده ممكن است مقدارش را به خواست و مصلحت اعاده كننده ( خداوند ) وامىگذاريم . . » ! زيرا خواست و مشيت خداوند گزاف و بدون ملاك نمىباشد و شماره خاصى از اعاده‌ها - يك مرتبه يا بيشتر - هيچ امتيازى بر ديگر شماره‌ها ندارد .\r\nمعتقدان امكان اعادهء معدوم گفته‌اند : اگر اعاده معدوم محال باشد ، يا به خاطر ذات و ماهيت وجودى آن و يا لازمه ماهيت آن است و در اين صورت از اول نمىبايست موجود شده باشد . چيزى كه ذاتا محال\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاست از اول امكان وجودى ندارد . و يا به جهت عوامل عارضى نمىتواند اعاده شود ، و در اين صورت كار آسان است ، زيرا عوامل عارضى زودگذر است ، وقتى از بين رفت اعاده مىشود .\r\nولى با دقت در دليلهاى پيشين به خوبى روشن مىشود كه اشكال اعادهء معدوم نه در ذات ماهوى يك شىء است ، بل كه اشكال در لازمه وجود ثانوى است ، نه در ذات و ماهيت شى ء و نه در وجود نخستين .\r\nواقعيت اين است كه مهمتر چيزى كه متكلمين را وادار به قبول عقيده جواز اعادهء معدوم كرده است اين است كه تصور كرده‌اند : « معاد كه از اصول قطعى همهء اديان است از نوع اعادهء معدوم است » . « 1 » ولى مىدانيم كه مرگ انعدام و زوال نيست تا معاد اعادهء معدوم باشد ، بلكه استكمال و حركت تكاملى است .\r\nنگوييد كه : « مرگ استكمال روحى - فقط - است ، استكمال بدنى و جسمى كه نيست ، و بنابراين بر گرداندن بدن در روز قيامت از نوع اعادهء معدوم خواهد بود . »\r\nزيرا شخصيت انسان به وسيله روح اوست كه محفوظ است و بدنش كه دائما در تغيير است اثرى در اين جهت ندارد و بنابراين انسانى كه در قيامت مىآيد ، روحاً و بدناً همان انسانى است كه در دنيا بوده است خواه مرگ ، تكامل روح فقط باشد و بدنى كه با روح مىآيد يك بدن تازه‌اى باشد ، و يا مرگ تكامل روح و بدن هر دو باشد و بدنى كه در قيامت همراه روح مىآيد همان بدن دنيوى باشد كه حركت\r\n\r\n\r\n","description":"","footnote":"\r\n( 1 ) . - از جمله به شرح مواقف ص 579 رجوع شود . اشاعره و برخى از علماء معتزله اين عقيده را داشته‌اند\r\n","page_name":" 51 ","page_number":51},
  {"content":"\r\n\r\nتكاملى كرده و به صورتى ديگر در قيامت آمده است . خلاصه اين كه انسان روحاً و بدناً همان است كه در دنيا بوده است .\r\nدر دنيا هم دائما بدن در تغيير است ( تغيير تكاملى ، و در پيرى هم حركت قهقرائى ) ولى شخص همان شخص است و اگر در گذشته جرمى كرده پس از ساليان دراز كه او را مىبينند ، هم او را مجرم مىشمارند و در ثواب و عقاب ، وحدت شخص را به وحدت روح مىبينند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\n« دومين مرحله » : تقسيم وجود به خارجى و ذهنى\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nفصل\r\nمشهور فلاسفه معتقدند كه ماهيات غير از وجود خارجى كه منشاء آثار متوقع از شىء مىباشد يك وجود ديگرى هم دارد كه آثار مزبور را ندارد و آن را وجود ذهنى مىنامند . « 1 »\r\nانسان خارجى كه ماهيت و حدش اين است كه جوهرى است جم داراى نفس نباتى و حيوانى و ادراك . چون جوهر است قيام به موضوعى ندارد ( بر خلاف عرض ) ، و چون جسم است امكان سه بعد ( طول و عرض و ارتفاع ) دارد . چون نبات و حيوان و انسان است خصوصيات نباتى و حيوانى و انسانى دارد . انسان خارجى آثار اين اجناس و فصول و خواص آنها را دارا مىباشد ليكن انسان ذهنى ، ماهيت و حدّ انسان را دارد ليكن هيچ يك از آثار مزبور را ندارد .\r\nعده‌اى معتقدند كه آنچه وجود ذهنى نام گرفته است چيزى جز شبح ماهيت نيست . شبح يعنى كيف و عرضى ذهنى كه قائم به نفس\r\n\r\n\r\n","description":"","footnote":"\r\n( 1 ) . - وقتى آثار مىگوييم - در اين بحث - منظورمان كمال يك چيز است ، خواه كمال اولى يك چيز كه مايه تماميت حقيقت يك شىء است چون توانيّت و دّراك بودن انسان ، يا كمال دوم شىء كه پس از تماميت حقيقت ، وصف يك شىء مىباشد ، چون تعجب و خنديدن انسان ، حرارت آتش ، و شيرينى قند و .\r\n","page_name":" 55 ","page_number":55},
  {"content":"\r\n\r\nاست و با ذات معلوم خارجى تباين دارد و فقط در برخى خصوصيات شبيه آن است و آن را حكايت مىكند . درست مانند نقش اسب بر ديوار كه حكايتى از اسب خارجى مىكند . و بنابراين ديگر وجود ذهنى - كه به عنوان وجود ديگرى غير از وجود خارجى براى يك ذات تصور كرده‌اند - معنى ندارد . اگر عكس اسب بر ديوار را ، وجود ذات اسب مىگيريد تصور ذهنى آن را هم اين طور حساب كنيد ! ! .\r\nولى راستى اگر اين طور بگوييم ديگر راه علم به حقائق خارجى به كلى مسدود مىشود و اين ، ديگر ، « سوفسطائى گرى » است ! مگر سفسطه چيست ؟ - جز همين مغايرت علوم به طور مطلق با خارج ؟ !\r\nبرخى هم به كلى وجود ذهنى را به هر صورت انكار كرده‌اند و گفته‌اند « علم انسان به اشياء ، اضافه‌اى مخصوص از نفس به آنهاست نه اينكه يك وجودى در ذهن حاصل شود . . . » .\r\nبه اين‌ها مىگوييم : علم انسان به معدومات را چگونه توجيه مىكنيد ؟ معدوم كه چيزى نيست تا نفس انسانى اضافه‌اى به آن پيدا كند . علم به سيمرغ و يا به محاليت اجتماع نقيضين و نظير اينها را چه مىگوييد ؟ !\r\nمشهور فلاسفه بر عقيدهء خود درباره وجود ذهنى دليلهايى آورده‌اند : 1 - چه بسا معدومهائى را موضوع قرار داده احكامى ايجابى برايشان ثابت مىكنيم مثلا مىگوييم : درياى جيوه ممكن است ، يا اجتماع نقيضين با اجتماع ضدين فرق دارد و از اين قبيل . . .\r\nحكم ايجابى براى يك شىء ، ثابت كردن وصفى براى آن است . و پيش از اين گفتيم كه ثبوت چيزى براى چيزى فرع ثبوت آن چيز\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n( موضوع ) است ، و بنابراين موضوعات مزبور بايد وجود داشته باشند .\r\nدر خارج كه وجود ندارند پس در ذهن هستند .\r\nممكن است بگوييد : بحث از وجود ذهنى ، درباره ماهيات است .\r\nمدعاى فلاسفه هم اين بود كه ماهيات غير از وجود خارجى يك وجود ذهنى دارند . ممتنعات ( مثل اجتماع نقيضين و . . ) كه ماهيت و ذاتى ندارند . و فقط عقل ، مفهومى را براى يك شىء باطل الذاتى چون شريك خدا و اجتماع نقيضين و . . خلق مىكند و بنابراين مثالهاى مزبور از بحث ما خارجند .\r\nولى توجه داشته باشيد كه به هر حال اين مفهومى كه عقل خلق كرده است در يك جائى ثبوت دارد ( اگر هيچ گونه ثبوتى نداشت حكمى برايش ثابت نمىشد و اساسا خلق عقل هم نا مفهوم بود ، چيزى كه هيچ نشد چه خلقى و چه مخلوقى ؟ ) و چون ثبوت مزبور در خارج نيست پس در جائى ديگر است كه ذهن ناميده مىشود .\r\n2 - چيزهائى كه كليت دارند تصور مىكنيم مثلا انسان كلى و حيوان كلى و . . مىدانيم كه تصور يك نوع اشارهء عقلى است و اشاره بدون مشاراليه تحقق نمىيابد و چون مشار اليه مزبور كلى است و بدين جهت در خارج وجود ندارد حتما در جائى ديگر است كه ما ذهن مىناميم .\r\n3 - مىتوانيم هر حقيقتى را به طور صرف الحقيقه و محض و خالص تصور كنيم مثل تصور اصل سفيدى بدون هر گونه قيد و اضافه و خصوصيت . . . ، انسان و يا هر چيز ديگر را همين طور مىتوانيم تصور كنيم . و مىدانيم كه صرف و محض هر حقيقتى تكرار و تعدد ندارد ، و وحدتى جمعى دارد ، يعنى يك حقيقت است كه شامل همه افرادى كه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحقيقت در آنها وجود دارد مىشود . خوب ، صرف الحقيقة و محض هر طبيعت و حقيقتى ، بدون هيچ گونه قيد و اضافه‌اى ، در خارج كه نيست ، پس حتما در جاى ديگرى است كه ما آن را ذهن مىناميم .\r\n\r\n« مطلبى به عنوان تكميل بحث »\r\nاشكالاتى بر وجود ذهنى ماهيات ( حصول بنفسه ماهيات در ذهن ) شده است :\r\n1 - عقيده وجود ذهنى ماهيات ، مستلزم اين است كه يك چيز هم جوهر باشد و هم عرض ، يعنى هم قائم به موضوع باشد و هم مستقل و غير قائم به موضوع ! :\r\nوقتى مثلا انسان را تصور مىكنيم از طرفى چون معتقد به وجود ذهنى ماهيت هستيم و ماهيت انسان جوهر است بايد صورت ذهنى مزبور ، جوهر يعنى موجودى غير قائم به موضوع باشد ، و از طرف ديگر چون قائم به ذهن و نفس انسان است همانند همه عوارض ديگر ، عرض مىباشد . و پيداست كه جمع اين دو محال است ، هم قائم به موضوع باشد و هم قائم به موضوع نباشد !\r\n2 - ماهيت ذهنى از اين جهت كه علم است ، و علم در ميان مقولات دهگانه فلسفى ( مقولات تصورى ماهوى ) كيف نفسانى است ، كه يكى از انواع مقوله كيف است ، و اگر ماهيت علمى مزبور ، جوهر باشد ( مثل انسان ) داخل در مقوله جوهر خواهد بود . آن وقت يك پديده تحت دو مقوله داخل مىشود ! با اينكه مىدانيم كه مقولات به تمام الذات مباين يكديگرند !\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاگر مقولات ، متباين به تمام الذات نباشند بايد در بعض ذات مشترك باشند يعنى جنسى ما فوق خود داشته باشند كه شامل دو يا چند مقوله بشود و در آن صورت آن جنس ما فوق مقوله مىشود يعنى جنس الاجناس مىگردد ، نه مقوله مفروض . و با اينكه تحقيق فلسفى اين است كه همين ماهيات دهگانه معروف جنس الاجناس هستند .\r\nاشكال مزبور اختصاص به موردى كه يك جوهر تصور شود ندارد ، اگر مقوله ديگرى هم غير از جوهر تصور شود همين اشكال وجود دارد ، و همين طور اگر يك كيف غير نفسانى تصور شود . زيرا اجتماع كيف غير نفسانى مثل كيف محسوس ( و يا سائر اقسام كيف ) با علم كه كيف نفسانى نيز مىباشد اجتماع دو نوع متباين از يك جنس مقولى مىباشد . و پيدا است كه اجتماع دو نوع متباين هم مثل اجتماع دو مقوله محال است ، چه دو نوع از كيف ، و چه دو نوع از جوهر مثل انسان و غيره .\r\nفلاسفه مىگويند : اشكال دوم - مشكلتر از اشكال نخست است زيرا اجتماع جوهريت و عرضيت چندان اشكالى ندارد . تباين ذاتى ميان مقولات ذاتى است ( جوهر و كم و كيف و . . . ) كه بعدا به تفصيل ذكر خواهد شد . عنوان عرض ، خود يكى از مقولات نيست ، عرض ، عنوانى است انتزاعى ، از 9 مقوله غير از جوهر . عرض يعنى چيزى كه قائم به موضوع باشد ، و اين معنى مىتواند شامل جوهر ، ذهنى ( صورت ذهنى جوهر مثل انسان ) نيز باشد . تعريف جوهر اين است ماهيتى كه وقتى در خارج موجود مىشود قائم به موضوع نيست ، و اما در ذهن ممكن است قائم به موضوع باشد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبنابراين اشكال مهم ، اشكال دوم است يعنى ورود يك ماهيت تحت دو مقوله مباين . هم جوهر باشد و هم كيف ، و يا كم و كيف ، يا دو نوع مباين از يك مقوله : هم كيف محسوس باشد و هم كيف نفسانى .\r\nبا توجه به اشكالات وجود ذهنى ، عده‌اى ناچار شده اصل وجود ذهنى را به كلى انكار كرده گفته‌اند : علم چيزى جز اضافه نفس به خارج نيست ، ماهيت ، يك مقوله بيشتر ندارد و آن هم همان مقوله‌اى است كه شامل وجود خارجىاش مىشده است ، در نفس و ذهن ، چيزى نيست كه مشمول مقوله‌اى باشد . پيش از اين اشكال اين عقيده را گفتيم كه لازمهء اين عقيده سوفسطىگرى است . ( به علاوه اينكه از نظر روانى هنگام علم ، چيزى را در خود مىيابيم ) .\r\nبرخى ديگر گفتند : ماهيات در ذهن نمىآيند و فقط شبح و سايه‌اى از آنها در ذهن مىآيد كه كاملا با خود ماهيت تباين دارد ، خود ماهيت ، فى المثل جوهر است ، ولى شبح و سايهء آن فقط يك كيف نفسانى است . اشكال اين عقيده را نيز پيش از اين گفتيم كه انسداد باب علم شده موجب سفسط مىگردد .\r\nمحققينى كه معتقد به وجود ذهنى هستند در مقام حل اشكال برآمده و راه حلهائى ارائه داده‌اند . از آن جمله گفته‌اند : در مسئله وجود ذهنى بايد گفت ما دو چيز داريم ، علم و معلوم : ماهيتى كه طبق ادلهء ذهنى ، بنفسه در ذهن جاى گرفته است ، ماهيت مزبور كه معلوم ، است ، قائم به ذهن نيست ، قائم بنفسه است و ذهن براى او مانند زمان و مكان براى اشياء مىباشد . ماهيت مزبور به همان نحوهء ماهوى و ذاتيش در ذهن تحقق دارد و جنبهء مقوليش كماكان محفوظ است . غير از ماهيت\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nمزبور كه معلوم است ، يك چيز ديگر هم داريم كه آن علم است ، صفتى است كه براى نفس حاصل است ، نه حاصل در نفس ، بلكه حاصل براى نفس . قائم به نفس است و جهل را از نفس طرد مىكند ، اين صفت كه علم است ، كيفى است نفسانى . پس يك كيف داريم و يك ماهيت معلوم از هر مقوله‌اى .\r\nراه حل مزبور نه تنها راه حل نيست كه حرفى بى اساس است . ما مىدانيم كه يك چيز بيشتر نداريم ، صورتى كه در ذهن حاصل است ، عينا همان صفتى است كه جهل را طرد كرده وصفى نفسانى براى ماست و حاصل براى ماست .\r\nراه حل ديگر مطلبى است كه برخى از معتقدين به اصالت ماهيت گفته‌اند : صورت علمى ذهنى از ماهيت خارجىاش انقلاب يافته و تبدل ماهيت پيدا كرده است . در خارج كه بوده همان مقوله خاص بوده است و وقتى در ذهن مىآيد از مقوله كيف مىشود ، كيف نفسانى .\r\nاگر بگوييد چطور ممكن است ذات و ماهيت بوده ، انقلاب - پيدا كند مىگوييم : موجوديت ماهيت اصل و اساس ماهيت بوده ، و به تعبير ديگر : تقدم بر ماهيت دارد . وجود است كه ماهيت را معين مىكند و چون وجود خارجى با وجود ذهنى اختلاف اساسى دارند ماهيت هم به تبع آنها انقلاب و تحول پيدا مىكند . اگر بگوييد : وقتى دو ماهيت مباين هستند چگونه مىتوان گفت ، همان ماهيت است كه در ذهن آمده و تغيير ماهيت داده است ؟ ! اصل مشتركشان كجاست تا بگوييم اين همان است . . . ، مىگوييم : عقل مىتواند يك چيز مبهمى را به عنوان اصل مشترك در ذهن بگيرد ، چطور ميان دو وجود زائل و ثابت در\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبحث صورت و ماده ، اصل مشتركى به عنوان ماده فلسفى فرض مىكنيد ؟ !\r\nبه هر حال اين هم راه حل دوم . ولى نمىدانيم اين گفته با اعتقاد آنها به اصالت ماهيت چطور جور مىآيد ؟ ! اگر وجود ماهيت را تشخص و امتياز داده تعيين مىكند ، پس وجود است كه اصالت دارد و ماهيت فرع و تبع آن است . از طرف ديگر اشكال سفسطه كه بر عقيده « شبح » وارد بود بر اين گفته هم وارد است . ماهيت خارجى در ذهن نيامده و چيزى كه در ذهن است غير از خارج است .\r\nراه حل سوم : برخى ديگر گفته‌اند علم چون اتحاد ذاتى با معلوم دارد از همان مقوله معلوم مىباشد ، هر چه كه باشد . و اينكه مىبينيد علم را از مقوله كيف شمرده‌اند ، تعبيرى مسامحى است از فلاسفه ، نظير مسامحات عرفى ، شما ملاحظه مىكنيد كه در عرف ميان اوصاف عرضى و ذاتى فرقى نگذاشته ، اوصاف ماهوى ذاتى را نيز كيف مىنامند فقط بدين جهت كه آنها هم اشياء را توصيف مىكنند ، انسانيت را ، وصف اين فرد خاص را مىدانند و كلمه « چگونگى » را كه معناى كيفيت است به كار مىبرند ، مىگويند اين فرد چگونه حيوانى است ، يعنى از كدام نوع است . به هر حال تعبير كيف در مورد علم مسامحه‌اى بيش نيست . فقط همان مقوله ذاتى معلوم است كه بر صورت ذهنى صدق مىكند پس اشكال دوم با اين بيان از بين مىرود . اشكال اول ( اجتماع جوهر و عرض ) هم كه اساسا اشكال مهمى نبود و گفتيم كه كلمه عرض عنوانى ذاتى نبوده يك وصف عرضى براى نه مقوله عرضى است و همين طور براى جواهر ذهنى ( جوهرى كه در ذهن تصور شود ) .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاين راه حل هم درست نيست ، به چه دليل مىگوييد علم حقيقتا از همان مقوله معلوم خارجى است ؟ لابد به اين جهت كه مىبينيد آن مقوله بر اين صورت ذهنى صدق مىكند . ولى چنان كه بعدا نيز خواهيم گفت صرف صدق و انطباق يك مقوله و مفهوم بر يك شىء موجب نمىشود كه شىء مزبور حقيقتا تحت آن مقوله مندرج باشد . اندراج حقيقى بايد اثر واقعى آن را در بر داشته باشد . به علاوه اينكه به چه دليل فلاسفه را متهم مىكنيد كه به طور تسامحى علم را كيف لقب داده‌اند ، اينها كه خود تصريح كرده‌اند علم حقيقتا كيف نفسانى مىباشد .\r\nراه حل چهارم : صدر المتالهين شيرازى مىگويد : « حمل اولى ذاتى را با حمل شايع صناعى فرق بگذاريد . حمل شايع صناعى ، اندارج تحت يك حقيقت مىآورد نه حمل اولى حمل . شايع آثار يك شىء را دارد نه حمل اولى . نامبرده مىگويد : صرف اينكه يك مفهوم جنسى يا نوعى در حد و ماهيت يك شىء مأخوذ باشد موجب اندارج آن شىء تحت حقيقت جنسى و نوعى مزبور نمىشود ، بايد ديد آيا آثار جنس يا نوع مزبور را دارد يا نه . مثلا در تعريف انسان مىگويند : جوهريست جسم ، و رشد و نموّ دار ، حساس و متحرك ارادى و ناطق . حالا صرف اينكه اين مفاهيم در تعريف انسان اخذ شده آيا موجب مىشود كه انسان كلى واقعا تحت اين مفاهيم و مقوله جوهر مندرج و داخل شود ؟ ! يا اينكه بايد حقيقتا اثر جوهريت و جسميت و . . . را دارا باشد ؟\r\nواقعيت اين است كه تا اثار آنها را نداشته باشد حقيقتا داخل آنها نمىشود . و از آن مقوله خاص حساب نمىگردد . در تعريف سطح هم\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمىگويند : « كم متصل قارّ داراى طول و عرض » آيا صرف تطبيق اين مفاهيم بر مفهوم كلى سطح موجب مىشود كه سطح واقعا اين مفاهيم را دارا باشد ؟ ! يا اينكه واقعا بايد انقسام بالذات را كه تعريف « كم » است بپذيرد ؟ و حد مشترك ميان اجزاء داشته باشد تا متصل حساب شود و همينطور سائر اجزاء تعريف مزبور .\r\nاگر صرف انطباق يك مفهوم بر چيزى موجب اندراج و دخول حقيقى شود بايد هر مفهوم كلى حقيقه فرد خودش باشد زيرا هر مفهوم بر خودش به طور اوّلى حمل مىشود و صدق مىكند . و بنابراين معلوم مىشود كه اندراج حتما متوقف بر ترتب آثار است و پيداست كه ترتب آثار فقط در وجود خارجى است .\r\nبا اين توضيحات معلوم مىشود كه صورت ذهنى ، تحت هيچ يك از مقولات معلوم خارجى وارد نيست زيرا آثار هيچ يك از آنها را ندارد .\r\nالبته توجه كنيد كه صورت ذهنى گر چه آثار خارجى مقولات را ندارد ، ولى از اين جهت كه اينك صفتى حاصل براى ذهن هستند كه موقت يا دائم ( حالّ يا ملكه ) براى نفس ثابت شده‌اند ، و صفت جهل را طرد كرده‌اند ، از اين نظر خود يك وجود خارجى هستند كه براى نفس حاصل شده‌اند و توصيف نفس هستند ، و تعريف كيف را به طور حقيقى و اندراج واجد مىباشند ، يعنى واقعا عرضى هستند بالذات كه قابل قسمت و نسبت نيستند ( كه تعريف كيف معين است ) و بنابراين كيف حقيقى هستند هر چند از نظر جنبهء علمى و حكائى و اينكه وجودى ذهنى به قياس به خارج هستند هيچ يك از مقولات را واقعا\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nندارند . جز اينكه مىتوانيم از جنبهء كيف حقيقى بودن آنها استفاده كرده بگوييم : گر چه از جهت حكايتى و قياس به خارج تحت آن مقوله خارجى - كه حكايت از آن مىكند - نيستند ولى بالعرض كيف هستند .\r\nمرحوم حاج ملا هادى سبزوارى خرده‌اى بر صدر المتالهين گرفته ، گفته است : چگونه مىگوييد علم كيف بالذات است و صورت ذهنى كيف بالعرض است با اينكه وجود فى نفسه صورتهاى ذهنى با وجود آنها براى نفس يكى است ، وجود فى نفسه با وجود لغيره يكى است .\r\nظهور و وجودشان براى نفس ضميمه‌اى نيست كه به نفس منضم شود تا از آن جهت كيف شوند ، وجود خارجىشان كه به كلى از ميان رفته و در ذهن يافت نمىشود ، ماهيات تصور شده هم كه هر يك از مقوله‌اى خاص هستند ، به اعتبار وجود ذهنيشان هم نه جوهرند و نه عرض ( زيرا فقط مفاهيم اند ) ، ظهور ماهيات مزبور براى نفس هم چيزى جز خود ماهيات و آن وجود ذهنى نمىباشد ، آخر ظهور يك شىء كه علاوه بر خود آن شىء چيزى نيست كه منضم بشود ، و اگر هم باشد ظهور خودش خواهد بود ( نه ظهور براى نفس مثلا ) . چيز ديگرى هم نداريم . خلاصه اينكه ظهور و وجود براى نفس ( كه يك نسبتى ميان صورتهاى ذهنى و نفسى است ) اگر يك اضافه و نسبت مقولى باشد ماهيت علم اضافه خواهد بود نه كيف ، و اگر يك اضافه و نسبت اشراقى و ايجادى باشد ( كه نفس آنها را ايجاد كرده ، و نفس چون فاعل است بر فعل خود احاطه دارد ) وجود خواهد بود و در نتيجه بايد بگوييم كه علم نور است و ظهور ، و اين دو فقط وجودند نه ماهيت ، ماهيت ظهور و نور نبوده بنفسه ظلمت است و خلاصه اينكه علم ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nظهور و صورت ذهنى براى نفس است او ظهور و نور ، وجود است و وجود ، ماهيت نيست ، پس هيچ ماهيت و حدّى ندارد .\r\nولى به نظر مىرسد ، انتقاد مرحوم حاجى بر صدر المتالهين قده ، وارد نيست زيرا درست است كه وجود فى نفسه صورت ، ذهنى همان است كه براى نفس وجود و ظهور دارد و وجود فى نفسه آن با وجود لنفسه‌اش يكى است ليكن نه از جهت وجود حكائى قياس به خارج كه فقط علم است و آثار خارجى ندارد ، بلكه از اين جهت كه صفتى زائل يا راسخ براى نفس هستند كه طرد عدمى ( جهل ) از نفس مىكنند و كمال نفس هستند و از اين جهت چيزى منضم به نفس هستند كه توصيف نفس مىباشند و همين اثر كمالى و توصيفى براى نفس يك اثر خارجى اين صور ذهنى مىباشد . و وقتى نفس هم موضوع براى صور مزبور مىباشد ، موضوعى كه نياز وجودى به صور مزبور ندارد ، صور مزبور مىشوند عرض . و تعريف كيف هم بر آنها حقيقه صدق مىكند مگر كيف چيست ؟ عرضى كه بالذات تقسيم نمىشود . صور ذهنى هم همين طورند پس اينكه مىگوييد چيزى نداريم كه منضم به نفس بشود و زائد بر نفس باشد درست نيست ، صورت ذهنى از اين جهت كه صفتى راسخ يا غير راسخ براى نفس است كيف حقيقى است و از اين جهت كه يك وجود ذهنى حكايتى ( در قياس به خارج ) مىباشد كيف بالعرض است يعنى عنوان كيفيت كه در حقيقت مربوط به جهت توصيفى آن براى نفس است به طور بالعرض ، به جهت ادراكى حكايتى آن هم نسبت داده مىشود . - خوب دقت فرماييد - .\r\nاشكال سوم وجود ذهنى : لازمه اعتقاد به وجود ذهنى اشياء اين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاست كه وقتى تصور حرارت و برودت و ايمان و كفر و عرض و طول و . . . مىكنيم ذهن ما داغ و سر و مؤمن و كافر و عريض و طويل و . . .\r\nبشود ، مگر داغ چيست ؟ چيزى كه مفاهيم مزبور را داشته باشد و اين مفاهيم قائم به او باشند . خوب ، نفس و ذهن ما هنگام تصور آنها مفاهيم مزبور را دارند و اين مفاهيم قائم به ذهن هم هستند .\r\nپاسخ اين اشكال خيلى روشن است زيرا پيش از اين هم گفتيم كه مفاهيم و ماهيات در ذهن مىآيند ولى آثار مزبو مربوط به وجود خارجى ماهيات است . آثار مزبور در حمل شايع است نه در حمل اولى . و اين مفاهيم به طور حمل اولى در ذهن هستند نه حمل شايع .\r\nاشكال چهارم : محالات ذاتى چون شريك خدا و اجتماع نقيضين و يا رفع نقيضين و سلب شىء از خودش و . . . را در ذهن تصور مىكنيم ، اگر تصور ، وجود ذهنى خود آنها باشد پس آنها موجود مىشوند با اينكه از محالات هستند .\r\nپاسخ اين هم روشن است ، وجود حقيقى اينها محال است نه مفهومشان . به حمل شايع محالند ، نه به حمل اولى .\r\nاشكال پنجم : ما زمين را با همه بزرگى و عظمتش تصور مىكنيم و همين طور آسمان را با همه ستارگان و مساحت عجيبش تصور مىكنيم ، اگر تصور و علم ، وجود ذهنى آنها باشد بايد زمين و آسمان با اين بزرگى در ياختهء كوچك عصبى مغز يا قواى مغزى قرار بگيرد . آن وقت چطور ممكن است بزرگ در كوچك نقش بندد ؟ مگر يكى از خصوصيات ماده اين نيست كه كوچك و بزرگ قابل تطبيق بر هم نيستند ؟ اين كه يك اصل بديهى است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاين هم اشكالى نيست زيرا تحقيق اين است كه نه تنها مفاهيم كلى بلكه صورتهاى ادراكى جزئى هم مادى نيستند .\r\nادراكات مزبور به طور تجرد مثالى مجردند ، يعنى خود ماده طبيعى را ندارند ولى اندازه و شكل و غيره ، از آثار ماده را دارا مىباشند . صور ادراكى ذهنى براى نفس در مرحلهء تجرد مثاليش تحقق دارند ، و در جزء مادى بدن يا قوه متعلق به بدن ، نقش بسته نشده‌اند . البته منكر فعل و انفعالات مادى در هنگام احساس و تخيل يك شىء نيستيم ، ليكن اينها مقدمات زمينه ساز ادراكات جزئى هستند ، اينها ذهن را آماده پذيرش صور جزئى مثالى مىسازند .\r\nاشكال ششم : دانشمندان طبيعى ( در رشته فيزيولوژى ) گفته‌اند كه حقيقت ادراك حسى و تخيلى اين است كه صورتهاى مادى اجسام با همهء خصوصياتشان در اعصاب ادراكى نقش بسته و با تصرفى كه طبق خاصيت اعصاب مزبور درآنها انجام مىشود به مركز مغز منتقل مىشوند و آنگاه انسان با نوعى مقايسه ميان اجزاء صورت ادراكى مغرى خويش بحقيقت طلب ميرسد . و بنابراين به خوبى دريافت كه ديگر وجود ذهنى به معناى حضور خود ماهيات در ذهن نداريم بلكه با دقت در خصوصيات صورت ادراكى و با كمك حسّ اندازه‌گيرى خودمان به واقعيت خارجى پى مىبريم .\r\nبه نظر ما اين هم اشكالى نيست . فعل و انفعالات مادى مذكور هنگام علم به جزئيات خارجى ( ادراكات حسى و تخيلى ) مورد قبول ماست ، ليكن بايد دانست كه صور نقش بسته و مرتسم در اعصاب ادراكى و سلولهاى مغزى كه مغاير با معلومات خارجى هستند ( و بعدا\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبا كمك حسّ ديگرى ما را به معلومات خارجى مىرسانند ) معلوم بالذات ما نيستند ، اين‌ها مقدماتى هستند كه نفس را براى حضور ماهيات خارجى با يك وجود مثالى غير مادى آماده مىسازند . و گرنه همانطور كه پيش از اين اشاره كرديم سفسطه خواهد شد چون ميان واقعيت خارجى و صور ادراكى در اعصاب مغايرت وجود دارد پس آنها علم به واقع نيستند . و بنابراين راهى به خارج نيست .\r\nو بر عكس مىخواهيم بگوييم اشكال مزبور خود از جمله قويترين دليلهاى وجود ذهنى - حضور ماهيات به طور مجرد و غير مادى در ذهن - مىباشد ! چون طبق نظريه دانشمندان طبيعى وجود ادراكى مادى اشياء به هر صورت كه باشد همراه يك نوع مغايرتى ميان صورتهاى ذهنى و واقعيتهاى خارجى مىباشد ، و لازمهء اين مغايرت همان سفسطه است و چون مىدانيم كه سفسطه نيست و علم ما يكسره باطل و غير واقعى نيست پس علوم بايد بر اساسى استوار شوند كه بدون مغايرت با خارج باشد . يعنى ادراك ذهنى حتماً يك وجود غير مادى و مطابق با واقع است . ( در متن اشكال نيز دريافت واقعيت‌هاى خارجى به اين طور تضمين شده كه با كمك حس مقياس خودمان خصوصيات خارجى شىء را دريافت مىكنيم ، پس بالاخره واقعيت دريافت مىشود ، همان دريافت و ديدن نهائى ، علم است ) .\r\nاشكال هفتم : اعتقاد وجود ذهنى مستلزم اين است كه يك شىء هم كلى باشد و هم جزئى ! و اين مسلما امكان ندارد . توضيح اينكه وقتى ماهيت انسان را مثلا تصور مىكنيم از اين جهت كه قابل تطبيق بر افراد زيادى است مسلما كلى است ، ولى از اين جهت كه قائم به نفس و ذهن\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nيك فرد انسان است و به طور يك صورت خاص مشخص ذهنى و متميز از سائر صور ذهنى خود شخص و متميز از همان مفهوم متصور در ذهن يك انسان ديگر ، تحقق دارد جزئى است .\r\nجواب اين هم روشن است چون جهات صورت ذهنى مزبور مختلف است . صورت مزبور از اين جهت كه در قياس به خارج و واقعيت خارجى آن ، يك وجود ذهنى و ادراكى علمى است و از اينجهت نظر به وجود و شخصيت خود صورت نداريم يك مفهوم كلى مىباشد كه قابل الصدق بر افراد زيادى است . ولى از اين جهت كه يك كيفيتى نفسانى و صورتى قائم به ذهن - مثل سفيدى قائم به گچ - است يك وجود جزئى است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n« سومين مرحله »\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل اول\r\nوجود از جهتى تقسيم مىشود به وجود فى غيره و وجود فى نفسه .\r\nتوضيح اينكه وقتى در قضاياى صادق مثلًا « انسان خندان است » نگاه مىكنيم ، مىبينيم غير از موضوع و محمول چيز ديگرى دارد كه رابط آن دو به يكديگر مىباشد . كه اگر موضوع به تنهائى و يا محمول به تنهائى بود اين رابطه نبود . و اگر هر يك از آن دو با شىء ثالثى كه به نظر ما رابطه ندارند تصور مىشدند رابطه مزبور نبود . اين يك مطلب . ديگر اين كه وقتى دقت مىكنيم ملاحظه مىكنيم كه وجود چنين رابطه‌اى يك وجود مستقل سومى ميان دو وجود - موضوع و محمول - نيست وگر نه احتياج به دو رابط ديگر داشتيم كه اين وجود مستقل رابطه را به آن دو يعنى موضوع و محمول ربط دهد يعنى مجموعا پنج تا بشوند ! اگر دو رابطه آنها هم مثل رابطه اولى مستقل باشند باز هم چهار رابطه ديگر مىخواهيم كه آنها را به هم ربط بدهد كه مجموعا بشوند 9 تا و همين طور تا بى نهايت پيش بروند .\r\nو بنابراين وجود رابطه يك وجود مستقلى نبوده قائم به طرفين مىباشد يعنى در طرفين وجود دارد و از آنها خارج نيست و به هيچ وجه استقلال وجودى و مفهومى نداشته و جدا از طرفين نمىباشد ، ما چنين چيزى را وجود رابط مىناميم و آنچه بر خلاف اين است مانند وجود موضوع و محمول ( در مثال ) كه معنى و مفهوم مستقلى دارند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nوجود محمولى و مستقل ناميده مىشود . و بنابراين وجود دو گونه شد :\r\nمستقل و رابط .\r\nاز آنچه گفتيم معلوم مىشود كه :\r\n1 - وجودهاى رابط ، ماهيتى ندارند زيرا ماهيت چيزى است كه در پاسخ سؤال از « چيستى » يك شىء مىآيد و بنابراين حتما يك وجود مستقل داراى معنا و مفهوم مستقلى خواهد بود . و مىدانيم كه وجود رابط اين طور نيست .\r\n2 - اينكه چون وجود رابط ميان دو چيز است مستلزم اين است كه نوعى اتحاد ميان آن دو باشد زيرا وجود رابط جدا و خارج از آن دو نمىباشد .\r\n3 - وجود رابط در واقعيت و خارج ( يعنى مطابق - به فتح باء ) قضاياى هليات مركبه است كه معنايش ثبوت چيزى براى چيزى است ، و اما هليات بسيطه ( كه فقط ثبوت يك چيز را افاده مىكنند مثل انسان موجود است ) در واقع و خارجشان وجود رابط نمىباشد ، زيرا ميان يك چيز با خودش رابطه‌اى نيست . به هيچ وجه جدائى و تغايرى ندارند تا رابطه بخواهد وحدتشان دهد . البته اين مربوط به واقع خارجى اين قضاياست ، و اما در خور قضيه ذهنى يا لفظى ، در تمام قضايا رابط هست .\r\n\r\nفصل دوم\r\nدر اين جهت اختلاف دارند كه وجود رابط و وجود مستقل اختلاف نوعى و ذاتى دارند كه به هيچ وجه قابل تغيير نيستند و وجود رابط حتى با توجه و التفات ثانوى هم امكان استقلال مفهومى ندارد ، يا اينكه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاختلاف نوعى و ذاتى نداشته امكان تصور استقلالى با توجه ثانوى براى وجود رابط مىباشد .\r\nتحقيق ، موافق نظريه دوم است . زيرا همانطور كه در بحثهاى مربوط به علت و معلول خواهيم گفت . وجود معلول در قياس به وجود علت ، وجود رابط است ، از طرفى مىدانيم كه معلولهاى امكانى كه سراسر جهان را گرفته‌اند ، برخى جوهرند و برخى عرض هستند و برخى مجردند و . . . و همهء اينها وجودهائى مستقل و محمولى هستند .\r\nخودشان را كه مىبينيم متعلقند و ماهياتى ( جوهر و . . . ) دارند . وقتى در قياس با علتشان مىبينيم غير مستقل و رابط هستند . پس اختلاف انواع وجود - رابط و مستقل - اختلافى ذاتى و نوعى نيست تا لايتخلف باشد ، بلكه با ديدهاى مختلف فرق مىكنند و از جهتى رابط و از جهت ديگر مستقل حساب مىشوند .\r\nاز آنچه گفتيم ضمنا معلوم مىشود كه هر مفهومى در استقلال و عدم استقلال ، تابع وجود مىباشد . وجود مستقل ، مفهوم مستقل مىدهد و غير مستقل ، غير مستقل . مفهوم از اين جهت مبهم بوده تابع وجود است .\r\n\r\nفصل سوم : « وجود لغيره و لنفسه »\r\nوجود فى نفسه كه مستقل بوده و از ماهيت خويشتن عدم را دور ساخته تحققش مىدهد ، اگر علاوه بر اين ، از يك شىء ديگر - غير از خودش - نيز يكنوع عدم را دور سازد . طرد عدم و نيستى از ماهيت خودش كه در هر وجود فى نفسه است ، روشن است ، يعنى ماهيت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nانسان مثلا كه فى نفسه با وجود و عدم هر دو مىسازد ، به وسيله وجود ، عدم را از خود دور كرده فقط وجود دارد ولى منظور از دور ساختن عدم و نيستى از يك شىء ديگر اين نيست كه از ماهيت يك شىء ديگر هم طرد عدم كند و آن را وجود دهد ، اينكه امكان ندارد . مگر ممكن است يك وجود دو ماهيت داشته باشد يعنى واحد بشود كثير ؟\r\nنه منظور اين نيست . بلكه منظور اين است كه عدمى مقارن ، را زائد بر اصل ماهيت و ذات شىء را بر طرف كند مثلا علم ، يك ماهيتى است كه با وجود و عدم هر دو مىسازد ، وقتى وجود پيدا مىكند ديگر عدم ماهيتش از ميان رفته و فقط وجود ماهيت آن در كار است ، ولى وجود ماهيت علم فقط همين كار را نمىكند بلكه ضمنا از موضوع خود - شخص عالم - نيز صفت جهل را كه نوعى عدم همراه و مقارن اوست ، بر طرف ساخته عالمش مىكند . قدرت هم همين طور است ، همانطور كه از ماهيت خويش عدم را طرد مىكند از موضوعش ( شخص قادر ) نيز عجز را كه نوعى عدم مقارن است كه همراه شخص است بر طرف مىسازد .\r\nدليل اين كه اين نوع وجود هم داريم ، وجود اعراض خارجى است .\r\nهمهء عرضهاى خارجى اين طورند كه هم از ماهيت خويش طرد عدم كرده آن را تحقق مىبخشند و هم از موضوع خويش طرد يك نوع عدم مىكنند ، مثلًا وجود سفيدى ديوار هم عدم سفيدى را به وجود مبدل مىسازد و هم ديوار ، را موصوف به سفيدى مىكند . وجود صورت نوعى جوهرى - مانند نفس نباتى درخت يا نفس درّاك انسان و همه صورتهاى فلسفى جوهرى - نيز همين طور است . هم صورت مزبور را تحقق مىبخشد و هم ماده و هيولاى صورت مزبور را كه به تنهائى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nنمىتواند موجود شود تكميل مىكند و نقص خويش را بر طرف مىسازد .\r\nاين طرد عدم از غير ، موجب شده كه اين گونه وجودها را وجود « لغيره » و يا « نعتى » و « توصيفى » بخوانند . در برابر وجودى كه فقط طرد عدم از خود مىكند مثل وجود انواع تام جوهرى چون وجود انسان و فلان درخت و فلان حيوان . و اين وجود را وجود « لنفسه » مىنامند .\r\nبسيارى از فلاسفه وجود لنفسه را به دو قسم : وجود بنفسه و بغيره تقسيم كرده و گفته‌اند : بنفسه آن است كه وجودش همانطور كه در خود و براى خود است . از خود نيز باشد . و وجود بغيره آن است كه وجودش از ديگرى مىباشد .\r\nليكن اين تقسيم در حقيقت مربوط به بحث علت و معلول است و از بحث در نوع وجود خارج مىباشد و در محل خود از آن بحث خواهيم كرد .\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\n« چهارمين مرحله » : مواد سه‌گانه وجوب ، امكان و امتناع\r\nبحث از مواد سه گانه در\r\nحقيقت بحث از اقسام دو گانه وجود است\r\n- ممكن و واجب - و بحث از امتناع هم استطرادى\r\nو تبعى است . و به هر حال در اين مرحله نيز چند فصل داريم .\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفصل اول : « تعريف و بيان انحصار مواد سه گانه »\r\nهر مفهومى هنگام مقايسه‌اش با وجود ، يا وجود را بالضروره واجد است ، كه در اين هنگام آن را واجب الوجود مىگوييم ، و يا وجود براى آن مفهوم امتناع دارد و در اين صورت ممتنع الوجود ناميده مىشود و يا اينكه وجود برايش نه ضرورت دارد و نه امتناع و در اين صورت ممكن الوجود مىباشد .\r\nپيدا است كه احتمال ديگرى در كار نيست ، زيرا تنها احتمال متصور ديگر اين است كه وجود و عدم هر دو ضرورى باشند و با كمترين توجه معلوم مىشود كه اين احتمال امكان ندارد .\r\nمعناى مفاهيم مزبور هم به خوبى روشن است زيرا اينها از جمله معانى شامل و عامى هستند كه هيچ مفهومى خالى از آنها نيست و همگان با آنها سرو كار دارند . از اينجاست كه هر گونه تعريفى دربارهء آنها اگر بخواهد به عنوان تعريف صحيح حقيقى حساب شود باطل بوده با كمى دقت مىفهميم كه مشتمل بر دور هستند . مثلا واجب را اين طور تعريف كرده‌اند : چيزى كه فرض نبودنش محال يا مستلزم محال باشد . محال را هم ( كه همان ممتنع است ) اين طور تعريف كرده‌اند :\r\n« چيزى كه واجب است كه نباشد » يا : « چيزى كه نه ممكن است ، نه\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nواجب » ، ممكن را هم اين طور تعريف كرده‌اند : « آنچه كه وجود و عدمش ممتنع نيست » . اگر اين تعاريف ، تعاريفى حقيقى باشند بايد براى فهميدن واجب محال را بفهميم و براى فهميدن محال هم به دامان واجب پناه ببريم . ممتنع را از ممكن ، و ممكن را از ممتنع دريابيم .\r\n\r\nفصل دوم\r\nهر يك از مواد سه گانه سه قسم هستند :\r\nبالذات ، بالغير ، بالقياس الى الغير ، به جز امكان كه بالغير ندارد .\r\nمنظور از بالذات اين است كه نفس ذات يك شىء براى گرفتن مادهء منظور كافى بوده احتياج به هيچ چيز ديگرى نيست ، و منظور از بالغير اين است كه يك شىء ، ماده مزبور را به بركت غير و چيز ديگرى غير از ذات گرفته است ، و منظور از « بالقياس الى الغير » ، اين است كه وقتى يك شىء با چيز ديگر سنجيده شود ، اتصاف به آن ماده برايش لازم آيد .\r\nوجوب بالغير مثل ممكناتى كه موجود شده‌اند كه بالذات وجودشان ضرورت ندارد و ضرورت را از ناحيه علتشان يعنى خداوند گرفته‌اند ، اوست كه به اينها وجوب و ضرورت داده است . وجوب بالقياس الى الغير مثل وجود يكى از دو متضايف در مقايسه با ديگر . مثلا « بالائى » و « پايينى » كه دو متضايف هستند و ميانشان تقابل تضايف است ، وقتى بالائى سقف و پايينى خودمان را در قياس با آن مىسنجيم يكى در قياس با ديگرى ضرورت دارد . يعنى اگر ما پايين و زير آن هستيم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nسقف هم حتما بالاى ما است .\r\nهمين سه قسم در امتناع هم جارى است : امتناع بالذات مثل محالات بالذات چون شريك خدا و اجتماع نقيضين . امتناع بالغير مثل وجود معلول كه به خاطر عدم علتش ممتنع مىشود ، و يا عدم معلول كه به خاطر وجود علت ممتنع مىشود . امتناع بالقياس الى الغير مثل وجود يكى از دو متضايف در قياس با عدم ديگرى ، و يا عدم يكى در قياس با وجود ديگرى ، مثلا بالا بودن سقف نسبت به ما ، اگر « پايين بودن ما نسبت به آن » نباشد ، ممتنع مىباشد و يا برعكس يعنى امكان ندارد كه سقف بالاى سر ما باشد ولى ما زير آن نباشيم .\r\nامكان بالذات مثل ماهيات امكانى كه در ذات خود امكان داشته ضرورت هيچ يك از وجود و عدم را ندارند ( مثل انسان ) . و امكان بالقياس الى الغير مثل اينكه اگر دو واجب الوجود در عالم فرض كنيم حتما يكى در قياس به ديگرى ممكن خواهد بود زيرا هيچ گونه نياز به يكديگر و يا تاثير روى ديگرى ندارند ، چون هر دو واجبند و بى نياز .\r\nهيچ يك معلول ديگرى نيستند و هر دو هم معلول علت سومى نمىباشند .\r\nامكان بالغير هم چنان كه گفتيم محال است زيرا جاى سؤال است كه اگر بالغير ممكن است ، پس بالذات چيست ؟ اگر بالذات واجب يا ممتنع است كه محال است شىء ديگرى ، امتناع يا وجوب ذاتيش را بر طرف ساخته ممكنش نمايد ! و اگر بالذات ممكن است كه امكان را از خودش دارد ، غير ، چكاره است ؟ ! دو تا امكان هم كه معنى ندارد ، مگر تساوى و يكسانى دو مرتبه مىشود ؟\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nفصل سوم : « ماهيت واجب الوجود همان وجود است »\r\nواجب الوجود ماهيتش همان وجود اوست و ماهيتى ندارد ، زيرا اگر غير از وجود مخصوصش ماهيتى داشته باشد ، مانند همهء ماهيات ديگر ، وجودش زائد و عارض بر ماهيت او مىباشد و مىدانيم هر چيز عارضى نياز به علت خواهد داشت و در نتيجه وجود او معلول خواهد بود . حالا علتش چيست ؟ از دو حال بيرون نيست يا ماهيّت و ذاتش علت وجودش مىباشد و يا چيز ديگر . اگر خود ماهيت فرضى واجب الوجود علت وجودش باشد و مىدانيم كه هر علتى بايد در رتبه پيش از معلول موجود باشد ، ماهيت او پيش از وجودش موجود خواهد بود ، آن وقت جاى سؤال است كه ماهيت پيش از وجود واجب با كدام وجود موجود است ؟ آيا با همين وجود كه در رتبهء پس از ماهيت ، موجود است ؟ در اين صورت تقدم يك شىء بر خودش لازم مىآيد . و يا با يك وجود ديگر ؟ آن وقت مىپرسيم آن وجود ديگر چگونه براى ماهيت ثابت شده است ، وقتى وجود زائد بر ماهيت باشد آن وجود هم زائد بر ماهيت است و دوباره مىپرسيم علت ايجاد كنندهء آن وجود چيست ؟\r\nخود ماهيت است يا چيز ديگر ؟ اگر خود ماهيت علت آن وجود باشد ، دوباره همان سخن تقدم بر نفس پيش مىآيد ، و يا به طور تسلسل ، هر ماهيتى به يك وجود ديگر پيش از او و آن هم به قبل از خودش و همين طور تا بى نهايت . . . و در نتيجه وجود چنين ماهيتى محال خواهد شد .\r\nو اگر بگوييم علت وجود واجب ، كه زائد بر ماهيت است ، چيز ديگرى غير از ماهيت خود واجب الوجود باشد ، لازمه‌اش اين است كه\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nواجب الوجود معلول غير خودش باشد و اين با وجوب ذاتى نمىسازد .\r\nاز اينجا معلوم مىشود كه وجوب ذاتى وصفى است انتزاعى كه از متن وجود واجب گرفته مىشود و كشف از اين مىكند كه وجودش خالص و محض و در كمال شدت و عظمت است ، هيچ جهت عدمى ندارد . زيرا اگر يك جهت عدمى هم داشته باشد از كمال وجودى كه مقابل ان عدم است ، محروم خواهد بود و ذاتش مقيد به عدم آن كمال خواهد بود و در نتيجه واجب بالذات و خالص و محض و داراى همهء كمالات نخواهد بود .\r\n\r\nفصل چهارم : « واجب الوجود ذاتى همهء جهاتش واجب است . »\r\nاگر واجب الوجود نسبت به يكى از كمالاتى كه محال نيست ضرورت و وجوب نداشته باشد ، مشتمل بر يك جهت امكانى خواهد شد ، و در نتيجه نفس ذاتش از كمال مزبور خالى بوده نسبت به وجود و عدم آن على السواء خواهد بود ، و معناى اين جمله اين است كه ذاتش مقيد به يك جهت عدمى باشد كه در فصل سابق محال بودن آن را فهميديم .\r\n\r\nفصل پنجم : « هر چيز تا واجب نشود موجود نمىشود » « عقيدهء اولويت باطل است »\r\nشك نيست كه هر ممكن الوجود چون عقلًا نسبتش به وجود و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nعلى السواء است ، وجودش متوقف بر چيز ديگرى است كه علت ناميده مىشود ، و عدمش هم متوقف بر عدم علت است .\r\nسخن اين است كه آيا وجود ممكن ، متوقف بر اين است كه علت ، وجودش را ايجاب نموده وجوب وجود برايش صادر كند تا شىء منظور واجب بالغير گردد ، يا اينكه به صرف اينكه از حدّ تساوى خارج شده و تا حدودى وجودش ارجح و اولى شد ، كافى است ؟ در طرف عدم هم همين طور ، خلاصه اينكه وجود يا عدم بدون حتميت و ضرورت و وجوب انجام نمىشود يا اينكه ارجحيت و اولويت براى تحقق يك شىء كافى است ؟\r\nمعمولا اولويت را به ذاتى و غيره ، و هر يك را به كافى و غير كافى تقسيم كرده‌اند . به نظر ما همهء اقسام آن باطل است يعنى براى تحقق يك چيز كفايت نمىكند ، اولويت ذاتى كه به خوبى روشن است سخن باطلى است . در ذات ماهيت هيچ گونه اولويتى وجود ندارد ، نه وجود و نه عدم . ماهيت بنفسه جز خودش نيست ، و همه چيز اعم وجود و يا عدم و يا هر چيز ديگر را بايد از خارج بگيرد . و اما اولويت غيرى يعنى اينكه از طرف علت از حجيت پيدا كند ، آن هم روشن است كه تا اولويت به حد وجوب و ضرورت نرسد ماهيت ممكنه از مرز تساوى خارج نشده وجود يا عدمش تعين پيدا نمىكند ، و سؤال اينكه چرا اين شد و آن نشد تمام نمىشود ، و مىدانيم كه ميان تساوى طرفين و تعين يكى از دو طرف وجود و عدم ، واسطه‌اى نيست ، اينكه بگوييم وجود يك كمى وضعش بهتر شده و رجحانى پيدا كرده مطلبى نيست كه كسى بپذيرد . اگر 999 مقدمه انجام شود و تنها يك مقدمه ديگر مانده باشد باز هم ماهيت درحدّ تساوى مىباشد . و همين معنى دليل اين است كه علت هنوز عليتش تتميم و تكميل نشده است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nخلاصه اينكه ترجيح يكى از دو طرف وجود و عدم ، به اين است كه علت وجود معلول را ايجاب نموده وجودش را متعين سازد و ديگر عدمش ممكن نباشد و يا اينكه عدمش را ضرورى كرده وجودش ممكن نباشد . و بنا به آنچه گفته شد هر ممكن الوجودى تا واجب نشود موجود نمىشود .\r\n« پايان اين بحث »\r\nوجوبى كه گفتيم وجوبى است كه از طرف علت به ممكن مىرسد و وجوب سابق خوانده مىشود . ممكن الوجود ضرورت و وجوب ديگرى هم دارد كه پس از تحقق وجود يا عدم پيدا مىشود كه ضرورت لاحق يا به شرط محمول خوانده مىشود . يعنى اين شىء خاص در فرض وجود موجود است و همين طور در زمان عدم معدوم است . وجوب سابق اين بود كه تا علت ، وجود شىء را ضرورى نكند موجود نمىشود ، وجوب لاحق اين است كه وقتى ممكن ، موجود است در آن ظرف زمانى وجود ، ديگر جاى عدم نيست و گرنه اجتماع نقيضين مىشود .\r\n\r\nفصل ششم : « معانى امكان »\r\nامكانى كه اينجا مورد نظر است چنان كه از كلمات گذشته بدست مىآمد همان عدم ضرورت وجود و عدم براى ماهيت است يعنى وقتى ماهيت را بنفسه در نظر مىآوريم وجود و عدم ، هيچ كدام برايش\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nضرورت نداشته باشد ، اين معنى را امكان خاص و خاصى مىگويند .\r\nگاهى هم امكان به معناى لا ضرورت طرف مقابل يك قضيه مىآيد كه اگر در قضيه موجبه باشد معناى عدم محاليت و عدم امتناع وجود را افاده مىكند . فلان چيز ممكن است ، يعنى ممتنع نيست ، بگوييد : عدم وجود برايش ضرورت ندارد ، عدم وجود ، طرف مقابل قضيه است . و اگر در قضيه سالبه باشد معنايش لا ضرورت وجود است ، وجود ضرورت ندارد ، عدم وجود محال نيست . به هر حال اين معنى را امكان عام و عامى مىگويند . در زبان مردم ، بيشتر اين معنى منظور است . فلان چيز ممكن است ، يعنى محال نيست . و ممكن است ضرورى باشد .\r\nگاهى امكان به معنائى اخص از آنچه گذشت مىآيد : لا ضرورت محمول براى موضوع ذاتا و « وصفا » و « وقتا » يعنى نه تنها محمول براى موضوع محال نيست ( كه در امكان عام بود ) : و نه تنها محمول و عدمش هيچ كدام براى موضوع ضرورت ندارند و محال هم نيستند ( كه در امكان خاص بود ) ، بلكه مىخواهيم بگوييم : اين عدم ضرورت محمول براى موضوع فقط از نظر ذات موضوع نيست ( كه در هر دو معناى گذشه بود ) ، بلكه با هر گونه وصف و در هر وقتى هم حساب كنيم ، با دخالت آنها نيز ضرورتى پيش نمىآيد . اين معنى را امكان اخص مىگويند .\r\nگاهى هم امكان به معنى لا ضرورت همهء جهات سه گانه مزبور ( ذاتى و وصفى و وقتى ) به اضافهء لا ضرورت محمولى به كار مىرود و اين معنى را امكان استقبالى مىگويند . توضيح اينكه همهء چيزهاى گذشته و حال ، از حالت تساوى وجود و عدمى خارج شده وضعشان معلوم شده است يا موجودند يا معدوم ، و ديگر از نظر واقعيت وجودى حالت تساوى ندارند گرچه از نظر ذات ماهوى در هر حال حالت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nتساوى خود را حفظ كرده‌اند ، ولى چيزهائى كه ظرف وجوديشان زمان آينده است ( نظر به زمان حكم در قضيه ) هنوز حالت تساوى خود را از نظر واقعيت هم حفظ كرده‌اند ، زيرا هنوز ظرف وجوديشان نرسيده تا از حالت تساوى - امكان - خارج شده وجود يا عدم يابند ، پس علاوه بر امكان ذاتى ، امكان واقعيتى هم دارند . و بنابراين اگر گفتيم : « حسن فردا روزه دار است بالامكان » ، اين امكان استقبالى است .\r\nالبته اين از نظر ظاهرى ماست و گرنه از نظر متن واقعيت جهان از هم اكنون بلكه ازلًا ، وضع موجودات آينده هم معلوم است كه عللش در ظرف خود وجود دارند تا معلول بالضروره موجود باشد يا علل وجود هم ندارند تا معلول هم معدوم باشد .\r\nاحيانا غير از معانى گذشته ، دو معناى ديگرى هم براى امكان ذكر مىشود :\r\n1 - امكان وقوعى : يعنى يك شىء طورى باشد كه از فرض وقوعش هيچ گونه محاليتى لازم نيايد ، نه ذاتا ممتنع باشد و نه بالغير . امكان وقوعى ، لا محاليت جانب موافق ، و مفاد مستقيم قضيه است . چنان كه امكان عام لا ضرورت طرف خلاف قضيه است ، يعنى امكان وقوعى متعرض لازمهء امكان عام است . اين از نظر نفس معناى امكان . ليكن به هر حال امكان عام متعرض امكان و تساوى دو حالت وجود و عدم در مقياس ذات و ماهيت است ولى امكان وقوعى متعرض امكان و تساوى دو حالت مزبور در مقياس ذات و هر گونه عامل خارجى است .\r\nاگر گفتيم : انسان كاتب است به طور امكان عام يعنى انسان بالذات اقتضاى ضرورت عدم كتابت را ندارد و كتابت برايش امتناع ندارد ولى اگر گفتيم انسان به طور امكان وقوعى كاتب است يعنى انسان ذاتا و هم به حسب عوامل خارجى ، كتابت برايش امتناع ندارد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n2 - امكان استعدادى : اين امكان ، نفس استعداد اين امكان ، در يك شىء است با يك تفاوت اعتبارى . تهيّا و آمادگى يك چيز براى اينكه يك چيز ديگرى بشود ، نسبتى به خود شىء صاحب استعداد دارد و نسبتى هم به آنچه كه خواهد شد ( مستعد له ) . آمادگى مزبور به اعتبار اول - نسبت به صاحب استعداد - ، استعداد است . و به اعتبار دوم ( نسبت به آنچه مىخواهد آن بشود ) امكان استعدادى ناميده مىشود .\r\nنطفه استعداد انسان شدن دارد . انسان امكان استعدادى دارد كه در نطفه پيدا شود .\r\nتفاوت امكان استعدادى و امكان ذاتى اين است كه امكان ذاتى به طورى كه بعدا هم خواهيم گفت يك اعتبار عقلى است كه به نفس ماهيت مربوط است و ماهيت بنفسه بدان موصوف مىشود . ولى امكان استعدادى يك صفت وجودى است كه به ماهيت موجود مربوط مىشود ، نه بنفس ماهيت ، و به تعبير ديگر امكان استعدادى به نطفه‌اى كه در مسير انسان شدن است مربوط است ، نطفهء موجود ، نه ذات ماهوى آن ، و به همين جهت است كه امكان استعدادى قابل شدت و ضعف است . امكان مثلًا تحقق انسان در علقه بيش از نطفه است . ولى در امكان ذاتى به هيچ وجه شدت و ضعف نيست . و به همين جهت امكان استعدادى زوال‌پذير است ، وقتى مستعد له حاصل شد ديگر استعداد براى آن ، در كار نيست چون حاصل شد . ولى امكان ذاتى كه لازمهء ماهيت است هيچ گاه از بين نمىرود و هر جا كه ماهيت باشد آن هم هست . انسان همواره به حسب ذات ، ممكن الوجود است ولى يك نطفه وقتى انسان شد ديگر استعداد انسان شدن را ندارد زيرا انسان حاصل گرديد .\r\nو باز به همين جهت است كه در امكان استعدادى مستعد له ( همان شىء متوقع ) تعين دارد ، مثلا نطفه براى انسانيت استعداد دارد ، ولى در\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nامكان ذاتى هيچ طرفى تعين ندارد ، امكان ذاتى يعنى تساوى ماهيت نسبت به وجود و عدم و هيچ يك از وجود و عدم تعين ندارند . محل امكان ذاتى ، نفس ماهيت است ولى محل امكان استعدادى ماده خارجى است ، البته ماده به معناى اعم كه شامل هر سه مورد ماده مىشود يعنى هيولا كه جوهرى است قابل صور مثل هيولا و مادهء عناصر ، و بدن كه متعلق نفس مجرد است و نفس فقط ، تعلق و تدبير بدن را دارد ، نه حلول در بدن ، مثل ماده و صورت به معناى اول ، و سوم موضوع عرض مثل جسم كه موضوع مقداريات و كيفيات است .\r\nبه هر حال همهء اين خصوصيات براى اين است كه امكان ذاتى يك اعتبار عقلى است كه بنفس ماهيت مربوط است ، ولى امكان استعدادى به شىء موجود خارجى كه در مسير شدن يك شىء ديگر است مربوط مىشود .\r\nتفاوت امكان استعدادى و امكان وقوعى هم در اين است كه اولى فقط در ماديات است كه استعداد دارند ، ولى دومى اعم از ماديات است يعنى امكان وقوعى در مجردات هم جريان دارد . مىتوانيم بگوييم :\r\nفلان عقل يا فرشته مجرد ، امكان وقوعى داشته از وجودش هيچ گونه محاليتى لازم نمىآيد .\r\n\r\nفصل هفتم : « امكان ذاتى يك اعتبار عقلى و لازمهء ماهيت است » .\r\nامكان يك اعتبار عقلى است زيرا صفتى براى ماهيت مجرد از وجود و عدم است و بدون شك چنين ماهيتى صرفا يك اعتبار عقلى است ، امكان هم كه صفت اوست همين طور ، البته ماهيت به حسب واقع يا موجود است و همانطور كه پيش از اين گفتيم دو وجوب\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدارد ، و يا معدوم است و دو امتناع دارد - وجوب و امتناع سابق و لاحق - ، ولى سخن در ماهيت بالذات و بنفسه است و ماهيت مجرد و بنفسه صرفا يك اعتبار عقلى است .\r\nو در عين حال امكان مزبور لازمهء ماهيت بنفسه است چون وقتى ماهيت را بنفسه و با قطع نظر از وجود و عدم در نظر مىگيريم در نفس ماهيت ، ضرورت وجود و عدم را نمىيابيم و همين لا ضرورت وجود و عدم را امكان مىگوييم . البته امكان به طور دقيقتر ، تساوى نسبت به وجود و عدم است و اين معنى لازمهء لا ضرورت مزبور است نه عين آن . ليكن عقل به جاى لا ضرورت وجود و عدم كه دو سلب و نفى اند ، لازمهء آن دو يعنى تساوى مزبور را مىگذارد و در نتيجه امكان يك معناى ثبوتى مىشود .\r\n\r\nفصل هشتم : « احتياج ممكن به علت و ملاك احتياج مزبور »\r\nاينكه ممكن الوجود براى وجودش احتياج به علت دارد از بديهيات اوليه است كه صرف تصور موضوع و محمول قضيه براى تصديق آن كافى است . كسى كه ماهيت ممكن را كه نسبت به وجود و عدم تساوى دارد تصور كند ، و اين معنى را در نظر بياورد كه هر حالت تساوى ذاتى ، اگر بخواهد به يكى از دو طرف متمايل شود نياز به چيزى خارج از ذات دارد ، حتما مطلب ما را تصديق خواهد كرد :\r\nآرى اصل بحث هيچ دغدغه‌اى ندارد . سخن اين است كه علت\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاحتياج به علت چيست ؟ امكان است ، يا حدوث ؟ « 1 » به نطر ما امكان است ، چنان كه فلاسفه هم گفته‌اند . و اين طور استدلال كرده‌اند كه ماهيت به اعتبار وجود ، ضرورى الوجود است ، به اعتبار عدم ، ضرورى العدم ، يعنى ماهيت در حال وجود و در ظرف وجود حتما موجود است ، و در ظرف عدم ، حتما معدوم است ، و اين همان ضرورت به شرط المحمول است كه پيش از اين گفتيم . حدوث هم چيزى جز پياپى شدن يكى از دو ضرورت مزبور ، بر ضرورت ، ديگر نيست . مگر حدوث جز وجود بعد از عدم است ؟ حدوث عبارت است از : فرض وجود و وجود مفروض پس از فرض عدم و عدم مفروض . و گفتيم كه وجود و عدم در ظرف خود ضرورى هستند . و مىدانيم كه ضرورت ملاك بى نيازى از سبب و علت است .\r\nو بنا به آنچه گفته شد تا ماهيت را بنفسه و با حالت امكان ذاتى لحاظ نكنيم وجود مفروض ، كنار نرفته و نياز به علت محقق نمىشود .\r\nدليل ديگر : وجود ماهيت ، حتماً معلول يك علتى است . يعنى تا علت ، ايجاد نكند ماهيت موجود نمىشود ، ايجاد علت هم فرع وجوب ماهيت است يعنى تا وجودش ضرورت پيدا نكند علت ايجادش نمىكند - كه پيش از اين هم تذكر داديم - ، وجوب ماهيت هم فرع ايجاب علت است يعنى تا علت آن را ضرورى نكند . ضرورى\r\n\r\n\r\n","description":"","footnote":"\r\n( 1 ) . - يا مركب از امكان و حدوث كه ابوالحسين بصرى معتقد بوده يا امكان به شرط حدوث كه از اشاعره نقل شده است\r\n","page_name":" 93 ","page_number":93},
  {"content":"\r\n\r\nنمىشود . ايجاب علت هم فرع امكان ماهيت است يعنى اگر ماهيت امكان نداشته باشد و بنفسه واجب يا ممتنع باشد هرگز به علت مربوط نشده علت ، آن را ايجاب نمىكند .\r\nو بنابراين احتياج ماهيت ، فرع امكان آن است اگر با اين توضيحات ، احتياج ماهيت فرع حدوث آن باشد - حدوث هم وجود پس از عدم است - تقدم يك شىء به چند مرتبه و درجه ، بر خودش لازم مىآيد و همين طور است اگر بگوييم علت احتياج ماهيت ، وجوب ماهيت يا ايجاب علت است . زيرا حدوث - وجود . . . - فرع ايجاد و آن هم فرع وجوب و آن هم فرع ايجاب و آن هم فرع نياز و آن هم فرع امكان است . اگر حدوث ، علت احتياج باشد ( با اينكه حدوث به چندين مرتبه پس از نياز و احتياج است ) و علت هم كه حتما بايد پيش از معلول باشد بايد حدوث پيش از احتياج باشد با اينكه ديديم كه حدوث به چندين درجه پس از احتياج است . مرتبه وجوب ماهيت يا ايجاب علت نيز پس از احتياج است .\r\nدر اشكال مزبور تفاوت نمىكند كه حدوث را علت احتياج و امكان را شرط آن بدانيم يا حدوث را علت و عدم امكان را مانع بدانيم يا حدوث را جزء علت و امكان را هم جزء ديگر علت بدانيم يا حدوث را شرط و امكان را علت بدانيم ، يا امكان يا هر چيز ديگر را علت و عدم فرضى حدوث را ( اگر اين شىء نبود و عدم بود ) مانع بدانيم ، به هر حال و به هر صورت كه حدوث را دخالت بدهيم اشكال مزبور وارد است .\r\nو بنا به آنچه گفتيم چيزى نمىماند جز اينكه امكان را به تنهائى علت احتياج بدانيم ، زيرا در اين سلسلهء متصل كه بيان كرديم پيش از احتياج ، چيزى جز ماهيت و امكان آن نيست .\r\nبا مطالبى كه گفتيم پاسخ ايراد معتقدين به عليت حدوث ، روشن مىشود . آنها گفته‌اند : اگر علت احتياج ، امكان باشد نه حدوث ، بايد وجود يك قديم زمانى را تجويز كنيم ، وجود چيزى كه اول و آخر\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبرايش نيست ، در ميان معلولات عالم بايد بتوان چنين موجودى هم داشته باشيم كه اول و آخرى نداشته ، ازلى و ابدى باشد ، زيرا علت احتياج كه حدوث نيست تا بگوييم اگر حادث نباشد معلول نيست ! بلكه علت احتياج نبايد فرض شما ، امكان است و امكان با قدمت و ازليّت هم مىسازد . در حالى كه فرض دوام وجودى يك شىء ، آن را از علت بى نياز مىكند زيرا به چنين چيزى عدم راه ندارد تا براى رفعش نياز به چيزى داشته باشد . . .\r\nپاسخش اين كه فرض ما اين است كه علت احتياج نفس ذات است و پيدا است كه ذات با وجود دائم هم محفوظ است و در آن صورت يك احتياج دائمى در ذات شىء مىباشد و با بيان ديگر آن ممكن كه بيشتر دارد بيشتر محتاج است يعنى چيز بيشترى را كه از خود ندارد از ديگرى - علت - تقاضا دارد . البته اگر وجود دائم را معروض گرفته شىء را در ظرف وجود ببينيم ، ضرورى به شرط محمول خواهد بود ، و از علت بى نياز مىباشد ، يعنى شىء موجود با فرض وجود ، ديگر چه مىخواهد . و به همين جهت گفتيم كه حدوث ، علت احتياج نخواهد بود . ولى وقتى علت احتياج را نفس ذات و امكان آن يعنى تساوى ذات بدانيم ، هر جا كه هست نياز هم هست ، وجود دائم ذات دائم ، دارد و نياز دائم . اتفاقا احتياج او بيشتر است زيرا چيز بيشترى دارد كه از خودش نيست .\r\nاز طرفى در بحث علت و معلول خواهيم گفت كه وجود معلول چه حادث و چه قديم يك وجود رابط است ، كه بالذات وابسته به علت ، بوده هيچ گونه استقلال وجودى ندارد ، و بنابراين احتياج به علت ، ذاتى يك وجود رابط است ، و صرف نظر از امكان ماهيت ، يك نياز و ربط دائمى در وجود ممكن هم تحقق دارد . از اين معنى به امكان وجودى و فقر وجودى تعبير مىشود .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nفصل نهم : « هر ممكن در بقاء خويش هم محتاج علت است . »\r\nهمانطور كه در فصل پيشين گفتيم علت احتياج به علت ، امكان شىء است كه همواره لازمهء ماهيت است ، و ماهيت هم در حال بقاء همانند حالت حدوث تحققش محفوظ است و بنابراين يك ممكن بقائاً هم محتاج به علت است .\r\nدليل ديگر اين كه وجود معلول ، يك وجود رابط است و ذاتا وابسته به علت مىباشد و در اين جهت حدوث و بقاء تفاوت نمىكند .\r\nآنها كه ممكن را فقط در حدوث محتاج علت مىدانند نه در بقاء ، مثالهائى عوامانه را به عنوان دليلهايى علمى آورده‌اند ، از جمله اينكه :\r\nيك ساختمان را ببينيد كه چگونه در حدوث و ابتداء نيازمند به بنّا و سازنده است ليكن پس از تكميل ساختمان ديگر هيچ گونه احتياجى به بنّا ندارد . . .\r\nولى پاسخ اين گونه استدلالها روشن است . بنّا علت ايجاد كننده ساختمان نيست . حركات دست يك بنّا ، علتهاى اعدادى ( زمينه ساز ) براى تحقق حدوثى حالت اجتماع ميان اجزاء يك ساختمان است .\r\nحدوث حالت اجتماع ( كه كاملا همراه حركات يدى بنّا است ) علت حدوث شكل ساختمان است ، و سپس يبوست و خشكى و جذب و انجذاب اجزاء ساختمان ، علت بقاء موقت يك ساختمان است . موقت به اندازهء جذب و انجذاب اجزاء و عدم حدوث موانع كوبنده .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n« پايان اين بحث »\r\nاز آنچه دربارهء مواد سه گانه تاكنون گفتيم ، به دست آمد كه وجوب و امكان و امتناع ، سه گونه كيفيت براى روابط و نسبتهاى قضايا هستند ، و وجوب و امكان هم دو صفت وجودى هستند ، چون قضاياى صادق كه وجوب و يا امكان جهتشان مىباشد ، با توجه به جهت منظور با واقعيت خارجى خود مطابقت دارند ، يعنى جهت منظور در قضيه ، هم در اين صدق و مطابقت دخالت دارد ، وقتى مىگوييم : انسان بالضروره حيوان است يا بالامكان كاتب است ، واقعيت اين است كه كتابت امكانى مطابق واقع است نه مطلق كتابت ، و بالضروره حيوانيت براى انسان ثابت است و جهت ضرورت هم در اين مطابقت با واقع دخالت دارد .\r\nاز اين دخالت در مطابقت با واقع به خوبى معلوم مىشود كه وجوب و امكان دو صفت وجودى هستند كه در خارج هم تحقق دارند ، البته نه وجود مستقل بلكه به وجود موضوعشان . ضرورتى كه در ثبوت حيوانيت براى انسان است وجود خارجى دارد ولى در ضمن وجود حيوانيت و انسان ، و با آن وجود ، نه به وجودى مستقل . درست به همان گونه كه همهء معانى فلسفى هستند ، مفاهيم وحدت و كثرت و ازليت و حدوث و قوه و فعل و . . . همه اين طور هستند . وصفهائى وجودى هستند كه براى موجود مطلق ( كه موضوع فلسفه است ) ثابت هستند و وجود دارند . به اين طور كه اتصاف يك شىء به آنها در خارج است ولى عروض آنها بر اشياء در ذهن مىباشد . وحدت يك صفت مستقل خارجى مثل رنگها و اشكال نيست كه در خارج عارض شوند ، گر چه وجودى مستقل نيستند ، بلكه عروض آنها - مفاهيم فلسفى - بر اشياء در ذهن است ليكن همين عروض ذهنى منشاء اتصاف خارجى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاشياء است . يعنى واقعا در خارج اين شىء ، واحد است و آن كثير ، و همين طور اوصاف ديگر . ضرورت و امكان هم اينطور هستند . اين گونه معانى را معقولات ثانوى فلسفى مىخوانند : عروض در ذهن و اتصاف در خارج .\r\nولى برخى تصور كرده‌اند كه وجوب و امكان وجود مستقل خارجى دارند و پيدا است كه اينها درست معناى حرف خود را نفهميده‌اند و گرنه چگونه تصور مىشود كه وجوب يا امكان ، يك موجود مستقل خارجى باشند ، ما در خارج چيزى مستقل ، به وجود جوهرى ( مثل اين سنگ و آن انسان و آن . . . ) و يا عرضى ، ( مثل اين سفيدى و آن شكل و . . . ) نداريم كه نام امكان يا وجوب داشته باشد .\r\nناگفته نماند كه آنچه دربارهء وجوب و امكان گفتيم و آنها را به معناى ضرورت ثبوت مفهوم محمول براى موضوع يا تساوى آن براى موضوع گرفتيم ، بر اساس اعتبار ماهيات در ذهن مىباشد . ذهن مفهوم و ماهيتى را موضوع فرض كرده حكمى را براى آن ثابت مىكند يعنى ذهن ، ماهيت را اصل و موضوع مىگيرد و محمول را ( هر چه باشد ، وجود يا چيز ديگر ) فرع و محمول اينها بر اساس تشكيل قضيه و كار ذهن اينطور شكل مىگيرند ، ولى بر اساس اصالت خارجى وجود و اينكه ماهيت فرع است ، وجود اصل و موضوع است ، و ماهيت و همهء اوصاف آن ، فرع وجود ، در اين حساب ، وضع طرز ديگرى است . وجود ، موضوع است و امكان به معناى وابستگى و فقر وجودى ، فرع آن است . وجود ، موضوع است و وجوب به معناى شدت وجود و كمال آن ، صفت و فرع وجود . و به اين حساب وجوب و امكان دو صفت اند كه قائم به وجودند و از ذات موضوعشان يعنى وجود ، خارج نمىباشند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\n« پنجمين مرحله » ماهيت و احكام آن\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nفصل اوّل « ماهيت و احكام آن »\r\nماهيت يعنى همانچه كه در پاسخ پرسش از چيستى اشياء مىآيد ، چون اتصاف به اوصاف متقابل ( چون وجود و عدم ، وحدت و كثرت ، كلى و فرد و . . . ) را مىپذيرد ، بديهى است كه در ذات خود هيچ يك از صفات مزبور را ندارد و همهء اوصاف از ذات ماهيت بنفسه ، سلب هستند . ماهيت بنفسه چيزى جز خودش نيست ، نه موجود است و نه معدوم ، و نه هيچ چيز ديگر . اينكه مىگويند : نقيضان از مرتبهء ماهيت و ذات ، برداشته شده است ، منظورشان همين است . هيچ يك از دو نقيض ( وجود و عدم و نه هر دو نقيض و همينطور در هر مورد ديگر ) در ذات ماهيت نيستند ، هر چند ماهيت در متن واقع به هر حال يكى از دو صفت را دارد .\r\nماهيت انسان كه مثلا حيوان ناطق است گر چه همواره يا موجود است يا معدوم ، و نه هر دو صفت با يكديگر جمع مىشوند و نه هر دو با هم رفع مىشوند ، ليكن هيچ يك از وجود و عدم در حقيقت انسان اخذ نشده‌اند . انسان براى خود يك معنائى دارد غير از معناى هستى و نيستى و غير از همهء صفاتى كه عارض بر وجود و عدم يا ماهيت مىشوند ، انسان معنائى دارد و امكان كه عارض بر آن است معنائى ديگر .\r\nعدد چهار معنائى دارد و صفت زوجيّت عارض آن معنائى ديگر .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nخلاصه اينكه ماهيت به طور حمل اولى بر خودش حمل مىشود و مى گوييم انسان انسان است ولى غير خودش ، هر چه كه باشد ( هر چند مثل امكان و زوجيت از لوازم ماهيت باشد ) ، در حمل اولى ، از آن سلب مىشود .\r\n\r\nفصل دوّم : « اعتبارات مختلف ماهيت »\r\nماهيت در مقايسه با چيزهاى ديگرى كه تصور الحاق آنها به آن مىشود سه گونه اعتبار مىشود : به شرط شىء ، به شرط لا ، لا به شرط .\r\nو اين تقسيم به طور حصر عقلى بوده ، احتمال قسم چهارمى نيست .\r\n1 - به شرط شىء اين است كه ماهيت را به طور مقارن با خصوصيات ديگر در نظر گرفته ، بر مجموع آنها انطباق دهيم مثل اينكه انسان را با خصوصيات زيد در نظر بگيريم و ماهيت انسان را بر مجموع آنها تطبيق كنيم .\r\n2 - به شرط لا ، اين است كه مقيد كنيم كه چيزى با ماهيت نباشد .\r\nالبته همين معنى دو جور تصور مىشود :\r\n1 - نظرمان فقط به ماهيت باشد و فقط ذات ماهيت را كه جز خودش نيست ببينيم كه در مباحث ماهيت وقتى مىگوييم ماهيت ، به شرط لا است و فقط خودش مىباشد و جز خودش چيزى نيست همين معنى منظور است ، 2 - ماهيت را به قيد تنهايى ببينيم نه اينكه چيز ديگر را نبينيم ، بلكه حالت تنهائى ماهيت را به عنوان قيدش ببينيم ، به طورى كه هر مفهومى غير از ماهيت ، فرض شود زائد بر آن بوده داخل\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآن نيست و وقتى با چيز ديگرى لحاظ شود هر دو با هم يك مجموعى را تشكيل مىدهند كه ماهيت جزء آن مجموعه است و در نتيجه بر آن حمل نمىشود . چون جزء بر كل حمل نمىشود .\r\n3 - لا به شرط اين است كه چيزى همراه ماهيت شرط نشود ، بلكه به طور مطلق لحاظ شده همراهى چيز ديگر و يا همراه نبودن و تنها بودن ، هيچكدام قيد ماهيت نباشند و در نتيجه هر دو تجويز شود .\r\nقسم اول ماهيت به شرط شىء است كه « مخلوطه » ناميده مىشود .\r\nقسم دوم ، ماهيت به شرط لا است كه « مجرده » ناميده مىشود . و قسم سوم ماهيت لا به شرط است كه « مطلقه » ناميده مىشود .\r\nاصل ماهيت بدون لحاظ هيچ يك از سه قسم مزبور ، همان ماهيت مقسم است كه كلى طبيعى ناميده مىشود و هيچ گونه لحاظ و قيدى حتى قيد كليت ندارد . وقتى در ذهن تصور مىشود كليت بر آن عارض مىشود و در نتيجه قابل تطبيق بر افراد زيادى مىباشد .\r\nبه نظر ما كلى طبيعى به اين طور است كه هر طبيعت موجود در ضمن يك فرد ، به طور مستقل و جدا از افراد ديگر است ، حسن يك طبيعت انسان است و تقى يك كلى طبيعى ديگر و حسين يك كلى طبيعى ديگر . . . ( گفتيم كه صفت كليت به اعتبار اين است كه وقتى در ذهن تصور مىشود ، جدا از افراد كليت دارد ليكن اصل طبيعت مجازا به طور دائم كلى طبيعى ناميده مىشود ) .\r\nپس به تعداد افراد ، كلى طبيعى داريم ، و اين است كه مىگويند نسبت كلى طبيعى و افراد ، نسبت پدران متعدد و فرزندان متعدد است ، نه نسبت يك پدر و فرزندان متعدد .\r\nاگر ماهيت به طور وحدت عددى و يك واحد در همهء افراد باشد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nلازمه‌اش اين است كه يك واحد عيناً كثير باشد ، يعنى با اينكه ماهيت يك موجود است در عين حال چون با افراد ، متحد است متعدد و كثير باشد . و همين طور لازمه‌اش اين است كه آن ماهيت واحد عددى موصوف به صفات متقابل و متناقضى باشد . هم جاهل و هم عالم ، هم قاعد و هم قائم و . . . زيرا كه افراد مختلفند و ماهيت هم به طور موجود واحد با آنها متحد است . « 1 »\r\n\r\nفصل سوم : « معناى ذاتى و عرضى »\r\nمفاهيمى كه در ذات ماهيات اعتبار شده و در حدّ و تعريف ماهيت اخذ شده‌اند ذاتيات ناميده مىشوند ، همانها كه اگر برداشته شوند ماهيت به كلى نفى مىشود . غير آنها عرضيات اند كه حمل بر ذات مىشوند ، و اين عرضيات ، اگر انتزاعشان از ماهيت و حملشان بر ماهيت محتاج يك ضميمه‌اى باشد ، محمول بالضميمه ناميده مىشوند و گرنه خارج محمول هستند . حيوان و ناطق ذاتى انسانند كه اگر نفى شوند اصل انسان نفى مىشود . مفهوم « گرم و سرد » عرضى است آن هم از نوع محمول بالضميمه ، زيرا حمل آن بر انسان به اقتضاى نفس ذات نيست بلكه بايد گرما و سرمائى از خارج به آن متصل شود تا ماهيت بتواند به آن موصوف شود . مفهوم « ممكن » و شىء عرضى خارج\r\n\r\n\r\n","description":"","footnote":"\r\n( 1 ) . - توضيح بيشتر بحث كلى طبيعى و اقوال مربوط به وجود و نوع آن و فائده اين بحث را در كتابهاى منطقى اين جانب ، مقصود الطالب ( ص 156 و . . ) و شرح منظومه ( ص 97 ) و منطق المقارن ( ص 67 ) و ترجمه فارسى آن ملاحظه كنيد\r\n","page_name":" 104 ","page_number":104},
  {"content":"\r\n\r\nمحمول اند زيرا داخل مفهوم انسان و يا حيوان ناطق نيستند ولى حملشان بر انسان احتياج بضمّ چيزى ندارد و از خود ذات ماهيت عنوان ممكن و شىء انتزاع مىشوند . « 1 »\r\nمفاهيم ذاتى ، از عرضى امتيازاتى دارند از جمله :\r\n1 - ذاتيات بيّن و واضح بوده ثبوتشان براى ماهيت احتياج به دليل ندارد . 2 - از علت خارجى بى نياز بوده غير از علت اصل ماهيت ، علتى ديگر ندارند ، همانچه كه علت تحقق انسان است علت تحقق حيوان و ناطق هم مىباشد . 3 - ذاتيات مقدم بر اصل ذات ( ماهيت ) هستند . تا حيوانيت و ناطقيت نباشد انسانيت درست نمىشود . « 2 »\r\nممكن است بگوييد : ذاتيات چگونه بر اصل ذات مقدم‌اند ؟ مگر آنها اجزاء ذات نيستند ؟ و مگر اجزاء با كلّ متحد و يكى نيستند ؟ پس تقدم چگونه ممكن است ؟\r\nولى توجه كنيد كه اولا : اعتبارات مختلف اند . مىخواهيم بگوييم :\r\nخود اجزاء ، بر اجزاء با وصف كليت و اجتماع ( كل ) مقدم‌اند ، پس مقدم و مقدم عليه تفاوت دارند . و ثانيا : ذاتيات اگر اجزاء ناميده مىشوند از اين جهت است كه اجزاء حدّ و معرف ( به كسر ) ماهيت اند ولى در مقايسهء با اصل ذات نه جزئيت دارند و نه تقدم . هر يك از آنها عين ذات و ماهيت مىباشند .\r\n\r\n\r\n","description":"","footnote":"\r\n( 1 ) . - استاد علامه براى خارج محمول مفهوم عالى و سافل را مثال زده‌اند كه بدون احتياج بضم ضميمه‌اى به اصل جسم ، بر آن حمل مىشود . ولى به نظر مىرسد چندان دقيق نباشد زيرا تا وضع خاصى به جسم متصل نشود موصوف به بالا و پست نخواهد شد\r\n( 2 ) . - تحقيق علائم ذاتى را در « ص 75 » منطق المقارن ملاحظه فرماييد\r\n","page_name":" 105 ","page_number":105},
  {"content":"\r\n\r\n\r\nفصل چهارم : « جنس و فصل و نوع و . . . »\r\nماهيت تامى كه از نظر تماميتش آثار مخصوصى دارد نوع ناميده مىشود مثل ماهيت انسان و . . .\r\nبرخى مفاهيم ذاتى انواع را هم مىبينيم كه در بيش از يك نوع يافت مىشوند ، مثل حيوان در ذات انسان ( كه نوع است ) قرار دارد ليكن اختصاص به يك حقيقت نداشته در انواع زيادى مثل انسان و اسب و كبوتر و . . يافت مىشود . چنان كه برخى از اين مفاهيم ذاتى اختصاص به يك حقيقت دارد مثل مفهوم دراّك ( ناطق ) كه در ميان حيوانات اختصاص به انسان دارد . اولى را جنس و دومى را فصل مىنامند .\r\nجنس و فصل به قريب و بعيد تقسيم مىشوند : جنس بعيد ، مفهومى ذاتى و مشترك است كه همهء جهات مشترك ذاتى چند ماهيت را بيان نكرده فقط برخى مشتركات آنها را بيان كند . و جنس قريب آن است كه همهء جهات مشترك ذاتى چند ماهيت را بيان كند ، مثلا حيوان در قياس به انسان و اسب ، جنس قريب است ، و جسم يا جسم نامى ، جنس بعيد آنها است . حيوان همهء جهات ذاتى مشترك آنها را بيان مىكند بخلاف جسم يا جسم نامى .\r\nهر يك از جنس و نوع هم ، عالى و متوسط و سافل دارند مثلا حيوان جنس انسان است و جسم نامى جنس حيوان ، و جسم ، جنس جسم نامى ، و جوهر يعنى چيزى كه استقلال وجودى داشته قيام به موضوعى ندارد ، جنس جسم نامى است . جوهر را جنس الاجناس\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمىگويند كه در مقوله جوهر ( موجودات غير قائم به موضوع ) بالاتر از او جنسى نيست .\r\nجسم يك نوع است كه تحت مفهوم جوهر وارد است . جسم نامى ، نوع جسم است و حيوان ، نوع جسم نامى ، و انسان ، نوع حيون است .\r\nانسان نوع الانواع است كه ديگر مفهومى ذاتى ، تحت انسان داخل نيست .\r\nتفصيل اين مسئله را در كتابهاى منطقى ببينيد . « 1 »\r\nدقت كنيد كه مثل حيوان ( كه جنس انسان و سائر حيوانات محسوب مىشود ) دو گونه اعتبار مىشود :\r\n1 - تعقل و تصور حيوان به عنوان يك مفهوم مستقل ( جسمى نامى داراى حس و حركت ارادى ) و تمام ، بطورى كه هر مفهومى كه همراه آن تصور شود زائد بوده از حقيقتش خارج باشد . مفهوم مستقل حيوان در اين صورت با هر مفهوم ديگر مباين بوده بر آن حمل نمىشود و همين طور با مجموع متشكل از خود و مفهوم ديگر نيز مباين بوده بر آن حمل نمىشود . در اين صورت ماهيت مفروض مستقل ( حيوان ) نسبت به هر مفهومى كه همراه آن تصور شود و امكان جمعشان باشد به منزلهء ماده بوده مفهوم همراه ، صورت آن مىباشد ( و همانطور كه در بحث علت روشن است اصطلاح ماده را در برابر صورت به كار مىبرند و اصطلاح علت مادى را نسبت به مجموع ماده و صورت ) .\r\nخلاصه اين كه تصور مستقل يك مفهوم مثل حيوان ، تصور جنس نمىباشد بلكه در آنصورت ، حيوان يك مفهوم مستقل است كه ماده براى صورت ( مفهوم مستقل ديگر ) مىباشد .\r\n\r\n\r\n","description":"","footnote":"\r\n( 1 ) . - در كتابهاى تفكر ، متعلق مقارن ، حاشيهء منظومهء ، مقصود الطالب ذكر كرده‌ايم\r\n","page_name":" 107 ","page_number":107},
  {"content":"\r\n\r\n2 - ممكن است مفهوم مزبور را در قياس به يك عده انواع مختلف حساب كرد ، ماهيت حيوان را ( مثلا ) اين طور حساب كنيم : مفهوم جسم نامى متحرك ارادى و حساس كه كامل نبوده تماميتش در ضمن يكى از انواع انسان يا اسب يا گاو يا گنجشگ يا كبوتر يا . . . يا . . . مىباشد . در اين صورت ماهيت حيوانى مزبور ناقص بوده تحصل و تحقق ماهوى ندارد ، مگر اين كه فصل يكى از انواع مزبور هم ضميمهء آن منظم شود و نوع كاملى به وجود آيد ، و آنگاه ماهيت حيوانى مزبور ، همراه فصل منظور مىشود همان نوع .\r\nماهيتى كه اين طور اعتبار شود جنس است و تحصل و تحقق دهنده‌اش فصل است .\r\nهمين دو اعتبار كه در جزء مشترك انواع ( مثل حيوان ) جارى است در جزء مختص هر نوع نيز جريان دارد . مفهوم ناطق ( دراك ) مثلا دو گونه اعتبار مىشود ، يك مفهوم مستقل ، و يا يك مفهوم مرتبط و وابسته و نيمه تمام و تمام كننده يك نيمه ديگر ماهيت . در صورت اول ، صورت و علت صورى است كه يك جزء از مجموع است در برابر اجزاء ديگر ، اين جزء بر كل حمل نمىشود ، بر جزء ديگر هم حمل نمىشود . در صورت دوم فصل است كه تحصل و تحقيق دهنده جنس است و تمام كننده آن و درست كننده يك نوع است و به طور حمل اولى بر آن حمل مىشود .\r\nاز آنچه گفتيم به دست مىآيد كه اولا : جنس همان نوع است ولى با حال ابهام . و فصل همان نوع است با حال تحصل و بسته شدن و تحقق ماهوى . و نوع عبارت است از يك ماهيت كامل بدون نظريه ابهام و تحصلش .\r\nو ثانيا : هر يك از جنس و فصل به طور حمل اولى ( اتحاد معنوى )\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبر نوع ، حمل مىشوند . ولى نسبت ميان خود جنس و فصل به اين صورت است كه جنس ، عرض عام فصل است و فصل عرض خاص جنس . زيرا هردو از حقيقت يكديگر خارجند .\r\nو ثالثا : امكان ندارد كه دو جنس و يا دو فصل در يك مرتبه ، براى يك نوع پيدا شود چون لازمه‌اش اين است كه يك نوع دو نوع بشود .\r\nالبته ممكن است در مراتب مختلف ، جنسها و فصلهاى گوناگونى براى يك شىء باشد مثل اين كه انسان جنسهاى زيادى چون حيوان و جسم نامى و جسم مطلق و جوهر دارد ليكن در طول يكديگر و در مراتب مختلفى هستند .\r\nرابعا : جنس و ماده يكى هستند فقط به اعتبار مختلفند ، ماده را وقتى لا بشر حساب كنيد ، جنس مىشود و جنس را وقتى بشر بگيريد ماده مىشود . صورت و فصل هم همين طور هستند ، پيش از اين گفتيم كه ماده و صورت به طور استقلال و در برابر يكديگر حساب مىشوند و جنس و فصل به طور بشر كه امكان حمل و اتحاد با يكديگر را دارند .\r\nضمنا به اين نكته هم توجه كنيد كه اجسام و هر گونه وجود مستقل جوهرى ، به طورى كه بعدا خواهيم گفت ، ماده خارجى دارند ولى اعراض چون رنگها و . . . در خارج بسيط بوده مركب از ماده و صورت نيستند ، جهت مشترك و امتيازشان در خارج يكى است . فقط عقل ، مشتركات و امتيازاتى در آنها پيدا كرده جنس و فصل حسابشان مىكند .\r\nو آنگاه همان‌ها را به شرط لا و در برابر يكديگر فرض مىكند ، كه آنگاه ماده و صورت مىشوند . و گرنه اعراض همچون اين سفيدى و آن سياهى و آن شكل خارجى ، بسيط اند و ماده و صورت خارجى و . . .\r\nندارند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nفصل پنجم : « برخى از احكام فصل »\r\nفصل از جهتى تقسيم مىشود به فصل منطقى و فصل اشتقاقى .\r\nفصل منطقى در حقيقت نزديكترين لازمهء يك شىء است ، يعنى عرض است و خارج از حقيقت شىء است ، و اينكه در منطق آن را فصل حساب كرده‌اند به عنوان اشاره به فصل حقيقى است . چون فصل حقيقى را نمىتوان يافت مثلا ناطق را فصل انسان حساب مىكنند با اينكه اگر نطق ظاهرى منظور باشد يعنى تكلم ، همه مىدانيم كه آن يك كيف مسموع است ، و اگر ادراك كليات و دراّكيت عقلى منظور باشد چنان كه معمولا مىگويند ، آن هم يك كيف نفسانى است و به هر حال داخل در ذات نبوده خارج از ذات است . كيفيت ، جزء اعراض است و عرض ، مقوم ماهيت نوعى نمىباشد .\r\nگاهى هم چند عرض را همراه هم به جاى فصل حقيقى مىگذارند ، چنان كه به جاى فصل حقيقى حيوان دو عرض « حسّاس و متحرك » ارادى را مىگذارند چون يك عرض خاص پيدا نكرده‌اند ، دو عرض را به عنوان اشاره به فصل حقيقى اعتبار كرده‌اند . فصل حقيقى كه يكى بيش نيست .\r\nفصل اشتقاقى ، اصل و مبدأ فصل منطقى است ، فصل اشتقاقى همان فصل حقيقى است . مثلا روح انسانى داشتن ، يك فصل حقيقى است .\r\nالبته عنوان روح داشتن ( با اين تعبير مصدرى ) هم نه « 1 » ، بلكه خود روح انسانى در برابر حيات حيوانى .\r\n\r\n\r\n","description":"","footnote":"\r\n( 1 ) . - عبارت استاد در اين جا موهم است\r\n","page_name":" 110 ","page_number":110},
  {"content":"\r\n\r\nمطلب ديگر اينكه حقيقت نوع همان فصل اخير آن است زيرا فصل است كه مقوم نوع و محصّل آن است و بنابراين آنچه كه به طور ابهام در اجناس و فصول ديگر اخذ شده است در فصل اخير به طور تحقق و كمال آمده است .\r\nلازمهء اين مطلب اين است كه تمام حيثيت نوع به همان فصل اخير است ، و نوعيت نوع به وسيله آن حفظ مىشود ، هر چند برخى اجناس نوع ، تبدل و تغير پيدا كند ، و همين طور اگر صورت ( كه همان فصل به شرط لا است ) از ماده خود ( كه جنس به شرط لا است ) مجرّد شود ، باز هم نوع به همان حقيقت نوعيت خود محفوظ خواهد ماند . و بنابراين اگر روح انسانى از بدن مجرد شود حقيقت نوعيتش محفوظ خواهد بود .\r\nمطلب ديگر اينكه فصل هيچ گاه تحت جنس خود مندرج نيست يعنى جنس در ذات و حدّ فصل اخذ نشده است و گرنه احتياج به فصلى ديگر خواهد داشت كه مقوم آن بوده با جنس مزبور آن را تحصل و قوام بخشد ، آن وقت همن فصل ديگر هم همين حال را دارد ، يعنى اگر فصل بتواند از جنس درست شود آن فصل هم بايد جنسى داشته باشد . آن وقت همان مىشود كه گفتيم يعنى چون جسم مبهم بوده تحصلى ندارد ، باز هم نياز به فصلى ديگر دارد آن فصل هم همين طور و همچنين تا بى نهايت پيش مىرود . پس اگر فصل بخواهد جنسى در داخل خود داشته باشد بى نهايت تركيب لازم مىآيد . و بنابراين همانطور كه گفتيم جنس در داخل ذات فصل نبوده فقط در كنار اوست تا دست به هم داده يك نوع بسازند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nفصل ششم : « نوع و احكامش »\r\nاجزاء نوع در خارج با يك وجود موجودند ، چون مىبينيم كه حمل آنها با نوع به طور حمل اولى ذاتى است ، و چون نوع يك موجود است و يك وجود دارد ، اجزاء هم كه با نوع ، وحدت حمل دارند با همان وجود واحد موجودند . اين از نظر خارج ، ولى در ذهن ، آنها با يكديگر تغاير دارند ، تغاير ابهام و تحصل ، يعنى جنس مبهم است و فصل ، متحصل است . كه قبلا توضيح داده‌ايم . و بدين جهت - تغاير ذهنى - هر يك از جنس و فصل نسبت به ديگرى عرض بوده زائد بر آن مىباشد .\r\nاينكه فلاسفه مىگويند در مركبات حقيقى يعنى انواع مادى عالم ، كه از ماده و صورت تشكيل شده‌اند حتما بايد ميان اجزاءاش فقر و احتياج باشد تا يكديگر را بگيرند و وحدت پيدا كنند و گفته‌اند كه اين مسئله بديهى است . . . » ، اين همان مطلبى استكه گفتيم : وحدت وجودى آنها در خارج .\r\nمركب حقيقى با غير حقيقى اين فرق را دارد كه مركب حقيقى يك وحدتى حقيقى دارد ، و از تاليف دو جزء ( مثلا ) چيز سومى درست مىشود كه غير از آن دو است ، و آثار مخصوصى غير از آثار آن دو دارد .\r\nچنان كه مركبات معدنى كه از تركيب عناصر گوناگونى درست شده‌اند آثارى غير از خصوص آثار هر يك از عناصر دارند . به خلاف مركب غير حقيقى چون يك لشگر كه همان افراد است و همان آثار را دارد . و به خلاف خانه و اطاق كه از خشت و گل و گچ و . . . تشكيل شده است .\r\nاينها اجتماع دارند ولى تركيب حقيقى ندارند .\r\nاز اينجا معلوم مىشود كه در بحث از نحوهء تركيب ماده و صورت\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nكه بعدا خواهد آمد ، بايد معتقد به تركيب اتحادى بشويم ، نه انضمامى كه صرف اجتماع دو چيز است . ماده و صورت اتحاد دارند و آثارى تازه پيدا مىكنند .\r\nمطلب مهمى كه اينجا لازم التوجه است اين است كه برخى از ماهيات نوعى ، كثير الافراد هستند مثل انسان و همهء انواعى كه به نوعى تعلق به ماده جهان دارند . ولى برخى از ماهيات هستند كه منحصر در يك نفر بوده كثرت افرادى ندارند ، مثل : عقول ، مجرده كه به طور كامل ( ذاتا و در مقام عمل ) مجردند . علت اينكه مىگوييم اين گونه ماهيات منحصر در يك فرد هستند ، و هر نوعى يك فرد بيشتر ندارد ، اين است كه اساسا كثرت بايد يا عين ذات و تمام الذات يك نوع باشد ، يا جزء آن و يا لازمهء ذاتى آن و يا مربوط به عوارض خارج و غير لازم ذات باشد . سه صورت اول كه با كمترين دقتى معلوم مىشود محال است زيرا اگر كثرت عين يا جزء يا لازمهء ذات ماهيت باشد ماهيت مزبور هيچ گونه فردى نمىتواند داشته باشد زيرا فرد چنين ماهيتى بايد ذاتا كثير باشد ، چون كثرت در متن ذات قرار دارد و از طرفى مىدانيم كه كثرت بدون وحدت‌ها انجام نمىشود . فرد چنين ماهيتى بايد كثير باشد ، كثير هم از وحدتهاست وحدت‌ها هم كه فرد چنين ماهيتى نيستند . بايد فرد ماهيت از افراد غيرماهيت تشكيل شود !\r\nصورت چهارم هم فقط در ماديات است يعنى عالم ماده است كه عوارض مفارق دارد و به انضمام و عدم انضمام يك عارض ، به ماهيت ، تعدد افراد پيش مىآيد . يكى دو متر مىشود و ديگرى نه ، يكى 100 كيلو مىشود و ديگرى نه .\r\nو بنابراين بايد گفت : هر نوعى كه افراد دارد مادى است و هر چه كه ماده ندارد يعنى نوع مجرد است كثرت افرادى ندارد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nفصل هفتم : « كلى و جزئى و طور وجوديشان »\r\nبرخى گمان كرده‌اند كليت و جزئيت مربوط به نحوهء ادراك انسان است ، ادراك حسىّ چون قدرتمند و قوى است يك شىء را طورى درك مىكند كه از هر چه غير اوست به خوبى ممتاز مىشود و ادراك عقلى چون ضعيف و ناتوان است يك شىء را طورى درك مىكند كه به طور كامل ممتاز مىشود و قابل تطبيق بر بيش از يك مورد مىشود .\r\nدرست مثل يك شبح كه از دور مىبينيد و چون فاصله زياد است احتمال كه حسن باشد يا حسين ، يا درخت يا . . . و در واقع فقط يكى از اينهاست و يا چون سكه‌اى كه در جيب خود لمس مىكنيد و نمىدانيد كدام يك از سكه هاست .\r\nولى اين عقيده درست نيست زيرا لازمه‌اش اين است كه مفاهيم كلى ( چون انسان ) بيش از يك فرد را حقيقتا شامل نشود و قوانين كلى كه موارد غير متناهى دارد فقط يك موردش صحيح باشد . مثلا بايد گفت : قضيّه عدد چهار جفت است و يا هر ممكنى علت دارد ، فقط يك مورد صادق و حقيقى دارد و سائر موارد كه در ضمن كلى ، در ذهن ماست فقط خيال است و كاذب ! و وجدانى است كه اين حرف باطلى است .\r\nبنابراين حقيقت اين است كه كليت و جزئيت دو طور وجود ، مربوط به ماهيت است نه ادراك ما .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nفصل هشتم : « امتياز و تشخص ماهيات »\r\nامتياز يك ماهيت از ماهيت ديگر عبارت است از جدائى و مغايرتشان با هم به طورى كه نتوانند با يكديگر جمع شوند و يك مصداق داشته باشند مثل امتياز انسان از اسب . انسان چون دراكيت را در خود دارد از اسب ممتاز است .\r\nولى تشخص اين است كه يكماهيت طورى باشد كه امكان صدق بر بيش از يك فرد را نداشته باشد مثل تشخص انسانى خاص ، چون زيد .\r\nاز اين بيان روشن مىشود كه اولا امتياز يك وصف اضافى است براى ماهيت كه در مقايسه با يك ماهيت ديگر به وجود مىآيد ، ولى تشخص يك صفت نفسى است ، ماهيت متشخص يعنى غير قابل تطبيق بر بيش از يك فرد ، يك صفت نفسى است ، نه اضافى و در قياس با ماهيت ديگر .\r\nو ثانيا امتياز با كليت يك ماهيت منافات ندارد . ممكن است يك ماهيت كلى باشد و از يك ماهيت ديگر هم به نوعى امتياز داشته باشد .\r\nامتياز با ضم يك مفهوم كلى به مفهوم كلى ديگر ( مثل انضمام مفهوم ناطق به حيوان ) به وجود مىآيد و اين معنى هيچ گاه به تشخص و جزئيت نمىرسد .\r\nعامل امتياز چيست ؟ امتياز ميان دو ماهيت ممكن است به تمام الذات باشد ، يعنى هيچ جهت مشتركى ميان دو ماهيت مزبور نباشد مثل\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاجناس عاليه مقولات ( كم و كيف و جوهر و . . . ) . كه آنها همه بسيط اند و به تمام الذات با يكديگر مباين اند ، اگر ميان آنها يك جهت اشتراك ذاتى باشد در حقيقت همان جهت اشتراك ذاتى كه شامل هر دو و فوق و جنس هر دو مىشود جنس اعلى « مقوله » خواهد بود نه آن دو .\r\nو ممكن است امتياز ميان دو ماهيت با جزء ذات باشد ( نه تمام ذات ) ، مثل همهء ماهياتى كه در يك جنس شريك هستند ، چون انسان و پرنده كه در حيوانيت شريك اند و امتيازشان به قسمتى از ذات مثل دراكيت در انسان مىباشد .\r\nو ممكن است امتياز با چيزى خارج از ذات باشد مثل امتياز انسان دراز ، از انسان كوتاه كه هر دو در ماهيت نوعى خود متحدند و تفاوتشان در عوارض خارجى است ( كوتاهى و بلندى ) .\r\nقسم چهارمى را هم برخى اضافه كرده‌اند ، كه تشكيك در ماهيت نام دارد . گفته‌اند ممكن است امتياز يك ماهيت از ماهيت ديگر با شدت و ضعف و تقدم و تاخر و امثال اينها در خود ماهيت باشد . يعنى ماهيت همانطور كه جهت مشترك افراد است جهت امتياز هم باشد مثل مفهوم نور 100 با مفهوم نور 200 شمعى .\r\nولى حقيقت اين است كه تشكيك و مراتب داشتن ، فقط در حقيقت وجود است ، ماهيت درجات و مراتب ندارد . زيرا اگر خصوصيت يك مرتبه در نفس ماهيت اعتبار شود مراتب ديگر به كلى از ماهيت بيرون خواهند بود ، و جزء درجات آن ماهيت قرار نخواهند گرفت ، و اگر خصوصيت مزبور در نفس ماهيت اعتبار نشود كه درجات و مراتب در خود ماهيت قرار ندارند بلكه به خارج از ماهيت بر مىگردند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nآرى تشكيك . فقط در حقيقت وجود است . آنجا مىتوان اين نوع امتياز و تفاوت را قائل شد .\r\nبه هر حال آنچه گفتيم مربوط به امتياز و عوامل آن بود . و اما تشخص . . . : در مجردات لازمهء اصل ماهيتشان تشخص است ، زيرا همانطور كه گفتيم ، ماهيت مجرد منحصر در يك فرد بوده كثرت افرادى ندارد . اينكه فلاسفه مىگويند . « ماهيات مجرده فقط به فاعل و علت خويش بسنده مىكنند و به صرف امكان ذاتيشان تحقق پيدا مىكنند » ، منظورشان همين است . يعنى چون ماده و عوارض مادى ندارند پس ماده و صورت ندارند و فقط علت فاعلى مىخواهند ، و به مجرد تحقق علت آنها ، به نفس ماهيت ، تشخص و تحقق پيدا مىكنند .\r\nولى در انواع مادى مثل عناصر ، تشخص و جزئيت به وسيلهء عوارض الحاقى امكان‌پذير است كه عمدهء عوارض مزبور ، مكان و زمان و وضع ( حالت اجزاء جسم با هم و با شىء خارج ) مىباشد . اينها با اتصالشان به ماهيت ، نوع آن را در ميان محدودهء خاصى مشخص مىكنند ، محدودهء زمانى از آنجا تا آنجا ، و مكانى حجم فلان مقدار تا آن قدر ديگر ، و همين طور محدودهء وضع معين . تا يك جسم در آن زمان خاص مفروض و مكان خاص و وضع خاص است تشخص دارد .\r\nمشهور اين طور گفته‌اند ، ليكن همانطور كه معلم دوم فارابى گفته و « صدر المتألهين » نيز پيروىاش نموده حقيقت اين است كه تشخص فقط به وسيلهء وجود انجام مىشود . اگر وجود در كار نباشد فقط مفهوم مىماند ، آن وقت مگر انضمام يك مفهوم كلى به يك مفهوم ديگر موجب جزئيت مىشود ؟ !\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nانضمام مفهوم زمانى ساعت فلان مثلًا كه محدودهء مفهوم زمانى از ابتدا تا انتهاء فلان زمان را مىرساند ، به يك مفهوم ديگر ( ماهيت معروض ) چيزى جز جمع بندى دو مفهوم كلى نمىباشد . مشهور فلاسفه علائم تشخص را به جاى خود تشخص گرفته‌اند . عوارض مزبور علائم يك تشخص و وجود خاص هستند نه خود تشخص .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n« ششمين مرحله » : معقولات عشر ( اجناس عاليه )\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\n\r\nفصل اول\r\nماهيت ابتداء و بدون واسطه ، به جوهر و عرض تقسيم مىشود زيرا كه طور و جودى آن از دو حال بيرون نيست . يا اينكه وقتى در خارج موجود مىشود وجودش در موضوع بى نياز از ان نيست ، خواه اساسا در موضوع نباشد مثل مجردات عقلى ( عالم عقول مجرد ) كه قائم به نفس هستند و يا در موضوع باشند ليكن موضوعى كه آن هم در وجود خويش نيازمند وجود ماهيت مزبور باشد مثل صورتهاى عالم طبيعت كه در مادهء خود حلول مىكنند و مىدانيم كه ماده هم به صورت نيازمند است و بدون آن تحقق ندارد .\r\nو يا اينكه وقتى در خارج موجود مىشود در ضمن موضوعى بى نياز به آن ، موجود مىشود مثل مفهوم نزديكى و دورى و يا قيام و قعود و استقبال و استدبار كه اين مفاهيم در ضمن موضوعى تحقق مىيابند كه آن موضوع در تحقق خويش نيازى به اينها ندارد .\r\nوجود اين دو قسم ماهيت ، قطعى و بديهى است . كسى كه وجود جوهر را انكار كند بايد عوارض را مستقل و جوهر فرض كند كه در حقيقت ناآگاهانه وجود جوهر را پذيرفته است . « 1 »\r\n\r\n\r\n","description":"","footnote":"\r\n( 1 ) . - اشاره به برخى مكتبهاى غربى كه از اساس وجود چيزى غير از عوارض ، اظهار بى اطلاعى مىكنند\r\n","page_name":" 121 ","page_number":121},
  {"content":"\r\n\r\nعرض‌ها 9 تا هستند كه مقوله و جنس اعلى ناميده مىشوند . مفهوم عرض يك مفهوم عرضى براى آنها است ، نه يك ماهيت ذاتى تا خود ، جنس اعلاى 9 مقوله مزبور شود و اگر چنين بود مقولات منحصر در دو تا مىشدند : جوهر و عرض . نه ، عروض يك مفهوم عرضى است براى ماهيت . عروض يعنى قيام وجودى يك شىء به چيز ديگرى كه در وجودش محتاج به آن نيست ، و بنابراين عروض نحوهء و طور وجودى يك ماهيت است و در ذات ماهيت وارد نمىباشد .\r\nعنوان ماهيت هم نظير عنوان عروض مىباشد ، ماهيت يعنى هر چه كه در پاسخ سؤال چيستى مىآيد ، اين معناى كلى ( آنچه كه در پاسخ . . . ) يك عنوان عرضى است براى هر ماهيتى ( چه جنس اعلى و چه جنس پايين و چه نوع ) و در ذات ماهيات نيست ، تا جنس اعلاى همهء مقولات عشر بشود .\r\nنه مقوله عرضى ، كم و كيف و اين ( مكان ) و متى ( زمان ) و وضع و جده ( ملك ) و اضافه و فعل و انفعال مىباشند : البته اين تعداد ، عقيده فلاسفه مشّاء است و دليلشان هم فقط استقراء است . مىگويند : آنقدر كه ما جستجو كرده‌ايم بيش از اين تعداد نيافته‌ايم .\r\nبرخى گفته‌اند مقولات چهار تا هستند ، آنها مقولات نسبى ( هفت مقولهء اخير ) را يك مقوله گرفته‌اند ، علامه سهروردى معتقد شده كه مقولات پنج تا هستند ، همان چهار تا به علاوهء حركت : « جوهر و كم و كيف و نسبت و حركت »\r\nبحث در اين مقولات و تقسيم هر يك آنها به انواعى كه دارند بسيار مفصل است و ما فقط خلاصه‌اى طبق نظريه حكماء مشاء همراه اشاره‌اى به عقائد ديگران را بيان مىكنيم .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nفصل دوم : « جوهر »\r\nدر اولين تقسيمات مقوله جوهر ، آن را به پنج قسم تقسيم كرده‌اند :\r\nماده ، صورت ، جسم ، نفس ، عقل . دليلشان در اين تقسيم نيز استقراء و تفحص مىباشد . منظور از استقراء در اين بحث و مشابه آن اين است كه تا اين اندازه برهان و دليل عقلى داريم ، و بر بيش از اين دليل و برهانى پيدا نكرديم .\r\nعقل جوهرى است كه ذاتا و عملا مجرد از ماده است . نفس جوهرى است كه ذاتا مجرد است ليكن در مقام عمل تعلق به ماده دارد .\r\nماده جوهرى است كه حامل قوه و استعداد است . صورت جسمى جوهرى است كه مفيد فعليت امتدادهاى سه گانه طولى و عرضى و عمقى ماده است كه در ماده به طور قوه موجود مىباشد . جسم هم جوهرى است كه در جهات سه گانه مزبور امتداد و اتصال دارد . ( جسم جوهر سه بعدى است و صورت ، جوهرى است در جسم كه اساس سه بعد را تشكيل مىدهد ) .\r\nذكر صورت جسمى در اين تقسيم ، ذاتى نبوده به طور بالعرض مىباشد زيرا كه صورت همان فصل است كه به شرط لا اعتبار شده است و پيش از اين گفتيم كه فصل‌ها در حقيقت تحت جنس اعلى وارد نيستند و گرنه احتياج به بى نهايت فصل خواهند داشت . نظير همين مطلب در نفس هم جريان دارد ، يعنى نفس هم ( در مواردى كه نفس هست ) صورت و كمال بالفعل ، ماهيت نوع در مقولهء جوهر است و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nصورت هم همان فصل است و فصل تحت جنس مقوله وارد نيست .\r\nصورت جسمى در جوامد و نفس در چيزهائى كه حيات نفسانى دارند هر دو همانند هم ، فصل آن‌ها هستند و فصل بسيط است و جنس ندارد .\r\n\r\nفصل سوّم : « جسم »\r\nشك نيست كه اجسام گوناگونى وجود دارند كه همگى در اصل جسميت شريكند : جوهرى كه در جهات سه گانه امتداد دارد . جسميت همين است ، جسم ، قابل تقسيم در جهات فرضى مختلف مىباشد .\r\nجسم يك وحدت اتصالى محسوس دارد ، ولى آيا واقعا هم همين طور است ؟ حقيقهء هم متصل است يا اينكه بر خلاف حسّ ، مجموعه‌اى از اجزاء با فاصله است ؟ و اگر واقعا متصل است اجزاء بالقوه‌اش متناهى هستند يا غير متناهى ؟ و اگر اجزاء مزبور منفصل هستند اجزاء بالفعلش - منظور آن مقدار جزء است كه در تجزيه خارجى به آن رسيده‌ايم - ديگر قابل انقسام خارجى نيست ليكن تقسيم و همى و عقلى را مىپذيرد ؟ چون به هر حال آن ذرّات هم جرمهاى كوچكى هستند كه حجم دارند يا اينكه حتى انقسام و همى و عقلى را هم نمىپذيرند ؟ به اين جهت كه بگوييم : آنها حجم هم ندارند و فقط قابل اشارهء حسىّ هستند ؟ حالا اجزاء مزبور متناهى هستند يا غير متناهى ، خود بحثى جداگانه است . هر يك از اين احتمالات معتقدانى دارد كه بر روى هم پنج عقيده مىشود : « 1 »\r\n\r\n\r\n","description":"","footnote":"\r\n( 1 ) . - استاد ، در كتاب نهايه هفت عقيده شمرده‌اند\r\n","page_name":" 124 ","page_number":124},
  {"content":"\r\n\r\n1 - اعتقاد اين كه جسم يك متصل واحد حقيقى است همانطور كه حسّا هم همين طور است و بنابراين اجزاء بالفعل ندارد يعنى يك متصل واحد است ولى مىتوان اجزائى برايش درست كرد به اين طور كه تقسيمش نمود ( چنين جزء هائى بالقوه هستند ليكن مىتوان با تقسيم خارجى بالفعل كرد ) ، اجزاء بالقوه مزبور هم متناهى هستند و تا بى نهايت نمىتوان پيش رفت . اين عقيده را از شهرستانى نقل كرده‌اند . « 1 »\r\n2 - جسم همانطور كه محسوس است يك متصل حقيقى است و تقسيمات لايتناهى مىپذيرد ، تقسيم يك جسم هيچ گاه وقوف پيدا نمىكند ، به اين معنى كه با بريدن يا اختلاف دو سطح و مانند آن تقسيم خارجى پيدا مىكند ، و وقتى به آنجا كشيد كه به علت كوچكى زياد حجم آن ديگر امكان تقسيم خارجى نبود قوهء واهمه شروع به تقسيم ذهنى مىكند ، مىگويد اين حجم كوچك هم بالاخره طول و عرض دارد ، هر چند بسيار اندك كه قابل بريدن خارجى نيست ، در ذهن به حسب همان طول و عرض و ذرات خيالى تقسيم مىكند ، تا به آنجا مىرسد كه به علت كوچكى بسيار زيادش ديگر قوهء واهمه هم خسته مىشود آن وقت قوهء عاقله به ميان مىآيد و مىگويد : بالاخره هر قدر كه تقسيم شود آخرين جزء متصور هم ، چون حجم دارد طرفهائى دارد و همين چند طرف داشتن زمينهء تقسيم حجم آن است و بنابراين تقسيم يك جسم هيچ گاه پايان نمىپذيرد . اين عقيده را مشهور فلاسفه گفته‌اند . « 2 »\r\n\r\n\r\n","description":"","footnote":"\r\n( 1 ) . - اسناد ج 5 ، ص 17 ، و شرح تجريد قوشجى ، ص 143\r\n( 2 ) . - ارسطو و فارابى و ابن سينا اينطور گفته‌اند به اشعار ج 5 ، ص 17 رجوع شود\r\n","page_name":" 125 ","page_number":125},
  {"content":"\r\n\r\n3 - ديموكريت گفته است كه جسم مجموعه‌اى از اجزاء كوچك سخت است كه حجم بسيار اندكى دارد كه قابل قسمت خارجى نيست ليكن تقسيم وهمى و عقلى را مىپذيرد . « 1 »\r\n4 - مشهور متكلمين گفته‌اند جسم از اجزائى تشكيل شده كه به هيچ وجه قابل تقسيم نمىباشند ، نه تقسيم خارجى و نه وهمى و نه عقلى .\r\nفقط قابل اشارهء حسّى است . اجزاء مزبور متناهى هستند و فاصله هائى با هم دارند كه هر گاه وسيلهء برنده‌اى بر جسم دارد شود بر فواصل مزبور واقع شده نفس اجزاء تقسيم نمىشوند . وسيلهء برنده روى فاصله‌ها قرار مىگيرد نه ذرات جسم . « 2 »\r\n5 - همان عقيدهء متكلمين ، با اين تفاوت كه مىگويند اجزاء جسم نامتناهى هستند . « 3 »\r\nاينها عقائد مربوط به حقيقت جسم هستند . عقيدهء پنجم و چهارم كه به وضوح باطل است زيرا جاى سؤال است كه اين اجزاء غير قابل تجريه كه مىگوييد ، حجم دارند يا نه ؟ اگر هيچ گونه حجمى ندارند امكان ندارد كه از اجتماعشان يك جسم حجم دار تحقق پيدا كند و اگر حجم دارند لازمه‌اش اين است كه لا اقل تقسيم وهمى و عقلى داشته باشند به فرض كه در صورت كوچكى بسيار زياد قابل تقسيم خارجى نباشند به علاوه اينكه اگر اجزاء مزبور غير متناهى باشند جسم حاصل از آنها نيز بايد غير متناهى باشد .\r\nالبته اعتقاد به جزء غير قابل تجزيه اشكالات زيادى دارد كه در كتابهاى مفصل بيان شده است .\r\n\r\n\r\n","description":"","footnote":"\r\n( 1 ) . - به اسفار ج 5 ، ص 17 ، و مباحث الشرقيه فخر رازى ج 2 ، ص 10 ، رجوع شود\r\n( 2 ) . - اسفار ح 5 ، ص 16 ، مباحث الشرقيه فخر رازى ج 2 ، ص 8\r\n( 3 ) . - مباحث الشرقيه ج 2 ، ص 9 ، ، اين عقيده را به نظام نسبت داده است\r\n","page_name":" 126 ","page_number":126},
  {"content":"\r\n\r\nعقيده دوم همان اشكالى را دارد كه عقيدهء اتصال واحد حقيقى جسم بسيط دارد . آخر همانطور كه در جسم مركب اختلافاتى است در جسم بسيط هم اختلافى هست در اينكه آيا جسم بسيط ( مانند عناصر اوليه كه از اجسام مختلف الطبيعه‌اى تشكيل نشده‌اند ) همانطور كه حسّا يك واحد متصل و بدون فاصله است حقيقتا هم همين طور است اتصال حقيقى داشته و در جوهر وجودشان اتصال تحقق دارد ؟ آنها اين طور مىگويند .\r\nآنها دليلهائى هم براى اعتقادشان ذكر كرده‌اند ولى در بحث مربوط به جسم بسيط ، ضعف اعتقاد مزبور روشن شده است . وقتى اتصال حقيقى جسم بسيط را نپذيريم پيدا است كه اتصال حقيقى جسم مركب را نخواهيم پذيرفت . از طرفى همهء دانشمندان جديد علوم طبيعى پس از تجربه‌هاى علمى طولانى پذيرفته‌اند كه هر جسمى از اجزاء كوچك بسيار ريز تشكيل شده كه هر يك از آنها هم از اجزاء كوچك ديگرى تشكيل يافته‌اند كه يك جرم مركزى برخوردارند . اين نظريه دانشمندان را به عنوان يك اصل موضوعى مسلم مىپذيريم .\r\nعقيده اول هم به وضوح باطل است زيرا اشكال عقيدهء دوم و چهارم و پنجم را يك جا دارد چون ميان عقيدهء اتصال بالفعل جسم و عقيدهء تقسيم بالقوهء آن به اجزاء متناهى - كه آنهها ديگر هيچ گونه تقسيمى ندارند - جمع نموده است .\r\nبنا به آنچه گفتيم جسم كه يك حقيقت متصل با امكان فرض امتدادهاى سه گانه در آن مىباشد واقعيت دارد ليكن مصداق اين حقيقت كلى تنها همان اجزاء اوليه مىباشد كه يك نوع امتداد جرمى دارند و همهء انواع جسم هم به آن اجزاء مزبور مىرسند . اين همان عقيدهء ديموكريت يونانى است با قدرى اصلاح .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nفصل چهارم : « اثبات مادهء نخستين و صورت جسمى »\r\nهر جسم به همين عنوان كه جسميت دارد يعنى بنفسه پذيراى اندازه و امتداد جرمى است ، چيزى بالفعل است و از اين جهت كه امكان الحاق صورتهاى حقيقى و ماهوى و لوازم آنها را دارد چيزى بالقوه است ، و اين معنى به خوبى روشن است . جسميت يك جسم ، چيزى است كه تحقق بالفعل دارد ، ولى تحولات حقيقى و ماهوى كه تدريجا با حركت تكاملى در آن به وجود مىآيد چيزى است كه بالفعل تحقق ندارد ، و فقط استعداد حصول آن را دارد . به اين مقدمه يك مطلب ديگر ، اضافه كنيد و آن اين كه جهت قوه و استعداد غير از جهت فعليت و تحقق است . فعليت همراه تحقق و وجود است ، و قوه همراه عدم و فقدان است . هيچ ندارد و فقط قوه و استعداد و جهت شىء را دارد . با اين توضيحات به خوبى معلوم مىشود كه در هر جسم حقيقتى است كه قوهء صورتها و حقائق جسمانى است و فعليتى جز همين قوه را ندارد . آنگاه جسميّت ( حجم داشتن و امتداد جرمى داشتن ) هم جهت فعليتى است كه قوام جهت قوه مزبور بدان است .\r\nبا دقت در آنچه گفتيم به خوبى معلوم شد كه هر جسمى متشكل از ماده و صورت است و جسم يك مجموعه‌اى است متشكل از آن دو .\r\nالبته امتداد جسمى هم هست كه قوام اصلى جسميّت به آن است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n« تكميل بحث »\r\nماده‌اى كه در همهء موجودات جسمانى سريان دارد ، همين است كه مادهء نخستين و هيولاى اولى ناميده مىشود . و همين ماده به همراه صورت جسمى جسم ، خود مادهء ديگرى مىشوند كه صورتهاى ماهوى و حقيقى بعدى را پذيرا مىشوند اين مادهء تازه را مادهء دوم مىنامند .\r\n\r\nفصل پنجم : « اثبات صور ماهوى اشياء »\r\nاجسامى كه در خارج هستند از نظر افعال و آثار ، اختلاف روشنى با يكديگر دارند . بدون شك اين افعال و آثار يك مبدأ ذاتى دارند ، يعنى حتى اگر علت مستقيم آنها يكى از حالات عارضى جسم باشد بالاخره حتما به يك منشاء ذاتى بر مىگردند . علت ذاتى آنها چيست ؟ مسلما مادهء نخستين نمىباشد زيرا كار آن پذيرش و قبول است نه ايجاد و فعاليت . جسميت هم علت نيست زيرا جسميت ميان همهء اجسام مشترك است و اين آثار مختلف هستند . به ناچار بايد بپذيريم كه علت آنها يك مبدأ ماهوى ذاتى است كه در هر جسمى حقيقتى مخصوص مىباشد و ما آن را صورت نوعى مىناميم . « 1 »\r\n« تكميل » :\r\nنخستين تنوع و اختلاف ذاتى كه اجسام - بعد از آنكه همگى در اصل جسميت مشتركند - پيدا مىكنند به وسيلهء صورتهاى نوعى عناصر\r\n\r\n\r\n","description":"","footnote":"\r\n( 1 ) . - فلاسفه مشاء همين عقيده را دارند به اسفار ج 5 ، ص 157 ، رجوع شود ، اشراقيون صورت را عرض مىدانند ، به حكمة الاشراق ، ص 88 ، رجوع شود\r\n","page_name":" 129 ","page_number":129},
  {"content":"\r\n\r\nاست . عناصر هم به نوبهء خود ماده هائى براى صورتهاى ديگر مىشوند كه به عناصر الحاق مىشوند . دانشمندان قديم ، عناصر را چهار عدد مىدانستند ، و فلاسفهء الهيون همان عقيده را به عنوان يك اصل موضوعى پذيرفته بودند ليكن محققين جديد تاكنون در حدود 104 عنصر كشف كرده‌اند .\r\n\r\nفصل ششم : « تلازم ماده و صورت »\r\nماده نخستين با صورت متلازم بوده هيچ يك جدا از ديگرى وجود ندارند . ماده جدا از صورت نيست به اين دليل كه حقيقت ماده نخستين ، چيزى جز قوه نيست . از هر نظر فقط قوه است و قبول ، و هيچ فعليت ندارد و بنابراين امكان هيچ گونه وجود و تحقق جز به وسيله يك فعليت ماهوى و حقيقى ندارد ، چون بديهى است كه وجود هيچ موجودى بدون فعليت ، مفهوم و معنائى ندارد . حقيقت و جوهرى كه فعليت دارد و ما يهء تحقق ماده است همان صورت است . و بدين حساب مطلب ما ثابت است : جدا نبودن ماده از صورت .\r\nصورتهاى عالم جسمانى هم از ماده جدا نيستند ، به اين دليل كه هيچ يك از انواع موجوداتى كه به حسّ و تجربه مىآيند ، خالى از نوعى استعداد و قوه تحول و انفعال نيستند . اين يك اصل موضوعى مسلمى است كه از علوم طبيعى اخذ شده است و همانطور كه پيش از اين گفتيم هر گونه انفعال و قوه حتما كه بدون ماده نمىباشد . پس اين مطلب هم ثابت شد كه : « صورت جسمانى بدون ماده نيست » .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل هفتم : « هر يك از ماده و صورت محتاج يكديگرند . »\r\nبا يك بيان اجمالى مطلب ثابت مىشود : تركيب ماده و صورت يك تركيب حقيقى اتحادى است كه وحدتى حقيقى دارد و پيش از اين گفتيم كه اجزاء يك مركب حقيقى به يكديگر نيازمند هستند .\r\nولى توضيح تفصيلى مطلب اينكه : « صورت از نظر تعيّن و هم از نظر تشخص نياز به ماده دارد : از نظر تعين به اين معنى كه نوع خاص يك صورت ، با استعدادى كه در ماده است معين مىشود . هر ماده ، استعداد صورت خاصى را دارد و بدين حساب هر صورتى احتياج به ماده دارد كه بدون آن تعين ندارد . چنان كه ماده آن هم با يك صورت ديگرى همراه است و آن صورت هم به آن ماده به همان جهت احتياج دارد و همين طور . . .\r\nصورت از نظر تشخص هم محتاج ماده است يعنى تا ماده نباشد وجود خاص صورت با عوارض خاص خود از وضع و شكل و زمان و مكان تبلور نمىيابد .\r\nماده هم حدوثا و بقائا توقف وجودى بر صورت دارد ، هر صورت ، چون صورتهاى مختلفى بر ماده وارد مىشوند . قوام ماده به همين صورتهائى است كه به نوبت بر ماده وارد مىشوند ، البته صورت علت تامه و يا خصوص علت فاعلى ماده نيست زيرا همانطور كه گفتيم صورت در تشخص و نيز در تعين خود محتاج ماده است و بنابراين نمىتواند علت فاعلى ماده باشد . علت فاعلى ماده ، جوهر و حقيقتى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاست فوق ماده و از هر نظر جداى از ماده ، يعنى عقل . علت فاعلى ماده ، عقلى است مجرد كه ماده را ايجاد كرده و با وارد كردن صورتهاى متناوب بر ماده ، آن را حفظ و نگهدارى مىكند .\r\nصورت فقط يكى از اجزاء علت تامّهء ماده است . بگوييد : شريك علت و شرط فعليت وجود آن است .\r\nفلاسفه براى نگهدارى عقل مجرد ، ماده را ، به وسيله صورتهاى پياپى ، مثالى زده‌اند : نگهدارى بناء سقف يك خانه را ، با ستونهاى متناوب و متبدل كه دائما ستونى را برده و ستونى ديگر به جاى آن بگذارند .\r\nاعتراضى بر فلاسفه شده است كه : شما معتقد هستيد كه هيولا و مادهء نخستين عالم جسمانى يك واحد مشخص و به اصطلاح يك واحد عددى است ، آن وقت مىگوييد : قوام عناصر اين عالم به يك صورت متناوب و متبادل از صور غير متناهى عالم است . صورت به اين معناى كلى يك واحد بالعموم است مانند وحدت انسان و يا حيوان كلى و شك نيست كه واحد عمومى به مفهوم نزديكتر است تا به وجود .\r\nبه خلاف واحد عددى كه وجود است ، و به همين جهت واحد عددى بدون شك از واحد عمومى قوىتر است با اينكه علت بايد قوىتر از معلول باشد . و بدين حساب امكان ندارد كه واحد عمومى ( صورت متبدل ) علت واحد عددى ( مادهء جهان ) باشد .\r\nاز طرف ديگر تبدل معناى صورت اين است كه صورتى برود و صورتى ديگر جايگزين آن شود . خوب اگر صورت قبلى شريك علت و جزء علّت مادى است ، از ميان رفتن آن موجب انعدام معلول يعنى ماده مىشود . و بنابراين ، احتساب صورت متبادل را شريك علت ماده ، به نفى ماده مىانجامد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nولى اعتراض مزبور با اين توضيح حل مىشود : در مرحلهء قوه و فعل خواهيم گفت كه تبدل صور در حقائق مادى به طور كون و فساد نيست كه صورتى به كلى تباه شود و صورتى ديگر به جاى آن بنشيند بلكه صورتهاى مزبور چهره‌هاى يك وجود سيّال متحرك هستند .\r\nحقيقت مادى در وجود واحد سيّال خويش حركت مىكند و صورتهاى مزبور حدود حركت جوهرى و حقيقى وجود مزبور مىباشند . صور مزبور موجود واحد و خاصى هستند با اتصال واحد ، هر چند يك نوع ابهام داشته وحدتشان با ابهام مزبور همراه است ، ابهامى متناسب با ابهام خود ماده كه قوهء محض است . و بنابراين ، اينكه مىگوييم : صورت متبادل يك واحد عمومى است كه شريك علت است به اعتبار كثرتى است كه با امكان تقسيم ، پيدا مىكند و گرنه به حسب دقت همهء كثرتها و تقسيمها چهره‌هاى يك واحد خاص هستند .\r\n- دقت كنيد - .\r\n\r\nفصل هشتم : « اثبات نفس و عقل »\r\nنفس و عقل وجود دارند : نفس يعنى حقيقتى جوهرى كه ذاتا مجرد از ماده است ليكن در مقام عمل تعلق به ماده دارد . دليل وجود نفس اين است كه ما در خودمان علم و ادراك مىيابيم ، و خصوصيت علم اين است كه « 1 » مجرد از ماده است ، و با همان وضع تجرد براى شخص عالم موجود است و نزد او حضور دارد . و اگر عالم دور از ماده و قوه\r\n\r\n\r\n","description":"","footnote":"\r\n( 1 ) . - در دفتر دوم فلسفه بقلم اينجانب تجرد علم به خوبى توضيح داده شده است\r\n","page_name":" 133 ","page_number":133},
  {"content":"\r\n\r\nنبود و فعليّت خالص نبود ، امكان نداشت چيزى نزدش حضور پيدا كند ، و ما مىدانيم كه صورت علمى مجرد نزد شخص عالم حاضر است . و بنابراين شخصيت عالم همان نفس و روح مجردى است كه در انسان است و صور علمى نزد آن حضور دارند : .\r\nتفصيل اين مطلب را در بحث عاقل و معقول اين كتاب ذكر خواهيم كرد . انشاء . . . تعالى .\r\nاز طرفى مىدانيم كه روح مجرد انسانى ، حقيقتى جوهرى است زيرا كه روح انسانى صورت نوع انسانى است و صورت يك نوع از مقوله ، جوهر است ، پس نفس يعنى حقيقتى جوهرى كه ذاتا مجرد از ماده است ولى تعلقى به ماده دارد ، وجود دارد .\r\nدليل وجود عقل - جوهرى كه ذاتا و عملا غير مادى است - همين است كه نفس انسانى در درجهء عقل هيولانى - يعنى استعداد تفكر در مقايسه با صور علمى هيچ گونه فعليتّى نداشته امرى بالقوه است و بدين حساب معلوم مىشود چيزى كه فعليت به آن مىبخشد و صور را ايجاد مىكند امكان ندارد كه خود نفس باشد . زيرا خودش قوهء محض است و امكان هم ندارد كه يك چيز مادى ديگرى ايجاد كنندهء صور باشد - كه آن هم در اين مقايسه بالقوه است - و بنابراين افاضه كننده و معطى صور علمى حتما يك حقيقت جوهرى است كه از قوه و امكان منزّه است و اين حقيقت را عقل مىناميم .\r\nاز طرفى پيش ازاين گفتيم كه عقل مجرد است كه ماده و صورت را در انواع مادى قرار مىدهد و بدين وسيله به آنها فعليت مىبخشد و مادّه را به وسيلهء صورت محفوظ نگه مىدارد .\r\nالبته نفس و عقل دليلهاى زياد ديگر نيز دارند كه بعدا به پاره‌اى از آنها اشاره خواهد شد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n« نكتهء پايانى » :\r\nدر پايان بحث از مقوله جوهر بايد به اين نكته توجه داشت كه يكى از خواص جوهر اين است كه تضاد ، در آن راه ندارد ، زيرا يكى از شرائط تضاد اين است كه بايد موضوعى در كار باشد كه دو ضد بر آن ورود كند و مىدانيم كه جوهر ، موضوع ندارد ، و خود استقلال دارد .\r\n\r\nفصل نهم : « مقوله كمّ و خواص و تقسيمات آن »\r\nكم عرضى است كه ذاتا تقسيم و همى را مىپذيرد - البته تقسيم وهمى ، و اما تقسيم خارجى هر چند در كم جريان دارد ليكن ذاتا و مستقيم نبوده با وساطت مادهء جسم است . از طرفى با تجزيه و تقسيم خارجى ، كم هم بتبع جسم تجزيه شده جسم كه ذرّه ذرّه شد كم و مقدار آن هم همينطور و بدينوسيله به سوى فنا و عدم پيش مىرود .\r\nكم را بالذات به متصل و منفصل تقسيم كرده‌اند : كم متصل ، كمى است كه بتوان در آن اجزائى فرض كرد كه ميانشان حد مشتركى باشد .\r\nحد مشترك آن است كه اگر بخواهيم آن را ابتداء يكى از دو جزء حساب كنيم امكان دارد همان كه ابتداء جزء ديگر هم حساب شود ، و اگر انتهاء يكى حسابش كنيم مىتوانيم انتهاء ديگرى هم حسابش كنيم ، يعنى لزوم ندارد كه ابتداء يا انتهاء يك طرف مخصوص اعتبار شود . مانند نقطه كه حد مشترك دو جزء يك خط محسوب مىشود ، و خط كه حد مشترك دو جزء يك سطح حساب مىشود ، و سطح در قياس با دو جزء جسم تعليمى ( مقدار شكل هندسى جسم ) . و لحظه در قياس با دو جزء زمان هم همين طور .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nولى كم منفصل بر خلاف اين است يعنى حد مشتركى ندارد مثل اعداد ، مثلا مفهوم عدد پنج را ببينيد ، اگر بخواهيم اجزائى برايش فرض كنيم بايد مثلا به دو جزء 3 و 2 تقسيمش كنيم ، آن وقت حد مشتركشان كجاست ؟ ! آنهادو مفهوم مستقل هستند . اگر حد مشترك ميان آن دو باشد بايد يكى از آنها را جدا كرده به عنوان مرز مشترك حساب كنيم ، آن وقت عدد پنج مىشود چهار . و اگر يكى از خارج بياوريم و به عنوان مرز مشترك اضافه كنيم چون بايد مشترك ميان اجزاء باشد بايد به كلى از آنها جدا نبوده جزوى از آنها حساب شود ، آن وقت عدد پنج مىشود شش . بنابراين مفاهيم عددى كه مفاهيم مستقلى هستند حد مشترك ندارند و كم منفصل مىباشند .\r\nكم منفصل عبارت از مفاهيم عددى است كه از تكرار « يك » به دست مىآيند . هر چند « يك » خودش عدد نمىباشد ، زيرا كه تعريف كم بر آن منطبق نمىباشد . مفهوم يك قابل قسمت نيست . واحد ، اصل همه چيز است و خود تقسيم مىشود . اين را هم بگوييم كه مراتب اعداد چون خواص مختلفى دارند ، به نظر دانشمندان اهل فنّ اعداد ، انواع مستقلى بوده هر مرتبه‌اى يك مفهوم جداگانه مىباشد .\r\nكم متصل به قارّ و غير قارّ تقسيم مىشود . كم متصل قارّ ( ثابت ) آن است كه همهء اجزاء آن با هم جمع شوند مثل خط و سطح كه همهء اجزائشان با هم موجودند ولى كم متصل غير قار و آن است كه اجزائش با هم موجود نباشند مانند زمان كه هر جزء آن پس از فناء جزء قبلى و پيش از آمدن جزء بعدى تحقق دارد .\r\nكم متصل قار هم به نوبهء خود سه قسم است : جسم تعليمى كه مقدار جارى در جهات سه گانه جسم طبيعى است كه در هر سه جهت قابل\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتقسيم است ، و به تعبير ديگر همان اندازهء شكل هندسى يك جسم ، كه در طول و عرض و عمق قابل تقسيم است .\r\nدوم سطح كه انتهاء جسم تعليمى است و فقط طول و عرض دارد ، و سوم خط كه انتهاء سطح است و فقط طول دارد و در همان اندازه طولى فقط قابل تقسيم است .\r\nآنها كه خلاء را قبول دارند - فضايى خالى از هر گونه موجود - اعتقادى به كم متصل قار ندارند زيرا يك واحد متصل خارجى را به طور قطع باور ندارند ، چون احتمال خلاء و عدم اتصال هست . ولى اثبات خلاء مشكل است .\r\n« تتميم » :\r\n« كم خواصى » دارد از جمله اينكه در هيچ يك از انواع آن تضاد وجود ندارد . زيرا انواع كم در موضوع واحدى اشتراك ندارند و هر يك مربوط به موضوعى جداگانه‌اند . و مىدانيم كه اشتراك در موضوع يكى از شرائط تضاد است . دوم اينكه همانطور كه پيش از اين گفتيم انقسام وهمى را مىپذيرد . سوم اينكه در همه اقسام كم ، واحدى داريم كه آن را مىشمارد تا آخر ، تا اصل كم را باتمام رسانده پايان دهد مثل واحد در كم منفصل كه هر عددى را فرض كنيد مفهوم واحد آن را شماره تا آخر كرده پايان مىدهد . البته در برخى مراتب عدد شمارهءگر ديگرى هم داريم مثل 2 براى چهار و شش و . . . و 3 براى 9 و 18 و 12 و . . . .\r\nكم متصل هم كه قابل تقسيم به اجزاء خود مىباشد جزء فرضى آن ( فرض از آن جهت كه تا تجزيه نشود جزء حقيقى نشده و يك واحد متصل مىباشد ) . شماره‌گر و پايان دهنده آن خواهد بود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nچهارم از خواص كم خاصيت تساوى و غير تساوى است . مفهوم مساوات يعنى يكسانى در مقدار . بنابراين اختصاص به مقداريات ( كميات ) دارد و اگر در غير مورد كم به كار رود بالعرض مىباشد .\r\nپنجم از خواص كم ، نهايت و لا متناهى بودن است . مفهوم متناهى و غير متناهى ، به معناى امتداد بى حد و يا محدود مقدار است ، و بنابراين مخصوص كم مىباشد . البته در موارد ديگر هم ( مانند قدرت و كمالات نفسانى ) به كار مىرود ولى همانطور كه در مفهوم مساوات گفتيم به طور بالعرض و غير حقيقت مىباشد .\r\n\r\nفصل دهم : « كيف »\r\nكيف عرضى است كه بذاته قابل تقسيم و انتساب نمىباشد ( به خلاف كم كه بالذات قابل قسمت است و به خلاف مقولات نسبى كه بالذات انتساب دارند ) .\r\nكيف را در نخستين تقسيم به چهار قسم كرده‌اند : كيف نفسانى مانند علم و اراده و ترس و شجاعت و يأس و اميد .\r\nدوم كيف مخصوص بكم ، مانند استقامت و انحناء و اشكال هندسى ( در كم متصل ) و يا چون زوجيت و فرديت اعداد ( در كم منفصل ) .\r\nسوم كيف استعدادى كه قوه و لا قوه ناميده مىشود مانند همهء استعدادهاى كامل انفعالى چون سستى و نرمى - كه استعداد كامل پذيرش دارد - و استعدادهاى كامل مقاومتى و غير انفعالى چون سختى .\r\nو همين طور هر گونه استعداد كه در ماده وجود دارد هر چند مقاومتى و يا انفعالى كامل نباشد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنسبت استعداد هم به قوهء جوهرى - يعنى ماده ( پيش از اين گفتيم كه ماده همان قوهء پذيرش صور است هم ) همانند نسبت جسم تعليمى ( امتداد شكل ) كه امتداد در جهات سه گانه است به جسم طبيعى است كه امكان امتداد را تحمل مىكند .\r\nچهارم كيف مخصوص به حسّ ظاهر كه اگر مانند « سرخى شخص شرمسار » و « زردى شخص بيمناك » ، سريع الزوال باشد « انفعال » ناميده مىشود و اگر چون زردى طلا و شيرينى عسل ، ثابت باشد « انفعالى » ناميده مىشود .\r\nالبته دانشمندان طبيعى جديد در اينكه كيفيات محسوس به همان طور كه در حس هستند وجود خارجى داشته باشد اشكالاتى دارند كه در كتابهاى طبيعى ذكر شده است .\r\n\r\nفصل يازدهم : « مقولات انتسابى »\r\nيعنى مكان و زمان و وضع و ملك و اضافه و فعل و انفعال .\r\nمنظور از مقوله مكان ( اين ) هيئتى است كه از انتساب يك شىء به مكان به دست مىآيد . و منظور از مقوله زمان ( متى ) هيئتى است كه از انتساب يك شىء به زمان بدست مىآيد و منظور از اين انتساب زمانى اعم از اين است كه يك شىء در خود و متن زمان باشد مانند حركات و اعمالى كه در زمان انجام مىشوند ، و يا در طرف زمان يعنى لحظه باشد مثل همهء موجودات لحظه‌اى و آنى الوجود چون وصلها و فصلها و لحظه وقوع تماس‌ها ، و اعم از اينكه به طور انطباق بر زمان باشد چون\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nحركات تدريجى كه هر درجه‌اى از آن بر لحظه‌اى از زمان تطبيق مىشود و اصطلاحا حركت قطعى ناميده مىشود و يا به طور انطباق بر زمان نباشد چون نفس حركت ما بين ابتدا و انتها بدون در نظر گرفتن لحظات ، كه اصطلاحا حركت توسطى ناميده مىشود ( نفس در راه بودن يك شىء متحرك كه يك عنوان بسيط و غير قابل تقسيم است ) .\r\nاينها همه زمانى و از مقوله متى هستند .\r\nوضع هم هيئتى است كه از انتساب اجزاء يك شىء به يكديگر و يا به شىء خارج به دست مىآيد ، مانند قيام كه نسبت خاصى ميان اجزاء بدن با هم و آنها با خارج است . يعنى اعضاء بدن روى هم استوار ، و بدن كلّا در ارتباط با فضاى خارج ( و يا مشخصا سطح زمين ) به نحوى است كه سر به طرف فضاى بالا و پاها به سوى پايين است .\r\nملك كه جده ( يافتن ) نيز ناميده مىشود هيئتى است كه از احاطه يك شىء به شىء ديگر به حدى كه با انتقال محاط ، محيط هم منتقل شود به دست مىآيد خواه احاطه كامل باشد چون چادر و يا احاطهء ناقص چون پيراهن و كفش .\r\nاضافه هيئتى است كه از تكرار نسبت ميان دو شىء به دست مىآيد .\r\nصرف نسبت را نمىگوييم ، صرف يك انتساب غير از اضافهء مقولى است . اضافه مقولى ، انتساب يك شىء به يك شىء ديگر ، با لحاظ انتساب به آن مىباشد كه در حقيقت يك نسبت مكروه مىباشد . مثل پدر ، كه منسوب به پسر است كه پسر هم يعنى فرزند آن پدر ، نسبت « پدر بودن » و « پسر بودن » ، يك نسبت اضافى است زيرا يك نسبت دو طرفه است و از هر دو طرف مورد نظر مىباشد . مقوله اضافه ماهيتى است كه از رابطه طرفينى اشياء بدست مىآيد چنان كه در دو مفهوم پدر\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nو فرزندى ، در هر يك از دو طرف ، طرف ديگر هم لحاظ شده است .\r\nاضافه گاهى متشابه الاطراف است چون اخوّت كه در هر دو طرف يكسان است و گاهى متخالف الاطراف است مثل پدريّت و پسريّت و يا بالا بودن و پايين بودن .\r\nيكى از خواص اضافه اين است كه طرفين اضافه از نظر وجود و عدم و يا قوه و فعل همانند بوده اختلافى ندارند . اگر يكى بالفعل پدر است طرف مقابل هم بالفعل فرزند است و اگر يكى بالقوه و بطور استعداد است طرف مقابل هم فعليّت ندارد .\r\nاين را هم توجه كنيد كه گاهى مضاف به خود اضافه گفته مىشود يعنى به خود « پدريت و پسريت » مضاف گفته مىشود ! اتفاقا مضاف حقيقى هم همين است ، زيرا اگر طرفين اضافه مضاف هستند به خاطر پيدايش اين صفت در آنهاست ، پس خود صفت اضافى ( پدر بودن و فرزند بودن ) به مضاف بودن اولويت دارد . البته معمولا به طرف اضافه مضاف مىگويند ، پدر يا پسر را . نه صفت پدريت و پسريت را . اين مضاف ( متعارف و معمول ) را مضاف مشهورى مىگويند .\r\nمقوله فعل هيئتى است كه از تاثير تدريجى يك شىء در شىء ديگر ، در همان زمان تاثير به دست مىآيد مانند حالت و هيئتى كه از گرم كردن يك مادهء حرارتى تا زمانى كه در حال گرم كردن است به دست مىآيد .\r\nمقوله انفعال هم حالت و هيئتى است كه از تاثّر تدريجى شىء متاثر در زمانى كه تحت تاثير است به دست مىآيد مانند حالت و هيئتى كه از گرم شدن يك شىء در زمان گرم شدنش به دست مىآيد .\r\nاز آنچه در تعريف فعل و انفعال گفتيم به خوبى مشهود است كه در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآن دو تدريج اعتبار دارد . اگر تدريج اعتبار نشود بايد ابداعيات هم در اين دو مقوله وارد شوند مثل ايجاد خداوند عقل مجرد را ، و موجود شدن عقل به صرف امكان ذاتى و ارادهء خداوند . و بايد اين عمل خداوند در مقوله فعل و وجود عقل در مقوله انفعال وارد شوند با اينكه آنها ار حريم ماهيات مادى و پذيرنده تاثير و تاثّر ، به كلى خارجند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\n« مرحلهء هفتم » : علت و معلول\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nفصل اول : « اثبات عليّت و معلوليت در جهان هستى »\r\nپيش از اين گفتيم كه ماهيت بنفسه فقط امكان دارد و نسبت به وجود و عدم على السواء مىباشد ، و رجحان يكى از دو طرف نياز به چيزى خارج از ماهيت دارد . البته همانطور كه قبلا هم تذكر داديم نياز داشتن جنبهء عدم ، نوعى مجاز گوئى است . عدم ، چيزى نيست ك نيازمند علت باشد . فقط وجود ماهيت است كه متوقف بر چيزى خارج از ماهيت است .\r\nتوقف وجود ماهيت هم مسلما بر وجود غير است نه عدم غير ، عدم غير كه نمىتواند رفع نياز كند . وجودى كه اجمالا محل توقف وجود ماهيت است علت مىناميم و ماهيت را كه توقف بر وجود مزبور دارد معلول مىگوييم .\r\nحالا ببينيم علت چه مىكند ؟ و چه چيزى را جعل نموده ايجاد مىكند ؟ سه احتمال بيش نيست . 1 - وجود معلول 2 - ماهيت معلول 3 - اتصاف ماهيت به وجود و به عبارت ديگر ربط وجود و ماهيت . مسلم است كه ماهيت معلول نمىتواند مجعول علت باشد زيرا همانطور كه گفتيم ، ماهيت چيزى است اعتبارى و حتما بايد آنچه معلول از علت مىگردد اصالت داشته باشد و گرنه تحقق پيدا نمىكند و فرض اينستكه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nيك معلول تحقق يافته داريم ، موصول ، جنبهء ماهويش را به خودى خود دارد و بدون ارتباط به چيز ديگر ، خودش را دارد و هيچ نيازى در اين جهت به غير ندارد ، چنان كه ماهيت ، اساسا جز همان جنبهء مفهوم و ماهوى اين چيزى نيست . ( المهيه من حيث هى ، هى هى و ليست الاهى ) .\r\nو همين طور مسلم است كه اتصاف و ربط كه صيرورت ( موجود شدن ماهيت ، ) ناميده مىشود نيز به وسيله علت ، مجعول نمىشود .\r\nزيرا اينها مفاهيم و معانى اضافى و قائم به طرفين مىباشند و اگر فقط همين ربط و اتصاف از علت گرفته شود و چيزى ديگر در كار نباشد لازمه‌اش اين است كه ماهيت و وجود هر دو اعتبارى باشند آن وقت چگونه ممكن است اتصاف ( كه يك امر اضافى است و اينك از ناحيهء علت ، اصالت يافته است ) اصيل ، و در عين حال قائم به دو طرف اعتبارى غير اصيل باشد ؟\r\nبا توجه به آنچه گفتيم به خوبى روشن است كه آنچه از ناحيهء علت مورد جعل قرار گرفته و به معلول رسيده است فقط همان وجود معلول است نه ماهيتش و نه اتصاف ماهيت به وجود .\r\n\r\nفصل دوم : « تقسيمات علت »\r\nعلت به تام و ناقص تقسيم مىشود : علت تام آن است كه همهء مقدمات وجود معلول راداشته باشد بطورى كه ديگر براى وجود معلول هيچ چيز ديگرى لازم نباشد و در آن صورت بايد حتما موجود بشود . ولى علت ناقص فقط برخى از مقدمات وجود معلول را دارد نه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nهمهء آنها را . علت تام اگر نباشد معلول نيست و اگر باشد معلول هست ، ولى علت ناقص اگر نباشد معلول نيست و اگر باشد ممكن است معلول باشد و ممكن است نباشد ، لزوم ندارد كه حتما باشد .\r\nعلت به واحد و كثير هم تقسيم مىشود گاهى فقط يك چيز علت يك معلول است و گاهى چيزهاى ديگر هم ممكن است علت آن باشد كه در اين صورت علت كثير است .\r\nعلت به بسيط و مركب هم تقسيم مىشود بسيط آن است كه هيچ جزئى ندارد و مركب بر عكس . بسيط هم يا بسيط خارجى است چون عقل مجرد و عوارض كه وجودات بسيط هستند ، و يا بسيط عقلى است ، يعنى نه خارجاً از ماده و صورتى ، تركيب شده و نه عقلًا جنس و فصلى دارد . بسيطترين بسائط عقلى ، ذات بارى تعالى است كه اساسا ماهيتى ندارد و از وجود و ماهيت تركيب نشده است .\r\nعلت به قريب و بعيد هم تقسيم مىشود . قريب آن است كه ميان آن با معلول هيچ واسطه‌اى نباشد و بعيد بر خلاف آن است . علت با واسطه يا علت علت اين طور است ، فى المثل مانند « جدّ » نسبت به نوه‌اش .\r\nعلت به داخلى و خارجى هم تقسيم مىشود . علت داخلى كه علت قوامى هم ناميده مىشود همان ماده و صورت است كه مقوم معلول هستند . و علت خارجى كه علت وجود هم ناميده مىشود همان علت فاعلى يا غائى است . علت فاعلى را « مابه الوجود / « وسيله وجود » و علت غائى را « مالاجله الوجود / هدف وجود ، نيز مىنامند .\r\nعلت به علت حقيقى و معدّ ( زمينه ساز و اعدادگر ) نيز تقسيم مىشود . البته علت ناميدن مقدمات اعدادگر ، با نوعى مجازيت است .\r\nآنها حقيقتا علت نيستند . وسائلى هستند كه ماده را براى افاضهء علت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nفاعلى ، آماده و نزديك مىسازند ، مثل ورود هر متحرك در يكى از حدود مسافت كه اعدادگر و مقرّب ورود در حدّ بعدى مىباشد .\r\nو يا چون گذشت لحظات زمان كه حادث در زمان خاص را به فعليت نزديك مىسازند و هر چه لحظه‌ها مىگذرند زمان حادثه و فعليت حادثه معين نزديك مىشوند .\r\n\r\nفصل سوم : « تلازم ضرورت علت و معلول »\r\nهمين كه علت تامه موجود شد حتما معلول هم موجود مىشود و گرنه با وجود علت تامه ، عدم معلول تجويز شده است ، با اينكه عدم معلول ، معلول عدم علت است و با وجود علت امكان ندارد و از قبيل معلول بى علت خواهد بود .\r\nو هنگامى كه معلول موجود باشد وجود علتش ضرورى خواهد بود و گرنه عدم علت با وجود معلول تجويز شده است ، با اينكه پيش از اين گفتيم كه علت ، خواه تام و خواه ناقص ، اگر معدوم شد از عدمش عدم معلول لازم مىآيد .\r\nاز آنچه گفتيم به خوبى معلوم مىشود كه وجود معلول از وجود علتش جدا نيست و وجود علت تامه هم از وجود معلولش جدا نمىشود .\r\nو بنابراين اگر معلول ، يك موجود زمانى باشد و در يك زمان خاص موجود باشد حتما كه علتش نيز در همان زمان وجود خواهد داشت ، زيرا كه وجود آن زمان خاص معلول ، متوقف بر علت بوده است ، پس بايد تاثير علت و افاضه‌اش نيز در آن زمان باشد ، اگر علت در يك زمان\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nديگرى باشد و نه در زمان وجود علت ، و مىدانيم كه افاضهء فيض هم قائم به وجود علت است ، لازم مىآيد كه علت در حال عدم خود ، افاضهء معلول كند ! اين هم كه به روشنى محال است .\r\nيك نكته را هم توجه كنيد و آن اينكه تلازم ضرورت علت و معلول در دو مسئله مورد بحث قرار مىگيرد : 1 - مسأله‌اى كه تحت عنوان :\r\n« الشىء ما لم يجب لم يوجد / هر چيزى تا واجب نشود موجود نمىشود ، بيان مىگردد 2 - همين مسئله كه اينجا مطرح كرده‌ايم : تلازم ضرورت آن دو و يا به تعبير ديگر معلول هنگام وجود علت تامه واجب است و بر عكس . اين دو مسئله با يكديگر يك تفاوت دارند و آن اين كه اولى وجوب بالغير را مىگويد و دومى وجوب بالقياس را .\r\nدر آن مسئله بحث ما اين است كه معلول از ناحيهء علت كسب ضرورت مىكند و در اين مسئله بحث ما اين است كه معلول در قياس به علت ، ضرورت دارد و علت هم در قياس به معلول ، ضرورت دارد .\r\n« دليل ديگر »\r\nاحتياج ماهيت معلول به علت فقط به معناى احتياج وجودش به علت است ، و احتياج مزبور هم از وجود ماهيت خارج نيست كه يك وجودى باشد و يك احتياج . بلكه احتياج مزبور در ذات و متن وجودش استقرار يافته و به تعبير ديگر وجود ماهيت عين احتياج و ارتباط است .\r\nوجود معلول يك وجود رابط است كه بدون علت ، هيچ گونه استقلالى ندارد ، و علت مقوم آن است ، و هر چه چنين باشد محال است كه بدون اعتماد بر علت و استقوام به آن تحقق پيدا كند و با اين بيان مطلوب ما ثابت مىشود : « هنگام وجود معلول ، وجود علت هم ضرورى است » .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nفصل چهارم : « قانون : الواحد . . .\r\nاز يك علت جز يك معلول صادر نمىشود ، زيرا لازم است كه حتما ميان علت و معلول يك سنخيت ذاتى برقرار باشد كه آن سنخيت ميان يكى از آن دو با چيزهاى ديگر نيست . اگر سنخيّت لازم نباشد بايد هر چيزى بتواند علت هر چيز باشد و هر چيز معلول هر چيز ! و بديهى است كه اين غير ممكن است .\r\nو بنابراين حتما در علت يك جهتى است كه هم سنخ با معلول است و همان جهت تعين دهنده صدور معلول از علت مزبور است . اگر از يك علت - كه در متن ذاتش فقط يك جهت است ، يعنى همان جهت هم سنخ با معلول - معلول‌هاى بسيارى با همان جهت كثرت و تعدد و بدون برگشت به هيچ گونه جهت وحدت ، صادر شوند ، لازمه‌اش اين است كه جهات كثيرى در متن ذات علت تحقق يابد با اينكه فرض اينستكه علت يك جهت بيش ندارد !\r\nبا اين بيان روشن شد كه چيزى كه منشاء صدور كثرات است حتما در متن ذاتش يك جهت كثرتى است .\r\nو نيز روشن شد كه چند علت امكان ندارد معلولى واحد را بسازند و آنچه از اين قبيل تصور مىشود حتما به يك علت بر مىگردد . « 1 »\r\n\r\n\r\n","description":"","footnote":"\r\n( 1 ) . - اين مسئله از نظر فلاسفه بديهى است . در روايات ما هم وارد شده است . از جمله به كتاب توحيد صدوق رجوع فرمائيد : « اليس ينبغى لك ان تعلم ان الواحد لا يقال له اكثر من فعل » اشاعره در اين مسئله مخالف هستند فخر رازى در مباحث مشرقيه ج 1 ، ص 460 ، و . . . ادلهء فلاسفه را ذكر كرده و اشكال كرده است . به اسفار ج 2 ، ص 204 رجوع شود\r\n","page_name":" 150 ","page_number":150},
  {"content":"\r\n\r\n\r\nفصل پنجم : « بطلان دور و تسلسل علل »\r\nدور يعنى توقف وجود يك شىء بر چيزى كه وجود آن نيز خود متوقف بر شىء اول است ، حالا فرق نمىكند توقف مزبور بدون واسطه باشد كه دور « مصرّح » ناميده مىشود يا با واسطه باشد كه دور « مضمر » ناميده مىشود . به هر حال دور ، باطل و محال است زيرا كه مستلزم اين است كه يك چيز بر خودش تقدم وجودى داشته باشد ، چون علت ( متوقف عليه ) بر معلول ( متوقف ) حتما بايد تقدم داشته باشد .\r\nتسلسل يعنى ترتب و توقف پياپى علتها بدون نهايت . تسلسل هم باطل است و دليلهاى زيادى به بطلان آن ذكر كرده‌اند ، از محكمترين دليلهاى بطلان تسلسل دليلى است كه ابن سينا در قسمت الهيات از كتاب بزرگ شفا آورده است .\r\nخلاصه دليل مزبور اين است كه : اگر يك معلول را با علتش و علت علتش فرض كنيم مىبينيم كه هر يك از اين سه حكمى حتمى و ضرورى مناسب و خاص خود دارند . معلول فقط معلول است ، علتش هم علت ما بعد ( يعنى معلول مفروض ) و معلول ما قبل ( يعنى علت علت ) مىباشد . علت علت هم فقط علت است و معلول نيست . معلول يك طرف اين سلسله كوتاه است و علت علت هم طرف ديگر آن و آنچه علت و معلول هر دو است وسط دو طرف مزبور است .\r\nحالا اگر اين سلسله كوتاه را چهار تا فرض كنيم حكمش همان\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاست كه گفتيم يعنى اول و آخر دو طرف سلسله هستند و دو تاى وسط ، وسط آن دو طرف هستند .\r\nحال اگر بر اين سلسله بيافزائيم و بيافزائيم و بى اندازه هم اضافه كنيم باز هم حكمش همان خواهد بود ، وقتى اول و آخر را در دست داريم ، وسط هر قدر هم اضافه شود بالاخره همان تعدادى كه هر يك از آنها علت و معلول هستند وسط خواهند بود و دو طرف دارند .\r\nولى اگر سلسلهء علتها تا بى نهايت پيش برود غير از معلول اخير كه مسلما طرف است و فقط معلول است ، سر تا سر سلسلهء مزبور ، وسطى خواهد بود بدون طرف ! و مگر وسط بدون طرف امكان دارد ؟ ! چطور مىتوان واسطه و وسطى بدون طرفين تصور نمود ؟ !\r\nاين برهان كاملى است و در همهء علتهائى كه معلول را ايجاب مىكنند و همراه معلول هستند جارى است ، چه اين كه فى نفسه و به تنهائى علت تامه باشند و يا علت ناقص . البته در علتهاى اعدادى كه فقط زمينه ساز وجود معلول هستند و معلول را تحقق نمىدهند ، جريان ندارد زيرا رابطهء وسط و طرف در وجود مربوط است و معدّات خارج از حريم ارتباط قوامى وجودى هستند و معلول را وجود نمىدهند .\r\nدليل ديگرى در خصوص علل تام جريان دارد . و آن اينكه همانطور كه پيش از اين گفتيم وجود معلول يك وجود رابط است كه وابسته به علت است ، آن وقت اگر عليت و معلوليت در يك سلسلهء غير متناهى پيش بروند بدون اينكه به يك علت غير معلول ختم شوند لازمه‌اش اين است كه وجودهائى رابط و وابسته داشته باشيم بدون يك وجود نفسى مستقل كه وابستگان ، به آن بسته شوند . و بديهى است كه اين نشدنى است . دليلهاى ديگرى هم در كتب مفصّله آمده است . « 1 »\r\n\r\n\r\n","description":"","footnote":"\r\n( 1 ) . - به اسفار ج 2 ، ص 141 ، رجوع فرمائيد\r\n","page_name":" 152 ","page_number":152},
  {"content":"\r\n\r\n\r\nفصل ششم : « علت فاعلى »\r\nعلت فاعلى يعنى علتى كه وجود معلول را افاضه كرده تحققش مىدهد ، اقسامى دارد . قانون انضباط و نظم اقسام مزبور را اين طور ذكر كرده‌اند : فاعل يا آگاهى از فعل خود دارد يا ندارد ، اگر ندارد يا عملش با طبعش تناسب و ملائمت دارد ( اين فاعل « بالطبع » است 1 - ) و يا با طبعش مناسب نيست ( اين فاعل « بالقسر » است - 2 - ) . و اگر آگاهى به فعلش دارد ، اگر عملش با اراده‌اش نباشد فاعل « بالجبر » است - 3 - و اگر با اراده‌اش باشد يا آگاهى به فعلش در مرتبهء فعلش بلكه عين فعلش مىباشد ( اين فاعل « بالرضا » - 4 - است ) و يا آگاهى به فعلش پيش از فعلش مىباشد و در اين صورت يا آگاهيش همراه با داعى و موجب باطنى زائد بر آگاهىاش مىباشد ( اين فاعل « بالقصد » - 5 - ) و يا آگاهىاش همراه با چنين داعى باطنى زائدى نيست بلكه خود علم و آگاهى منشاء صدور معلول است ( كه اصطلاحا اين علم را علم فعلى مىنامند ) ، در اين صورت يا علم و آگاهىاش زائد بر ذاتش مىباشد ( اين فاعل « بالعنايه » است ) - 6 - و يا علم و آگاهىاش زائد بر ذاتش نمىباشد ، كه اين فاعل « بالتجلى » است . - 7 - در همهء اقسام گذشته اگر فاعل و فعلش بر سر هم فعل يك فاعل ديگرى حساب شوند ، فاعل « بالتسخير » - 8 - ناميده مىشود .\r\nبنابراين فاعل هشت قسم است :\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n1 - فاعل بالطبع : فاعلى كه علم و آگاهى به فعل خود ندارد و فعلش با طبعش مناسب و ملائم است ، مثل نفس در مرتبهء قواى بدنى كه در آن مرتبه ، اعمال خود را بالطبع انجام مىدهد . همچون عمل نفس در دستگاه گوارش و تنفس و . . .\r\n2 - فاعل بالقسر : فاعلى كه علم و آگاهى به فعل خود ندارد و عملش هم بالطبعش ملائم نيست مثل نفس در مرتبه قواى بدنى مزبور بر خلاف طبيعت ، مثل هنگام بيمارى كه افعال قواى نفس ، تحت تاثير عوامل قسرى و فشار خارجى از مجراى صحت خود منحرف مىشوند .\r\n3 - فاعل بالجبر : فاعلى كه علم به فعلش دارد ليكن فعلش تحت تاثير اراده‌اش نيست چون انسانى كه بر كارى خلاف ارداه‌اش اكراه شود .\r\n4 - فاعل بالرضا : فاعلى كه اراده به فعلش دارد ، و علم و آگاهى تفصيلى به فعلش چيزى جز خود فعلش نيست ، و پيش از عمل جز يك آگاهى و علم اجمالى به عمل از طريق علم به ذاتش ، آگاهى ديگرى ندارد . مانند انسان در ايجاد صورتهاى جزئى ذهن ( صور خيالى ) . انسان پيش از ايجاد صورتهاى مزبور يك علم قبلى به آنها ندارد كه پيش از آن صورتها ، صورتهاى مشابه ديگرى در كار باشند و آنها هم با صورتهاى مشابه ديگرى و همين طور تا بى نهايت . نه ، اين طور نيست . علم به آن صور ، خود صور مزبور است نه صور ديگر علمى پيش از آنها . البته چون نفس انسانى به خودش علم دارد ، بطور علم حضورى ، به طور اجمال به همهء معلولهاى نفس ( و از جمله صور مزبور ) هم يك آگاهى اجمالى دارد ، ولى اين غير از علم تفصيلى به خود صور خاص مىباشد . اشراقيون معتقدند فاعليت خداوند نسبت\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبه همهء اجزاء جهان نيز همين طور است .\r\n5 - فاعل بالقصد : فاعلى كه اراده ، دارد و پيش از عمل آگاهى به عملش نيز دارد و علاوه بر اراده ، داعى و موجبى نيز دارد . انسان در همهء افعال اختيارىاش اين طور است كه هم علم و اراده دارد و هم علاوه بر علم ، تصديق به مفيد بودن كارش و ميل و شوقش نيز دخالت در عمل دارد كه زائد بر علم به عمل هستند .\r\n6 - فاعل بالعنايه : فاعلى كه اراده دارد و علم و آگاهى تفصيلى پيش از عمل هم دارد ، علمش هم زائد بر ذات فاعل است و نفس علم و صورت ذهنىاش هم به تنهائى براى وقوع عمل كافى است و احتياجى به داعى و موجب ديگرى نيست . مثل انسانى كه بر تخته سنگ مرتفع و يا لبهء پرتگاه درّه و يا بالاى شاخه بلند درختى قرار گرفته و چون به پايين نگاه كند بترسد و به صرف تصور سقوط و تصوير حالت سقوط در ذهن به ناگاه سقوط كند . فلاسفهء مشّاء معتقدند خداوند در همهء افعال و ايجادهايش اين طور است . علم زائد بر ذاتش نسبت به عمل دارد و نفس علم براى وقوع عمل كافى است .\r\n7 - فاعل بالتجلى : فاعلى كه فعلى را انجام مىدهد و علم و آگاهى تفصيلى پيشين هم به عملش دارد ، علمى كه عين علم اجمالى به ذاتش مىباشد . اين هم مثل نفس مجرد انسانى كه چون آخرين صورت و فعليت انسان است و از مراحل و فعليتهاى گذشته چون جوهريت و جسميت و رشد و حيوانيت عبور كرده تا به اين فعليت اخير رسيده است با همان بساطتش مبدأ همهء كمالات و آثارى است كه در ذاتش دارد و علم حضورى به ذاتش علم تفصيلى به همهء كمالاتش نيز مىباشد ، هر چند كمالات و آثارش را در مقام ذات از يكديگر جدا\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nنكرده و ممتاز نساخته است ، ليكن به هر حال در همان مقام ذات همهء كمالات و آثار را هم دارد و به خوبى آنها را على الاجمال مىداند ، هر چند بر يك را با حدود خاص ، از يكديگر ممتاز نساخته باشد .\r\nبه عقيده ما خداوند هم در اعمالش اين طور است يعنى علمى اجمالى در عين كشف تفصيلى به افعالش دارد .\r\n8 - فاعل بالتسخير : فاعلى كه وقتى فعلى به او مستند مىشود به اين حساب باشد كه او و فعلش همگى مستند به فاعلى ديگر هستند مثل قواى طبيعى و نباتى و حيوانى كه اعمالى در بدن انجام مىدهند ، ولى خود قواى مزبور و اعمالشان همگى مقهور و مسخر نفس انسانى هستند كه بر آنهامسلط است ، و مثل همهء فاعل‌هاى جهانى عالم هستى ، كه خود و اعمالشان همگى فعل حضرت حقند و مقهور و مسخّر او مىباشند .\r\nهمانطور كه ملاحظه كرديد فاعل بالجبر و بالعنايه را در برابر فاعل بالقصد ذكر كرديم و مقتضاى اين تقابل و برابرى اين است كه با يكديگر تباين نوعى داشته هر يك نوعى مستقل و جداى از ديگرى هستند . ولى مطلب خيلى روشن و مسلم نيست . ممكن است فاعل بالجبر و بالعنايه جزء فاعل بالقصد حساب شوند .\r\nدر مورد جبر ( اكراه ) هم فاعل با حسابهاى ذهنى خود بالاخره تصميم مىگيرد براى فرار از ضرر بزرگتر عملى كه خواست اكراه كننده است انجام دهد و در نتيجه عمل با قصد او انجام مىشود .\r\nدر مورد فعل عنائى هم قبول نداريم كه هيچ گونه قصد و اراده‌اى در كار نباشد بلكه فاعل وقتى تصور سقوط را مىكند و استقامت و لا سقوط را هم در نظر مىگيرد مطمئن مىشود كه در شرائط او هيچ راهى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبراى مقاومت وجود ندارد آن گاه تسليم سقوط مىشود و با قصد و اراده ، خود را ساقط مىكند . همهء آنها كه در اين گونه شرائط ساقط مىشوند از نظر دقيق علمى خودشان خود را ساقط مىكنند و خودكشى مىنمايند ، ليكن چون قصدشان با معمول قصدها و اراده‌ها كه در شرائط عادى انجام مىشوند تفاوت دارد توجه به اين قصد و اراده نشده و محكوم به حكم خودكشى هم نگرديده‌اند .\r\n\r\nفصل هفتم : « علّت غايى »\r\nعلت غائى همان كمال آخرين است كه هر فاعلى در فعل خود به آن توجه مىكند . حال اگر علم و آگاهى هم در فعل فاعل دخالت داشته باشد مراد و مقصود فاعل هم از فعلش همان غايت است ، و اگر فعل را مىخواهد به خاطر علت غائى مىخواهد و همان مراد و مقصود ، غايت و آخرين كمال خواهد بود ، يعنى همانطور كه آخرين كمال است ، مقصود هم مىباشد . شنيده‌ايد كه مىگويند : غايت در تصور و ادراك پيش از عمل است و در وجود و تحقق پس از آن . يعنى مقصود اولى اوست و آخرين كمال موجود هم اوست .\r\nو اگر علم هيچ گونه دخالتى در فاعليت فاعل نداشته باشد ديگر ، غايت ، مقصود ومراد نيست ( زيرا علمى نيست تا قصد و مقصودى باشد ) ليكن به هر حال فعل فاعل نهايت و آخرى دارد ، همان نهايت كار ، غايت فعل اوست .\r\nتوضيح اينكه هر چيزى با كمال و تمام خود يك نسبت ثابتى دارد\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nيعنى دائما اقتضاى كمال خود را دارد ، و امكان ندارد كه دائما و يا بيشتر اوقات مانع وصول به كمالش بشوند ، زيرا عنايت و حكمت الهى كه در هر ممكن الوجودى اقتضاء و استدعاء كمال آن را قرار داده خواسته است كه به آن كمال مخصوص خود برسد . و به اين حساب هر چيزى نهايت و غايتى دارد كه همان آخرين كمالى است كه مقتضاى طبع اوست . البته عوامل خارجى احيانا مانع وصول او به كمال طبيعىاش مىشوند ليكن اين حركت احيانى قسرى ، شرّ اندكى است كه خير زيادى در برابرش او را تدارك و جبران مىكند و اين معنى در جهان طبيعت و عالم ماده است كه تزاحم اسباب مختلف ، موجب اين فشار و حركت قسرى شده است .\r\nو به هر حال كمال متوقع از هر چيز ، غايت اوست . ( كه اگر فاعل آگاه همان را بخواهد غايت اراده با غايت طبيعى تطبيق كرده است و اگر خلاف آن را بخواهد تطبيق نكرده و اگر آگاهى ندارد كه فقط همان غايت طبيعى در كار است . اين مقتضاى طبيعت يك شىء است . غايت تحقق پيدا بكند يا نكند مطلب ديگرى است ، گفتيم كه نوعا بايد تحقق پيدا كند ) .\r\n\r\nفصل هشتم : « غايت در موارد گزاف و بازى و باطل و حركتهاى طبيعى و . . . »\r\nبسيارى گمان مىكنند كه عوامل طبيعى در اعمالشان غايت و هدفى ندارند . تصور كرده‌اند كه غايت بايد حتما مورد علم و ارادهء فاعل باشد .\r\nولى در فصل گذشته فهميديم كه غايت اعم از مورد علم و اراده است و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nعوامل طبيعى هم در اعمالشان غايتى دارند كه همان نهايت حركتشان مىباشند .\r\nبسيارى هم گمان مىكنند كه بسيارى از افعال اختيارى انسانها نيز بدون غايت هستند مثل بازيهاى كودكان كه در حركتشان غايت و هدفى در نظر ندارند ، و يا حتى بازى افراد با انگشتان و يا محاسن خود ، و نيز تنفس انسان كه يك حركت ارادى انسان است و مانند حركات بيمارى كه در خواب از پهلوئى به پهلوى ديگر مىغلطد و همين طور كسى كه براى هدفى حركت مىكند ، در آن هنگام كه به علت برخورد با مانعى از حركت و نتيجهء آن باز مىماند . و مثالهائى از اين قبيل .\r\nولى حقيقت اين است كه هيچ يك از اين اعمال بدون غايت نمىباشد . توضيح اينكه : افعال ارادى داراى مبدأ و مقدمه « قريب » و « متوسط » و « بعيد » هستند ، كه هر يك از آنها غايتى دارند ، و چه بسا كه چند مقدمه با هم يك غايت داشته باشند ولى نوعا هر يك غايتى جداگانه دارند . مقدمه و مبدأ قريب فعل همان قوّهء فعّاله‌اى است كه در عضلات گسترده شده است . مبدأ متوسط همان اشتياق فاعل است كه مستلزم اراده و تصميم است . مبدأ بعيد هم علم و آگاهى است يعنى تصور فعل به طور خاص كه چه بسا همراه آگاهى از فوائد و خيرات فعل هم مىباشد .\r\nعلم كه اولين مبدأ است اگر علم فكرى باشد فعل ارادى يك غايت فكرى خواهد داشت ، و اگر علم تخيلى و بدون فكر باشد غايتش هم چه بسا تخيل محض مىباشد كه شوق به او تعلق گرفته و قوهء فعاله شخص ، عضلاتش را براى تحصيل آن تحريك نموده است . مثلا طفل ، حركتى را در نظر مىآورد و تحت تاثير اميال باطنى مشتاق آن مىشود\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nو انجامش مىدهد . در اين گونه موارد ، نفس تصور حركت خاص و جزئى ( خيالى ) ، به عنوان مبدأ عمل مىباشد و خود حركت خارجى و نهايت آن هم غايت و هدف از حركت مىباشد . اصطلاحا اين گونه اعمال را گزاف مىنامند .\r\nو گاهى هم مبدأ نخستين فعل ، علم تخيلى همراه عادت و اخلاق است مثل بازى با محاسن . اين را اصطلاحا عادت مىنامند .\r\nو گاهى علم تخيلى با طبيعت ( چون تنفس ) و يا با مزاج شخص هر چند منحرف و بيمار ( چون حركات شخص مريض ) مبدأ نخستين فعل است . اين را اصطلاحا فعل قصد ضرورى مىنامند .\r\nدر همهء اين افعال هر مبدئى غايت خود را دارد ، غايت همگى آنها همان غايت طبيعى يعنى نهايت حركت مىباشد .\r\nغايت فكرى و مبدأ علمى فكرى با يكديگر ملازمند . مبدأ فكرى در صورتى است كه غايت فكرى در نظر باشد .\r\nدر همهء مقدمات و مبادى مزبور اگر فعل ، پيش از رسيدن به غايت خود به واسطهء مانعى قطع شود فعل را باطل مىنامند . در اين مورد هم بايد توجه كنيد كه قطع فعل به علت بروز مانع و تحقق نيافتن غايت به جهت مزبور غير از غايت نداشتن عمل است - دقت كنيد -\r\n\r\nفصل نهم : « نفى اتفاق و تصادف »\r\nچه بسا تصور مىشود كه برخى غايات اعمال ، مقصود و منظور فاعل نبوده به او مربوط نمىباشد . گفته‌اند مانند كسى كه چاهى مىكند\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكه به آب برسد ولى به گنجى دست مىيابد ، كه يافتن گنج غايت كندن چاه و مربوط به او نيست . اين قسم عمل را اتفاق و از نوع اتفاق خوب و يا شانس مىگويند . و مانند كسى كه به پناه اطاقى مىرود كه از حرارت آفتاب محفوظ بماند ولى سقف فرو مىريزد و مرگش فرا مىرسد ، كه اين قسم را بخت بد مىنامند .\r\nبرخى از دانشمندان طبيعى اساس وجود عالم را بر همين پايه توجيه كرده‌اند ، و گفته‌اند : عالم اجسام و جهان طبيعت از اجزاء بسيار كوچك و ذرات پراكنده در فضائى غير متناهى تشكيل يافته است ، ذراتى متحرك كه دائما در حركت هستند . سپس تصادفا تعدادى از آنها به هم برخورد كرده يكديگر را جذب نموده‌اند و بدين ترتيب كرات و اجسام مركب تشكيل شده است ، و آنگاه هر جسمى كه صلاحيت و امكانات ماندن داشته باقى مانده و آنچه صلاحيت بقاء نداشته به زودى ، يا به تدريج و در دراز مدت ، راه فنا پيش گرفته و از ميان رفته است .\r\nولى حقيقت اين است كه هيچ تصادف و اتفاقى در جهان هستى نيست . براى توضيح مطلب لازم است مقدمه كوتاهى ذكر كنيم : امور وجودى چهار طور تصور مىشوند : وجودهاى دائم ( كه همواره به همان وضع تحقق مىيابند ) ، وجودهاى اكثرى ( كه نوعا به صورت خاصى موجود مىشوند ولى گاهى هم خلاف آن انجام مىشود ) ، وجودهاى مساوى كه هيچ طرف آن دوام و يا اكثريتى ندارد ( مثل قيام و قعود زيد ، گاهى اين و گاهى آن ) ، وجودهاى نادر و اقل مثل شش انگشت داشتن انسان .\r\nتفاوت « اكثرى الوجود » با « دائمى الوجود » اين است كه « اكثرى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nالوجود » ، داراى معارضى است كه احيانا پيدا مىشود مثلا عدد انگشتان غالبا پنج تا است ولى گاهى قوهء توليد به ماده‌ها و ياخته‌هاى زائدى بر مىخورد كه مناسب انگشت است ، خوب وقتى ياخته هائى مناسب ياختهء انگشت باشد و قوهء توليد و تصوير انگشت هم باشد پيدا است كه نتيجه‌اش اين است كه يك انگشت اضافه به وجود مىآيد . و بنابراين پنج انگشت بودن مشروط به اين است كه ماده و ياخته زائدى مناسب ساختمان انگشت اضافه در كار نباشد . و البته با احتساب اين شرط مىشود يك امر دائمى الوجود نه اكثرى الوجود . يعنى اگر ماده زائد مناسبى نباشد حتما و دائما همان پنج انگشت است و همين طور امر اقلى الوجود هم با احتساب وجود شرط مزبور مىشود ، دائمى الوجود ، يعنى اگر قوه توليد و تصوير انگشت ، ياخته‌هاى مناسب انگشت اضافى را در اختيار داشته باشد ، حتما بيش از پنج انگشت مىسازد .\r\nبا توضيحى كه دربارهء اكثرى الوجود و اقلى الوجود داديم ، مسئلهء مساوى الوجود هم روشن شد يعنى شرط تحقق يك طرف را وقتى به دست آورديم و فهميديم كه كجا آن مىشود و با كدام شرط ، و كجا و با كدام شرط ، اين مىشود ، خيلى خوب حكم مىكنيم كه اگر فلان شرط باشد دائما اين امر انجام مىشود و اگر آن شرط ديگر باشد دائما آن امر ديگر انجام مىشود . ميان شرائط و نتايج رابطه‌اى است قطعى و دائمى .\r\nو با اين حساب همهء امور هستى دائمى الوجود است و بر اساس نظامى ثابت و استوار بنا شده كه نه تخلف دارد و نه اختلاف . قانونى كه به تغيير دارد و نه تخلف .\r\nبا دقت در آنچه گفتيم به خوبى روشن مىشود كه اگر يك كمالى را\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nفرض كنيم كه به طور دائم بر فعل يك فاعلى مرتب شود ، عقل به طور فطرى و ضرورى حكم مىكند كه يك رابطهء وجودى ميان فعل فاعل و كمال مزبور مىباشد ، رابطه‌اى كه موجب مىشود ما حكم به يك نوع اتحاد وجودى ميان آن دو كنيم ، به اين طور كه قصد فاعل از فعلش به آن كمال مىانجامد . و غايت همين است . يعنى منظور فاعل از فعل همان باشد . فعل و كمال مزبور به هم برسند .\r\nاگر با دوام ارتباطى كه ذكر كرديم بتوانيم در ارتباط غايت فعل به فاعل شك كنيم ، بايد در ارتباط خود فعل به فاعل و اينكه وجودهاى حادث محتاج علت فاعلى هستند نيز شك كنيم ! زيرا آنجا هم همين تلازم وجودى و ترتيب دائمى است ، چيز ديگرى كه در كار نيست . و همين است كه بسيارى ازمعتقدين اتفاق ، علت فاعلى را نيز انكار كرده‌اند و با انكار فاعل و غايت ، مسئلهء عليت را منحصر به علت مادى دانسته‌اند كه بعدا خواهيم گفت .\r\nبا تفصيلى كه گفتيم روشن شد كه غايات نادر الوجود كه جزء اتفاقيات شمرده شده‌اند غايات دائمى و ذاتى براى علل واقعى خودشان هستند ، و به طور مجاز و بالعرض به علتهاى ديگر نسبت داده مىشوند . مثلا كسى كه زمينى را كه روى گنجى است حفارى مىكند مسلما و به طور دائم به گنج مىرسد . رسيدن به گنج غايت ذاتى و دائمى چنين حفارى است . اگر به حفارى براى آب ( به قيد آب خواهى ) نسبت داده مىشود بالعرض است . و همين طور اطاقى كه عوامل انحطاط و انهدامش فراهم و همگى آماده شده‌اند به طور دائم بر سر كسى كه در آن ساكن شده است خراب مىشود . اين خرابى غايت ذاتى و دائمى توقف در چنين خانه‌اى است . اگر خرابى مزبور غايت توقف به قصد سايه‌گيرى از آفتاب حساب مىشود مجازا و بالعرض است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nدوباره در آنچه به تفصيل گفتيم دقت كنيد به خوبى روشن مىگردد كه اعتقاد به تصادف و اتفاق فقط از جهل به علت و اشتباه در آن است .\r\n\r\nفصل دهم : « علت صورى و مادى »\r\nعلت صورى همان صورت يعنى مايهء فعليت يك نوع مىباشد ، نوعى كه مركب از صورت مزبور و ماده است . اصلا علت صورى گفتن در مقايسهء بانوع است كه مسلما توقفى بر صورت دارد . و گرنه صورت ، را در مقايسهء با ماده علت صورى نمىگويند . صورت علت ماده نيست .\r\nبلكه همانطور كه سابقا گفتيم فقط به منزلهء شريك علت فاعلى است و بنابراين در اين مقياس - مقايسهء با ماده - فقط صورت است ، نه علت صورى . البته صورت به معانى ديگرى غير از معناى مزبور - مايهء فعليت نوع - هم مىآيد كه از اين بحث خارج است .\r\nعلت مادى هم همان ماده در مقايسه با نوعى است كه از آن و صورت تركيب يافته است چون روشن است كه نوع متوقف بر ماده نيز هست . ولى در مقايسهء با صورت هرگز علت نيست و فقط ماده‌اى است كه پذيراى صورت و معلول صورت است - دوباره بحث سابق را دقت فرماييد - .\r\nعده‌اى از علماء طبيعى علت را منحصر در ماده دانسته فقط يك علت معتقدند و آن هم علت مادى . ولى قواعد و اصول گذشته اين عقيده را مردود مىسازد . سابقا گفتيم كه ماده - چه هيولاى اول و چه دوم - ، تمام حيثيتش قوه است و قابليت فرود صورت در آن . و لازمهء\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاين مطلب فقدان و نداشتن و فقر است ، و پيدا است كه اين مقدار براى ايجاد فعليت يك نوع ، كافى نمىباشد ، آن وقت بايد بگوييم كه فعليت يك نوع بدون علتى تحقق پيدا كرده است !\r\nاز طرف ديگر هر چيزى تا ضرورت پيدا نكند وجود پيدا نمىكند - اين را هم قبلا توضيح داده‌ايم - و پيدا است كه وجوب كه همان ضرورت و لزوم است ، امكان ندارد كه مستند به ماده شود كه حيثيتى جز پذيرش و حالت تساوى ندارد .\r\nو به اين حساب بايد حتما بالاتر از ماده چيزى باشد كه يك شىء را ايجاب كند و ايجاد نمايد . اگر رابطهء تلازم كه ميان علت و معلول و يا ميان دو معلول يك علت برقرار است به كلى منتفى شود و در ميان اشياء عالم چنين رابطه‌اى حكم فرما نباشد ، ديگر استلزام هيچ چيز نسبت به چيز ديگر را نمىتوان باور كرد و به هيچ حكم ثابت و مسلمى نمىتوان استناد نمود و اين معنى خلاف بديهى عقل است .\r\nاين را هم بگوييم كه ماده غير از معناى گذشته معانى ديگرى هم دارد كه احيانا در فلسفه ذكر مىشود ليكن به بحث ما مربوط نيست .\r\n\r\nفصل يازدهم : « علت جسمانى »\r\nاز مجموع علت مادى و صورى - مايهء پذيرش و مايهء فعليت نوع - جسم درست مىشود . تركيب از ماده و صورت هم در عالم اجسام است . حالا هر جسمى ، طبيعى يا غير طبيعى . حالا ببينيم وضع علتهاى جسمانى چگونه است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعلتهاى جسمانى از نظر تعداد آثار ، و زمان عمل ، و شدت عمل ، محدود و متناهى هستند . فلاسفه گفته‌اند : علت اين مطلب اين است كه انواع جسمانى عالم ، حركت جوهرى دارند و بدين جهت در ذات خود متحرك‌اند ، و چون حركت قابل تقسيم و انحلال است پس طبايع و قوائى كه در طبيعت است منحل و منقسم به اجزاء و حدودى است كه هر يك معين و محدود بوده نه پيش از آن حدّ هستند و نه پس از آن .\r\nاز طرف ديگر علتهاى جسمانى ، هر گونه عملى بخواهند انجام دهند بايد همراه وضع خاصى ميان آنها با ماده باشد ، زيرا همانطور كه در وجود خود نيازمند ماده هستند در ايجاد نيز محتاج ماده مىباشند .\r\nاحتياج به ماده در ايجاد به اين است كه به وسيلهء ماده وضع خاصى با معلول خود پيدا مىكنند ، و پيدا است كه همه جا وضع خاص مناسب پيدا نمىشود . آتش و سيگار در وضع خاصى يكديگر را جذب مىكنند ، آب و پارچه هم همين طور . دورى و نزديكى و اوضاع مخصوص در تاثير علل جسمانى دخالت دارند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n« مرحله هشتم » : تقسيم موجود به واحد و كثير\r\n\r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nفصل اول : « معناى واحد و كثير »\r\nحقيقت اين است كه مفهوم وحدت و كثرت از جمله مفاهيم عمومى است كه بى واسطه در ذهن ما نقش مىبندند . درست مثل مفهوم وجود و امكان و نظائرشان . « 1 » و بدين جهت است كه تعريفهائى كه كرده‌اند مثل : « واحد آن است كه تقسيم نشود » يعنى از جهت عدم انقسامش واحد نام دارد . و « كثير آن است كه تقسيم بشود » يعنى از جهت انقسامش كثير نام دارد . . . ، تعريفهائى لفظى هستند .\r\nاگر تعريفهائى حقيقى بودند بى اشكال نبودند چون تصور مفهوم واحد متوقف بر تصور معناى انقسام است كه معناى كثرت همان است و معناى كثرت هم متوقف بر فهم معناى انقسام است كه خود كثرت است . اگر بخواهيم وحدت را بفهميم بايد كثرت را بفهميم و اگر بخواهيم كثرت را بفهميم بايد انقسام را بفهميم . انقسام هم چيزى جز همان مفهوم كثرت نيست .\r\nبه هر حال وحدت ، جهت عدم انقسام شىء است و كثرت ، جهت انقسام شىء . البته اين گفته اشاره است به همان چه كه خودمان مىدانيم و در ذهنمان حضور دارد . نخواستيم تعريف حقيقى بكنيم .\r\n\r\n\r\n","description":"","footnote":"\r\n( 1 ) . - بيشتر فلاسفه و اهل كلام در اينجهت اتفاق نظر دارند به اسفار ج 2 ، ص 82 ، و مباحث المشرقية فخر رازى ج 1 ، ص 83 ، رجوع شود\r\n","page_name":" 169 ","page_number":169},
  {"content":"\r\n\r\n« تذكّر »\r\nوحدت از نظر مصداق و مورد با وجود مساوى است . هر چه واحد است موجود است و هر چه موجود است واحد است ، ولى از نظر مفهوم با يكديگر مباين هستند . يكى بودن با هست بودن ، دو مفهوم جداگانه هستند .\r\nممكن است بگوييد : تقسيم موجود به طور كلى ، به واحد و كثير ، مستلزم اين است كه كثير مانند واحد ، موجود باشد و از اين جهت كه واحد مقابل كثير قرار گرفته مستلزم اين است كه كثير غير از واحد و مباين با آن باشد ، چون دو قسم با يكديگر مباين هستند . و بنابراين برخى موجودها يعنى كثير ، واحد نيستند با اين كه موجودند . آن وقت چطور مىگوييد هر موجودى واحد است ؟ !\r\nولى توجه كنيد كه واحد دو اعتبار دارد : 1 - اعتبار فى نفسه و بدون مقايسهء كثير با آن . در اين حساب شامل كثير هم مىشود ، زيرا كثير هم از اين جهت كه موجود است واحد است يعنى يك وجود دارد - وجود واحد - يعنى يك مجموعه حساب مىشود و وقتى مىگوئيم :\r\nيك . . . يعنى واحد . و بدين جهت است كه عدد عارضش مىشود ، مىگوييم : « يك دهه ، دو دهه » و حتى مىگوييم : « يك كثرت و تعداد و چند كثرت و عدّه » . 2 - اعتبار مقايسه‌اى - مقايسهء با كثير . از اين جهت مباين و مقابل با كثير است .\r\nتوضيح اين مطلب را از بحث وجود بخواهيد : وجود را گاهى فى نفسه و به طور مطلق و در برابر عدم حساب مىكنيم در اين صورت مىشود عين خارج و خارجيّت و عين اثر دارى . ولى گاهى وجود را در\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمقايسهء انواع داخلىاش حساب كرده مىبينيم گاهى آثارى دارد و گاهى ندارد ، گر چه در اين صورت نداشتن آثار هم نوعى آثار ديگر را دارد ولى به هر حال در قياس به آن آثار منظور كه ندارد ، بى اثر است . آن گاه وجود بى اثر ( بى اثر در قياس با آن آثار مخصوص ) را وجود ذهنى مىناميم . و وجود با اثر را ( كه مقياس ما بود ) وجود خارجى مىناميم .\r\nو اين تقسيم كه در قياس انواع داخلى وجود بوده هيچ گونه منافاتى با تساوى وجود با خارجيت و ترتب آثار ندارد . آن در حساب كلى وجود و قياس با عدم بود ، و اين در حساب خاص انواع و مقياس داخلى وجود .\r\nوحدت را هم اين طور حساب كنيد . گاهى مفهوم واحد را به طور مطلق و بدون قياس داخلى حساب مىكنيم در اين صورت وحدت با وجود مساوى است ، هر موجودى از نظر وجودش واحد است يعنى بالاخره يك وجود دارد . ولى گاهى شىء واحد را حساب مىكنيم و مىبينيم كه در يك حال صفت وحدت را دارد و در حالت ديگر ندارد مثل يك عدد انسان و چند انسان . در اين حساب چند انسان را كثير حساب مىكنيم و در برابر يك عدد انسان قرار مىدهيم ، با اين كه اگر آن چند انسان را يك جا و در يك عنوان وجودى قرار داده‌ايم آنها هم بالاخره يك وجود و يك مجموعه و يك اعتبار ، دارند ، يك وجود در همان اعتبارى كه بنا به آن اعتبار به يك نام خوانده‌ايم و مثلا گفته‌ايم :\r\n« اين 10 نفر » . مجموعهء 10 ، يك واحد است ، واحد دهه ، « يك دهه » .\r\nاين تقسيم و مقابله با تعبير كلى : هر واحد مساوى با وجود است و بر عكس . هيچ گونه منافاتى ندارد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nفصل دوّم : « اقسام واحد »\r\nواحد يا حقيقى است و يا غير حقيقى . واحد حقيقى آن است كه بنفسه و بدون واسطه د رعروض ( و مجازيت ) ، موصوف به وحدت بشود مثل يك عدد انسان . واحد غير حقيقى بر خلاف اين است مثل انسان و اسب كه با اينكه دو موجودند ولى چون در حيوانيت اشتراك و اتحاد دارند مىگوييم : در جنس حيوانى خود يكى هستند كه در حقيقت وصف وحدت براى آنها نيست بلكه براى جنسشان مىباشد .\r\nواحد حقيقى هم يا چيزى است كه صفت وحدت را ( حقيقتا ) دارد .\r\nو يا اينكه چيزى است كه خودش وحدت است نه اينكه وحدت را دارد . دومى را واحد به وحدت حقه مىگويند مثل وحدت در حقيقت خالص و محض هر چيزى ، مثل وحدت حقيقت وجود . و در اين صورت واحد و وحدت يكى خواهد بود . اولى ( كه صفت وحدت را به عنوان يك وصف دارد ) را واحد به وحدت غير حقه مىگويند مثل يك انسان .\r\nواحد غير حقه يا وحدت خصوصى را دارد و يا وحدت عمومى .\r\nاولى همان است كه وحدت عددى دارد و با تكرارش عدد مىسازد و دومى مثل وحدت نوعى و جنسى . اولى مثل يك عدد كتاب ، دومى مثل اينكه مىگوييم : انسان يك نوع است و حيوان يك جنس است .\r\nواحد خاص يا اينكه هيچ گونه تقسيم ندارد ، يعنى نه : تنها وصف وحدتش تقسيم نمىشود ، موصوف آن هم تقسيم نمىشود و يا اينكه موصوف ( ذات واحد ) تقسيم مىشود .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاولى گاه مثل خود مفهوم وحدت و يا عدم تقسيم ( كه مفهوم واحد است و مفادش هم وحدت است . واحد و وحدت در آن يكى است ) و گاه چيزهاى ديگر . اينها ( چيزهاى ديگر ) هم گاهى وضع خارجى داشته قابل اشاره حسى هستند ، مثل يك نقطه ، و گاهى اين طور نيستند مثل يك موجود مجرد . آن هم يا مجرد كامل است چون عقل كلى و يا تعلقى هم به ماده دارد مانند نفس .\r\nدومى ( واحدى كه فقط وحدتش تقسيم نمىشود ولى معروض و موصوفش تقسيم مىشود ) يا بالذات تقسيم‌پذير است مثل يك مقدار ( كم - مثل مقدار اين كاغذ ) و يا بالعرض تقسيم‌پذير است مثل تقسيم يك جسم طبيعى از نظر مقدارش ، كه در تقسيم ذهنى ابتدا مقدار جسم تقسيم مىشود و سپس به واسطهء آن خود جسم .\r\nواحد عام يا عموم مفهومى دارد و يا عموم وجودى به معناى گسترش و سعهء وجودى . دومى مثل وجود منبسط كه از خداوند صادر شده و به همه چيز سايه گسترده است . اولى يا وحدت نوعى دارد ( وحدت انسان ) و يا وحدت جنسى دارد ( وحدت حيوان ) و يا وحدت عرضى دارد ، خاص يا عام ، مثل ( وحدت مفهوم خندان و يا راه رونده ) .\r\nواحد غير حقيقى واحدى است كه با وساطت غير خودش موصوف به وحدت مىشود مثل حسن و حسين كه واحد نيستند ولى با انسان متحد هستند كه انسان بالحقيقه واحد است ، و يا انسان و اسب كه واحد نيستند ولى با حيوان متحد هستند كه حيوان واحد حقيقى است ، واحد حقيقى عمومى مفهومى جنسى . واحد غير حقيقى اقسامى دارد كه مربوط به اختلاف واسطه و جهت عرضى وحدت است .\r\nوحدت در نوع را ( مثل وحدت حسين و حسن ) تماثل ، و وحدت در\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nجنس را تجانس ، و در كيف را تشابه ، و در كم را تساوى ، و در وضع ( جهت و ارتباط با اجزاء خود و خارج خود ) را توازى ، و وحدت در نسبت را تناسب مىخوانند . گفته‌اند كه همهء اين وحدتها تحقق دارند .\r\n\r\nفصل سوّم : « هو هويت »\r\nيكى از عوارض وحدت ، هوهويت ( اين همانى ) است چنان كه يكى از عوارض كثرت ، غيريّت است . هو هويت يعنى اتحاد دو چيز ، در جهتى ، با وجود اختلاف در جهت ديگر . روشن است كه اين همان معناى حمل است .\r\nمقتضاى اين معنى اين است كه حمل هر دو معناى مختلفى كه ميانشان نوعى اتحاد ( هر جور اتحاد و وحدت كه قبلا گفتيم ) باشد ، صحيح باشد ، ليكن معمولا حمل را مخصوص دو مورد اتحاد دانسته‌اند ، و اين اختصاص هم وجهى و علّتى جز رسم و شهرت و تعارف عمل ندارد : 1 - مورد اتحاد مفهومى و ماهوى موضوع و محمول ، كه گر چه اتحاد حقيقى خواهد بود ليكن به نوعى اعتبار با يكديگر اختلاف دارند مثل اختلاف به اعتبار اجمال و تفصيل ، چون انسان حيوان ناطق است كه حدّ ( حيوان ناطق كه محمول است ) عين مفهوم محدود ( انسان ) است ، و فقط در اجمال و تفصيل تفاوت دارند يكى مجمل و ديگرى تفصيل همان مجمل است . در اين مورد اتحاد موضوع و محمول حقيقى است و اختلافشان بوسيله اجمال و تفصيلى است . و گاهى اختلاف ، فقط فرضى است ، كه گوئيا فرض اختلاف و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nفرض سلب مفهومى از مفهوم ديگر مىشود و همين فرض ابتدائى ، نوعى تغاير اعتبارى است ولى سپس حمل بر خود مىشود تا فرض تغاير مزبور مردود شود . از همين باب است كه گفته مىشود : انسان انسان است . اين نوع حمل ( اتحاد مفهومى ) را چه با اختلاف اجمال و تفصيل ، و چه با اختلاف فرضى ، حمل ذاتى اولى مىگويند زيرا كه محمول ، ذاتى موضوع است ، و از طرفى از بديهيات اوليه است كه تصديقش چيزى بيش از تصور موضوع و محمول نمىخواهد .\r\n2 - اتحاد وجودى با وجود اختلاف مفهومى مثل انسان خندان است و حسن ايستاده است . اين حمل را حمل شائع صناعى مىخوانند چون در مكالمات شيوع دارد و در علوم و صناعات بيشتر به كار مىرود .\r\n\r\nفصل چهارم : « اقسام حمل شايع »\r\nحمل شايع به حمل « هو هو » و حمل ذو هو حمل تقسيم مىشود :\r\nهو هو آن است كه محمول بدون اعتبار چيزى زائد ، بر موضوع حمل شود مثل : انسان خندان است . اين را حمل مواطات هم گويند .\r\nذو هو اين است كه اتحاد محمول و موضوع و حمل آنها محتاج به اعتبار چيزى زائد مثل اشتقاق و يا اضافهء مثل كلمه « ذو / صاحب » باشد ، مثل حمل در قضيهء : حسن عدل است كه چون عدالت اسم معناست و با حسن كه اسم ذات است اتحاد ندارند و حملشان به طور حقيقى امكان ندارد ناچاريم كلمهء ذو ( / صاحب ) را اضافه كنيم و يا از\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكلمهء عدل عادل را اشتقاق نموده عبارت حسن عدل است را اين طور در تقدير و نظر بگيريم كه : حسن صاحب عدل است و يا حسن عادل است .\r\nحمل به بتّى ( قطعى ) و غير بتّى هم تقسيم مىشود : بتّى آن است كه موضوع قضيه ، افراد محقق در خارج باشند و عنوان موضوع بر چنين افرادى صدق كند مثل : انسان خندان است و يا انگشتان نويسنده حركت دارد . ( كه موضوع اين دو قضيه افراد موجود خارجى مىباشد ) .\r\nغير بتّى آن است كه موضوع قضيه افراد مقدر و غير محقق باشد مثل معدوم محض مورد خبر قرار نمىگيرد ، و يا اجتماع نقيضين محال است . كه معدوم محض ، فردى در خارج ندارد و اجتماع نقيضين هم همين طور موردى ندارد . موضوع اين گونه قضايا هيچ گونه تحققى ندارد و فقط افراد فرضى موضوعشان را تشكيل مىدهند .\r\nيكى ديگر از تقسيمهاى حمل ، تقسيم به بسيط و مركب است كه هليت بسيطه و هليت مركبه ناميده مىشوند . هليت بسيط قضيه‌اى است كه محمولش وجود موضوع باشد مثل انسان موجود است و هليت مركبه آن است كه محمولش يكى از آثار وجود موضوع باشد مثل « انسان خندان است » .\r\nبا اين بيان ضمنا پاسخ اشكالى كه بر قاعدهء فرعيت ( ثبوت شىء لشىء فرع ثبوت المثبت له / ثبوت چيزى براى يك شىء فرع ثبوت آن شىء است ) ايراد كرده‌اند ، نيز روشن شد . اشكال اين است كه ثبوت وجود براى انسان مثلا در قضيه : انسان موجود است بنابراين قاعده بايد فرع ثبوت قبلى انسان باشد ، پس بايد انسان پيش از ثبوت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nوجودش ، يك وجود ديگرى داشته باشد ، آن وجود ديگر هم وقتى بخواهد ثبوت و وجود انسان حساب شود بايد پيش از آن موضوعش با يك وجود ديگرى ثابت باشد و همين طور با هر وجودى كه بخواهد موضوع ثابت شود بايد پيش از آن وجودى ديگر باشد و اين تسلسل باطل خواهد بود .\r\nپاسخ اين اشكال همان است كه از توضيح هليت بسيطه روشن شد .\r\nهليت بسيطه كه ثبوت چيزى براى يك شىء ديگر نيست تا فرع وجود آن شىء ديگر باشد . هليت بسيطه مثل انسان موجود است ، ثبوت يك شىء است ، ثبوت انسان است ، نه ثبوت چيزى براى انسان .\r\nاين پاسخى است كه مرحوم صدر المتالهين ( قده ) گفته است . ولى مرحوم محقق دوانى گفته است كه خوب است به جاى كلمهء فرعيت كلمهء استلزام را به كار ببريم و بگوييم : ثبوت چيزى براى يك شىء مستلزم ثبوت آن شىء است نه فرع آن . مستلزم ثبوت آن است يعنى آن هم بايد باشد ولى نه فرع آن كه معنايش اين است كه قبلا بايد باشد .\r\nروشن است كه مفهوم اين پاسخ دوانى اين است كه اشكال را پذيرفته و سنگر خود را خالى كرده است .\r\nفخر رازى هم گفته است كه : اين كه مهم نيست ، خوب ، قاعده فرعيت را با هليت بسيطه تخصيص بزنيد و بگوييد : اين قاعده در غير هليات بسيطه است . ايشان خيال كرده است كه قاعدهء فرعيت يك قانون قرار دادى است كه با يك قرار و نشست و برخاست خود تخصيص بزنيم . حكم عقل است و عقل را كه نمىتوان با قرار دادهاى خود تخصيص زد .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nفصل پنجم : « غيريّت و تقابل »\r\nسابقا گفتيم كه يكى از عوارض كثرت ، غيريّت است . غيرّيت به ذاتى و غير ذاتى تقسيم مىشود . غيريت ذاتى آن است كه مغايرت ميان يك چيز با چيز ديگر بالذات باشد مثل مغايرت وجود و عدم . اين را تقابل مىگويند . غيريّت غير ذاتى آن است كه مغايرت ميان آن دو به خاطر چيزهاى ديگر باشد نه بالذات مثل جدائى شيرينى از سياهى در شكر و ذغال ، و گرنه ممكن است يك جا هم جمع شوند و شيرينى سياهى درست شود . اين را تخالف مىگويند .\r\nغيريّت ذاتى كه همان تقابل است اين طور تعريف شده است :\r\nامتناع اجتماع دو چيز در يك محل و يك زمان در جهت واحد . آنگاه گفته‌اند : چنين تغايرى چهار قسم است ، زيرا متقابلان يا هر دو وجودى هستند و يا نه ، و در صورت اول يا هر دو آنها در مقايسهء با ديگرى مفهوم مىشوند ، در اين صورت متضايفان هستند و تقابلشان را تقابل تضايف مىگويند مثل بالائى و پستى و يا اين طور نبوده مستقلا مفهوم مىشوند مثل سياهى و سفيدى و در اين صورت متضادان هستند و تقابلشان را تقابل تضاد مىگويند و اگر هر دو وجودى نيستند مسلما يكى از آن دو وجودى است و ديگرى عدمى ، زيرا اگر هر دو عدمى باشند كه تقابلى با هم ندارند . اعدام با يكديگر دعوا و نزاع و تقابلى ندارند . وقتى يك وجودى و ديگرى عدمى بود اگر موضوعى كه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nصلاحيت و پذيرش هر دو را داشته باشد در كار باشد مثل كورى و بينائى ، تقابلشان را تقابل عدم و ملكه مىگويند ، و اگر چنين موضوعى در كار نباشد نفى و اثبات مطلق بوده و متناقضان هستند و تقابلشان را تقابل تناقض مىنامند . اين بيانى است كه فلاسفه معمولا دارند .\r\n( در مورد عدم و ملكه بهتر است بگوييم : موضوعى در كار باشد كه استعداد وجود را دارد و توقع وجود در آن است و عدم خلاف قاعده است ) .\r\nديگر اين نكته را لازم نيست بگوييم ، خود توجه داريد كه يكى از خصوصيات هر گونه تقابلى اين است كه بايد دو طرف در كار باشد ، زيرا تقابل ميان دو طرف تحقق مىيابد . تقابل يك نوع نسبت ميان دو متقابل است و بديهى است كه نسبت بايد ميان دو طرف باشد .\r\n\r\nفصل ششم : « تقابل تضايف »\r\nيكى از خصوصيات تضايف اين است كه متضايفان در وجود و عدم ، و قوه و فعل ، همگن و مماثل يكديگرند . وقتى يكى موجود شد ديگرى هم حتما موجود است ، و وقتى يكى از آن دو معدوم باشد ديگرى هم حتما معدوم است . و وقتى يكى بالفعل يا بالقوه باشد ديگرى هم يقينا همانطور خواهد بود . مقتضاى اين مطلب اين است كه متضايفان با هم هستند و هيچ يك بر ديگرى هيچ گونه تقدم ندارد ، نه ذهنا و نه خارجا .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nفصل هفتم : « تقابل تضاد »\r\nهمانطور كه از تقسيم گذشته به دست آمد تضاد اين است كه دو امر وجودى غير متضايف ، تغاير ذاتى داشته باشند يعنى ذاتا قابل جمع نباشند .\r\nتضاد احكام و خصوصياتى دارد از جمله اينكه ميان اجناس عاليه مقولات دهگانه تضادى نيست زيرا . آنها قابل جمع هستند و بيشتر از يكىشان در يك مورد جمع مىشوند چنان كه كم و كيف و . . . در يك جسم جمع‌اند . انواع هر يك از آنها هم با انواع مقولهء ديگر قابل جمع هستند . همين طور اجناسى كه تحت يكى از مقولات مزبور است با اجناس مقولهء ديگر . مثلا رنگ با طعم با اينكه دو جنس از اجناس در كيف مبصر و مطعوم هستند يك جا جمع مىشوند . بنابراين تضاد فقط ميان دو نوع اخير از هر مقوله‌اى كه جنس قريب واحدى دارند تحقق پيدا مىكند مثل سياهى و سپيدى كه زير جنس قريبشان ( رنگ ) داخلند . اين بيان فلاسفه در اين زمينه است و دليل انحصار تضاد در دو نوع مزبور هم فقط استقراء مىباشد . « 1 »\r\nيكى از خصوصيات تضاد اين است كه حتما بايد موضوعى در كار باشد كه متضادان بر آن وارد شوند . چون اگر يك موضوع شخصى مشترك نباشد ، چگونه اين را تفسير كنيم كه : نبايد يك جا جمع شوند .\r\n\r\n\r\n","description":"","footnote":"\r\n( 1 ) . - فلاسفه مشاء اينطور عقيده دارند به اسفار ج 2 ، ص 112 ، رجوع شود ، از قدماء فلاسفه نقل شده كه داشتن جنس قريب واحد را شرط نمىدانند و همينطور كمال اختلاف را\r\n","page_name":" 180 ","page_number":180},
  {"content":"\r\n\r\nدر كل عالم هستى كه اشكال ندارد جمع شوند مثلا سياهى در يك جسم و سپيدى در جسم ديگر تحقق يابد . اينكه محال نيست و اشكال ندارد .\r\nمقتضاى اين مطلب اين است كه ميان وجودهاى جوهرى تضادى نباشد چون موضوعى ندارند كه در آن وجود پيدا كنند ، و بنابراين تضاد فقط در عوارض است . برخى از فلاسفه موضوع را به محل بدل كرده و گفته‌اند . بايد : محلى واحد داشته باشند ، تا صورتهاى حاّل در مواد جوهرى را نيز شامل شود ، آخر ماده نسبت به صورت ، موضوع نيست ولى محل هست . موضوع بى نياز از عرض است ، ولى ماده كه محل است بى نياز از صورت نيست .\r\nاز جمله احكام تضاد اين است كه ميان متضادان ، كمال اختلاف مىباشد . اگر چند امر وجودى متغاير داشته باشيم كه يكىشان به ديگرى نزديكتر از ساير آنها باشد متضادان فقط دو طرف امور مزبور هستند كه ميانشان كمال دورى و اختلاف است . مثلا سياهى و سپيدى را در نظر بگيريد ، رنگهاى زيادى ميان آن دو هستند كه بعضىشان به طرف سياهى نزديكترند و بعضىشان به طرف سپيدى . مثلا زرد به سپيدى نزديكتر از قرمزى است . متضادان فقط سپيدى و سياهى هستند . رنگهاى ديگر كه وسط واقع شده‌اند ضدّ حساب نمىشوند .\r\n( بنابراين كه ما سياهى و سپيدى را رنگ بدانيم ، تفصيل مطلب را در علوم تجربى ببينيد . )\r\nبا تفصيلى كه تاكنون گفتيم سرّ تعريف فلاسفه دربارهء متضادان معلوم مىشود . و نيازى به توضيح مجدد نمىبينيم . آنها گفته‌اند :\r\nمتضادان دو امر وجودى هستند كه بر يك موضوع ورود مىكنند ، و زير يك جنس قريب قرار دارند و ميانشان كمال اختلاف است .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nفصل هشتم : « تقابل عدم و ملكه »\r\nعدم و ملكه را عدم و قنيه نيز مىخوانند و به هر حال آن دو عبارتند از يك امر وجودى براى موضوعى كه صلاحيت اتصاف آن را دارد و عدم آن امر وجودى در موضوع مزبور ، مثل بينائى و كورى در موضوعى كه صلاحيت بينائى دارد . حالا ببنيم موضوع آنها چيست و كدام جنبهء يك موجود ، موضوع در اين مسئله مىباشد ؟\r\nاگر موضوع ملكه را طبيعت نوعى يا جنسى يك موجود بگيريم .\r\nنفس طبيعتى كه صلاحيت داشتن ملكه را اجمالا دارد و تقيد به وقت خاص را اصلا اعتبار نكنيم مىگويند عدم و ملكه حقيقى . و به اين حساب چشم نداشتن عقرب هم كورى و عدم ملكه حساب مىشود ، زيرا جنس كلى آن كه حيوان است موضوعى است قابل چشم ، گر چه نوع خاص مزبور ( عقرب ) به طورى كه گفته شده قابليت چشم ندارد .\r\nهمين طور ريش نداشتن انسان پيش از زمان لحيه ، عدم ملكه است چون نوع انسان قابل لحيه است ، هر چند گروه خاص نابالغان قابل لحيه نيستند .\r\nو اگر طبيعت شخصى يك موجود را موضوع بگيريم و حتى زمان صلاحيت اتصاف را هم قيد كنيم عدم و ملكه را مشهورى مىگويند و در اين صورت كسى كه اساسا چشم ندارد و كسى كه هنوز وقت لحيه داشتن او نشده است موضوع عدم و ملكه حساب نمىشوند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفصل نهم : « تقابل تناقض »\r\nتقابل تناقض يا سلب و ايجاب اين است كه سلب ، عينا به مورد ايجاب وارد شود ، و با اين حساب تناقض على القاعده در قضايا بايد باشد ، ليكن گاهى مضمون يك جمله را تاويل به مفرد مىبرند و مىگويند تناقض ميان وجود و عدم يك شىء است ، و يا مىگويند نقيض هر چيزى رفع آن است . اين تعبيرها كه دو نقيض را به طور مفرد تفسير مىكنند بر اساس برگرداندن مضمون قضيه به مفرد است و گرنه معناى ورود سلب و ايجاب بر يك شىء ورود آن دو بر يك نسبت ميان دو شىء مىباشد يعنى در قضايا .\r\nضمنا اين را هم بگوييم كه : منظور از رفع يك شىء در تعريف اخير طرد و ابطال آن است . رفع انسان لا انسان است ، و رفع و طرد لا انسان هم انسان است . اين طور نيست كه عده‌اى تصور كرده‌اند كه رفع يك چيز نفى آن است و بنابراين نقيض انسان لا انسان است و نقيض لا انسان لا لا انسان - نفى نفى - است و انسان لازمهء نقيض است نه خود نقيض . . . نه ، اين طور نيست . اين دگم لفظ پرستى است در حالى كه مقصود روشن است . نفى يعنى طرد و ابطال .\r\nحكم دو نقيض يعنى ايجاب و سلب ، اين است كه هيچ گاه با هم جمع نمىشوند و با هم نفى هم نمىشوند ، درست مثل يك قضيهء منفصلهء حقيقيه ( يا ايجاب صادق است و يا سلب ) . و اين مطلب از بديهيات اوليه‌اى است كه صدق هر قضيه‌اى چه بديهى و چه نظرى بر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآن توقف دارد . چون علم و ادراك تصديقى به هيچ قضيه‌اى تعلق نمىگيرد مگر پس از علم به امتناع نقيض آن . مثلا در صورتى مىتوان قضيه : « عدد چهار ، جفت است » را تصديق كرد كه كذب خلاف آن يعنى « عدد چهار ، جفت نيست » را به طور قطع بدانيم . به همين جهت است كه قضيه : « اجتماع و ارتفاع نقيضين محال است » را اولين بديهيات اوليه شمرده‌اند .\r\nيكى از احكام تناقض اين است كه هيچ چيزى در جهان از حكم دو نقيض ( در هر تناقضى ) خارج نخواهد بود . هر چه را فرض كنيد يا زيد بر آن تطبيق مىشود و يا عدم زيد . سپيدى يا عدم سپيدى و همين طور در مثالهاى ديگر .\r\nشايد نيازى به توضيح نباشد كه آنچه پيش از اين دربارهء ارتفاع نقيضين از مرتبهء ماهيت گفتيم منافاتى با مطلب اينجا ندارد . صحبت اين جا ، اين است كه هيچ گاه دو نقيض از يك مورد خارجى نفى نمىشوند و هر چيزى بالاخره در يكى از دو طرف جاى دارد ولى آنچه در آن بحث ( خصوصيات ماهيت ) گفتيم اين بود كه ماهيت چيزى است بالاتر از وجود و عدم . نه وجود در ذات ماهيت نهفته است و نه عدم . ماهيت بنفسه فقط خودش مىباشد و بس . عريان و عارى .\r\nانسان از حيث ماهيت انسانيت نه موجود است و نه لا موجود . حدّ انسان حيوان ناطق است نه حيوان ناطق موجود و يا حيوان ناطق معدوم . پس آن بحث مربوط به ذات يك شىء است ، و اين بحث مربوط به مورد خارجى و تحقق ، بدون تقيد به جنبهء ذات .\r\nيكى از خصوصيات تناقض اين است كه تناقض در قضايا هشت شرط مشهور دارد كه بدون آنها تناقض تحقق پيدا نمىكند . همان\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهشت شرطى كه در كتابهاى منطقى ذكر شده است . مرحوم صدرالمتالهين وحدت حمل را هم اضافه كرده ، و گفته است كه حمل در دو قضيه بايد حتما حمل اولى ذاتى باشد و يا در هر دو حمل شايع صناعى باشد ، هر دو مثل هم باشند . و بنابراين اگر بگوييم : « جزئى جزئى است و جزئى جزئى نيست » . اگر منظور اين باشد كه جزئى مفهوما جزئى است و موردا و مصداقا جزئى نيست و كلى است ، تناقضى نيست .\r\nاين هم به خوبى روشن است ، چه اشكال دارد كه جزئى از نظر معنى و مفهوم كلى همان جزئى باشد ولى از نظر مصداق و مورد كلى باشد يعنى كلمه و مفهوم جزئى ، خودش كلى بوده خاصيت كلى را داشته باشد و همين طور هم هست . « 1 »\r\n\r\nفصل دهم : « تقابل وحدت و كثرت چگونه است ؟ »\r\nدر اين جهت اختلاف كرده‌اند كه تقابل واحد و كثير بالذات است يا نه ؟ و اگر بالذات است متضايفان هستند يا متضادان ؟ يا يك نوع مخصوص تقابل است غير از چهار نوع تقابل معروف ؟\r\nحقيقت اين است كه اختلاف واحد و كثير اصلا جزو تقابل\r\n\r\n\r\n","description":"","footnote":"\r\n( 1 ) . - وحدتهاى لازم را اگر بخواهيم به تفصيل ذكر كنيم حدود سى وحدت خواهد شد كه سابقا در كتاب « مقصود الطالب » ذكر كرده‌ايم و اگر بخواهيم با جمال برگذار كنيم بهتر است همان جملهء غزالى را بگوييم : در هر قضيه‌اى آنچه در قضيهء ديگر است بايد رعايت شود مگر كيف و كم و جهت\r\n","page_name":" 185 ","page_number":185},
  {"content":"\r\n\r\nاصطلاحى نيست زيرا اختلاف و تقسيم موجود به واحد و كثير از نوع اختلاف تشكيكى است كه مايهء اختلاف به همان مايهء اتفاق بر مىگردد .\r\nمگر كثرت جز همان وحدتهاست كه از اجتماعشان كثرت به وجود آمده است ؟ نظير تقسيم موجود به خارجى و ذهنى و يا به بالفعل و بالقوه . ولى تغاير و اختلاف متقابلان تشكيكى نبوده منشاء اختلاف و اتحاد يكى نيستند .\r\n« تتميم » :\r\nتقابل ايجاب و سلب يك تقابل حقيقى خارجى نيست بلكه يك تقابل عقلى و با نوعى اعتبار است ، زيرا اساسا تقابل نسبت خاصى نسبت است ميان دو متقابل . و نسبت به طور كلى وجودى است رابط و قائم به دو طرف موجود . ولى يكى از دو طرف تناقض ، سلب است و سلب ، عدم است . عدم چيزى نيست كه طرف واقع شود . ليكن عقل ، سلب را طرف فرض كرده عدم اجتماعش با ايجاب را يك اختلاف ذاتى ميان دو چيز مىبيند .\r\nولى تقابل عدم و ملكه اين طور نيست چون عدم در آنجا بهره‌اى از وجود دارد چون عدم مطلق نيست ، بلكه عدم صفتى است كه موضوع اقتضاء وجودش را دارد . عدم را از چنين موضوعى انتزاع مىكنيم نه از هر موردى . به ديوار نمىگوييم : كور ، به انسان و حيوان مىگوييم . پس يك رابطهء خاصى با وجود دارد . همين مقدار رابطه با وجود و اينكه منشاء اين عدم بايد يك وجود خاصى باشد براى نسبت كفايت مىكند و نسبت اينجا دو طرف پيدا مىكند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\n« مرحلهء نهم » : سبق و لحوق و قدم و حدوث\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nفصل اول : « معناى معيّت و سبق و لحوق و اقسام آنها »\r\nاز جمله عوارض و احكام موجود به ماهو موجود ، سبق و لحوق و معيّت مىباشد . توضيح اينكه گاهى دو موجود ، يك نسبت واحد مشتركى به يك مبدأ وجودى دارند ليكن يكى از آن دو ، خصوصيتى با مبدأ مزبور دارند ، كه ديگرى ندارد . مثلا عدد 2 و 3 را به يك در نظر بگيريد هر دو آنها يك نسبت مشتركى به يك دارند ، هر دو از يك درست شده‌اند . ليكن عدد 2 نزديكتر از 3 ، نسبت به يك ، مىباشد .\r\nعدد 2 را سابق و متقدم و عدد 3 را متاخر و لا حق مىگويند . و اگر دو موجود نسبت مشترك و بدون هيچ گونه تفاوت به يك مبدأ داشته باشند حالتشان را نسبت به مبدأ مزبور معيّت مىگويند .\r\nسبق و لحوق اقسامى دارد كه با استقراء به دست آمده است ، از جملهء آنها سبق و لحوق زمانى است . سبقى كه سابق و لاحق آن هيچ گاه با هم جمع نمىشوند . تقدم اجزاء زمان بر يكديگر و تقدم حوادث زمانى بر يكديگر اين طور هستند .\r\n2 - سبق بالطبع : تقدم علت ناقص بر معلول مثل نسبت تقدّمى عدد 2 بر 3 . چون تشكيل عدد 3 ، معلول شمارهء پايين‌تر خود يعنى عدد 2 مىباشد . البته عدد 2 تمام علت نيست . جزء علت است . ولى به هر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nحال تا 2 تحقق نيابد 3 محقق نمىشود .\r\n3 - سبق علّى : تقدم علت تام بر معلولش را سبق علىّ مىخوانند .\r\n4 - سبق ماهوى : تقدم علل قوام را بر معلولشان سبق ماهوى يا سبق جوهرى مىنامند . تقدم اجزاء ماهوى يك نوع بر نوع ، مثل تقدم حيوان و ناطق بر نوع انسان ، سبق ماهوى است . تقدم ماهيت بر لازمه‌اش مثل تقدم عدد چهار بر صفت زوجيت كه صفت لازم آن است نيز از اين قسم سبق شمرده شده است .\r\nاين سه قسم سبق و لحوق ( طبعى و علّى و ماهوى ) را سبق ذاتى مىنامند .\r\n5 - سبق بالحقيقه : اگر سابق يك معنائى را بالذات داشته باشد و لا حق ، آن را بالعرض داشته باشد اين گونه سبق و لحوق را بالحقيقه مىنامند . آب كه از ناودان جارى مىشود صفت جريان را ، به طور حقيقت دارد ولى اين صفت به ناودان هم به طور بالعرض نسبت داده مىشود . مىگويند ناودان جريان دارد . اين قسم سبق را صدر المتالهين ابداع و اصطلاح كرده است .\r\n6 - / سبق دهرى : تقدم علت تام بر معلولش را دو طور مىتوان ديد :\r\n1 - از اين نظر كه علّت ايجاب كنندهء معلول و افاضه كنندهء وجود معلول است . سبق علّى اين جهت را منظور دارد 2 - از اين نظر كه علت چيزى است جدا از معلول ، و معلول در مرتبهء علت نيست ، چنان كه عالم تجرد از عالم ماده جدا است . سبق دهرى به اين جدائى و انفصال و علوّ مرتبه علت و نبود معلول در آن مقام بلند توجه دارد .\r\nبه عبارت ديگر گاهى علّت را بعنوان ايجاد كنندهء معلول افاضه گر آن و همراه آن مىبنيم ، و گاهى به اين عنوان كه بالاخره وجودى است\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nغير از معلول . اين هر دو جهت در علت هست . نظر اول را در سبق علىّ داريم و نظر دوم را در سبق دهرى .\r\nاين سبق را هم مرحوم محقق داماد - استاد صدرالمتالهين - / در نتيجهء اعتقادش به حدوث دهرى كه بعدا بيان خواهيم كرد ابداع و اصطلاح كرده است .\r\n7 - سبق رتبى : تقدم بالرتبه را چه در ترتيب طبعى و چه در ترتيب وضعى و اعتبارى سبق رتبى مىگويند . يك نوع مثل انسان ، جنسها و نوعهاى اضافى دارد ( حيوان ، نامى ، جسم ، جوهر ) ، ترتيب اين اجناس و انواع را گاهى از بالا و گاهى از پايين شروع مىكنند . اگر از بالا شروع كنيم بالاترين جنس را جنس اسبق و مقدم مىدانيم مثل جوهر براى انسان و اجناس پس از آن را جنس لاحق و موخر . و اگر از پايين شروع كنيم اولين نوع ( انسان ) يا اولين جنس ( حيوان ) را سابق و مقدم و اجناس و انواع اضافى بالاتر از انسان را لاحق و موخر حساب مىكنيم .\r\nاين در ترتيب طبعى .\r\nدر ترتيب وضعى و قراردادى هم اين طور است . امام و ماموم را در نماز جماعت حساب كنيد . اگر از محراب شروع كنيم امام سابق و مقدم است تا برسد به آخرين صف نماز جماعت . و اگر از درب مسجد ( مثلا ) شروع كنيم ، كار بر عكس مىشود .\r\nتوجه داريد كه ترتيب امام و ماموم يك ترتيب تكوينى نيست قانونى و قراردادى و اعتبارى است .\r\n8 - سبق بالشرف : تقدم در صفت كمال را سبق بالشرف مىخوانند مثل تقدم عالم بر جاهل و شجاع بر ترسو .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nفصل دوم : « ملاك تقدم و سابقيت »\r\nمنظور از ملاك تقدم ، همان امر مشترك ميان متقدم و متاخر ، است و تقدم و تاخر هم در همان امر مشترك است .\r\nملاك تقدم در سبق زمانى انتساب به زمان است . حالا فرق نمىكند سابق و لاحق خود زمان باشد و يا يك امر زمانى . ديروز سابق بر امروز است يعنى ديروز نسبتى با زمان قبلى دارد . جدّ ما هم سابق بر ماست يعنى او نسبتى به زمانى پيش از زمان ما دارد .\r\nملاك تقدم در سبق بالطبع ، انتساب به وجود است . عدد 2 پيش از عدد 3 مىباشد يعنى 2 هميشه پيش از 3 وجود دارد .\r\nملاك تقدم در سبق علّى وجوب است . علت پيش از معلول است يعنى پيش از معلول ضرورت دارد . ملاك تقدم در سبق ماهوى ، قرار ماهيت است ، حيوانيت پيش از انسانيت است يعنى قرار ماهوى آن قبل از انسان است . قرار ماهوى انسان پس از تقرر ماهيت حيوانيّت است .\r\nملاك تقدم در سبق بالحقيقه مطلق الوجود اعم از حقيقت و مجاز است . قضيه « آب جريان دارد » قبل از « ناودان جريان دارد » مىباشد . آن اصل است و اين بر اساس آن ساخته شده است . يعنى تحقق آن پيش از اين است از نظر اصالت مقابل مجازيت .\r\nملاك تقدم در سبق دهرى وجود نفس الامر است . عقل اول پيش از عالم طبيعت است يعنى در وجود نفس الامرى پيش از آن است آن باطن عالم است و اين در ظاهر .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nملاك تقدم در سبق رتبى انتساب به مبدأ تعيين شده ، مىباشد مثلا محراب را در مثال امام و مأموم ، مبدأ مىگيريم و سابق و لاحق را در ارتباط با آن مىسنجيم . يا در ورودى را مبدأ مىگيريم . اين در رتبهء حسى . در رتبهء عقلى هم مثل جنس اعلى يا نوع اخير . وقتى مبدأ را از بالا حساب كنيم جنس اعلى و اگر از پايين شروع كنيم نوع اخير . هر چه به اينها نزديكتر است سابق مىباشد .\r\nملاك تقدم در سبق بالشرف هم فضيلت و برترى است . اين در شجاعت اسبق از آن است يعنى برترى بر آن دارد .\r\n\r\nفصل سوم : « قدمت و حدوث »\r\nدر زبان عموم ، از سابق اين طور بوده كه دو لفظ قديم و حادث را به دو چيزى كه در تطبيق بر يك زمان شريك اند ولى زمان يكى بيشتر از زمان ديگرى است اطلاق مىكرده‌اند . آنچه كه زمانش بيشتر بوده است .\r\nقديم و آنچه زمان كمترى دارد حادث يا حديث است . قديم و حادث بودن دو وصف اضافى هستند و ممكن است يك چيز در مقايسه با چيزى حادث باشد و در مقايسه با چيز ديگر قديم باشد . و بنابراين خلاصه مفهوم و معناى حدوث اين است كه وجود يك شىء ، مسبوق به عدم در يك زمانى باشد . و خلاصه معناى قديم هم اين است كه وجود آن چيز مسبوق به عدم در يك زمانى نباشد .\r\nبعدا معناى اين دو لفظ - حدوث و قدم - را توسعه داده عدم را به طور مطلق گرفته‌اند تا هم شامل عدم مقابل بشود و هم عدم مجامع را\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر بر بگيرد . عدم مقابل هم عدم يك شىء در زمان ديگرى غير از زمان وجود آن شىء است . همان كه پيش از اين گفتيم . ولى عدم مجامع همان عدم ذاتى يك شىء است كه با وجود آن شىء - كه از علت گرفته است - جمع مىشود . حسن ديروز نبود يعنى حدوث زمانى دارد و قبلا اين وجود را نداشت و عدم زمانى داشته است ولى حسن الان هم كه موجود است ، بذاته نيست يعنى حادث به حدوث ذاتى است كه همراه با عدم ذاتى است .\r\nو بنا به آنچه گفتيم معناى حدوث ، مسبوقيت وجود به عدم مىباشد و معناى قدم ، عدم مسبوقيت آن به عدم است . و اين دو معنا از جمله عوارض ذاتى مطلق وجود است ، يعنى هر موجودى به هر حال يا مسبوق به عدم است و يا غير مسبوق به عدم . و به همين جهت است كه در فلسفه از حدوث و قدم بحث مىشود حدوث و قدم از جمله عوارض ذاتى وجود است ، و در فلسفه از عوارض ذاتى وجود بحث مىشود .\r\nبا عموميتى كه دربارهء عدم ( مجامع و مقابل ) گذشت ، حدوث هم تقسيم مىشود : حدوث زمانى و حدوث ذاتى . حدوث زمانى مسبوقيت وجود يك شى به عدم زمانى ، است مثل مسبوقيت امروز به عدم در گذشته و يا مسبوقيت حوادث امروز به عدم آنها در روز گذشته . مقابل حدوث زمانى قدم زمانى است يعنى عدم مسبوقيت يك شىء به عدم زمانى مثل اصل زمان كه پيش از آن هيچ زمانى نبوده است و گرنه با همين نفى زمان اثبات زمان كرده‌ايم . اگر قدم زمان معنايش اين باشد كه زمان در زمانى گذشته و قديم بوده معنايش اثبات زمانى پيش از آن مىباشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nحدوث ذاتى يعنى مسبوقيت وجود يك شىء به عدم ذاتى يعنى ذاتش از خود هيچ نداشته باشد . همهء موجودات امكانى كه وجودشان را از علت خارجى گرفته‌اند اين طور هستند : در حد ذاتشان جز عدم هيچ نيست .\r\nممكن است بگوييد : ماهيت جز امكان كه لازمه‌اش تساوى نسبت به وجود و عدم است چيزى ندارد . در ذات ماهيت نه وجود است و نه عدم . نه اينكه عدم در ذات باشد كه شما مىگوييد .\r\nولى به اين نكته توجه كنيد كه ماهيت گر چه در حد ذات خالى از وجود و عدم است و در تلبس به وجود و يا عدم احتياج به مرجح خارجى دارد ، ليكن صرف عدم مرجح وجود و عدم علت وجود براى معدوم بودنش كفايت مىكند . به عبارت ديگر اين كه فى ذاته از وجود و عدم خالى است از نظر حمل اولى است و منافاتى ندارد كه از نظر حمل شايع معدوم باشد .\r\nدر برابر حدوث به اين معنى ، قدم ذاتى است كه عدم مسبوقيت يك شىء به عدم ذاتى است كه فقط در جائى تصور دارد كه يك چيز عين حقيقت وجود بوده و بالذات عدم را طرد نمايد يعنى وجود واجب كه ماهيتش همان وجودش مىباشد .\r\nحدوث دهرى هم مشمول عموم معناى حدوث بوده در كادر معناى عام آن قرار مىگيرد . حدوث دهرى كه ابداع مرحوم محقق داماد است اين است كه يك مرتبه از وجود شىء مسبوق به عدم آن مرتبه در مرتبهء ديگر باشد كه در فوق قرار دارد مثل مسبوقيت عالم طبيعت به عدم آن در عالم مثال ، يعنى طبيعت به حد و مرتبهء خاص خود در عالم مثال نيست . توجه داريد كه عدم در اين قسم حدوث هم عدم غير\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمجامع است يعنى دو مرتبه وجود با هم نيستند و اين مرتبه وجود هم با عدم آن در مرتبه ديگر با هم نيستند . وجود در اين مرتبه است و عدم در مرتبه ديگرى فوق آن . ليكن اين عدم زمانى نيست . عدم غير مجامع رتبى مىباشد . در برابر حدوث دهرى قدم دهرى قرار دارد كه عدم مسبوقيّت وجود يك مرتبه به عدم در مرتبه فوق مىباشد . خداوند از اين نظر هم حدوث ندارد ، حدوث دهرى ندارد ، قديم بالدهر مىباشد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n« مرحلهء دهم » : قوه و فعل\r\nوجود عينى يك شىء كه آثار\r\nمطلوبه را دارد ، را فعل مىگويند و\r\nامكان وجود مزبور پيش از تحقق آن را قوه\r\nمىنامند . مىگويند وجود فلان چيز هنوز بالقوه است يعنى امكان دارد ، ولى تحقق نيافته است . آب كه ممكن است به هوا تبديل شود تا آب است ، آب بالفعل است و هواء بالقوه . و همين كه هوا ( بخار ) شد هواء بالفعل مىشود و قوهء هوا شدن ديگر از بين مىرود چون فعليت پيدا كرده است . و بنابراين وجود دو قسم است بالفعل و بالقوه .\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\nفصل اول\r\nهر حادث زمانى مسبوق به قوهء وجود است ، زيرا پيش از تحققش حتما بايد ممكن الوجود باشد ، يعنى بتواند اتصاف به وجود را بپذيرد ، همانطور كه مىتواند موجود نشود ، زيرا اگر امكان وجودى نداشته ، ممتنع باشد ، تحققش محال مىباشد ، چنان كه اگر واجب باشد تخلف از وجود پيدا نمىكند . پس بايد امكان وجود داشته باشد هر چند ممكن است تحقق پيدا نكند . اين امكان وجودى هم غير از قدرت فاعل بر آن است زيرا امكان وجود شىء وصف نفسانى آن بوده در قياس به چيز ديگرى چون فاعل نمىباشد .\r\nو همين طور اين امكان ، يك امر خارجى است ، نه يك معناى اعتبارى . زيرا ملاحظه مىكنيم كه اتصاف به شدت و ضعف و قرب و بعد ، پيدا مىكند . نطفه كه امكان انسان شدن دارد ، قربش به انسان شدن از غذا بيشتر است و امكان انسان شدنش شديدتر است . غذا بايد اول نطفه شود تا بعدا انسان شود .\r\nحالا كه اين امكان يك موجود خارجى است مسلم است كه جوهر قائم بالذات نيست بلكه عرضى است قائم به چيز ديگر . اين معنى را قوه و موضوعش را ماده مىناميم . و بنابراين هر حادث زمانى يك ماده‌اى پيش از خودش دارد كه حامل قوهء وجود آن مىباشد .\r\nقطعى است كه ماده نبايد از فعليتى كه امكانش را به دوش مىكشد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nامتناع و تابّى داشته باشد ، و بدين حساب ماده در ذات خود ، قوه فعليت مزبور است ، زيرا اگر ذاتا خودش يك فعليت باشد از پذيرش فعليتى ديگر امتناع مىورزد . بلكه ماده جوهرى است كه فعليت وجودش فقط همين قوه اشياء ديگر بودن است ، و به همين جهت وقتى يك فعليتش تحقق پيدا كرد فعليت سابقش از بين مىرود و فعليت جديد به جايش مىنشيند مثلا آب وقتى بخار مىشود صورت آبى كه مقوم مادهء آن است ( همان ماده كه قوهء بخار را به دوش مىكشد ) از بين مىرود و صورت بخارى به جايش مىنشيند و مقوم ماده مىگردد .\r\nتوجه كنيد كه مادهء فعليت جديد و فعليت سابق هم يكى است و گرنه بايد با حدوث فعليت جديد ماده‌اى هم پيدا شود و در نتيجه مستلزم امكان ديگر و مادهء ديگرى هم خواهد بود - هر حادثى قبلا امكانش در ضمن مادهء ديگرى پيش از خودش بايد باشد چنان كه سابقا هم بيان كرديم - و اين مطلب مستلزم مواد و امكان‌هاى غير متناهى براى يك حادث خواهد بود و اين مسلما محال است . نظير اين اشكال در فرض حدوث زمانى براى ماده هم مىباشد يعنى اگر ماده حدوث زمانى داشته باشد بايد پيش از آن ماده ديگرى و امكان ديگرى باشد ، و پيش از آن هم ماده و امكان ديگرى ، و همين طور تا بى نهايت . يعنى فرض حدوث زمانى ماده ، مستلزم فرض ماده‌ها و امكانهاى غير متناهى براى ماده خواهد بود .\r\nاز آنچه گفتيم اين مطالب به دست مىآيد : 1 - هر حادث زمانى ماده‌اى دارد كه قوهء وجودش را به دوش مىكشد .\r\n2 - ماده حادثات زمانى ، يكى است كه در همهء آنها جريان دارد .\r\n3 - نسبت ماده به قوه فعليتى كه به دوش مىكشد مثل نسبت جسم طبيعى با جسم تعليمى است . يعنى قوهء يك شىء خاص ، قوهء مادهء مبهم\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nرا معين مىكند . همانطور كه جسم تعليمى امتدادهاى سه گانه مبهم جسم طبيعى را معين مىسازد .\r\n4 - وجود حادثات زمانى ، بدون تغيير نخواهد بود . اگر جوهر هستند تغيير در صورت نوعىشان و اگر عرض هستند تغيير در حالاتشان .\r\n5 - قوه دائما با يك فعليتى تحقق و تقوم دارد ، و ماده هم دائما به يك صورتى متقوم است ، و وقتى صورتى پس از صورت ديگر حادث مىشود صورت جديد به جاى صورت قديم مىنشيند و ماده را قوام مىدهد .\r\n6 - از آنچه گفتيم معلوم مىشود كه قوه نسبت به يك فعليت خاص ، تقدم زمانى دارد ، ولى فعليت مطلق ، مقدم بر قوه است به هر گونه تقدم :\r\nعلّى ، طبعى ، زمانى و . . . .\r\nفعليت است كه هر گونه قوه را در ضمن چيزى قرار مىدهد و زمانا و بالطبع و به طور علىّ بر آن تقدم دارد . هر چند كه فعليت خاص ( مثل فعليت صورت بخار مثلا ) پس از قوه و امكان آن مىباشد .\r\n\r\nفصل دوم : « تغييرها »\r\nفهميديم كه از جمله لوازم خروج يك شىء از قوه به فعل پيدا شدن تغيير در اوست ، يا در ذاتش و يا در احوالش . بايد توجه داشت كه تغيير يا دفعى به وجود مىآيد و يا تدريجى ، تغيير تدريجى همان حركت است . حركت ، يعنى يك نحو وجود تدريجى يك چيز . و بدين جهت كه حركت ، طور وجود يك شىء است ، مىتواند در فلسفه اولى و عام مورد بحث قرار گيرد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nفصل سوم : « حد حركت »\r\nدر فصل پيش متوجه شديم كه حركت ، خروج تدريجى يك شىء .\r\nاز قوه به فعل است . مىتوانيد بگوييد : تغير تدريجى يك شىء .\r\nتدريج هم كه يك معناى بديهى بوده با كمك حسّ ظاهر به خوبى و به طور بداهت روشن مىباشد .\r\nارسطو حركت را اين طور تعريف كرده است : نخستين كمال براى يك شىء بالقوه از جهت قوه بودنش . توضيح اين تعريف اين است كه حصول چيزى كه بالامكان براى يك شىء است كمال اوست و چيزى كه با حركت مىخواهد به يكى از احوال برسد ، مانند جسم ، كه مىخواهد فى المثل به مكانى برسد و در آن جايگزين گردد و بدين جهت به راه مىافتد ، روشن است كه حركت و جاى گرفتن در آن مكان ، هر يك كمال جسم خواهند بود ليكن حركت و راه رفتن اولين كمال است چون مقدم بر كمال دوم يعنى جاى گرفتن است . وقتى شروع در حركت و سلوك مىكند كمالى برايش محقق شده است ليكن نه به طور مطلق يعنى به هر حال ، كمال نيست ، بلكه از اين نظر كه قوهء كمال دوم است كمال محسوب مىشود ، چون سلوك مقدمه جاى گرفتن در آن مكان است و بدين جهت كمال محسوب مىشود ، بنابراين روشن است كه حركت ، كمال نخستين يك شىء است كه آن شىء نسبت به هر دو كمال ( حركت و جاى گرفتن ) بالقوه بوده است ليكن اين كمال بودن نخستين ، هم به اعتبار قوهء كمال دوم است .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز آنچه گفتيم روشن شد كه حركت به شش چيز نياز دارد : 1 - مبدا حركت 2 - نهايت حركت 3 - موضوع حركت يعنى متحرك 4 - فاعل حركت يعنى محرّك 5 - مسافت حركت 6 - زمانى كه حركت به طورى با آن تطبيق مىشود . بعدا توضيح اين مطالب خواهد آمد .\r\n\r\nفصل چهارم : « حركت توسطى و حركت قطعى »\r\nحركت را به دو گونه مىتوان اعتبار نمود :\r\n1 - حالت بودن جسم « 1 » ميان مبدا و نهايت ، بدون انتساب به حدود مسافت به طورى كه هر حدى از حدود مسافت ، كه در وسط فرض شود نه قبلا و نه بعدا در جسم و حالت وسط بودنش دخالتى ندارد و جسم هم در آن حدّ خاص نبوده و نيست . اين يك حالت بسيطى است كه ثابت بوده و هيچ گونه انقسامى ندارد ، اين را حركت توسطيه مىنامند .\r\n2 - همان حالت بودن ميان مبدا و نهايت ولى با احتساب نسبت به حدود مسافت ، حدى كه قبلا بوده و ترك كرده و حدى كه هنوز نرسيده و مىخواهد بعدا برسد . يعنى حدى كه قوه بوده و اكنون به فعليت رسيده و حدى كه به همان قوه خود باقى است و به فعليت نرسيده است . پيدا است كه لازمهء چنين حالتى تقسيم به اجزاء و نيز گذشت و عبور تدريجى مىباشد چنان كه خروج تدريجى از قوه به فعل مىباشد .\r\n\r\n\r\n","description":"","footnote":"\r\n( 1 ) . - جسم را به عنوان مثال مىگوييم . تعبير استاد در كتاب نهايه دقيقتر است : « حالت بودن يك شىء متحرك . . . »\r\n","page_name":" 203 ","page_number":203},
  {"content":"\r\n\r\nاين را حركت قطعى مىگويند .\r\nهر دو معنى در خارج وجود دارد زيرا با همهء خصوصياتى كه برايشان گفتيم انطباق بر خارج دارند .\r\nالبته ذهن ما اعتبار سومى هم دارد به اين صورت كه حدود حركت را يكايك گرفته در ذهن به طور متصل واحد مجتمع و قابل انقسام به اجزاء در مىآورد . ليكن چنين اعتبارى در خارج تحقق ندارد زيرا مىدانيم كه اجزاء حركت هر چند اتصال دارند ليكن اجتماع خارجى ندارند و گرنه تغير نبوده ثبات خواهد بود .\r\nاز اينجا روشن شد كه حركت قطعى - معمولا حركت به طور مطلق هم به همان قطعى گفته مىشود - يك نحو وجود سيال و منقسم به اجزاء است كه قوه و فعل در آن ممزوج هستند يعنى هر جزء از اجزاء حركت ، فعليت اجزاء سابق و قوه اجزاء ، لاحق مىباشد و در دو طرف اين اجزاء قوه مطلق و فعل مطلق قرار دارد . و آغاز حركت كه هنوز هيچ عملى تحقق نيافته قوه مطلق است و نهايت حركت كه هدف ، تحقق يافته است فعليت مطلق است .\r\n\r\nفصل پنجم : « مبدا و نهايت حركت »\r\nقبلا دانستيم كه حركت بالذات منقسم مىشود . توجه داشته باشيم كه اين انقسام مرز و حدى ندارد . همانطور كه در كم متصل قار مثل خط و سطح و جسم تعليمى ، تقسيم غير محدود بود . كم متصل به طورى كه سابقا فهميديم قابل تقسيم است ، خط و سطح را مىتوان به\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاجزائى تقسيم نمود و اين تقسيم هم غير محدود است ، يعنى به هر كجا كه برسيم بالاخره آن جزء هم قابل تقسيم خواهد بود . اگر بنا باشد به جائى برسيم كه ديگر قابل انقسام نباشد جزء لا يتجزى لازم مىآيد كه قبلا فهميديم امكان ندارد .\r\nديگر اينكه انقسام حركت يك انقسام بالقوه است نه بالفعل . زيرا اگر انقسام بالفعل بود ديگر حركت نبود ، زيرا اجزاء بالفعل دفعى الوجود مىشدند و ديگر حركت حساب نمىشد كه تدريجى الوجود مىباشد .\r\nاز اينجا روشن مىشود كه به معناى دقيق كلمه ، حركت ابتدا و انتهائى ندارد يعنى جزء نخستينى كه ديگر از نظر حركت قابل تقسيم نباشد و جزء آخرينى كه ديگر از نظر حركت قابل تقسيم نباشد نداريم .\r\nزيرا اگر چنين شد ديگر جزء حركت حساب نمىشود . چون دفعى مىشود نه تدريجى . با اينكه حركت يك وجود تدريجى است .\r\nو اينكه قبلا گفتيم كه حركت از دو طرف به فعليت محض و قوهء محض مىرسد توضيحى بود براى حركت به چيزى كه خود ، حركت نيست . يعنى پيش از شروع حركت و پس از پايان حركت .\r\n\r\nفصل ششم : « موضوع حركت »\r\nدانستيم كه حركت ، خروج تدريجى يك شىء از قوه به فعل است ، و فهميديم كه قوهء مزبور حتما در ضمن يك وجود جوهرى است ، و به آن قيام دارد ، و نيز امر بالقوهء مزبور كمال بالقوهء ماده است ، و با آن اتحاد دارد . و وقتى قوه به فعل رسيد فعل مزبور متحد با ماده مىشود ، همان\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nطور كه قوه چنين اتحادى داشت . مثلا مادهء آب بخار بالقوه است . و مادهء يك جسم ترش كه بعداً شيرين مىشود ، بالقوه است . وقتى آب بخار مىشود و ترش شيرين مىگردد در حقيقت همان ماده‌اى كه در ضمن آب است لباس بخار بر تن مىكند و بر آن جريان دارد .\r\nموضوع حركت حتما چيز ثابتى است كه حركت بر آن جريان دارد ، و اگر موضوع حركت هم مانند خود حركت متغير بود امر بالقوه چيزى غير از امر بالفعل مىشد ، و در حقيقت خروج تدريجى يك شىء از قوه به فعل تحقق نمىيافت و حركت باطل مىگرديد .\r\nموضوع حركت حتما از هر نظر بالفعل نخواهد بود زيرا اگر هيچ جهت بالقوه در كار نباشد ديگر حركتى در كار نخواهد بود . عقل مجرد بدين جهت موضوع حركت قرار نمىگيرد .\r\nموضوع حركت از هر نظر هم بالقوه نمىشود زيرا قوه مطلق وجود ندارد تا حركت بر آن عارض شود . و بنابراين موضوع حركت چيزى است كه از جهتى بالفعل و از جهتى بالقوه مىباشد مثل ماده نخستين كه قوهء صور و اشياء را دارد و فعليت همين قوه را واجد مىباشد و مانند جسم كه ماده ثانوى است و قوهء صور نوعى و عوارض گوناگون را دارد و فعليت جسم بودن و برخى صور نوعى موجود در آن جسم را دارا مىباشد .\r\n\r\nفصل هفتم : « فاعل حركت »\r\nمحرك حتما بايد چيزى غير از شىء متحرك باشد زيرا اگر متحرك خودش ايجاد حركت در خود نمايد لازمه‌اش اين است كه يك شىء از جهت واحد هم فاعل باشد و هم قابل . و اين محال است زيرا حيثيت\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nفعل حيثيت وجدان است و حيثيت قبول جهت فقدان است ، و پيدا است كه نمىتواند يك شىء از يك جهت هم واجد باشد و هم فاقد . از طرف ديگر متحرك نسبت به فعليتى كه با حركت پيدا مىكند بالقوه است و فاقد آن است و امر بالقوه مفيد فعليت نخواهد بود .\r\nلازم است كه فاعل قريب حركت ، چيزى متغير الذات بوده تجدد در ذاتش باشد زيرا اگر چيزى ثابت الذات و بدون تغيير ، سيلان باشد معلولش هم بايد ثابت بوده تغير در آن نباشد و آن وقت هيچ جزء حركت ، تغيير به جزء ديگر نخواهد يافت چون علتش ثابت است . و در نتيجه حركتى در كار نخواهد بود .\r\n\r\nفصل هشتم : « ارتباط متغير با ثابت »\r\nبنا به آنچه در فصل پيش گفتيم اشكالى پيش مىآيد : اگر علت متغير بايد متغير باشد بايد علت علت هم متغير باشد و همين طور تا هر جا پيش برود همين حال را دارد و در نتيجه بايد خداوند هم متغير باشد مگر اينكه تسلسل را بپذيريم يا قائل به دور شده بگوييم : علت علت دهم همان علتهاى نهم و هشتم . . . مىباشد .\r\nاز اين اشكال ، اين طور پاسخ گفته‌اند كه : ممكن است تغير و تجدد به جوهرى بالذات منتهى شود كه تجدد عين ذاتش باشد يعنى علت ثابت ذات معلول را ايجاد مىكند نه تجددش را . تجدد خود عين ذات آن خواهد بود .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nفصل نهم : « مسافت حركت »\r\nمسافت حركت همان وجود متصل سيالى است كه بر موضوع متحركت وارد مىشود ، و البته تحت يكى از مقولات هم وارد شده ، مقوله خاصى از آن انتزاع مىشود . ليكن انتزاع مقوله به عنوان يك متصل متغير واحدى نمىباشد ، زيرا با فرض تغير و تدريج در چنين وجودى ، لازمه انتزاع يك مقوله از مجموع متصل آن اين است كه تشكيك در ماهيت ( مقوله مفروض ) واقع شود ، و همانطور كه مىدانيم تشكيك در ماهيت محال است . بلكه انتزاع مزبور از اين جهت است كه مقوله مزبور به اقسام آنى تقسيم مىشود كه از آنات و لحظات حركت مفروض گرفته شده و هر قسم مزبور نوعى از انواع مقوله خواهد بود كه با اقسام ديگر مباين مىباشد . مثلا نموّ جسم را ببينيد ، نموّ يك حركت كمى است كه در هر لحظه از لحظات حركت خارجى آن ، نوعى از انواع كم متصل تحقق مىآيد كه مباين با نوع لحظه سابق و نوع لحظه ، لاحق خواهد بود .\r\nو بنابراين معناى حركت يك شىء در يك مقوله اين است كه موضوع متحرك در هر لحظه ، نوعى از انواع مقوله‌اى را دارا بشود كه مباين با نوع لحظه ديگر باشد . و به اين حساب حركت در كم يا كيف يا هر مقوله ديگر ، هر چند حركت خارجى ، يك واحد متصل قابل انقسام به اجزاء است ، ليكن ماهيت واحدى ندارد كه در نتيجه همان درجات خارجى حركت به ماهيت مزبور هم سرايت كرده آن را داراى درجات\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nو متدرج كرده مراتب تشكيكى در آن به وجود آورد ، بلكه هر لحظه اى خود يك نوع مستقل از آن مقوله است كه به نوعى بر خلاف سائر انواع منتزع از لحظات ديگر مىباشد .\r\n\r\nفصل دهم : « مقوله هايى كه حركت مىپذيرند »\r\nمشهور ميان قدماء فلاسفه اين است كه فقط چهار مقوله هستند كه حركت مىپذيرند : اين ، كيف ، كم ، وضع .\r\nحركت در « اين » كه براى همگان روشن است . همهء حركات مكانى اجسام اين چنين حركتى هستند . ليكن در اين كه « اين » يك مقولهء مستقلى در برابر سائر مقولات باشد ترديدى وجود دارد هر چند مشهور گفته‌اند .\r\n« اين » يك نوع وضع است زيرا هيئت حاصل از احاطه مكان به جسم در حقيقت يك نوع نسبت جسم با شىء خارج است و بنابراين در تعريف وضع مندرج است و حركت « اينى » در حركت وضعى داخل مىشود .\r\nو اما حركت در كيف و به خصوص در كيفيات غير فعلى ، مثل كيفيات مخصوص به كم مانند راستى و كجى و . . . به خوبى روشن است و حرفى در آن نيست . جسمى كه در كم خود حركت مىكند در نتيجه در كيفيات قائم به كم آن نيز حركت واقع مىشود . شاخه كج يا راستى كه بزرگ مىشود همانطور كه مقدارش زياد مىشود راستى و كجى آن هم حركت پيدا مىكند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحركت در كم هم اين است كه جسم در كم خود تدريجا و به نسبت منظمى يك تغيير متصلى پيدا كند مثل نمو كه زياد شدن يك جسم در حجم به طور متصل و منظم و تدريجى مىباشد .\r\nبرخى اعتراض كرده‌اند كه نمو در حقيقت ، انضمام اجزائى از خارج به اجزاء جسم مىباشد . كم بزرگ كمى است كه بر مجموع اجزاء اصلى و انضمامى يك جسم ، عارض مىشود ، و كم كوچك سابق ( پيش از كم بزرگ ) كمى است كه فقط بر اجزاء جسم اصلى عارض شود ، و اين دو كم مباين بوده اتصال ندارند زيرا موضوعشان مختلف است . و بنابراين حركت در كم ، واقع نشده بلكه در حقيقت يك كم زائل شده و كم ديگر عارض شده است . شاخه‌اى كه نيم متر بوده و اينك يك متر شده است همانطور كه كم آن دو ( نيم متر و يك متر ) متعدد است موضوعشان هم مختلف است موضوع اولى اجزاء قبلى درخت است و موضوع دومى مجموع اجزاء قبلى و اضافى كنونى .\r\nپاسخ اعتراض مزبور را اين طور داده‌اند كه : ما شكى در انضمام اضافات نداريم ليكن طبيعت ، اجزاء انضمامى را پس از انضمام و اتصال به صورت همان اجزاء اصلى در آورده يكى مىشوند و دائما با زياد شدن اجزاء جسم و تغيير آنها به صورت اجزاء اصلى كم جسم هم كه عارض اجزاء اصلى شده است به طور تدريجى و متصل اضافه مىشود و همين اضافه شدن كم ، حركت آن مىباشد .\r\nحركت در وضع هم روشن است مثل حركت يك جسم كروى بر محورش كه در نتيجه ، نسبت نقاط فرضى آن به خارج تغيير پيدا مىكند . تغيير تدريجى در وضع همين است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمشهور فلاسفه گفته‌اند در سائر مقولات يعنى فعل و انفعال و متى و اضافه و جده و جوهر ( كه شرحشان سابقا گذشت ) ، حركت جريان ندارد . فعل و انفعال بدين جهت كه تدريج در مفهوم و معناى آن دو اعتبار شده است و در نتيجه هيچ فرد لحظه‌اى و آنى ندارد با اين كه جريان حركت در يك مقوله مستلزم اين است كه افراد آن قابل انقسام به افراد و اجزاء آنى الوجود باشد . به همين جهت حركت در مقوله « متى » هم جريان ندارد .\r\nمتى هيئتى است كه از نسبت يك شىء به زمان به دست مىآيد و بنابراين بالذات تدريجى بوده با جريان حركت در آن منافات دارد ، زيرا جريان حركت مستلزم انقسام به افراد و اجزاء آنى الوجود مىباشد ، ولى زمان و بالنتيجه هيئت و شىء منسوب به آن ، ذاتى التدريج هستند .\r\nاضافه هم حركت ندارد زيرا اضافه امرى انتزاعى است و تابع دو طرفش مىباشد و بنابراين نمىتواند بالاستقلال چيزى چون حركت يا غير آن را براى خود بگيرد . جده هم همين طور است ، نسبت شخص و لباس ، تابع شخص و لباس است ، و تغيير و حركت آن هم تابع آن دو موضوع مىباشد ، كفش يا پا تغيير مىكند و نسبت آنها هم به تبع آنها .\r\nمىخواهيم بگوييم جده هم چون اضافه ، استقلال ندارد تا چيزى را بنفسه بپذيرد .\r\nجوهر هم حركت ندارد زيرا وقوع حركت در جوهر مستلزم اين است كه حركت بدون يك موضوع ثابتى تحقق يابد با اين كه حركت بدون يك موضوع ثابت و باقى مادام الحركه امكان ندارد . وقتى جوهر و ذات متغير باشد ديگر چه موضوع ثابتى داريم ؟\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nفصل يازدهم : « دنباله بحث پيش »\r\nصدر المتالهين شيرازى قده معتقد به جريان حركت در جوهر شده « 1 » و دليلهائى آورده كه روشنترين آنها اين است : جريان حركت در چهار مقوله عرضى مستلزم جريان حركت در جوهر است ، زيرا اعراض تابع جواهرند و مانند استناد فعل به فاعل مستند به جواهر مىباشند . افعال جسمانى به طبايع و صور نوعيه خود كه عوامل قريب افعالند مستند مىباشند و قبلا گفتيم كه سبب قريب متحرك حتما متحرك است ، علت مانند معلول است و وقتى معلول متغير است علت هم همين طور . و به اين حساب طبايع و صورتهاى نوعى اجسامى كه در كم يا كيف و يا اين و وضع خود متحركند نيز متغير و سيال هستند و اگر اين طور نباشند علت آنها حساب نمىشوند و بايد به دنبال علت حركت‌هاى مزبور بگرديم .\r\nبه اين استدلال صدر المتالهين قده اعتراض شده كه : بالاخره صدور طبيعت متغير مزبور را چگونه توجيه مىكنيد ؟ طبيعت و جوهر متحرك مزبور از كدام علت صادر شده‌اند ؟ مبدأ آنها مجرد و ثابت است و در عين حال متحرك است ، همين را درباره ارتباط اعراض متغير به جواهر ثابت بگوييد . هرطور آنها توجيه مىكنيد اينجا هم بكنيد .\r\nاز اين اعتراض اين طور پاسخ گفته‌اند كه : حركت در جوهر و ذات\r\n\r\n\r\n","description":"","footnote":"\r\n( 1 ) . - از برخى عبارات استفاده مىشود كه پيش از او نيز برخى فلاسفه اين عقيده را داشته‌اند به اسفار ج 3 ، ص 118 ، رجوع شود\r\n","page_name":" 212 ","page_number":212},
  {"content":"\r\n\r\nطبايع و صور نوعيه است ، و بنابراين تغير و تجدد ، ذاتى آنهاست و مىدانيم كه ذاتى تعليل نمىشود و علتى ندارد ( الذاتى لا يعلل ) ، علت اصل ذات ، بنفسه علت ذاتى هم حساب مىشود . و بنابراين علت ثابت مجرد ، طبيعت را كه ذاتا متجدد و متغير است خلق مىكند نه تجدد و تغيرش را . تغير در ذات خود طبيعت وجود دارد . خالق ، متجدد را ايجاد كرده نه اينكه متجدد را متجدد كرده است - دقت فرماييد -\r\nمجددا اعتراض كرده‌اند كه : خوب ، همين حرف را در مورد اعراض بگوييد يعنى تجدد در ذات عرض است ، طبيعت كه علت قريب عرض است عرض را كه بالذات متجدد است ايجاد كرده و نه اينكه عرض را متجدد كرده و تجددش را ايجاد نموده است .\r\nبه اين اعتراض هم اين طور پاسخ داده‌اند كه : اعراض در وجودشان استقلال نداشته و استناد به جواهر دارند ، اصل وجود و نوع وجودشان تابع جوهر مىباشد و بنابراين بايد ذاتيت تجدد را در جوهر حساب كنيم نه در اعراض .\r\nاينها همه مربوط به ايراد اول .\r\nايراد و اعتراض ديگرى هم به صدر المتالهين قده شده كه : مىتوان ارتباط اعراض متجدد را به علت ثابت ( چه طبيعت و چه غير آن ) اين طور توجيه نمود : تغير و تجدد اعراض ، مربوط به عوامل خارجى است ، مثلا در حركات طبيعى ، تجدد و تغير مراتب قرب و بعد نسبت به هدف مطلوب از حركات طبيعى ، و در حركات غير طبيعى ، تجدد احوال ديگرى در حركات قسرى كه بر خلاف طبيعت است ، و در حركات نفسانى ، تغير و تجدد اراده‌هاى جزئى معلول نفس در حركات نفسانى كه معلول نفس هستند . و در همه اينها عوامل ديگرى موجب\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nاين تغييرات در اراده و حركت قسرى و حركتهاى طبيعى هستند ، نه نفس و طبيعت و صورت نوعى . اينها علت اصل وجود عرض هستند ولى تغير عرض مربوط به عوامل خارجى مىباشد . و بنابراين لازم نيست كه طبيعت را متغير فرض نمود تا علت قريب مانند معلول شود و هر دو متجدد بشوند و بنابراين توجيه ، ديگر نمىتوان با استدلال مزبور ، حركت جوهرى را اثبات نمود .\r\nاز اين اعتراض و توجيه هم اين طور جواب داده‌اند كه : مىپرسيم علت تغير اين احوال و اراده‌هاى متغير چيست ؟ بالاخره قسر به طبيعت بر مىگردد ، در حركات نفسانى هم همين طور ، زيرا پس از اين خواهيم گفت كه فاعل مباشر و سبب قريب حركت‌هاى نفسانى نيز طبيعت مىباشد ، و بنابراين بايد طبيعت متجدد باشد .\r\nبراى حركت جوهر اين طور هم مىتوان استدلال نمود كه وجود عرض از مراتب وجود جوهر است ، چون وجود فى نفسه عرض عينا همان وجود لغيره آن است يعنى در ذاتش وجود نعتى براى جوهر نهفته است ، و بدين حساب تغير عرض ، تغير جوهر هم مىباشد .\r\nنمىخواهيم بگوييم تغير عرض معلول تغير جوهر است ، بلكه مىخواهيم بگوييم : تغير عرض بنفسه خود تغير جوهر است .\r\nاز آنچه گفتيم به دست مىآيد كه :\r\n1 - صورتهاى طبيعى كه يكى پس از ديگرى بر ماده وارد مىشوند در حقيقت يك صورت جوهر متحرك واحدى هستند كه بر ماده وارد مىشوند و از هر حدى از حدود صورت واحد مزبور ، مفهومى مغاير با مفهوم حد ديگر انتزاع مىشود . اين مورد صورتها ، كه در حقيقت يك صورت هستند . حركت جوهرى تكاملى ديگرى هم داريم و آن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nحركت ماده اولى است كه به حد طبيعت و سپس نبات و آن گاه حيوان و انسان مىرسد .\r\n2 - جوهرى كه در ذات و جوهرش حركت مىكند در همهء عوارضش نيز حركت انجام مىشود زيرا همانطور كه گفتيم اعراض تابع جواهر هستند . لازمه اين مطلب اين است كه حركت جوهر در مقولات چهارگانه يا سه گانه ( اگر « اين » را به وضع برگردانيم ) از نوع حركت در حركت باشد . زيرا حركتى هستند كه بر حركت جوهر وارد مىشوند . و بنابراين خوب است كه آنها را حركات ثانوى بناميم و آنچه را كه همهء اعراض به تبع حركت جوهر دارند حركات اولى بناميم .\r\n3 - جهان جسمانى مادهء واحدى داشته و با همان مادهء واحد حقيقت واحدى است كه سيلان و حركت داشته و با همه جواهر و اعراضش همچون يك قافله به سوى هدف خود كه طبق قاعدهء نهايت حركت ، ثابت و فعليت محض مىباشد ، حركت مىكند .\r\n\r\nفصل دوازدهم : « موضوع و فاعل حركت جوهرى »\r\nگفته‌اند كه موضوع حركت جوهرى عالم ، همان مادهء عالم است ، كه با حركت خود صور مختلف را مىپذيرد و اگر بگوييد : ماده بدون صورت كه تحقق ندارد ! مىگويند : ماده همراه با يكى از صور متعاقب كه بنا به آن چه گفتيم متحد و متصل متحرك هستند ، موضوع مىباشد ، ماده با يك صورت مبهم يعنى صورت غير معين ، هر كدام كه باشد .\r\nو بنابراين وحدت و تشخص ماده با همين صورت مبهم و غير\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمعين محفوظ مىماند . صورت مزبور هم هر چند مبهم است و تعين ندارد ليكن وحدت آن به خاطر وحدت فاعليش كه جوهر مجرد و مفارق از ماده است محفوظ است . صورت مبهم مزبور به همين جهت كه عامل وحدت و شخصيت ماده است به منزلهء شريك علت براى ماده حساب مىشود و ماده كه با صورت مزبور تحصل پيدا كرده موضوع حركت جوهرى است براى تحقق صورتهاى معين يكى پس از ديگرى .\r\nمعتقدين كون و فساد هم كه حركت جوهرى را قبول نداشته جهان را متحرك واحدى نمىدانند و سراسر عالم را باطل شدن چيزى و پيدا شدن چيز ديگرى معتقدند ، نيز همين طور مىگويند ، فاعل ماده همان صورت مبهم است كه وحدتش به وسيله جوهر مجرد مفارق از ماده محفوظ است و ماده به وسيلهء صورت مزبور تحصل داشته عمل مىكند و بدين حساب صورت مبهم مزبور شريك علت براى ماده شده تحصل و وحدت آن را حفظ مىكند .\r\nاينها مطالبى است كه در اين باره گفته شده است ولى تحقيق اين است كه ابتدا درنگ نموده از خود بپرسيم موضوع ثابت براى چه مىخواهيم ؟\r\nاگر احتياج حركت به موضوع ثابت ، براى اين است كه وحدت حركت به وسيله موضوع مزبور حفظ شده و با عروض انقسام و با عدم اجتماع وجودى اجزاء حركت وحدتش بر هم نخورد ، اين احتياج را قبول نداريم زيرا اتصال حركت ، بنفسه براى وحدت مزبور كافى است ، انقسام هم كه خارجى نبوده وهمى است ، و توهم انقسام نمىتواند وحدت مسلم خارجى را از بين ببرد . و اگر احتياج حركت به موضوع ثابت براى اين است كه حركت ، يك وجود توصيفى و نعتى است ، و هر وجود اين\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nچنينى نيازمند وجودى است كه لنفسه موجود باشد تا وجود نعتى ( مثل حركت ) آن را توصيف كند ، همانطور كه اعراض و صورتهاى جوهر حالّ در ماده موضوع مىخواهند ، آنها بدين جهت موضوع مىخواهند كه وجود نعتى هستند و بدون وجود اصلى معنى ندارند . . . .\r\nاگر منظور اين است كه مىتوان طور ديگرى تحليل كرده بگوييم :\r\nموضوع حركات عرضى ، شىء جوهرى متحرك است ، و موضوع حركت جوهرى خود حركت مزبور است ، زيرا موضوع حركت ، بايد ذاتى باشد كه حركت به آن قيام پيدا كند و براى آن موجود شود ، و حركت جوهرى از آنجا كه ذات جوهرى سيال و متحركى است قائم به ذات بوده براى خود موجود است و وجود لنفسه دارد ، و بنابراين هم حركت است و هم متحرك . هم موضوع حركت است و هم خود حركت - دقت كنيد - .\r\nاينكه معمولا ماده را كه مورد صورتهاى جوهرى متصل است موضوع مىشماريم به خاطر اتحاد ماده مزبور با حركت جوهرى است ، و گرنه ماده فى نفسه هيچ گونه فعليتى ندارد ، و چيزى نيست كه موضوع چيز ديگرى قرار بگيرد .\r\n\r\nفصل سيزدهم : « زمان »\r\nهمگى به خوبى درك مىكنيم كه موجودات حادث متحرك به قطعاتى تقسيم مىشوند كه از نظر فعليت وجودى هيچ قطعه‌اى از آن با قطعهء ديگر جمع نمىشوند زيرا فعليت وجودى قطعه فرضى در\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمرحلهء دوم ، متوقف بر زوال وجود فعلى قطعهء اول مىباشد .\r\nقطعه اول نيز به دو قسمت تقسيم مىشود كه از نظر فعليت وجودى با يكديگر جمع نمىشوند ، و همين طور هر قدر اجزاء آنها را تقسيم كنيم خواهيم ديد كه قسمتهاى مزبور ترتيب دارند و در فعليت وجودى با هم جمع نمىشوند .\r\nاين معنى گواه است كه يك مقدار و امتداد كمى خاصى حاكم بر حركت است ، و حركت با آن امتداد كمى اندازه‌گيرى مىشود و انقسام مىپذيرد . بديهى است كه امتداد و مقدار مزبور ، خود حركت نيست ، زيرا مقدار مزبور مشخص و متعين است ولى حركت بنفسه امتداد مبهمى است نظير امتداد و مقدار مبهم جسم طبيعى كه به وسيله تعين و تشخص جسم تعليمى تعين مىيابد .\r\nمقدار و امتدادى كه تعيين كنندهء مقدار حركت است كمى است متصل كه عارض بر حركت است ، نظير جسم تعليمى كه تعيين كنندهء مقدار جسم طبيعى است ، با اين تفاوت كه مقدار و امتداد جسم تعليمى مجتمع الاجزاء است ولى مقدار تعيين كنندهء حركت قرار نداشته و اجزائش با هم جمع نمىشوند .\r\nامتداد مزبور همان زمان است كه بر حركت عارض مىشود و آن را تعيين مىكند . هر جزء از اجزاء نسبت به جزء بعدى مقدمه و متوقف عليه است و نسبت به جزء قبلى ، متاخر و متوقف است ، آخرين جزء زمان در تقسيم فرضى « لحظه و آن » است .\r\nاز آنچه گفتيم معلوم مىشود كه : 1 - هر حركتى زمانى مخصوص خود دارد كه مقدار حركت مزبور است . ( حتى در زمان حركت اعضاء يك بدن با هم فرق دارند ) ولى عموم مردم بنابراين گذاشته‌اند كه همهء\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nحركات و نسبت ميان حركات را با يك زمان عمومى كه مقدار حركت شبانه روزى است تطبيق كنند . چون اين حركت را همگان از قديم مىشناخته‌اند . حركت مزبور را به قرنها و سالها و ماهها و هفته‌ها و روزها و ساعتها و دقيقها و ثانيه‌ها و . . . تقسيم كرده‌اند و حركات خود را با اين تقسيمات اندازه مىگيرند . نزد آنها كه حركت جوهرى را قبول دارند زمانى كه دخالتى در امور حادث زمانى دارد فقط همان زمان حركت جوهرى است .\r\n2 - تقدم و تاخر ميان اجزاء زمان ، ذاتى است ، به اين معنى كه سيال بودن و بى قرارى زمان مقتضى اين است كه اگر تقسيم شود به اجزائى تقسيم شود كه هر جزء ، بعد يا قبل از جزء ديگر است . جزء قبلى مقدمه و جزء بعدى متوقف بر قبلى است .\r\n3 - لحظه و آن كه طرف زمان و حد فاصل ميان دو جزء آن حساب مىشود چيزى است موهوم و عدمى ، زيرا تقسيم زمان به لحظه‌ها يك تقسيم وهمى است و انفكاك خارجى ندارد و در نتيجه طرف و آن منقطع ، نداريم .\r\n4 - اجتماع دو آن يعنى دو حد فاصل عدمى بدون فصل يك زمان ميان آن دو امكان ندارد زيرا اگر زمانى در وسط نباشد ديگر حد فاصل ميان آن دو معنى ندارد . اجتماع دو حد مزبور را اصطلاحا « تتالى آنات » مىگويند . همين طور اجتماع آنيّات هم يعنى دو امر لحظه‌اى بدون هيج زمانى معنى ندارد مثل وصل و افتراق‌ها .\r\n5 - زمان ، اول و آخرى ندارد يعنى جزئى كه ديگر قابل قسمت نباشد و اول يا آخر حساب شود ، زيرا قبول قسمت براى زمان ذاتى است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nفصل چهاردهم : « تندى و كندى »\r\nوقتى دو حركت فرض مىكنيم و با يكديگر مىسنجيم ، اگر زمان آن دو يك اندازه مساوى باشد ، حركتى كه در آن زمان بيشتر طى مسافت كرده است سريعتر است ، و اگر مسافتشان يك اندازه باشد حركتى كه زمان كمترى داشته سريعتر است و بدين حساب سرعت ، طى مسافت زياد در زمان كم ، و كندى بر خلاف آن است .\r\nفلاسفه گفته‌اند : « كندى حركت به اين نيست كه سكون ميان اجزائش باشد و هر حركتى كه سكون بيشترى در آن متخلخل شد كندتر باشد و هر چه سكون كمترى داشته باشد تندتر و سريعتر باشد ، زيرا حركت به علت امتزاج قوه و فعل كه دائما قوه‌اى به فعليت مىرسد و فعليتى قوه‌اى را به دوش مىكشد ، يك وحدت اتصالى دارد و امكان تخلخل سكون در ميان اجزاء آن نمىباشد » .\r\nهمين طور گفته‌اند : « سرعت و كندى به طور تضاد ، تقابل دارند زيرا هر دو وجودى هستند ، پس تقابل تناقض يا عدم و ملكه ( كه حتما يكىشان عدمى است ) ندارند ، متضايفان هم نيستند ، و گرنه بايد وقتى يكى از آن دو اثبات مىشود ديگرى هم اثبات بشود چنان كه پدرى و فرزندى كه متضايفان هستند اين طور هستند ، و بنابراين متضادان هستند ، چون تقابل ديگرى ندارد » .\r\nولى اين مطلب صحيح نيست زيرا شرط متضادان اين است كه ميانشان كمال اختلاف باشد ، با اينكه ميان دو حركت تند و كند اين طور\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنيست زيرا هر حركت سريعى را فرض كنيد سريعتر از آن هم مىتوان فرض نمود و هر حركت كندى را فرض كنيم كندتر از آن هم مىتوان تصويركرد .\r\nحقيقت اين است كه سرعت و كندى دو وصف اضافى هستند و نسبتشان تضايف است . كه سرعت يك حركت نسبت به حركت ديگر ، عينا نسبت به حركت سومى ، كند حساب مىشود .\r\nسرعت به معناى سيال بودن و جريان ، در همهء حركات است ولى شدت و ضعف دارد و با اضافه بعضى به بعض ديگر سرعت و كندى اضافى پيدا مىشود . وقتى سرعت تحقق پيدا مىكند كندى هم محقق مىشود ليكن ، هر يك به اضافهء به حركتى خاص .\r\n\r\nفصل پانزدهم : « سكون »\r\nسكون به دو معنى گفته مىشود : 1 - خالى بودن جسم از حركت ، پيش از حركت يا پس از تمام شدن حركت ، 2 - بقاء جسم به همان حالتى كه بوده است .\r\nمعناى اول است كه در مقابل حركت قرار دارد . معناى دوم هم لازمهء معناى اول است يعنى خلو از حركت ، باقى بودن به حالت خود ( بدون عامل حركت ) نيز مىباشد .\r\nسكون يك معناى عدمى است ، يعنى نفى يك صفت از موضوعى كه قابليت آن صفت را دارد . عدم حركت در جسمى كه صلاحيت حركت را دارد . و بنابراين تقابل سكون و حركت ، تقابل عدم و ملكه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاست . « 1 » هيچ جسمى و شىء جسمانى از حركت خالى نمىباشد مگر آنچه كه آنى الوجود باشد ، مانند چون رسيدن به حد يك مسافت ، يا لحظهء جدا شدن چيزى از چيزى و لحظه حدوث يك شكل هندسى و . . .\r\n\r\nفصل شانزدهم : « تقسيمات حركت »\r\nحركت به اعتبار امور شش گانه‌اى كه بالذات به آن مربوط است تقسيم مىشود .\r\nتقسيم حركت به اعتبار شروع و نهايت مثل اينكه حركت گاهى از فلان مكان تا فلان مكان است ، و گاهى از فلان رنگ براى تحقق رنگى ديگر ، و گاهى از فلان اندازه ديگر و گاهى از فلان اندازه و مقدار براى رسيدن به مقدار بيشتر ، و همين طور .\r\nتقسيم به اعتبار موضوع مثل اينكه حركت گاهى در نبات است و گاهى در حيوان و گاهى در انسان .\r\nتقسيم به اعتبار مقوله‌اى كه حركت ، در آن مقوله واقع مىشود ، مثل اينكه حركت گاهى در كيف است و گاهى در كم و گاهى در وضع .\r\nتقسيم به اعتبار زمان مثل حركت در شب يا روز يا تابستان و يا زمستان .\r\nتقسيم به اعتبار فاعل حركت مثل تقسيم به حركت طبيعى و حركت قسرى و حركت ارادى ( و مانند حركت ارادى ، حركت بالعرض كه\r\n\r\n\r\n","description":"","footnote":"\r\n( 1 ) . - ليكن بسيارى از اهل‌كلام تقابل آن دو را تضاد داشته‌اند ، خواجه نطير طوسى هم در متن تجريد همان عقيده را دارد\r\n","page_name":" 222 ","page_number":222},
  {"content":"\r\n\r\nمقصود بالتبع است ) . فاعل اگر نسبت به فعلش شعور و اراده داشته باشد فاعل نفسانى است و حركتش حركت نفسانى است ، مثل حركات انسان و حيوان . و اگر شعور و اراده نداشته باشد ولى حركت از طبع خودش بدون عامل خارجى نشأت بگيرد حركت طبيعى است ، و اگر حركت از طبع او نشأت نگرفته مقهور فاعلى ديگر باشد حركت قسرى است مانند سنگى كه به هوا پرتاب مىشود .\r\nفلاسفه معتقدند فاعل قريب براى حركت در همهء حركات مزبور طبيعت متحرك است كه به اقتضاء طبيعت ، يا به تسخير قوهء نفس ، و يا به اقتضاء طبيعت قاهر ، كه طبيعت مقسور را مقهور كرده است انجام مىشود . مقدمه‌اى كه متوسط ميان فاعل و حركت است همان ميل و شوق است كه فاعل در طبيعت متحرك ايجاد مىكند . تفصيل اين بحث مربوط به طبيعيات است .\r\n« پايان بحث قوه و فعل »\r\nتاكنون قوه را به معناى حيثيت و جهت پذيرش صور و كمالات مىگرفتيم . ولى توجه كنيم كه قوه به معناى ديگرى هم ، در جهت مقابل آن مىآيد ، و آن جهت فعليت شديد است ، قوى است ، يعنى فعليت كامل و شديد دارد . و همانطور كه گاهى به جاى خود جهت پذيرش ، به مبدأ پذيرش يعنى حامل قبول و پذيرش يعنى ماده گفته مىشود ، همين طور گاهى به معناى مبدأ و حامل فعليّت گفته مىشود . مىگويند :\r\nقواى نفسانى و منظور قوا و نيروهائى است كه منشأ ديدن و شنيدن و لمس و تخيل و . . مىباشند و همين طور قواى طبيعى به نيروهاى منشأ اعمال طبيعى گفته مىشود .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nقوه به اين معنى يعنى قوهء فاعله كه منشأ اعمال است اگر همراه علم و اراده باشد قدرت حيوان ناميده مىشود . قدرت حيوانى مزبور علت فاعله‌اى است كه براى تماميت علتش و ضرورت فعل به وسيله آن به چيزهاى خارج از خود نياز دارد مثلا تحقق ماده قابل عمل و صلاحيت ادوات عمل و چيزهاى ديگر كه وقتى همهء آنها جمع شدند علت تامه‌اى كه موجب ضرورت عمل است تحقق مىيابد .\r\nبا اين بيان روشن مىشود كه : 1 - تعريفى كه برخى براى قدرت كرده‌اند : « آنچه كه فعل و ترك با آن صحيح است » درست نيست . نسبت فعل و ترك به فاعل در صورتى صحيح است كه فاعل علت ناقصه باشد ، ولى اگر فاعل ، علت تامه بود و همهء شرائط عمل را واجد بود آيا باز هم صحت فعل و ترك وجود دارد يا فقط فعل صحيح است و ترك امكان ندارد ؟ ! مثلا افعال مستقيم خداوند كه به تنهائى خودش علت تامه آنهاست و هيچ مقدمه ديگرى نمىخواهد مىتوان گفت صحت فعل و ترك دارد ؟\r\nنگوييد كه « فعل خداوند و هر فاعل تام در اين صورت واجب و ضرورى است و ديگر قدرت و اختيار نداشته مجبور است و از مورد قدرت خارج مىباشد » ، زيرا وجوب مزبور از ناحيه خود فاعل به فعل و عمل رسيده است و فعل مزبور اثر آن فاعل است ، وجوبى كه از آثار خود فاعل است و از ناحيه او آمده است او را مجبور و مضطر نمىسازد ، فاعل ديگرى هم در كار نيست كه فاعل منظور را مجبور و مضطر نمايد .\r\n2 - عده‌اى گفته‌اند صحت فعل متوقف بر اين است كه فعل ، مزبور ، مسبوق به عدم زمانى باشد ، و فعلى كه مسبوق به عدم زمانى نباشد\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nممتنع مىباشد . مبناى اين گفته هم اين است كه تصور كرده‌اند ملاك نياز و احتياج به علت ، حدوث است نه امكان ، و بنابراين بايد قبلا عدم باشد و سپس وجود تحقق يابد تا حدوث محقق شود ، تا ملاك احتياج به علت و ارتباط به علت پيش بيايد تا قدرت و صحت عمل و ايجاد صحيح باشد .\r\nليكن سابقا گفتيم كه اين اعتقاد باطلى است و ملاك احتياج به علت ، حدوث نبوده امكان است ، و امكان در ذات هر شىء غير واجب است ، و بنابراين عدم زمانى قبلى هيچ دخالتى ندارد . نمىدانيم اين آقايان در مورد خود زمان چه مىگويند ؟ آيا زمان هم بايد مسبوق به عدم در زمان باشد ؟ پيش از زمان كه زمانى نداريم .\r\nبه هر حال با بيانى كه داشتيم به خوبى روشن شد كه صحت فعل و ترك ملاك معناى قدرت نيست ، قدرت در فاعل تام و ناقص وجود دارد ولى صحت فعل و ترك در فاعل تام وجود ندارد .\r\n2 - عده‌اى گفته‌اند قدرت همراه فعل حادث مىشود و پيش از فعل ، قدرتى نيست ، قدرت بر همان فعل هم پيش از خود فعل نيست . به اينها مىگوييم : شما خود قدرت را اين طور تفسير مىكنيد : « صحت فعل و ترك » . خوب اگر كسى مدتى كارى را ترك كند و سپس انجام دهد شك نيست كه حتى پيش از شروع عمل اين معنى صدق مىكند : « فعل و ترك از اين فرد صحيح و ممكن است » قدرت هم به نظر شما همين است . پس چرا منحصر به هنگام عمل مىكنيد ؟\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\n« مرحله يازدهم » : علم و عالم و معلوم\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\nاز مباحث گذشته به دست آمد كه موجود ، به بالقوه و بالفعل تقسيم مىشود ، موجود بالقوه همان ماده و ماديات است ، و موجود بالفعل غير از آنها يعنى مجردات مىباشد . از جلمه عوارض اولى و بدون واسطه مجرد اين است كه يك مجرد علم و عالم و معلوم باشد . زيرا به طورى كه بعدا خواهيم گفت - انشاءالله - علم عبارت است از حضور يك مجرد براى مجردى ديگر . و بنابراين - عارض اولى و بى واسطه بودن بحث علم براى وجود مجرد كه از اقسام اوليه اصل وجود است - شايسته است كه در فلسفه عام و اولى ، از علم بحث كنيم .\r\n\r\nفصل اول : « تعريف علم و نخستين تقيسماتش »\r\nدر اين كه ما علم پيدا مىكنيم شك نيست ، چنان كه مفهوم و معناى علم هم برايمان به خوبى روشن است ، در اين فصل فقط مىخواهيم اظهر خواص علم را بشناسيم تا مصاديق علم و خصوصيات آنها را بشناسيم .\r\nدر بحث وجود ذهنى گفتيم كه ما اجمالا به چيزهائى خارج از وجودمان علم داريم يعنى آنها برايمان حاصل شده با ذات و ماهياتشان برايمان حضور به هم مىرسانند ، البته نه با وجودات خارجىشان كه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمنشأ آثار خارجى هستند . اين قسم علم را علم حصولى مىنامند .\r\nيك نوع علم هم داريم مانند علم به خودمان ، به ذاتمان ، كه با كلمهء من به آن ذات اشاره مىكنيم و هيچ گاه از آن ذات ، غافل نمىشويم ، در خواب يا بيدارى و يا هر حال ديگرى .\r\nاين علم به ذات خود ، غير از حضور مفهومى ماهيت ما در ذهن به طور علم حصولى است . زيرا مفهوم ذهنى هرطور كه فرض شود از صدق بر افراد متعدد امتناعى ندارد ، تشخص يك مفهوم فقط با وجود خارجى است ، با اينكه آنچه را در خود مىيابيم و با كلمهء « من » به آن اشاره مىكنيم ، چيزى شخصى است كه به هيچ وجه شركت نمىپذيرد ، و گفتيم كه تشخص كار وجود است ، و از اين جا معلوم مىشود كه علم به ذاتمان ، با حضور ذاتمان با همان وجود خارجىاش مىباشد كه ملاك شخصيت و ترتيب آثار هم همان وجود خارجى است . به هر حال اين قسم علم را علم حضورى مىگويند .\r\nتقسيم علم به اين دو قسم يك تقسيم منحصر كننده‌اى است كه قسم سومى نمىتواند داشته باشد . به هر جهت حصول يك معلوم براى عالم يا با ماهيت آن است و يا با وجود آن . سومى هم ندارد . اولى حصولى است و دومى حضورى .\r\nحالا به اين نكته توجه كنيم كه حصول علم براى ما ، معنايش حصول معلوم براى ماست . زيرا علم عين معلوم بالذات ( نفس ذات در علم حضورى و صورت ذهنى در علم حصولى ) است . چون علم چيزى جز حصول معلوم براى مانيست ، و پيدا است كه حصول و حضور يك شىء جز وجود آن نخواهد بود ، و وجود آن هم خود آن مىباشد . همچنين حصول معلوم براى عالم معنائى جز اتحاد عالم با\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمعلوم ندارد ، چه حضورى و چه حصولى . معلوم حضورى اگر جوهرى قائم به نفس باشد وجودش لنفسه است و مع ذلك وجودش براى عالم هم هست يعنى عالم با معلوم متحد مىشود . و اگر معلوم حضورى چيزى است كه وجود لنفسه نداشته وجودش لغيره است يعنى براى موضوعش هست ، با توجه به اينكه وجود آن براى عالم است شخص عالم با موضوع متحد مىشود . عرض هم از مراتب وجود موضوع خود بوده خارج از آن نمىباشد و همين طور است با آنچه با موضوعش متحد باشد ، يعنى از مراتب وجودى آن هم خواهد بود .\r\nمعلوم حصولى هم وجودش براى عالم است ، چه ذاتا جوهر باشد كه وجود لنفسه دارد يا عرض باشد كه وجود لغيره دارد . على اىّ حال معلوم ذهنى حصولى چيزى است كه وجود لغيره - / يعنى براى شخص عالم - دارد ، و در نتيجه با شخص عالم متحد مىباشد . به علاوه اينكه بعدا خواهيم گفت : علم حصولى در حقيقت يك نوع علم حضورى است و همان احكام را دارد .\r\nبنا به آنچه گفتيم خاصيت علم اين است كه براى عالم و متحد با اوست ليكن اين حصول براى عالم و حضور براى او يك حصول و تحقق به طور مطلق نيست ، بلكه يك نوع حصول فعلى محض و بدون قوه است . هيچ گونه قوه‌اى در آن نيست كه بعدا بخواهد بالفعل بشود .\r\nوجدانا مىبينيم كه معلوم ذهنى ، بالذات هيچ گونه استعداد و قوهء شدن چيز ديگرى را ندارد ، و هرگز تغييرپذير نمىباشد . و بنابراين حصول مزبور ، حصول چيزى مجرد از ماده ، و خالى از خصوصيات قوه مىباشد و ما اين گونه حصول را حضور مىناميم .\r\nحضور مزبور اقتضا مىكند كه معلوم يك امر فعلى تام بوده هيچ\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nگونه تعلقى به ماده نداشته ماده و قوه را كه موجب نقص و عدم تماميت كمالات بالقوه ، است فاقد باشد .\r\nحضور مزبور همانطور كه اقتضاء تجرد معلوم را دارد مقتضى تجرد عالم نيز مىباشد . عالم نيز به دليل حضور مزبور امرى فعلى و تام الفعليه بوده نقص بالقوه در او نبوده در نتيجه مجرد از ماده مىباشد .\r\nهمه اينها مقتضاى حضور است كه بالاتر از آن چيزى نيست كه وصول به آن مطلوب باشد .\r\nو با اين بيان روشن مىشود كه علم ، حضور موجودى مجرد براى موجودى مجرّد ديگر است . خواه معلوم حاصل ، عين شخص عالم باشد مانند علم شخص عالم به خودش و يا به نوعى مغاير و جدا از شخص باشد مثل علم شخص به ماهيات خارج از خودش .\r\nو نيز روشن شد كه : 1 - معلومى كه متعلق علم است حتما مجرد از ماده است . و بعدا نحوهء تعلق علم به امور مادى را بيان مىكنيم و 2 - عالم نيز كه قيام علم به آن است حتما بايد مجرد از ماده باشد .\r\n\r\nفصل دوم : « تقسيم علم حصولى به كلى و جزئى »\r\nهمانطور كه مىدانيم كلى مفهومى است كه فرض تطبيق بر افراد زياد را مىپذيرد و بنابراين علم به ماهيت انسان و هر مفهوم كلى ديگر علم كلى خواهد بود كه عقل و تعقل هم ناميده مىشود . جزئى هم در مقابل كلى ، مفهومى است كه فرض تطبيق بر افراد زياد را نمىپذيرد ، مثل علم به اين انسان خاص حاضر نزد شما كه با نوعى پيوند و اتصال\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبه مادهء خارجى ، فرد حاضر به وجود مىآيد . اين گونه علم را علم احساسى مىنامند . و همين طور علم به يك انسان خاص در ذهن و بدون اتصال حسىّ به مادهء خارجى آن كه علم خيالى ناميده مىشود .\r\nالبته اينكه اين دو را علمى جزئى حساب كرده ممتنع التطبيق بر افراد زياد شمرده‌اند به اين جهت است كه ابزار و ادوات احساس در علم احساسى پيوند به معلوم خارجى دارد . علم خيالى هم چون متوقف بر علم احساسى است و علم احساسى همانطور كه گفتيم پيوند به مادهء خارجى دارد جزئى است و كليت ندارد ، و گرنه علم و صورت ذهنى هيچ گاه از تطبيق بر افراد زياد امتناع ندارد . جزئيت يك صورت ذهنى فقط با پيوند احساسى به خارج است كه يك ماده خاص و جزئى است .\r\n« تجرد علم »\r\nنه تنها علم كلى بلكه اين دو قسم علم جزئى - حسّى و خيالى - هم مجرد از ماده مىباشند چون همانطور كه قبلا گفتيم صورتهاى علمى به هر حال فعليت داشته فاقد قوه بوده و بنابراين تغييرپذير نمىباشند .\r\nاز جهت ديگر ، صورتهاى علمى ذهنى ، همانطور كه اشاره كرديم ، هر جور كه باشند از صدق بر افراد زياد امتناعى ندارند ولى هر امر مادى ، شخصى بوده و بر بيش از يك شخص تطبيق نمىشود .\r\nدليل ديگر : اگر صورت حسىّ و يا خيالى ، مادى بوده به نوعى در ياخته‌هاى بدنى نقش بسته باشد ، بايد به تبع تقسيم مكان خود ، تقسيم شود و حتما زمان و مكان خاصى داشته باشد . ليكن مىبينيم كه علم قابل تقسيم نيست و مورد تعلق اشاره خارجى قرار نمىگيرد و مقيد به زمان نيز نمىباشد . چون كه مىتوانيم به خوبى صورتى را كه در زمان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nخاصى احساس كرده‌ايم پس از مدتها كه از آن گذشت بدون هيچ گونه تغييرى تصور نماييم اگر صورت علمى مقيد به زمان بود بايد با گذشت زمان تغيير مىپذيرفت .\r\nاگر حصول علم را با زمان خاصى مقارن و همراه مىبينيد اين در حقيقت ، همراهى و تقارن شرائط و مقدمات حصول استعداد براى علم است نه خود علم . و اگر وساطت ابزار حسىّ را براى حصول صورت حسى لازم مىبينيد ، و حصول صورت خيالى را هم متوقف بر آن مىبينيد اين هم در حقيقت براى حصول استعداد خاص نفس براى قدرت بر تحققق دادن و ايجاد صورت علمى است . بيش از اين هم مىتوان در اين‌باره در علم روانشناسى تحقيق نمود .\r\nاز آنچه گفتيم روشن مىشود كه : اينكه معمولا مىگويند : « تعقل و ادراك عقلى به اين است كه معلوم را از ماده و عوارض شخصى مجرد مىكنند به طورى كه جز ماهيت خالص و جدا از هر گونه قشرى چيزى باقى نماند مثل انسان مجرد از ماده جسمانى و مشخصات زمانى و مكانى و وضعى و . . . و ادراك حسىّ به اين است كه حتما ماده خاص حضور داشته باشد و منحرف به عوارض و هيئت خاص باشد . و ادراك خيالى به اين است كه عوارض خاص و هيئت مشخص داشته باشد ولى ماده جسمانى حضور نداشته باشد . . . »\r\nاين گفته تحقيقى نبوده و فقط براى تقريب به ذهن به طور تمثيلى انجام شده است . و گرنه حتى ادراك حسىّ هم يك صورت علمى مجردى است و حضور ماده و محفوف بودن به عوارض خاص براى حصول استعداد نفس براى احساس است . محفوفيت و همراهى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمشخصات در ادراك تخيلى هم همين طور است . تجريد در ادراك عقلى هم همين طور است يعنى مىخواهند بگويند : براى حصول استعداد نفس براى تعقل ماهيت كلى ( و يا به تعبير ديگر براى انتزاع كلى از افراد ) لازم است بيش از يك فرد را تخيل نمود .\r\nاز آنچه گفتيم اين هم معلوم شد كه وجود از نظر تجرد و عدم تجرد از ماده ، به سه عالم كلى تقسيم مىشود : 1 - عالم ماده و قوه 2 - عالم تجرد از ماده و نه از آثار ماده چون شكل و مقدار و وضع و . . . در اين عالم صورتهاى جسمانى و عوارض و هيئت‌هاى كمالى را دارد ليكن ماده‌اى كه قوه و انفعال را در بر دارد ، ندارد . اين عالم را عالم مثال و برزخ ميان عقل و ماده مىنامند . 3 - عالم تجرد از ماده و آثارش ، كه عالم عقول ناميده مىشود .\r\nعالم مثال را هم به مثال اعظم و مثال اصغر تقسيم كرده‌اند ، اولى قائم بالذات و يكى از عوالم جهان هستى است و دومى قائم به نفس انسان و غيره است ، و نفس به هرطور كه بخواهد در ان تصرف مىكند و با دواعى و اغراض گوناگون ، حق و يا گزاف ، در آنها دخالت كرده ، از آنها صورتهاى خوب و با واقعيت و يا باطل و گزاف مىسازد .\r\nعوالم سه گانه مزبور ترتيب طولى دارند از همه بالاتر و قوىتر و قديمتر و نزديكتر به خداوند تعالى ، عالم عقول مجرده است كه تام الفعليه بوده از خلط ماده و قوه منزه مىباشند . سپس عالم مثال كه هر چند آثار ماده را دارد ليكن خود ماده را ندارد . و سپس عالم ماده كه موطن شرور و نفوس است و هر علمى كه به او تعلق مىگيرد به اعتبار مثال و عقلى است كه در برابرش قرار دارد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nفصل سوم : « تقسيمى ديگر : كلى و جزئى »\r\nمنظور از كلى ، علمى است كه با تغيير معلوم خارجى ( معلوم بالعرض ) تغيير پيدا نكند ، مانند ساختمانى كه معمار در نظر مىآورد كه طبق نقشه بسازد ، صورت علمى مزبور پيش از ساختمان و همراه ساختمان و پس از آن هيچ تغييرى پيدا نمىكند . اگر ساختمان مزبور خراب و منهدم هم بشود علم مزبور تفاوت نمىكند . اين علم را علم ماقبل الكثره هم مىنامند . علومى كه از راه علتهاى كلى به دست مىآيد همواره از اين قبيل است ، مانند علم منجم به خسوف ماه در فلان تاريخ كه وضع آسمانى طورى خواهد شد كه زمين ميان ماه و خورشيد حائل مىشود . اين گونه علم پيش از خسوف و پس از آن يكسان است .\r\nولى علم جزئى علمى است كه با تغيير معلوم بالعرض تغيير مىيابد ، مثل علم به حركت زيد در همان حال حركت ، علم از راه ديدن حركت ، علم مزبور در چنين صورتى كه هنوز قطع رابطه با خارج نكرده و تخيلى نگشته است تابع خارج مىباشد و وقتى زيد از حركت باز ايستاد صورت علمى هم تغيير مىيابد . اين را علم مابعد الكثره مىنامند .\r\nتصور نشود كه اين تغيير ، علامت مادى بودن علم است ! از اين جهت كه بگوئيم تغيير حتما همراه قوه‌اى سابق است ، تا قبلا قوه و حامل آن يعنى ماده نباشد تغيير و فعليت يافتن چيزى كه سكون داشته معنى ندارد . و بنابراين معلوم مىشود علوم جزئى مادى است نه مجرد . . .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nليكن اين تصور باطلى است زيرا علم به تغيير با تغيير علم فرق دارد ، متغير خارجى هم در اصل تغيرش ثبات دارد و متغير نيست ، يعنى تغيرش همچنان دوام دارد . تعلق علم به متغير يعنى حضور متغير نزد شخص عالم از جهت همين ثباتش مىباشد ، ثبات در تغير ، و اگر ملاك تغيير ، متعلق علم باشد حضورش معنى ندارد ، و علم ، حضور چيزى نزد چيزى نخواهد بود ، و اين خلاف آن چيزى است كه درباره علم مىدانيم .\r\n\r\nفصل چهارم : « انواع تعقل »\r\nگفته‌اند كه تعقل سه نوع دارد : 1 - عقل بالقوه يعنى نه خودش جزو معقولات بالفعل است و نه از معقولات بالفعل چيزى را دارد ، نفس در اين مرحله ، از هر معقولى خالى است 2 - عقل تفصيلى يعنى قوه عاقله يك يا چندين معقول - كم يا زياد - را به طور ممتاز و مرتب تعقل نمايد . 3 - عقل اجمالى يعنى معقولات زيادى را بالفعل داشته باشد ليكن از يكديگر ممتاز نيستند ، و فقط يك تعقل بسيط و مجمل است كه همه تفاصيل در ضمن آن نهفته است . مثالى كه فلاسفه زده‌اند اين است كه وقتى كسى از شما دربارهء تعدادى مسائل كه برايتان معلوم است ، سؤال كند ، جواب اين سؤال نرد شما حاضر است ، و اولين لحظه كه شروع به پاسخ مىكنيد به طور يقينى به همهء آنها علم داريد ، ليكن نه به طور تفصيل و ممتاز ، و تدريجا در ضمن جواب دادن مشخص و ممتاز شده به تفصيل مىآيد گويا سر چشمه‌اى نزد شماست كه مىجوشد و تفاصيل و امتيازات را برون مىدهد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nفصل پنجم : « مراتب عقل »\r\nگفته‌اند كه مراتب عقل چهار مرتبه است : 1 - عقل هيولانى يعنى مرتبه‌اى كه نسبت به همهء معقولات بالقوه است ، و همچون هيولاى اوليهء عالم از همه چيز خالى است و فقط قوهء همهء صورتهاست 2 - عقل بالملكه يعنى مرتبه‌اى كه تصورات و تصديقات بديهى به دست آمده است . درك بديهيات مقدم بر نظريات است ، وقتى بديهيات درك شد مرتبه عقل بالملكه است . 3 - عقل بالفعل يعنى مرتبه‌اى كه نظريات را به وسيلهء بديهيات كسب مىنمايد ، با همان ترتيبى كه ميانشان است ، 4 - عقل مستفاد يعنى مرتبه‌اى كه قوه عاقله معقولات بديهى و نظرى مطابق با حقائق جهان بالا و پست را استفاده كرده و همه را حاضر داشته به آنها التفات دارد و در نتيجه جهانى مشابه جهان عينى خارج شده است .\r\n\r\nفصل ششم : « ايجاد كنندهء صور علمى در ذهن »\r\nصورتهاى عقلى كلى را عقل مجرد و فوق ماده ، بنفس انسانى افاضه مىكند ، « 1 » و بدين وسيله انسان را از قوه به فعل مىآورد ، به اين دليل كه پيش از اين گفتيم كه صور مزبور چون علم اند از ماده مجردند ، و همين\r\n\r\n\r\n","description":"","footnote":"\r\n( 1 ) . - عقل مزبور را اولين صادر از خداوند مىدانند به اسفار ج 7 ، ص 263 ، و . . . رجوع شود\r\n","page_name":" 238 ","page_number":238},
  {"content":"\r\n\r\nطور چون كلى هستند اشتراك بين افراد زياد دارند ، با اينكه مىدانيم كه هر چيز مادى كه در ماده حلول كرده است يك واحد شخصى است و اشتراك‌پذير نمىباشد ، و بنابراين روشن است كه صور عقلى مجرد از ماده‌اند . به همين جهت بايد فاعل و افاضه كننده آنها نيز چيزى مجرد از ماده باشد ، زيرا يك شىء مادى ضعيف الوجود است و نمىتواند وجودى اقوى از خود ايجاد كند . از طرف ديگر عمل يك شىء مادى ، مشروط به وضع خاص است ، و مجرد - و از جمله صورت علمى ذهنى - وضع و قرار مكانى ندارد .\r\nتوجه كنيد كه نمىتوان گفت : خود نفس عاقلهء مجرد انسانى ، صور علمى افاضه مىكند و بدين وسيله انسان را از قوه به فعل مىآورد ، به اين دليل كه پيش از اين گفتيم كه صور مزبور چون علم هستند ، از ماده مجردند و همين طور چون كلى هستند اشتراك بين افراد زياد دارند ، با اين كه هرچيز مادى كه در ماده حلول كرده است يك واحد شخصى است و اشتراك‌پذير نمىباشد . و بنابراين روشن است كه صور عقلى مجرد از ماده‌اند . به همين جهت بايد فاعل و افاضه كننده آنها نيز چيزى مجرد از ماده باشد ، زيرا يك شىء مادى ضعيف الوجود است و نمىتواند وجودى اقوى از خود را ايجاد كند . از طرف ديگر عمل يك شىء مادى مشروط به وضع خاص است و مجرد - و از جمله صورت علمى ذهنى - وضع و قرار مكانى ندارد .\r\nنمىتوان گفت : خود نفس عاقلهء مجرد انسانى افاضهء كننده صور عقلى باشد زيرا نفس انسانى نسبت به صور مزبور بالقوه است و حيثيت نفس در اين رابطه حيثيت قبول است نه فعل ، و اين محال است كه يك امر بالقوه خودش خود را از قوه به فعل بياورد .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاز اين جا روشن مىشود كه افاضه كننده صورتهاى عقلى جوهرى است عقلى و مجرد از ماده كه همهء صور عقلى كلى را به آن طور كه پيش از اين دربارهء علم اجمالى عقلى گفتيم در خود دارد و نفس انسانى كه استعداد درك عقليات را پيدا كرده به مقدار استعداد خود با جوهر مزبور اتصال و اتحاد پيدا كرده از صور عقلى آن استفاده مىكند .\r\nبا نظير همين بيان روشن مىشود كه افاضه كننده صور علمى جزئى هم در ذهن ما ، جوهرى است مثالى برزخى و فوق ماده كه همهء صور جزئى را به همانطور علم اجمالى واجد است و نفس انسانى به قدر استعدادش با آن متحد شده از آن دريافت مىنمايد .\r\n\r\nفصل هفتم : « تقسيم علم حصولى به تصور و تصديق »\r\nعلم حصولى را از دو حال بيرون نيست : يا صورتى است از يك يا چند معلوم بدون ايجاب و سلب كه در اين صورت تصور ناميده مىشود مثل تصور انسان و جسم و جوهر ، و يا صورتى است از معلومى به همراه / ايجاب چيزى براى چيزى يا سلب چيزى از چيزى ، چون : « انسان خندان است » يا « انسان سنگ نيست » كه در اين صورت تصديق ناميده مىشود و به اعتبار حكمى كه در آن است ، « قضيه » ناميده مىشود - از قضاء به معنى حكم - .\r\nقضيه از آنجا كه مشتمل بر اثبات چيزى براى چيزى يا نفى چيزى از چيزى است از چند جزء تشكيل مىيابد . مشهور اين است كه قضيه موجبه از موضوع و محمول و نسبت حكمى يعنى نسبت محمول به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nموضوع ، و حكم به اتحاد موضوع و محمول تشكيل يافته است ، البته اين در هليات مركبه است كه محمولشان چيزى غير از وجود موضوع است . ولى هليات بسيطه كه محمولشان همان وجود موضوع است مثل انسان موجود است سه جزء بيش ندارد . موضوع و محمول و حكم ، ديگر نسبت ندارد ، چون نسبت ميان يك شىء با خودش معنائى ندارد . « 1 »\r\nقضيه سالبه هم طبق عقيده مشهور سه جزء دارد : موضوع و محمول و نسبت حكمى ايجابى . و حكم ندارد ، نه اينكه حكم عدمى دارد ، زيرا حكم عبارت است از اينكه چيزى را چيز ديگر قرار دهيم و متحدشان سازيم - چون انسان خندان است - . ولى سلب حكم ، عدم قرار مزبور است نه قرار عدم آن . اين عقيدهء مشهور درباره اجزاء قضيه .\r\nحقيقت اين است كه نسبت حكمى هم جزء قضيه نيست ، زيرا احتياج به تصور نسبت حكمى فقط مقدمه و به خاطر حكم يعنى اين عمل نفس ، است ، نه به خاطر اين كه نسبت مزبور خود يكى از اجزاء قضيه باشد . قضيه فقط موضوع و محمول دارد ، و از نظر قضيه بودن هيچ احتياجى به تصور نسبت حكمى نداريم ، احتياج به تصور نسبت حكمى ، فقط براى تحقق حكم نفس است كه مىخواهد موضوع را محمول كند . و لذا مىبينيد كه در هليات بسيطه هم قضيه تشكيل مىشود ولى نسبت حكمى كه رابط محمول به موضوع باشد نداريم .\r\n\r\n\r\n","description":"","footnote":"\r\n( 1 ) . - در واقعيت خارجى اين گونه قضايا نسبت نيست ليكن در قضيه كه حكايت از واقع سكينه حتماً نسبت هست ، هم نسبت ثبوتى تقييدى ، و هم نسبت تام ثبوتى يا سلبى ، اين را در كتابهاى منطقى اينجانب ( مقصود الطالب ، تعليقه بر منظومه ، المنطق المقارن ) ملاحظه كنيد . البته ديد فلسفى با نگاه منطقى در اين بحث تفاوت دارد\r\n","page_name":" 241 ","page_number":241},
  {"content":"\r\n\r\nاز اين بيان روشن شده كه : 1 - قضيه موجبه سه جزء دارد موضوع و محمول و حكم ، و سالبه دو جزء دارد موضوع و محمول ، و نسبت حكمى از نظر قضيه بودن به هيچ وجه مورد احتياج نيست و فقط از نظر تحقق عمل حكم از جانب نفس مورد نياز است ، 2 - حكم در قضيه ، يك عمل نفس است كه در ظرف ادراك انجام مىشود و هرگز يك صفت انفعالى نمىباشد . حقيقت حكم در قضيه زيد ايستاده ا ست ( مثلا ) اين است كه نفس انسان ار راه حسّ به موجود واحدى برخورد كرده كه همان زيد در حال ايستادن است و سپس آن را به دو مفهوم زيد و ايستاده تجزيه كرده و آن دو مفهوم را نزد خود حفظ كرده است و آن گاه كه مىخواهد آنچه را در خارج يافته حكايت كند ، دو صورت مزبور - زيد ، ايستاده - را از خزانهء ذهن گرفته و آنها را يكى كرده است .\r\nاين حقيقت حكم است كه گفتيم . عمل نفس است كه در عين حال وسيلهء حكايت از خارج نيز مىباشد .\r\nبنابراين حكم ، عمل نفس است و مع ذلك يكى از صورتهاى ذهنى حكايت كننده از خارج نيز مىباشد . اگر حكم فقط يك تصور مستفاد از خارج بود ، قضيه هرگز مفيد مطلب تامى كه نيازى به دنباله نداشته باشد نبود مثل دو جزء يك قضيه شرطى ( كه جزء اول با اينكه اگر ادات شرط نبود يك جمله تام و مستقلى بود ، اينك تمام نيست و همين طور جزء دوم شرطيه ) . و اگر تصورى بود كه نفس از پيش خود و بدون استفاده از خارج ايجاد كرده بود ديگر حكايت از خارج نداشت .\r\n3 - تصديق متوقف بر تصور موضوع و محمول است و تصديق بدون تصور امكان ندارد . « 1 »\r\n\r\n\r\n","description":"","footnote":"\r\n( 1 ) . - براى توضيح بيشتر اينجابحث به مقصود الطالب ص 52 و شرح منظومه 65 و دفتر دوم فلسفه بتعليم اينجانب رجوع شود\r\n","page_name":" 242 ","page_number":242},
  {"content":"\r\n\r\n\r\nفصل هشتم : « تقسيم علم حصولى به بديهى و نظرى »\r\nعلم بديهى علمى است كه تصور و يا تصديق آن نيازى به دقت و نظر نداشته باشد مثل تصور مفهوم شىء و وحدت و مانند آنها ، و تصديق به اينكه يك مجموعه بزرگتر از جزء خويش است . و يا عدد چهار جفت است . ولى نظرى آن است كه تصور و تصديق آن محتاج به نظر و دقت باشد مثل تصور ماهيت انسان و اسب . و يا تصديق به اينكه سه زاويه مثلث برابر با دو قائمه است ، و يا انسان نفس مجرد دارد .\r\nعلوم نظرى حتما به علوم بديهى بر مىگردند و به وسيله آنها تبيين مىشوند و گرنه كار به لايتناهى مىكشد ، و بالاخره هم مفيد حتى يك علم هم نخواهد بود كه تفصيل اين مطلب در منطق ذكر شده است .\r\nبديهيات ، زيادند كه در علم منطق ذكر شده‌اند ، از همه بديهىتر « اوليات » هستند ، يعنى قضايائى كه صرف تصور موضوع و محمول براى تصديق آنها كافى است ، مثل : « يك مجموعه از جزء آن بزرگتر است ، و يا يك شىء از خودش سلب نمىشود . در ميان اوليات از همه روشنتر كه پايهء همهء آنها نيز هست ، قضيهء محال بودن اجتماع و ارتفاع نقيضين است كه در حقيقت يك قضيهء منفصلهء حقيقيّه است : « يا ايجاب صادق است و يا سلب » . هيچ قضيه نظرى و يا بديهى از اين منفصله بى نياز نيست ، حتى مثل قضيه : « يك مجموعه از جزء خود بزرگتر است » ، نيز در صورتى مفيد علم است كه نقيضش يعنى « يك مجموعه بزرگتر از جزء خود نيست » ، كاذب باشد . و بنابراين قضيه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمزبور اولين قضيه‌اى است كه مورد تصديق همگان است ، و هيچ با شعورى در آن شك ندارد ، و مبناى همهء علوم است ، اگر شكى در اين قضيه باشد به همه علوم و تصديقات نيز سرايت خواهد كرد .\r\n« مطلبى به عنوان دنبالهء بحث »\r\nسوفيست كه منكر وجود علم است ، قضيهء اول الاوائل - محاليت اجتماع و ارتفاع نقيضين - را قبول ندارد ، زيرا اگر قضيهء مزبور را قبول داشته باشد در حقيقت اعتراف به اين است كه در هر دو قضيهء متناقض يكى از آن دو حق و صادق مىباشد .\r\nبه هر حال سوفيست كه علم را باور نداشته در هر چيز شك مىكند ، اگر بپذيرد كه به شك خود علم دارد در حقيقت به يك علم ( علم به شك ) اعتراف كرده ، و قضيهء اول الاوائل را پذيرفته است ، در نتيجه كار آسان شده ، مىتوان او را به علوم زيادى كه شبيه علم او به شك خويشتن است ، الزام نمود . مثل علم به اينكه مىبيند و مىشنود و لمس مىكند و مىچشد و مىبويد ، و اينكه چه بسا گرسنه مىشود و به دنبال چيزى كه سيرش كند مىرود ، يا تشنه مىشود و به دنبال چيزى كه سيرابش كند مىشتابد . . . وقتى اينها را پذيرفت مىتوان سائر معلومات را نيز برايش اثبات نمود زيرا همه بالاخره به حس بر مىگردند .\r\nولى اگر نپذيرد كه علم به شك خود دارد ، و فقط مىگويد كه در همه چيز شك دارد ، و در شك خود هم شك دارد ، در اين صورت برايش استدلال امكان ندارد و برهان دردش را درمان نمىكند . چنين انسانى يا يك نوع بيمارى مبتلاست كه موجب بهم خوردگى اعصاب ادراكىاش شده و بايد به پزشك رجوع كند و يا از سر عناد ، با حقيقت\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدر افتاده است ، در اين صورت بايد تنبيه شود ، از آنچه مىخواهد منع گردد و به آنچه تنفر دارد فرمان داده شود . . . او كه هيچ حقيقتى را باور ندارد بايد برايش فرق نكند ! ! وى تنها به اين صورت حقيقت را در خواهد يافت .\r\nالبته برخى از اينها احيانا علت و درد ديگرى دارند ، مثلا پيش از آنكه قواعد منطقى را بياموزد ، و در صناعت استدلال برهانى مهارت يابد ، به علوم عقلى رجوع كرده اختلاف علماء را مىبيند ، كه در دو طرف نفى و اثبات ايستاده بر هر دو طرف قضيه استدلال مىكنند ، و چون نمىتواند حق را از باطل تمييز دهد و هر دوطرف را درست مىيابد و قدرت بر ردّ هيچ يك ندارد معتقد مىشود كه هر دو درست مىگويند ، علوم نسبى هستند و ثابت و مطلق نمىباشند و حقيقت براى هر كس همان است كه دليلش راهنمايش شده است ، و قواعد منطق را باطل مىپندارد .\r\nاين گونه افراد را بايد با توضيح قوانين منطقى و ارائه قضاياى بديهى كه هرگز ترديدپذير نيستند معالجه نمود . مثلا تفهيم كرد كه قاعده بديهى « ثبوت هر چيز براى خودش » و قاعدهء « محاليت سلب يك شىء از خودش » را كه نمىتوان انكار كرد ، پس مطالبى هستند كه مطلق اند و امكان صحت هر دو طرف نمىباشد ، آنگاه با دقت كافى اجزاء قضاياى مورد بحث را برايش تفهيم نمود و نيز بايد آنها را به خواندن رياضيات وادار نمود .\r\nدو گروه شكاك ديگر هم داريم : 1 - گروهى كه ا نسان و ادراكاتش را مىپذيرند و در غير آن شك مىكنند ، مىگويند فقط ما و ادراكاتمان . و 2 - گروهى كه تعبير مزبور را عوض كرده مىگويند : فقط من و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nادراكاتم . . . ، چيزهاى ديگر همه مشكوك هستند . چون مىبيند تعبير اول متضمن اعتراف به انسانهاى زياد و ادراكات آنهاست .\r\nدر پاسخ اينها يك كلمه كافى است : انسان به خوبى مىيابد كه چه بسا فكر و ادراكاتش خطا مىكند چنان كه در حسّ بينائى و لمس و . . .\r\nخطا مىكند ، اگر حقائقى خارج از انسان و ادراكاتش نبود كه ادراكات با آنها تطبيق مىشوند خطا هيچ مفهومى نداشت .\r\nبعضى مىگويند : اعتقاد شكاكان ربطى به سوفسطائى گرى ندارد ، منظورشان اين است كه از نظر علمى ممكن است صورتهائى كه در برابر حواس ما تجلى مىكند با حقائق خارجى تطبيق نكنند ، چنان كه گفته‌اند : صدا با اين خصوصيت ظاهر براى شنوائى ما واقعيت ندارد بلكه قوهء شنوائى وقتى به ارتعاش به انداره فلان مقدار در ثانيه مثلا بر مىخورد ارتعاش مزبور به صورت صدا تجلى مىكند ، و وقتى تعداد ارتعاش به فلان انداره مىرسد ، ارتعاش مزبور به صورت نور و رنگ تجلى مىكند ، پس حواس كشف از خارج نمىكنند و ادراك حسى چيزى جز تجلى يك شىء بر حواس ما نيست .\r\nولى اگر ادراكات كشف حقيقت نمىكنند از كجا معلوم مىشود كه حقائقى داريم كه ادراكات آنها را كشف نمىكنند ، و از كجا معلوم مىشود كه حقيقت صوت در خارج ، ارتعاش با فلان شماره ( تعداد سيكل ) در ثانيه است و حقيقت نور و رنگ چنان . . . ؟ اساسا انسان به صواب در مورد خطا ، مگر جز به وسيلهء ادراك مىرسد ؟\r\nاساسا احتمال عدم انطباق ادراك بر واقعيت ، جز سفسطه محملى نمىتواند داشته باشد ، حتى اينكه جمله : « ممكن است هيچ يك از ادراكاتمان بر خارج تطبيق نكند » نيز ممكن است كشف از هيچ چيز نكند .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nفصل نهم : « تقسيم علم حصولى به اعتبارى و حقيقى »\r\nعلم حقيقى مفهومى است كه گاهى با وجود خارجى تحقق يافته و در نتيجه آثار خاص خود را دارد و گاهى با وجود ذهنى تحقق يافته آثار خاص خود را ندارد . اين گونه مفهوم ، علم حقيقى است كه ماهيت هم ناميده مىشود . ولى اعتبارى بر خلاف اين است يعنى يا عين خارجيت بوده امكان جدا شدن از خارج را ندارد مثل وجود و صفات حقيقى وجود چون وحدت و فعليت و . . . كه اينها وارد ذهن نمىشود و گرنه انقلاب لازم مىآيد ، و يا عين ذهنيت بوده امكان تحقق خارجى ندارد مثل مفهوم كليت و جنس و نوع كه فقط در ذهن هستند .\r\nمفاهيم اعتبارى را ذهن با نوعى فعاليت خود ساخته بر مصاديقشان حمل و تطبيق مىكند ، ليكن نه از قبيل تطبيق و حمل ماهيت بر افرادش ، ماهيت در ذات و حد مصاديق خود وارد است ، ولى اعتباريات اين طور نيستند .\r\nاز آنچه گفتيم روشن مىشود كه : 1 - مفاهيمى كه بر واجب و ممكن هر دو حمل مىشوند مثل وجود و حيات و . . . از ادراكات اعتبارى مىباشند و نه حقيقى و ماهوى و گرنه خداوند هم ماهيت دار مىشود و مىدانيم كه ماهيت و حدّ براى خدا محال است ، 2 - مفاهيمى كه بر بيش از يك مقوله حمل مىشوند مثل حركت ، اعتبارى هستند ، و گرنه دو جنس اعلى و يا بيشتر خواهند داشت ( مقوله خودشان و مفهومى چون حركت ) ، و داشتن دو جنس اعلى محال است . 3 - مفاهيم اعتبارى هيچ\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nگونه حدى ندارند و در حد هيچ ماهيتى ماخوذ نمىشوند .\r\n« اصطلاح اعتبارى » معانى ديگرى نيز دارد كه از بحث ما خارج است از جمله : مقابل اصالت ، مثل اينكه مىگويند وجود اصيل است و ماهيت اعتبارى است . و از جمله : مقابل وجود فى نفسه ، مثل اينكه مىگويند اضافه كه در ضمن طرفين تحقق داشته وجود فى نفسه و استقلالى ندارد و اعتبارى است ، و جوهر كه فى نفسه و مستقل مىباشد اصالت دارد ، و از جمله : مفهومى كه به نوعى تشبيه و تناسب بر موضوعى حمل مىشود تا به هدفى عملى برسيم ، آن را هم اعتبارى مىخوانند . مثل اطلاق رأس بر زيد مثلا از اين جهت كه نسبت زيد ، به قبيله و مردمش چون نسبت سر به بدن است و امورشان را اصلاح كرده ، تدبير مىكند و به آنچه لازم العمل است فرمان مىدهد .\r\n\r\nفصل دهم : « احكام متفرقه »\r\n1 - معلوم حصولى به معلوم بالذات و بالعرض تقسيم مىشود ، معلوم بالذات همان صورت ذهنى است كه نزد شخص عالم حاضر است ، و معلوم بالعرض آن امر خارجى است كه صورت از آن حكايت مىكند ، و چون در خصوصيات با معلوم بالذات اتحاد دارد به طور مجاز و بالعرض معلوم خوانده مىشود و گرنه شىء خارجى با فرض خارجيت ، هرگز در ذهن تحقق نمىيابد .\r\n2 - پيش از اين گفتيم كه هر صورت عقلى مجرد است ، چنان كه هر عاقلى هم مجرد است ، حالا به اين نكته توجه كنيم كه مفاهيم ذهنى كه\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبراى قوهء عاقله ظاهر مىشوند و موجب خروج از قوه و فعليت يافتن نفس مىشوند چون مجردند از نفس عاقل كه با آنها استكمال مىكند قويتر هستند و آثار خاص خود را دارند ، يعنى در حقيقت آنها يك نوع موجودات خارجى مجرد هستند كه با همان وجود خارجىشان براى نفس ظاهر مىشوند ، و اگر صورتهاى جوهرى هستند نفس با آنها اتحاد مىيابد ، و اگر صورتهاى عرض هستند نفس با موضوعاتشان كه متصف به آنها هستند متحد مىشوند ( چون خود اعراض وجود نعتى و توصيفى هستند صور علمىشان نيز به طور توصيفى ملحوظ براى نفس هستند و نفس آنها را فانى در موضوع مىبيند ) . و به هر حال صور علمى وجود ذاتى خارجى و حقيقى مجرد هستند كه براى نفس تجلى مىكنند ، نه وجودات ذهنى ليكن چون ما از طريق ادوات و ابزار ادراكى اتصال به مواد خارجى داريم تصور مىكنيم مفاهيم و صور ذهنى همان صور قائم به مواد هستند كه از مواد انتزاع و تجريد كرده‌ايم و آثارشان را كه در عالم ماده داشته‌اند به جاى نهاده و در ذهن آمده‌اند . . . بدين جهت آنها را وجودات ذهنى اشياء حساب كرده‌ايم كه آثار خود را ندارند .\r\nولى در حقيقت وجوداتى خارجى و حقيقى و داراى آثار خود هستند .\r\nبا دقت در بيان مزبور معلوم مىشود كه علم حصولى در حقيقت علم حضورى است . - دقت كنيد - . « 1 »\r\nو نيز معلوم مىشود كه عقول مجرد از ماده ، هيچ گونه علم حصولى ندارند زيرا ذاتا و عملا از ماده منقطع بوده ، نه در ذاتشان ماده به كار رفته و نه در مقام عمل نياز به ماده دارند ، و بنابراين قوه ندارند كه با علم حصولى و صورت ذهنى ، كمال و فعليت يابد .\r\n\r\n\r\n","description":"","footnote":"\r\n( 1 ) . - اين مطلب از لطيفترين مسائل فلسفى است كه استاد باختصار و به طور گذرا اشاره كرده‌اند\r\n","page_name":" 249 ","page_number":249},
  {"content":"\r\n\r\n\r\nفصل يازدهم : « هر مجردى عالم است »\r\nوجود مجرد از نظر ذاتى كامل و تمام بوده قوه‌اى ندارد كه با استكمال بخواهد به فعليت برسد ، و بنابراين هر كمالى كه برايش ممكن باشد بالفعل برايش محقق است ، علم به خود يكى از مهمترين كمالات است و بنابراين حتما ذات تام و كامل مجرد ، براى خودش معلوم است ، و چون علم حصولى استكمالى در مجرد نيست علم مزبور به طور حضورى است .\r\nدر مورد علم مجرد به غير خودش هم بايد گفت چون ذاتش تماميت داشته قوه ندارد هر صفت امكانى را بالفعل واجد است ، و شك نيست كه امكان تعقل يك ذات تمام ديگرى كه امكان تصور دارد ، براى مجرد وجود دارد ، و بنا به دليل مزبور امكان مزبور فعليت دارد ، و بنابراين هر مجردى به طور بالفعل ، هر مجرد تام الوجود ديگرى را هم تعقل نموده عالم است ، چنان كه معلوم مجرد ديگر نيز هست ، به همان دليل . و بدين حساب هر مجردى عالم به خود و به هر مجرد ديگر به طور حضورى مىباشد .\r\nممكن است بگوييد : مقتضاى دليل شما اين است كه نفس انسانى هم كه مجرد است هر معقولى را بداند و اين خلاف بداهت است .\r\nولى توجه كنيد كه اگر نفس انسانى مجرد كامل بود همين طور بود ليكن نفس انسانى فقط ذاتا مجرد است نه در مقام عمل . ليكن به جهت همين تجرد ذاتيش خود را بالفعل و به طور حضورى تعقل نموده عالم\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست ، و با اين تعقل بالفعل و سائر تعقل‌ها موجب خروجش از قوه به فعل به طور تدريج شده طبق استعدادهاى مختلف انسان تدريجا تكامل مىيابد ، و هنگامى كه تجرد كامل يافته از بدن آزاد شده ، از تدبير بدن فراغت يافت ، همه علوم را به طور اجمالى واجد مىشود و به طور بالفعل عقل مستفاد مىگردد .\r\nالبته مطلب مزبور دربارهء خود وجودات جوهرى است كه وجود لنفسه دارند ، و اما عوارض و اوصاف آنها كه وجود لغيره دارند چون خودشان استقلال نداشته توصيف موضوعشان هستند ، موضوعاتشان هم عالم به آنها هستند . « 1 »\r\n\r\nفصل دوازدهم : « علم حضورى اختصاص به علم به خود ندارد »\r\nپيش از اين گفتيم كه مجردات چون تماميت و فعليت دارند براى خود حضور دارند و به طور علم حضورى معلوم خود هستند ، حالا مىخواهيم ببينيم آيا علم حضورى مخصوص به همين قسم يعنى علم به خود است يا اينكه شامل علم علت به معلول و بر عكس نيز مىشود ؟ البته در صورتى كه علت و معلول هر دو مجرد باشند . فلاسفه مشاء معتقد به اختصاص هستند ، ولى اشراقيون معتقد به شمول مىباشند ، و حقيقت هم همين است . چون وجود معلول همانطور كه سابقا گفتيم يك نوع وجود رابط و وابسته به علت است و غير مستقل و\r\n\r\n\r\n","description":"","footnote":"\r\n( 1 ) . - توضيح اين بحث را مىتوانيد در منظومه ص 157 و اسفار ج 6 ، چاپ جديد و نهايه الحكمه ص 230 ملاحظه كنيد\r\n","page_name":" 251 ","page_number":251},
  {"content":"\r\n\r\nقائم به علت مىباشد و بدين حساب وقتى هر دو - علت و معلول - مجردند حتما كه معلول به تمام وجود خود نزد علت حضور دارد و هيچ گونه حائلى ميانشان نمىباشد . و علت هم براى معلول وابسته و مرتبط به آن ، حضور داشته بدون حائل براى معلول خود ، معلوم است .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\n« مرحله دوازدهم » : مباحث مربوط به واجب‌الوجود\r\nاثبات ذات و صفات و افعال واجب الوجود\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n\r\nفصل اول : « اثبات ذات واجب الوجود »\r\n1 - حقيقت وجود - و نه مفهوم آن - اصالت دارد و چيز ديگرى در برابر آن اصالت ندارد ، 2 - از طرفى حقيقت وجود ، و صرف و خالص بوده چيز ديگرى مخلوط آن نمىباشد ، چون غير حقيقت وجود چيزى ديگرى نيست و هر چيزى جز آن باطل است ، و واجب است . چون وجود براى وجود خود ، همچون همه موارد ديگر ثبوت شىء لنفسه ، ضرورى است ، 3 - حقيقت وجود و صدق عدم بر آن امتناع دارد ، 4 - وجوب و ضرورت حقيقت مزبور هم بالذات است نه بالغير ، زيرا غيرى نداريم كه به حقيقت وجود ضرورت بدهد ، نتيجه اينكه : پس حقيقت وجود ، واجب الوجود بالذات است . « 1 »\r\n« دليل ديگر »\r\nشك نيست كه ماهيات ممكن الوجود در خارج داريم . با فرض\r\n\r\n\r\n","description":"","footnote":"\r\n( 1 ) . - اين همان برهان صديقين است . اين نام را ابن سينا انتخاب كرده ليكن اصل دليل را قبل از او نيز گفته‌اند . توجه داريد كه لازمهء اين استدلال كه از مشهورترين ادلهء متاخرين فلاسفه است اين است كه حقيقت وجود يك حقيقت شخصى است نه يك حقيقت كلى ( كه وحدت مجازى دارد ) و حقيقت شخصى مزبور همان خداوند است و جز شخص خداوند وجود ديگرى نداريم و وجودات امكانى ديگر كه معلول او هستند همگى شعاع و تجلى او بوده مقابل او نمىباشند تا دوئيت در كار بيايد\r\n","page_name":" 255 ","page_number":255},
  {"content":"\r\n\r\nوجود خارجى اينها يقينا واجب الوجود هستند زيرا هر چيزى تا واجب نشود موجود نمىشود . وجوب اين‌ها بالغير است زيرا اگر بالذات بود ممكن نبودند و دائما بودند ، پس بالغير بوده علت مىخواهند علتشان حتما موجود است و وجوب بالغير يا بالذات دارد كه اگر بالغير باشد بالاخره به يك وجوب ذاتى بر مىگردد زيرا تسلسل امكان ندارد و دور هم كه نمىشود كه علت دهم مثلا معلول نهمى باشد .\r\n\r\nفصل دوم : « اثبات يگانگى خداوند »\r\nبا توجه به اينكه واجب الوجود همان حقيقت وجود محض و صرف است كه دومى برايش فرض نمىشود ديگر احتياج به دليلى براى اثبات وحدانيت او نيست . پس « الله واحد » با وحدت حقيقى حقه كه فرض تكثر نمىپذيرد ، چون هر چه به عنوان وجودى دوم برايش فرض شود همان اول خواهد شد ، چون در فرض صرف و محض شىء ، موارد متعدد و امتياز ميان موارد تصور ندارد تا دومى پيدا كند ، به خلاف وحدت عددى كه وقتى فرد دومى پيدا كند ، واقعا دو مىشوند .\r\nوحدت عددى مربوط به خصوصيت فردى است ولى وحدت حقه مربوط به نفس حقيقت عام و شامل و گسترده است .\r\n« دليل ديگر »\r\nاگر دو واجب يا بيشتر داشته باشيم در وجوب وجود اشتراك خواهند داشت و هر يك احتياج به وجه مميّزى خواهند داشت كه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nخصوصيت و تعينشان را افاده كند ، آن وقت هر دوى آنها از يك جهت اشتراكى و يك جهت اختصاصى تركيب يافته به اجزاء خود محتاج خواهند بود كه احتياج هم با وجوب ذاتى منافات دارد .\r\n« تتميم بحث »\r\nابن كمونه فيلسوف معروف ، ايرادى بر اين استدلال ذكر كرده كه در كتابهاى فلسفه مشهور است « 1 » و آن اينكه : چه مانع دارد كه بگوييم دو حقيقت بسيط كه كنه ذاتشان بر ما مجهول است و به تمام ذات با يكديگر مخالفند باشند و واجب الوجود باشند و مفهوم وجوب از آن دو انتزاع شده و به طور عرضى بر آن دو حمل شود ؟ در اين صورت ديگر اشكال تركيب پيش نمىآيد تا منافاتى با وجوب وجود داشته باشد .\r\nو اين طور جواب داده شده كه چطور ممكن است يك مفهوم - واجب الوجود - از مواردى متعدد كه به تمام جهت مخالف يكديگرند ، گرفته شود ؟ وقتى به تمام الذات مخالف يكديگرند چگونه يك مفهوم از آنها گرفته مىشود ؟ .\r\nاز طرف ديگر چطور شما براى واجب الوجود ماهيت فرض مىكنيد با اينكه پيش از اين گفتيم كه ماهيت واجب الوجود همان وجودش مىباشد ، و ماهيتى و حدّى غير از وجود ندارد .\r\nو ثالثا اينكه شما فرض كرده‌ايد كه ماهيت دو واجب مزبور بنفسه اقتضاء وجوب كرده و منشاء انتزاع وجوب شده است ، مگر ممكن است ماهيت اعتبارى منشاء تحقق وجود كه اصيل است باشد ؟\r\nو بنا به آنچه گفته شد خداوند واحد است ، و از وحدت مزبور\r\n\r\n\r\n","description":"","footnote":"\r\n( 1 ) . - اسفار ج 1 ، معتقد است كه كسانى پيش از ابن كمونه نيز اين شبهه را ذكر كرده‌اند ليكن بعدها بنام ابن كمونه معروف شد ، زيرا او تفصيل و توضيح داده است\r\n","page_name":" 257 ","page_number":257},
  {"content":"\r\n\r\nمعلوم مىشود كه وجود خداوند محدود به هيچ حدى نيست كه براى خدا مرزى معين كند و او را از ماوراء مرز مزبور منع كند .\r\nو نيز از آنچه گفته شد به دست مىآيد كه خداوند بسيط بوده هيچ نوع تركيبى در او راه نخواهد داشت ، زيرا تركيب به هرگونه كه باشد بدون اجزائى كه ميانشان الفتى برقرار شود امكان ندارد ، و آن وقت تحقق كل ( مركب ) متوقف بر تحقق اجزاء است ، يعنى احتياج به اجزاء دارد ، يعنى هر جزئى از اجزاء به ديگرى محتاج است و اين خلاف وجوب ذاتى است .\r\n\r\nفصل سوم : « واجب الوجود مبدأ هر وجود و هر كمالى است »\r\nهر موجودى جز خداوند ، بالذات ممكن است ، زيرا وجوب ذاتى منحصر در خداوند است . هر ممكنى هم ماهيتى دارد كه نسبتش به وجود و عدم مساوى است ، و همان ماهيت است كه وجودش نيازمند علت است تا وجودش را لازم كرده وجود يابد . علت مزبور يا خود وجوب ذاتى دارد و يا بالاخره به يك واجب ذاتى بر مىگردد . و بنابراين روشن مىشود كه واجب بالذات است كه افاضه كنندهء وجود هر ماهيتى است .\r\n« دليل ديگر »\r\nهمهء وجودات امكانى ذاتا فقير بوده در متن ذاتشان تعلق و وابستگى است ، وجودات رابط بوده هيچ گونه استقلالى حدوثا و بقائاً\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nندارند و قوامشان به غير خودشان است ، و حتما بايد به يك وجود مستقل و بى نياز برسند كه ذاتا هيچ گونه تعلق فقر و احتياج نداشته باشد ، و اين فقط خداوند تعالى است .\r\nو با اين بيان روشن مىشود كه واجب الوجود است كه اعطاگر وجود به غير خود است ، و همين طور اعطا كنندهء آثار و نسبتها و روابط قائم به ان وجودات است ، علتى كه موجب يك چيز و اعطا كننده وجود آن است علت ايجاب كننده آثار و نسبتهاى قائم به آن نيز مىباشد . و بنابراين فقط خداوند است كه ايجاب كنندهء وجودات ماسوى الله است و مدبر و ربّ آنهاست و « لا ربّ سواه » . دليل قبلى از راه امكان ماهيت بود و اين دليل از راه فقر و امكان وجود .\r\n« تتميم »\r\nثنويون - دو گانه پرستان - مىگويند در جهان هستى خير و شر داريم و اينها متضاد هستند و نمىتوانند به يك مبدأ وابسته باشند پس دو مبدأ داريم مبدأ خيرات و مبدأ شرور .\r\nافلاطون در ردّ آنها گفته است : شر عدم است و عدم كه علت نمىخواهد ، علت عدم همان عدم علّت وجود است . صغراى مطلب ( شر عدم است ) را نيز با مثالهاى جزئى خاصى روشن كرده و گفته است : مثلا قتل را ببينيد كه مثال بارز شر است ، آيا قدرت قاتل بر قتل بد است ؟ آيا تيزى وسيله مقتول بد است ؟ آيا تيزى وسيله قتل شر است ؟\r\nآيا ضربه پذيرى و حالت انفعالى گردن مقتول بد است ؟ روشن است كه اينها هيچ كدام شر نيستند و كمال‌اند ، چيزى كه در اين ميان بد است فقط باطل شدن زندگى مقتول است و بطلان مزبور هم يك امر عدمى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاست . ارسطو مطلب ديگرى دارد ، ميگويد : « پنج قسم وجود تصور مىشود : 1 - خير محض 2 - وجودى كه خيرش غالب بر شر است 3 - وجودى كه خير و شرش مساوى است 4 - وجودى كه شرش زياد ، و خيرش كم است 5 - وجودى كه شر محض است : قسم اول كه اشكالى ندارد و از مبدأ خير تحقق مىيابد ، قسم دوم به همان مبدأ أخير منسوب است و به وسيلهء آن تحقق مىيابد زيرا اگر ايجاد نكند ترك ايجاد خير غالب ، خودش شر است و از مبدأ خير چنين چيزى نشايد .\r\nشر اندكى كه در ضمن چنين وجودى است اشكالى نيست زيرا بالعرض و به واسطهء خير منسوب به علت است . سه قسم ديگر را هم كه اساسا در عالم نداريم .\r\n\r\nفصل چهارم : « صفات واجب الوجود و معناى اتصاف خداوند به آنها »\r\nصفات واجب تعالى در نخستين تقسيم منقسم مىشوند به صفاتى كه نفس ذات بدون احتياج به فرض چيز خارجى ، براى اثبات آن صفت كفايت مىكند مثل حيات و علم به خود كه صفات ذاتى ناميده مىشوند ، و صفاتى كه اتصاف ذات به آنها بدون فرض يك شىء خارجى امكان ندارد ، مثل خلق و رزق و احياء كه صفات فعلى ناميده مىشوند ، صفات فعلى زيادند و همه شان از مقام فعل انتزاع شده از ذات الهى خارجند . بحث‌مان اينجا در باره صفات ذاتى است .\r\nقبلا فهميديم كه خداوند مبدأ فيّاض هر وجود و كمال وجودى است ، و در بحثهاى گذشته روشن شد كه علتى كه افاضهء كنندهء يك\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nشىء است مسلما به طور اعلى و اشرف ، خود واجد آن مىباشد ، اعطا كننده يك چيز فاقد آن نخواهد بود ، و بنابراين خداوند كه اعطا كنندهء صفات كمال به ديگران است . مسلما خود يك نوع اتصافى به صفات كمال چون علم و قدرت و حيات دارد . اينك در اقسام صفات و نوع اتصاف خداوند به آنها بحث مىكنيم :\r\nصفات به ثبوتى و سلبى تقسيم مىشوند . ثبوتى چون عالم ، و قادر .\r\nسلبى هم چون عاجز نبودن و جاهل نبودن و . . روشن است كه صفات سلبى هم به صفات ثبوتى بر مىگردند ، چون در معناى نفى نفى هستند .\r\nصفات ثبوتى هم به حقيقى چون عالم ، و اضافى چون عالميت و قادريت تقسيم مىشوند ، و حقيقى هم به حقيقى محض چون حىّ و حقيقى ذات الاضافه چون عالم به غير خود ، تقسيم مىشوند .\r\nشك نيست كه صفات اضافه زائد بر ذات بارى تعالى هستند چون معناى اعتبارى و انتزاعى بوده از نسبت به خارج ذات انتزاع مىگردند .\r\nو اما صفات حقيقى - چه حقيقى محض و چه حقيقى ذات الاضافه - مورد اختلاف است و عقائد گوناگونى در آن باره ابراز شده است :\r\n1 - صفات مزبور عين ذات هستند و همين طور عين يكديگرند ، علم مثلا عين قدرت است و هر دو عين ذاتند .\r\n2 - زائد بر ذات هستند ولى لازمهء ذاتند و با قدمت ذات قديمند .\r\n3 - زائد بر ذات هستند و حادثند نه قديم .\r\n4 - اساسا خود صفات مزبور در ذات بارى نيستند بلكه ذات ، خود قائم مقام صفات مزبور ، مىباشد و بدين حساب معناى اتصاف ذات به صفات مزبور اين است كه عملى كه از خدا صادر مىشود عمل كسى است كه اين صفات را دارد ، نه اينكه واقعا اين صفات را داشته باشد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبه نظر ما عقيده نخستين صحيح است و باقى باطلند چون سابقا گفتيم كه ذات بارى تعالى مبدأ هر كمالى در جهان است و محال است كه مبدأ كمال فاقد آن باشد و بنابراين ذات او تعالى حقيقت هر كمال است و معناى عينيت صفات با ذات همين است .\r\nاز طرف ديگر چون هر يك از صفات كمال خداوند عين ذات است و ذات هم كه همهء صفات را دارد ، پس هر صفتى صفات ديگر را نيز دارد و به اين حساب صفات كمال خداوند ، مفهوماً مختلفند ولى مصداقاً همگى يكى بوده وحدت كامل دارند .\r\nاينكه برخى گفته‌اند : علت ايجاد اشياء و كمالات وجودى ، ذات خداوند نيست تا مطلب شما ثابت شود بلكه مشيت و ارادهء خداوندى علت ايجاد است . . . مطلب باطلى است ، زيرا مىپرسيم : اراده‌اى كه مىگوييد صفت ذاتى خداوند است يا از صفات فعل اوست ؟ اگر صفت ذاتى خداوند است كه عين ذات بوده نسبت ايجاد به اراده عين نسبت به ذات مىباشد ، و اگر صفت فعل است كه حتما بايد از مقام عمل انتزاع شود ، پس فعل پيش از اراده است ! چون على الفرض اراده از فعل انتزاع مىشود ، آن وقت استناد فعل به اراده در حقيقت تقدم معلول بر علت خواهد شد ، و پيدا است كه اين محال است ، به علاوه اينكه لازمهء اين عقيده اين است كه نسبت ايجاد و خلق به خداوند نسبتى مجازى باشد ، خدا موجد و خالق نباشد بلكه اراده - كه بنا به عقيدهء آنها حتما چيزى غير از ذات است - خالق و ايجاد كننده است .\r\nعقيده دوم هم كه اشاعره گفته‌اند با اين سؤال استيضاح مىشود :\r\nصفات مزبور - كه طبق شماره معمول ، حيات و قدرت و علم و سمع و بصر و اراده و كلام مىباشند - آيا معلول چيزى هستند يا معلول\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nنيستند ؟ اگر معلول چيزى نبوده خودشان اصالت داشته باشند بايد معتقد به هشت خدا باشيم ، ذات و هفت صفت كه همگى اصل و غير معلول مىباشند و واجب الوجودند . و مىدانيم كه دليلهاى وحدانيت واجب الوجود ، اين مطلب را باطل مىكند .\r\nو اگر معلول چيزى هستند مىپرسيم معلول چه چيزند ؟ اگر معلول چيزى غير از نفس ذات باشند واجب بالغير مىشوند كه بالاخره بايد به يك واجب الذات بر گردند و در نتيجه هم محكوم ادلهء توحيد مىباشند ، ادلهء توحيد جز يك واجب الوجود را باطل مىشمارد . به علاوه اينكه چگونه ممكن است واجب الوجود بالذات در اتصاف به صفات كمال محتاج غير باشد ؟\r\nاگر معلول نفس ذات مىباشند لازمه‌اش اين است كه ذات واجب كه افاضه كنندهء صفات مزبور است چون علت است پيش از صفات مزبور باشد ! و در عين حال فاقد كمالات مزبور باشد و آن وقت چگونه ممكن است ذات چيزى را ايجاد كند . كه خود ندارد ؟ !\r\nو اساسا چطور ممكن است كه ذات بارى تعالى صفات كمال را فى ذاته فاقد باشد با اينكه قبلا گفتيم كه ذات واجبى ، محض وجود و هستى صرف است كه هيچ كمال وجودى را نمىتواند فاقد باشد ، هر وجود و كمالى در حقيقت وجود نهفته است .\r\nقول سوم هم كه منسوب به جمعيت كرّاميه است مستلزم اين است كه ذات بارى تعالى ماده‌اى داشته باشد كه پذيرش صفات حادث را داشته باشد يعنى مركب از ماده و صورتى باشد و مكرر گفتيم كه تركيب ملازم احتياج است و همين طور مستلزم اين است كه ذات بارى تعالى فى نفسه فاقد كمالات باشد و اين هم محال است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nعقيده چهارم هم كه منسوب به معتزله است مستلزم اين است كه ذات خداوند ، فاقد صفات كمال باشد و فقط كار آنهارا بكند و اين خود نقصى است كه وجود واجبى فاقد صفات كمال باشد ، و از طرف ديگر او صرف الوجود است كه هيچ وجود و كمال وجودى از او كناره ندارد .\r\n\r\nفصل پنجم : « علم خداوند »\r\nپيش از اين گفتيم كه هر مجردى به خود علم دارد زيرا ذاتش نزد خود حضور دارد . و همين حضور ، علم است .\r\nو نيز گفتيم كه ذات بارى تعالى صرف الوجود است و در نتيجه هيچ حدى ندارد و هيچ وجود و كمال وجودى از او بر كنار نمىباشد و بدين حساب هر وجود و كمال وجودى كه در جهان خلقت است به طور اعلى و اشرف و به طور جمع الجمع و بدون امتياز و جدائى از يكديگر ، نزد او تعالى وجود دارد و او تعالى به طور اجمال به همه آنها علم دارد ولى اجمالى كه در عين كشف تفصيلى بوده بالتفصيل همه را مىداند .\r\nاز طرف ديگر خود وجودات خارجى نيز نوعى علم خداوند هستند ، زيرا وجودات خارجى كه معلول او هستند ذاتا قائم به او هستند ، همانطور كه همهء وجودات رابط قائم به مستقل‌ها مىباشند و بنابراين به طور علم حضورى معلوم او تعالى هستند ، وجودات مجرد بنفسه معلوم او هستند و وجودات مادى به وسيلهء صور مجردشان كه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدر مثال و عقل وجود دارد . همه از اين جهت كه معلولند و معلول وابسته و رابط است در محضر او هستند .\r\nاز اين جا روشن شد كه واجب الوجود علم حضور به خود و علم حضورى تفصيلى به اشياء پيش از ايجادشان دارد ، اين دو عين ذات او هستند و يك علم حضورى تفصيلى هم در مرتبهء وجودى خود اشياء دارد كه البته اين علم خارج از ذات او مىباشد . اين نيز روشن است كه علم خدا به معلوماتش مستلزم علم به علوم آنها نيز مىباشد .\r\n« تتميم »\r\nچون حقيقت سمع و بصر همان علم به شنيدنىها و دينىهاست آنها هم جزء مطلق علم بوده در خداوند وجود دارند و بنابراين خداوند سميع است و بصير است ، همانطور كه عليم است و خبير .\r\n« اشاره و توجه »\r\nدربارهء علم خداوند عقائد ديگرى نيز وجود دارد كه به برخى كه معروفتر است اشاره مىكنيم : 1 - « خداوند فقط به ذات خود علم دارد نه معلولاتش ، زيرا خداوند ازلى است و معلولات حادث‌اند » . ولى بطلان اين عقديه روشن است زيرا علم ازلى به معلول مستلزم وجود ازلى معلول نيست .\r\n2 - معتزله گفته‌اند : « ماهيات يك نوع ثبوت خارجى ازلى در عين عدم دارند ، و علم خداوند قبل از ايجاد اشياء به آن ماهيات تعلق مىگيرد » . ولى پيش از اين روشن كرديم كه ثبوت معدومات اصلا معنائى ندارد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n3 - اين عقيده هم صوفيه منسوب است « 1 » كه « ماهيات ممكن الوجود يك نوع ثبوت علمى به تبع اسماء و صفات خداوند دارند كه ثبوت مزبور مورد تعلق علم خداوند هستند » . اين عقيده هم باطل است زيرا مسئله اصالت وجود و اعتباريت ماهيت ، هر گونه احتمال هر گونه وجود ماهيت را پيش از وجود خاص خارجىشان نفى مىكند . ثبوت علمى هم كه متعلق علم است حتما يك نوع ثبوت خارجى است .\r\n4 - عقيده‌اى كه به افلاطن منسوب است : « علم تفصيلى خداوند به اشياء عبارت است از همان مثالهاى نورى مجرد كه همهء كمالات انواع را دارند و هر كدام رب النوع يعنى رشد دهندهء يكى از انواع مىباشند » اين عقيده هم به فرض كه چنين وجودهاى مثالى داشته باشيم ، باطل است زيرا اين توجيه ، علم در مرتبهء اشياء را درست مىكند ، نه علم در مرتبهء ذات خداوند را ، آن وقت ذات بارى تعالى خالى از كمال علمى مىماند .\r\n5 - به سهروردى و عده‌اى از محققين نسبت داده شده كه : « همهء اشياء چه مادى و چه مجرد با وجودات خاص خودشان نزد خداوند حضور داشته غائب نيستند و همين وجود و حضور وجودى ، علم تفصيلى خداوند به آنها است » . اين هم از دو جهت باطل است : اولا كه وجود مادى با حضور جمع نمىشود چنان كه در بحث علم و معلوم ذكر شد و ثانيا اين هم علم تفصيلى در مرتبه اشياء است نه در مقام ذات بارى تعالى .\r\n6 - به ثاليس ملطى نسبت داده شده كه : « خداوند عقل اول را با حضور او نزد خداوند مىداند و سائر اشياء را از راه نقش صورشان در عقل اول\r\n\r\n\r\n","description":"","footnote":"\r\n( 1 ) . - اسفار ج 6 ، ص 181 ، و فتوحات مكيّة ج 1 ، ص 202\r\n","page_name":" 266 ","page_number":266},
  {"content":"\r\n\r\nمىداند » اين هم علم در مرتبه وجود اشياء است ، نه در ذات خدا .\r\n7 - برخى هم گفته‌اند : « ذات خداوند علم تفصيلى به معلول اول و علم اجمالى به مادون اوست ، معلول اول هم علم تفصيلى به معلول دوم و علم اجمالى به مادون اوست و همين طور » . اين هم به همان اشكال دچار است ، علم تفصيلى خداوند ، به اين حساب ، خود خارجى وجود معلول است ، يعنى در نفس ذات خداوند نيست .\r\n8 - به فرفوريوس هم منسوب است كه : « علم خداوند با اتحادش با معلوم است » . . ولى اين بيان در مسئله علم تفصيلى خداوند به اشياء ، پيش از ايجادشان هيچ توضيحى ندارد ، فقط طور تحقق علم را بيان مىكند كه اتحادى است نه به طور عارض . « 1 »\r\n9 - به اكثر متاخرين اين طور نسبت داده‌اند كه « همان علم خداوند به ذات خود علم اجمالى به اشياء ديگر نيز مىباشد ، خداوند از راه علم به ذاتش به همهء اشياء علم اجمالى دارد ، علم تفصيلى به اشياء فقط پس از وجود اشياء است ، زيرا علم تابع معلوم است ، و پيش از وجود معلوم كه معلومى نيست تا علمى باشد . » . . . اين هم باطل است زيرا اين هم علم در مرتبهء اشياء است نه علم در مرتبهء ذات ، به علاوه اينكه اينها علم خداوند را حصولى و ارتسامى تصور كرده‌اند .\r\n10 - اين عقيده هم به حكماء مشاء منسوب است : « علم خداوند به اشياء پيش از ايجاد اشياء ، به اين طور است كه ماهيات اشياء به همان وضع موجود در عالم نزد خداوند حضور دارند ، البته نه داخل در ذات و يا اتحاد با ذات ، بلكه به طور قيام به ذات ، آن هم به طور يك قيام ذهنى در سطح كلى ، يعنى به همان خاصيت علم كلى ذهنى - كه پيش از\r\n\r\n\r\n","description":"","footnote":"\r\n( 1 ) . - احتمالا منظور فرفوريس اين است كه علم خداوند همان وجود خارجى شىء است و بنابراين علم قبلى را منكر است\r\n","page_name":" 267 ","page_number":267},
  {"content":"\r\n\r\nاين گفتيم - كه با تغيير معلوم تغيير نمىكند . در حقيقت ، علم خداوند علم عنائى است كه حصول ذهنى آن مستلزم حصول عينى خارجى است » . بيشتر متكلمين هم اين عقيده را پذيرفته‌اند ، و فقط گفته‌اند علم كلى نداريم ، ليكن اصل مطلب را پذيرفته و اصرار دارند كه علم خداوند پيش از ايجاد اشياء ، حصولى است ، و پيش از وجود اشياء و پس از آن هيچ فرقى نمىكند . . . » .\r\nاين هم همان اشكال را دارد ، يعنى در ذات خداوند علم نيست ، علم ، قائم به خداوند است ، به علاوه اينكه علم حصولى براى يك موجود مجرد در ذات و فعل ، معنائى ندارد ، پيش از اين هم در مباحث علم و معلوم گفتيم كه موجود مجرد ذاتى و فعلى ، علم حصولى نمىتواند داشته باشد ، زيرا قوه نداشته هر چه دارد بالفعل است . به علاوه اين كه چطور وجود ذهنى بدون يك وجود عينى كه مقياس آن باشد داريم ، وجود ذهنى پيش از وجود عينى خارج وجود ذهنى يعنى يك وجود حكائى و آئينه ! لازمه اين مطلب آنها اين است كه وجود ذهنى نشود ، بلكه يك وجود عينى ديگرى براى آن موجود خارجى بشود ، پيش از وجود خاص خودش ، و در عين حال جداى از خداوند .\r\nو اين بالاخره به اعتقاد چهارم بر مىگردد .\r\n\r\nفصل ششم : « قدرت واجبى »\r\nپيش ازاين گفتيم كه قدرت عبارت از اين است كه يك چيز آگاهانه منشاء عملى بشود . و بديهى است كه تنها چيزى كه مبدأ همهء موجودات امكانى است ، ذات بارى تعالى است . اساسا غير از وجود\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nامكانى چيزى جز وجود واجب على الاطلاق ، وجود ندارد ، و بنابراين فقط اوست كه منشاء و مبدأ همه چيز است .\r\nو بديهى است كه آگاهانه نيز هست ، علمش عين ذاتش ، كه مبدأ همهء ممكنات است ، مىباشد ، و بدين حساب او قدرت بر همه چيز دارد و قدرت هم عين ذات اوست .\r\nممكن است بگوييد : خداوند بر افعال اختيارى انسان كه قدرت ندارد ، زيرا اعمال انسان مخلوق خود انسان است و با اختيار خودش ، اگر بخواهد انجام مىدهد و اگر نخواهد انجام نمىدهد ، اگر مخلوق خداوند بود انسان مجبور بود و هيچ گونه اختيارى نداشت ، و بنابراين افعال اختيارى انسان از تعلق قدرت خداوند خارج است و قدرت او تعالى همه چيز را شامل نمىشود .\r\nولى توجه داشته باشيد كه معناى اختيارى بودن يك عمل اين نيست كه حتى هنگام صدور عمل نيز به حالت مساوات نسبت به وجود و عدم باقى باشد . اين محال است كه يك ممكن بدون ترجيح يكى از دو طرف تحقق يابد . فعل اختيارى چون ذاتا ممكن است وجودش احتياج به علتى تامه دارد ، كه هرگز تخلف نمىكند و نسبتش به آن علت نسبت وجوب است .\r\nالبته نسبت فعل اختيارى به انسان كه يكى از اجزاء علت تامه است نسبت امكانى است همچون سائر اجزاء علت مانند ماده‌اى كه فعل را بپذيرد و شرائط زمانى و مكانى و غيره . و به اين حساب فعل اختيارى هم مانند همه ممكنات ديگر جز به صفت وجوب تحقق نمىيابد ، و پيدا است كه هر نوع وجوب بالغير بالاخره بايد به يك وجوب ذاتى برگردد و مىدانيم كه واجب بالذات جز خداوند نيست . و بنابراين\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nقدرت خداوند شامل همه چيز حتى افعال اختيارى انسانها نيز مىباشد .\r\nاز طرف ديگر افعال انسانى هم مثل همهء ممكنات ديگر معلولند ، و پيش از اين در مرحله علت و معلول گفتيم كه وجود معلول نسبت وجود به علت رابط ، بوده ، بدون قيام به يك وجود استقلالى تحقق نمىيابد ، و مستقل بالذات هم فقط خداوند است . و بنابراين خداوند است كه نخستين مبدأ صدور هر معلول است . و « هو على كل شىء قدير » .\r\nنگوييد كه اعتقاد عموم قدرت ، حتى نسبت به افعال اختيارى انسان ، اعتقاد به جبر مىشود . چون لازمه اين مطلب اين است كه ارادهء الهى به افعال اختيارى انسانها تعلق گرفته باشد ، و آن وقت مىدانيم كه ارادهء خداوند امكان ندارد كه از مراد تخلف كند ، يعنى مراد - ، فعل - ضرورى مىشود و انسان مجبور مىشود نه مختار . و به تعبير ديگر :\r\nفعلى كه تحقق يافته متعلق علم خداوند است و حتما بايد واقع شود و گرنه « علم خدا جهل بود » ، . .\r\nنخير ، ارادهء الهى به فعل تعلق مىگيرد ، به همان وضعى كه فعل دارد .\r\nو فعل اختيارى انسان وضعى كه دارد اين است كه منسوب به انسان است و انسان جزء علت تامه فعل مزبور است ، اراده كه وضع او را تغيير نمىدهد و بنابراين اراده خداوند تعلق گرفته كه فعل از راه اختيار انسان تحقق يابد ، و مراد خدا اين است كه انسان ، فلان عمل را با اختيار خودش انجام دهد و محال است كه از اين معنى تخلف يابد يعنى اختيارى نباشد .\r\nدرباره شبهه علم هم به همين طور جواب مىگوييم ، علم به فعل اختيارى ، تعلق گرفته يعنى بتواند انجام دهد و يا ترك كند و علم هيچ\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nگاه معلوم را از حقيت خودش خارج نمىكند ، اگر اختيارى نباشد « علم خدا جهل بود » .\r\nممكن است اشكال ديگرى كرده بگوييد : اينكه از راه توقف وجود معلول بر وجوب بالغير ، و در نهايت بر وجوب ذاتى ، مىخواهيد به عموم قدرت خداوند برسيد ، خلاف مطلوب را ثابت مىكند ، اين راه ، عمل را از طريق رسيدن به واجب الوجود واجب مىكند و در نتيجه وقتى ضرورى و واجب شد ، خداوند موجب و ملزم ( بفتح ) مىشود ، و از مورد قدرت هم خارج مىشود زيرا قدرت با الزام و عدم امكان ترك ، معنائى ندارد . . .\r\nليكن به اين نكته توجه كنيد كه وجوب از وجود انتزاع مىشود همانطور كه وجود معلول از ناحيه علت است ، وجوب غيرى او نيز از طرف علت است . و محال است كه اثر وجودى يك شىء از حالت معلوليت خارج شده برگردد و در موثر خود تاثير نمايد ، يعنى معلول يك شىء علت آن بشود . ايجاب و وجوب فعل اختيارى انسان ، از ناحيهء خداوند آمده است و معنى ندارد كه برگردد و خدا را تحت تاثير قرار داده الزام و ايجاب نمايد و بدين وسيله عموم قدرتش را سلب كند با اينكه قدرت عين ذات اوست .\r\nاز آنچه گفته شد روشن مىشود كه خداوند ذاتا مختار است زيرا همواره اجبار يك فاعل حتما از چيزى ماوراء فاعل است كه او را بر خلاف خواسته‌اش وادار كند ، و مىدانيم كه ماوراء خداوند چيزى نيست كه او را مجبور كند ، خدا هست و فعلش ، فعل هم با فاعلش سازگار و ملائم است ، هر فعلى كه انجام مىدهد همان است كه ذاتش اقتضا دارد و بنفسه انتخاب مىكند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nفصل هفتم : « حيات خداوند »\r\nزنده در نظر ما چيزى است كه دراّك و فعال باشد يعنى حيات مبدأ ادراك و فعل است ، مبدأ علم و قدرت است ، يا چيزى است كه علم و قدرت ملازم با آن است . آن وقت ما كه علم و قدرتمان زائد بر ذاتمان مىباشد حيات داريم و موضوع مفهوم « حىّ » قرار مىگيريم ، حمل حيات و صدقش بر ذاتى كه علم و حيات را به طور عينيت با ذاتش دارد مسلما اولى و احق است .\r\nاز طرف ديگر خداوند اعطا كنندهء حيات هر موجود زنده‌اى است و پيدا است كه اعطا كنندهء يك شىء فاقد آن نمىباشد .\r\n\r\nفصل هشتم : « اراده و كلام خداوند »\r\nمعمولا مىگويند : ارادهء خداوند علمش به نظام كامل جهان است و به تعبير ديگر ( در مورد عمل خاص ) علمش به اينكه فلان عمل خير است . در حقيقت اراده از وجوه علم خداوند است ، همانطور كه سمع و بصر به معناى علم به مسموعات و مبصرات مىباشد و از وجوه علم خداوند هستند ، و علم هم كه عين ذات است .\r\nو مىگويند : كلام نزد ما لفظى است كه بر ما فى الضمير دلالت كند و از ان كاشفيت به عمل آورد ، يعنى يك موجود اعتبارى - لفظى كه وضع شده است - به طور دلالت وضعى اعتبارى بر موجود ديگرى كه در\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nذهن است « 1 » دلالت مىكند . اگر يك موجود حقيقى به طور طبيعى بر يك موجود ديگر حقيقى دلالت كند مثل اثر بر موثر و صفت كمال اثر بر كمال اتم در موثر ، مسلما كلام خواهد بود ، بلكه نام كلام بر آن زيبنده‌تر است ، چون دلالتش اقوى است . حال اگر موجودى داشته باشيم كه ذاتا يگانه و داراى صفات كمال ذاتى باشد و به وسيلهء كمالات منفصل خود و آثارى كه بر كمالاتش بار مىشود از وجود يگانه‌اش ، كاشفيت به عمل آورد ، آن هم كلام و متكلم خواهد بود چون ذات براى ذات تجلى دارد . . .\r\nدر اين بيان آقايان ، معناى اراده و كلام به يكى از وجوه علم و قدرت ارجاع شده است و بنابراين ديگر لزوم ندارد كه آن دو را از علم و قدرت جدا كرده در فصلى جداگانه و به عنوان صفاتى جداگانه بياوريم ، البته آنچه كه در قرآن و احاديث « 2 » درباره اراده و كلام آمده است آنها را صفات فعل گرفته‌اند نه ذات . كه بعدا توضيح خواهيم داد انشاء . . .\r\n\r\nفصل نهم : « فعل خداوند و تقسيمات آن »\r\nفعل خداوند ، يعنى همان وجودى كه از او افاضه مىشود ، بنا به آنچه از مباحث گذشته به دست آمد ، تقسيماتى دارد ، مثل تقسيم به مجرد و مادى ، ثابت و سيال ، و تقسيمات ديگر .\r\n\r\n\r\n","description":"","footnote":"\r\n( 1 ) . - البته لفظ براى واقع معنى وضع شد و بر آن دلالت دارد ، نه معناى متصور و ذهن ، بقيد ذهنيّت ، منظور اعتبار ذهن بعنوان حكايت از واقع است\r\n( 2 ) . - از جمله در ص 27 ، نساء و ص 6 مائده دربارهء اراده ، و ص 143 اعراف ، در مورد كلام\r\n","page_name":" 273 ","page_number":273},
  {"content":"\r\n\r\nاينجا مىخواهيم اشاره كنيم كه همانطور كه سابقاً هم گفتيم اساساً عالم داريم : عقل و مثال و ماده . عالم عقل از ماده و آثار ماده مجرد است ، عالم مثال از ماده مجرد است ، ولى آثار ماده چون بعد و شكل و وضع و غيره را دارد ، يعنى شبح جسم هستند كه در صورت جسم تجلى مىكنند ، و نظامى شبيه نظام عالم ماده دارند ، ولى بر خلاف عالم ماده كه ترتيب وجودىاش با تغيير صورت و احوال ، بر اساس حركت و خروج از قوه به فعل است ، ترتيب وجودىشان از تغيير صور و احوال نيست ، نظير صورتهاى قوهء خيال و ادراك خيالى كه چون علم هستند و علم مجرد است و قوه و تغيير ندارد ، ترتيب وجودىشان با تبديل يكى به ديگرى نبوده اولى به جاى خود محفوظ است و دومى هم از اولى با عوامل خارجى و داخلى توليد مىشود .\r\nسراسر عالم ماده چه جوهر و چه عرض ، همگى همراه ماده مىباشند . و قوه و حركت و تغيير دارند .\r\nعوالم سه گانه مزبور ، ترتيب وجودى دارند ، عالم عقل پيش از عالم مثال است ، و مثال پيش از ماده . زيرا فعليت محضه كه هيچ قوه ندارد اكمل و اقوى از قوه محض يا مخلوط به قوه است ، مجرد از ماده در ترتيب وجودى ، از موجود مقارن با ماده است . در ميان آنها هم كه ماده ندارند عقل كه مجرد كامل است از مثال مجرد ، وسعت وجودى و عظمت بيشترى دارد و حدود و قيود كمترى دارا مىباشد ، و البته هر وجودى كه قوىتر و گسترده‌تر باشد از رتبه‌اى بالاتر در سلسلهء مراتب تشكيكى حقيقت الوجود برخوردار است و به مبدأ اول كه وجود صرف بوده هيچ حدى نداشته و هيچ كمالى را فاقد نمىباشد نزديكتر است . و با اين حساب در سلسلهء وجودات امكانى ، عالم عقل از همه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمقدم است و سپس عالم مثال قرار دارد و آن گاه عالم ماده .\r\nاز آنچه گفتيم معلوم مىشود كه ترتيب مذكور يك نوع ترتيب در عليت نيز هست يعنى عالم عقل علت و افاضه كننده عالم مثال ، و عالم مثال علت و اعطا كنندهء عالم ماده مىباشد . و نيز با كمك آنچه گفتيم كه علت همه كمالات معلول را به طور اعلى و اتم دارد ، معلوم مىشود كه عوالم سه گانه مزبور يك نوع تطابق و توافق دارند . منظور اين است كه در عالم مثال نظامى همچون عالم ماده به نحو اكمل ، و در عالم عقل نظامى مطابق نظام عالم مثال ، تحقق دارد ، البته به طور بسيط و اجمالى .\r\nو همين طور نظام ربوبى موجود در علم علم بارى تعالى ، مطابق نظام عقل ولى به طور اكمل مىباشد ، هر نظام و قانون و موجوداتى كه در جهان معلول هستند در جهان علت نيز مىباشند ولى به طور اكمل .\r\n\r\nفصل دهم : « عقل مجرد و كيفيت پيدايش كثرت در آن »\r\nلازم است ابتدا به اين مطلب توجه كنيم كه كثرت افرادى يك ماهيت ، حتما در صورتى است كه مقارن با ماده باشد ، و ماهيت مجردات هرگز تكثر افرادى نمىتواند داشته باشد . دليل اين مطلب اين است كه كثرت عددى بايد حتما به عوارض و مقارنات غير لازم يك ماهيت باشد ، و گرنه يك ماهيت هيچ گونه فردى - حتى يك فرد هم - نمىتواند داشته باشد ، زيرا اگر تكثر ماهيت مربوط به ذات آن يا عرض لازم آن باشد يعنى لازمهء ذات يا جزء ذات يا عارض لازم ذات باشد ، لازمه‌اش اين است كه كثرت عددى ملازم لاينفك و يا ذاتى هر مصداق\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاز مصاديق ماهيت باشد ، و در اين صورت تحقق فرد واحد هم محال مىشود زيرا ماهيت مزبور مصداق واحد نداشته ، بايد كثير باشد ، كثير هم بدون واحد نمىشود ، واحد هم چون خلاف مقتضاى ذات است محال است ، و در نتيجه ماهيت مزبور بدون فرد مىماند - دقت كنيد - .\r\nو با اين حساب كثرت عددى يك ماهيت حتما مربوط به عوارض غير لازم آن مىباشد . عوارض لاحقه هم حتما بايد همراه يك ماده پذيرنده عوارض باشد تا با حركت و خروج از قوه به فعل بتواند حركت و تغيير پيدا كند و بنابراين هر ماهيت كثير الافرادى حتما مادى است و طبق قانون منطقى عكس نقيض ، عكس نقيض اين مطلب اين است كه هيچ ماهيت مجرد و غير مادى كثرت افرادى ندارد .\r\nالبته در مجرداتى كه قبلا مادى بوده‌اند ممكن است كثرت افرادى تحقق پيدا كند ، به اعتبار ماده سابقشان ، مثل انسان كه با حركت جوهرى خود از مرحله امكان و ماديت به مرحله تجرد و عقليت مىرسد و همان امتياز فردى را كه در حالت ماديت داشته نگه مىدارد .\r\nبا توجه به آنچه گفتيم عقل مجرد اگر كثرتى داشته باشد فقط كثرت نوعى دارد يعنى انواع متباينى دارد كه هر نوعى منحصر در يك فرد است ، حالا فرق نمىكند به طور طولى باشد يا عرضى : كثرت طولى به اين است كه يك عقل تحقق يافته سپس عقل ديگرى را تحقق بدهد و آن هم عقل ديگرى را و همين طور هر عقلى علت عقل ديگر باشد ، البته اين جريان تا تعداد معينى پيش مىرود . كثرت عرضى هم به اين طور كه انواع متباينى داشته باشد كه هيچ كدام علت ديگرى نيستند و همگى معلول عقل واحد ما فوق مىباشند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nفصل يازدهم : « عقول طولى و اولين صادر »\r\nنظر به اين كه خداوند وحدت كامله داشته و از هر نظر بسيط است محال است كه كثرات از او به طور مستقيم صادر شوند ، خواه كثرات صادره مجرد باشند ( عقول عرضى مثلا ) يا مادى باشند ، زيرا از واحد جز واحد امكان صدور ندارد و بنابراين اولين صادر از خداوند يك عقل است كه با وجود واحد ظلى خود ، وجود واحد واجب تعالى را حكايت مىكند .\r\nتوجه داريم كه معناى اوليت در صدور اين است كه در وجود بر سائر وجودات امكان تقدم داشته علت متوسطى ميان خداوند و سائر صادرات باشد . البته اين موجب محدوديت قدرت مطلقه الهى نخواهد بود زيرا قدرت به شىء ممكن تعلق مىگيرد ، محالات ذاتى و باطل الذات چون سلب يك شىء از خودش و جمع بين نقيضين و رفع آنها هرگز متعلق قدرت قرار نمىگيرند ، اگر اينها از عموم قدرت خداوند بر كنار باشند هرگز محدوديت قدرت خداوند نخواهد بود . صدور كثرت از واحد هم همين طور است .\r\nعقل اول هم گر چه وحدت دارد و بسيط است ليكن چون ممكن الوجود است و ماهيتى اعتبارى دارد از اين طريق محدوديت و در نتيجه نوعى تعدد جهات پيدا مىكند ، و با بيان ديگر عقل مزبور خودش را تعقل مىكند ، و خداوند را نيز تعقل مىكند « 1 » و بنابراين\r\n\r\n\r\n","description":"","footnote":"\r\n( 1 ) . - و نيز عشق به خود و خداوند دارد\r\n","page_name":" 277 ","page_number":277},
  {"content":"\r\n\r\nجهات متعدد دارد و همين تعدد جهت مىتواند منشا صدور بيش از يك صادر باشد .\r\nالبته جهاتى كه در عالم مثال - تحت عالم عقول - است به حدى است كه جهات متعدد اندكى كه در عقل است نمىتواند براى صدور آن كافى باشد و بنابراين بايد عقل دوم و سوم و . . . باشد تا جهات كثرت به حدى برسد كه براى صدور كثرات كافى باشد و بنابراين عقول طوليه زيادى داريم گرچه تعدادشان را دقيقا نمىدانيم .\r\n\r\nفصل دوازدهم : « عقول عرضى »\r\nفلاسفه اشراق در جهان هستى ، به عقول عرضى هم معتقد شده‌اند كه عليت و معلوليتى ميانشان نيست و در برابر انواع مادى اين جهان قرار دارند ، و هر يك از آنهانوع مادى خود را تدبير مىكنند . عقول مزبور ، ارباب انواع و يا مثل افلاطونى ناميده مىشوند ، چون افلاطون اصرارى بر اين عقيده داشت ، ولى حكماء مشاء اين مطلب را انكار كرده تدبير انواع مادى را به آخرين عقول طولى كه عقل فعال مىنامند ، نسبت مىدهند . مثبتين عقول عرضى دربارهء حقيقت عقول مزبور به اختلاف سخن گفته‌اند ، صحيح‌ترين سخن آنها اين گفتار است : هر نوع از انواع مادى اين جهان فردى مجرد دارد كه از همان ابتداء وجودش تجرد دارد و بالفعل همه كمالات ممكن براى آن نوع را واجد است ، او توجه به افراد مادى نوع مىكند و به وسيلهء صورت نوعيه افرادش را\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتدبير كرده از قوه به فعل مىآورد و از طريق حركت جوهرى و حركات عرضى تابع آن ، آنها را به طرف كمال مىبرد .\r\nبراى اثبات عقول مزبور هم دليلهائى آورده‌اند از جمله : اينكه قواى نباتى يك جسم مانند قوهء تغذيه و نمو و توليد ، عرضهائى هستند كه با تغيير جسم متغيرند و با تحليل آن تحليل پيدا مىكنند و هيچ شعور وادراكى ندارند ، و در نتيجه آنها نمىتوانند علل ايجاد كننده تركيبات و اعمال و شكلها و خطوط زيبا و محير العقول اين اجسام باشند . و راهى جز اين نداريم كه بگوييم وجود مجردى داريم كه آنهارا تدبير كرده به سوى هدفش پيش مىبرد و به كمال مىرساند . . .\r\nانصاف اين كه اين دليل كافى نيست . زيرا ممكن است خصوصيات مزبور را به صورت نوعيه هر نوع و در نهايت به عقل اخير طولى كه فعال در جهان است نسبت داد ، و ديگر چه نياز به اعتقاد به اين عقول عرضى است .\r\nاز جمله دليلها اينكه : انواع مختلفى كه در اين جهان طبق نظام خاص و به طور لا يتخلف حركت مىكنند تصادفى و اتفاقى نبوده ، خود و نظامشان علتهاى حقيقى دارند كه حتما وجودات جوهرى مجردى هستند كه اين انواع را ايجاد كرده تدبير مىكنند ، و هرگز نمىتوان اين همه آثار و اعمال عجيب انواع مزبور را به مزاج و مانند آن نسبت داد ، بلكه هر نوعى حتما يك مدبرى مجرد و كلى دارد كه امورشان را تدبير مىكند . اينكه مىگوييم : كلى ، منظور كليت منطقى يعنى امكان صدق بر افراد زياد نيست ، بلكه به معناى تساوى نسبت به همهء افراد به منزلهء پدرى مهربان همهء افراد را به يك چشم مىنگرد و نسبت واحدى با همه دارد و . . .\r\nاين هم دليل كافى نمىباشد زيرا افعال و آثار هر نوعى به صورت\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nنوعيه همان نوع نسبت داده مىشود ، و اگر صورت نوعيه نبود نوعيت يك نوع تحقق نمىيافت ، عوارض خاص هر نوعى دليل اين است كه يك صورت جوهرى نوعى داريم كه مبدأ و علت قريب عوارض مزبور است ، چنان كه عوارض مشترك انواع دليل وجود موضوع مشتركى ميان همهء اين انواع ، است . خلاصه اين كه علت نظام جارى در يك نوع همان صورت نوعى آن است و علت صورت نوعى مزبور هم وجود جوهرى است مجرد ، كه صورت مزبور را به مادهء مستعد مىدهد ، و هر ماده‌اى صورتى را كه طبق استعداد خود مىباشد مىپذيرد ، اما اينكه جوهر مجرد مزبور يك عقل عرضى است كه مخصوص يك نوع و مدبّر آن است ، و يا اين كه يك جوهر عقلى از عقول طولى است كه تدبير همه نظام مادى و از جمله نوع را منظور مىكند دليلى قاطع بر يكى از اين دو نداريم .\r\nو از جمله دليلها قاعدهء امكان اشرف است ، « 1 » گفته‌اند : وقتى يك ممكن پست تحقق يافت حتما ممكن اشرف هم پيش از آن تحقق مىيابد ، مىدانيم كه انسان مجرد كه بالفعل همهء كمالات انسانى را دارد اشرف از انسان مادى است كه بيشتر كمالاتش بالقوه است . قاعده امكان اشرف در فلسفه ، يك دليل برهانى است و چنين دلالت مىكند كه وقتى انسان مادى اين عالم تحقق يافت مثال عقلى آن نيز كه ربّ النوع انسان است تحقق دارد . . .\r\nولى بايد توجه كرد كه قاعده امكان اشرف شرطى دارد و آن اينكه\r\n\r\n\r\n","description":"","footnote":"\r\n( 1 ) . - صدر المتألهين در اسفار ج 7 ، ص 244 ، و . . اين قاعده را اصلى شريف و برهانى و داراى منافع بسيار مىداند\r\n","page_name":" 280 ","page_number":280},
  {"content":"\r\n\r\nاشرف و اخسّ از نظر ماهيت نوعى ، مشترك باشند تا وجود خارجى اخسّ ، دليل امكان وجود پس اشرف از همان ماهيت بشود يعنى مىگوييم وقتى اين وجود پست اين ماهيت تحقق دارد ديگر دليلى ندارد كه بگوييم اشرف از آن نمىتواند محقق باشد ، اشرف هم امكان دارد ، ولى آيا جوهر مجرد عقلى مزبور از سنخ انسان مادى است ؟\r\nصرف صدق يك مفهوم - مثل انسان - بر چيزى چون جوهر مجرد عقلى مزبور دليل اين نيست كه مورد مزبور يك فرد حقيقى نوع باشد ، مثلا گفته‌اند كه علم از مقوله كيف است ، حالا اگر مفهوم علم بر علم حضورى هم صدق كرد دليل اين نيست كه علم حضورى واقعا كيف نفسانى بشود . و بدين حساب ممكن است مصداق مفهوم انسان كلى ، يك عقل مجرد از عقول طولى باشد كه همهء كمالات اولى و ثانوى انواع مادى را دارد . و اگر انسان حسابش مىكنيم از اين نظر باشد كه كمالات وجودى انسان را دارد نه اينكه واقعا يكى از افراد انسان است .\r\nخلاصه اين كه مىخواهيم بگوييم صدق مفهوم انسان بر انسان كلى مجرد ، موجب اين نيست كه واقعا انسان كلى مجرد ماهيةً انسان باشد و فردى از ماهيت نوعى انسان باشد تا بگوييم فرد مزبور ، مثال عقلى نوع انسان است . « 1 »\r\n\r\n\r\n","description":"","footnote":"\r\n( 1 ) . - خلاصه اين كه موضوع دليل امكان اشرف ، وحدت ماهيت اخسّ و اشرف است و چه دليلى داريم كه ماهيت انسان عقلى مفروض - اگر بپذيريم - با انسان مادى يكى باشد ، اگر انسان عقلى مفروض از جنس ماهيت انسان مادى بود ، مىتوانستيم با قاعده مزبور اثباتش كنيم . . ولى ممكن است بگوييم خود قاعده امكان اشرف ، دليل اين است كه از همان نوع ماهيت انسان بايد انسانى اشرف از انسان مادى باشد . البته نفس قاعده ، امكان را مىگويد و سپس با ضمّ فياضيت خداوند اثبات وجود مىشود\r\n","page_name":" 281 ","page_number":281},
  {"content":"\r\n\r\n\r\nفصل سيزدهم : « عالم مثال يا برزخ »\r\nعالم مثال كه چون واسطه ميان عقل مجرد و جوهر مادى است برزخ ناميده مىشود و چون صور جزئى مستقل است خيال منفصل ناميده مىشود ، بر خلاف خيال متصل كه در ذهن حيوان و انسان است . . ، مرتبه‌اى از وجود است كه ماده ندارد ليكن آثار مادهّ را دارا است ، عالم مزبور صورتهاى جوهرى جزئى است كه از آخرين عقول طولى - طبق عقيدهء فلاسفه مشاء - يا از عقول عرضى ( طبق عقيده اشراقيون ) تحقق مىيابند ، صور مزبور مثالى ، طبق كثرت جهات مثالى ، عقل ايجاد كننده شان ، زياد هستند . صور مزبور مثالى براى ديگران با هيئت‌هاى گوناگونى ظاهر مىشوند بدون اين كه اختلاف هيئت مزبور ضرر به وحدت شخصىشان وارد سازد ( تجلى و ظهور ، متفاوت است ) .\r\n\r\nفصل چهاردهم : « جهان ماده »\r\nيعنى همين عالم ظاهر كه نازلترين مراتب هستى است . تفاوت روشن اين عالم با عوالم ديگر اين است كه صور موجود در اين عالم تعلق به ماده دارند و به قوه و استعداد مربوطند ، هر يك از موجودات\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاين عالم كمالات ممكن خود را بالقوه دارد و سپس با نوعى تدريج و حركت به فعليت مىرسد و چه بسا در اين راه به موانعى برخورد كرده نمىتواند به كمال خود برسد ، يعنى اين جهان جهان تزاحم و تصادم است .\r\nتا زمان ما بسيارى از اجزاء و اوضاع اين جهان ماده و روابط و قوانين حاكم بر آن به وسيله علوم طبيعى و رياضى كشف شده است و شايد آنچه مجهول مانده خيلى بيشتر باشد .\r\nاين جهان با همهء ارتباطات وجودى ميان اجزاءش وحدت داشته ذاتا سيلان و حركت دارد و جوهر و عرضش به تمامه متحركند و در ضمن اين حركت عمومى ، حركات جوهرى خاص نباتى و حيوانى و انسانى نيز وجود دارد كه به نتائج خاص خود مىرسند . هدف از حركت عمومى جهان ماده ، تجرد تام و كامل است كه همهء قوه‌ها در آن منزلگاه به فعليت مىرسند . تاقوه‌اى باقى است حركت هم ادامه دارد .\r\nنظر به اينكه اين جهان جوهراً و ذاتا متحرك و سيال است ، ذاتش عين تجدد و تغير است . و بدين جهت است كه مىتواند به موجود ثابتى ارتباط يابد ، يعنى علت ثابت ( خدا و مجردات ) يك شىء را كه ذاتا تجدد و متحرك است ايجاد كرده ، نه اينكه يك شىء را تجدد و تغير بخشيده تا بگوييم تغير چگونه به ثبات پيوند دارد و ثابت چگونه منشاء متغير مىگردد ، بلكه ، ثابتى ثابتى ديگر را ايجاد كرده ، چيزى كه چون تغير عين ذات اوست بر تغيرش ثبات دارد .\r\nو بدين جا بحثمان را پايان مىدهيم .\r\nهفتم رجب 1390 جوار حضرت ثامن الائمه على بن موسى الرضا عليه آلاف التحيه و الثناء .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nوقتى درخواست ترجمه و توضيح بداية الحكمة از طرف ناشر محترم و عده‌اى از مشتاقان فلسفه مىشد و اين جانب شروع به كار نمود ، استاد علامه حيات داشتند و با ابراز خرسندى مكرر ما را تشويق ، بلكه مرحون عواطف و الطاف خويش ساختند . ليكن اينك كه كار كتاب پايان مىپذيرد عالم اسلام چنين فيلسوف و مغز متفكرى را از دست داده و به سوگ نشسته است . ارجمندى كه تا زنده بود قدرش مجهول بود . اين است كه در پذيرفتن كار نهاية الحكمة استاد ، متامل و دلسردم . اگر بعدا حالى پيدا شود و در ميان اشتغالات علمى حوزه صانها الله عن الحدثان ، فرصتى پيدا شود پيشنهاد ناشر محترم و برخى مشتاقان را جامه عمل خواهم پوشانيد ، « حال » مىخواهد و توفيق ( تا يار كه را خواهد و ميلش به كه باشد ) .\r\nانه ولى التوفيق\r\n27 / ذى الحجه / 1401 هجرى قمرى\r\nجوار حضرت معصومه عليها سلام اللّه\r\nقم - حوزه علميه\r\nمحمدعلىگرامى\r\n\r\n\r\n","description":"","footnote":"","page_name":" 284 ","page_number":284}
  ]