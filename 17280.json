[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ شناسنامه 
  ]\r\nانوار جليّه\r\nملّا عبد ا . . . مدرّس زنوزى\r\nبه تصحيح\r\nسيّد جلال الدّين آشتيانى\r\nمؤسسه انتشارات امير كبير تهران ، 1371\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمدرس زنوزى ، ملاعبدالله\r\nانوارجليه\r\nبه تصحيح سيدجلال الدين آشتيانى\r\nچاپ دوم : 1371\r\nچاپ و صحافى \" چاپخانهء سپهر \" تهران\r\nتيراژ : 2000 نسخه\r\nحق چاپ محفوظ است .\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مندرجات\r\nعنوان صفحه\r\nمقدمهء چاپ دوم 15\r\nمقدمهء چاپ اول 25\r\nشرح حال ملا عبد اللّه مدرس و فرزندش آقا على 37\r\nترجمه حال آقا على به قلم خود او 40\r\nمتن كتاب 43\r\nدر بيان ما هو و هل هو و لم هو ، كه امهات مطالب‌اند 52\r\n« لم هو » و اقسام آن 53\r\n« لم هو » در نظر دقيق از مطالب تصوريه است 55\r\n« اى شىء » از امهات است يا فروع 57\r\nتتميم و تكميل در بيان فروع مطالب 58\r\nتحقيق در اتحاد « ماهو » و « لم هو » 59\r\nوجودات امكانيه عين فقر و صرف ربط و نفس تعلق به حق تعالى مىباشند 60\r\nاثبات اصالت وجود و تقرير تشكيك خاصى و بيان اعتباريت ماهيت 64\r\nبرهان ديگر در اثبات اصالت وجود 68\r\nكل « ما بالعرض » بايد به « ما بالذات » منتهى شود 69\r\nحقيقت واجب صرف نور و صرف وجود ، و واجب بالذات ، بسيط من جميع الجهات است 71\r\nواجب الوجود تام بلكه فوق التمام است 74\r\nدر توحيد واجب الوجود بالذات 75\r\nمقام ولايت كليه ، مرتبه انكشاف جميع هويات وجوديه است 90\r\nمعنى حقيقت 112\r\nمعانى سر و تحقيق در حقيقت سر و وجوب كتمان آن 114\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمقام خاتم انبياء مقدم است بر مقام روح اعظم 127\r\nصادر اول وجود عام است نه عقل اول 127\r\nتفسير آيه قل الروح من امر ربى 128\r\nتفسير و تقسيم ماسوى اللّه و اصطلاح ديگر در عالم امر و عالم خلق 129\r\nوجه عقلى در وجوب كتمان سر 133\r\nتقدم و تأخر در مراتب وجود ذاتى است 133\r\nدر مراتب نزول كمالات هر مرتبه بايد بالفعل باشد 135\r\nوجه عقلى در لزوم كتمان سر 135\r\nوجوه فرق بين ابداعيات و زمانيات و وقوع تفاوت و تشكيك در سلسله عرضيه وجود 136\r\nتكثر در افراد نوع واحد ، بدون اختلاف استعدادات از محالات است 138\r\nتفاوت صور و نفوس مركبات 139\r\nسر ارتباط متغير به ثابت و ربط حادث به قديم 140\r\nوجه عقلى كتمان سر و اينكه افراد نوع انسانى در سير صعودى نيز در كمالات متفاوتند 141\r\nقلب در ابتداى وجود ، مادهء واردات رحمانى و شيطانى است 144\r\nصورت قلب از ازدواج نفس و روح مىتواند شد 146\r\nتقرير برهان محكم بر وجوب كتمان سر 149\r\nاقسام علم و انواع ادراك 158\r\nوجوه فرق بين وحى و الهام 168\r\nفرق بين احاديث قدسيه و قرآن 171\r\nانبياء بر چهار قسم‌اند 172\r\nاصل نبوت و مراتب آن باقى است و منقطع نشود مگر نبوت تشريعى 175\r\nتعلقات دنيويه حجابند گاهى نفحه‌اى يا جذبه‌اى رفع آن نمايد 179\r\nمعنى عام براى وحى و الهام و استشهاد به كلمات ملكوتى صادر از مصدر تأله 180\r\nمعناى خاطر و اشاره به اقسام و انواع آن 181\r\nميزان تميز و ملاك فرق ، بين خواطر ملكى و شيطانى و رحمانى و نفسانى . . . 183\r\nمعانى كشف و تقرير انواع و تحقيق در اقسام آن 184\r\nكشف صورى منقسم به پنج قسم است 185\r\nمعناى رهبانيت و كهانت 188\r\nمحل تابش انوار الهيه مقام غيب ناطقه انسانى و قوا و حواس غيبى آن است نه حواس جزئى 189\r\nسر عالم ربانى و بيان كيفيت رؤياى صادقه و خوابهايى كه قبول تعبير نمايند 191\r\nهمهء اقسام رؤيا در بيدارى نيز صورت وقوع پيوندند 194\r\nطرق اتصال به ملكوت بسيار است ولى مطلوب طريق زهد و متابعت از شرع انور است 195\r\nمراتب كشف معنوى تناهى ندارد 196\r\nاختلاف اخبار در مراتب كليهء كشف و سر اختلاف 200\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nابطال زمان موهوم و زمان تقديرى و نقل اقوال اهل تحقيق 201\r\nمناجات مع قاضى الحاجات 202\r\nاقسام كشف معنوى از : حدسى ، قدسى ، الهامى ، روحى و شهودى 204\r\nكشف سرى از مراتب كشف و اشاره به تجليات انوار در مقام باطن انسانى 207\r\nنسبت معنوى و ارث معنوى 208\r\nجامعيت آيه نسبت به كليهء مقامات و درجات عرفان و ايمان 212\r\nسببيت در حركات و تحريكات اعدادى است 214\r\nولادت صورى و معنوى 216\r\nمعنى و حقيقت موت و تقرير اقسام آن از طبيعى و اخترامى و اختيارى 217\r\nوجوه فرق بين موت طبيعى و اخترامى 218\r\nتحقيق در حقيقت و اثبات غايت ذاتيه و نحوهء رجوع نهايات به بدايات 218\r\nاثبات شوق و عشق طبيعى در مواد نسبت به صور و فعليات 220\r\nعشق به كمال و حب به مبدأ فيض در همه اشياء سارى است 221\r\nاشاره به حركت جوهرى و اينكه رجوع به معدن كمال و منبع عشق در ماديات به حركات ذاتى حاصل مىشود 221\r\nانسان كامل از باب اتحاد با اسم للّه غايت اصلى وجود است 222\r\nنحوهء تعلق نفوس به ابدان عنصرى مادى 223\r\nعلت موت طبيعى و لزوم رجوع به غايات و نهايت 223\r\nمذهب اطباء در موت و اينكه سبب موت همان علت حيات است 224\r\nاجل طبيعى و موت حتمى در جانب شقاوت نيز متحقق است 225\r\nسر بعثت انبياء و ظهور اوليا و اينكه در فطرت هر چيزى طلب كمال پنهان است 228\r\nنفوس به حسب حدوث جسمانى ، و به اعتبار بقاء روحانى و مجردند ، و اشاره به مراتب وجود عقل 230\r\nسر آنكه صبيان و مجانين مكلف به تكاليف شرعيه نيستند 231\r\nاثبات نبوت مطلقه و بعثت انبياء 232\r\nمراتب و درجات و دركات شقاوت 234\r\nموت طبيعى مراتب و درجات مختلفه دارد 236\r\nنفوس انسانى بعد از مرور از مرتبهء عقل بالقوه ، به حسب باطن ذات ، تخالف نوعى دارند 237\r\nدر قيامت مردم به اطوار مختلف محشور مىشوند و سر مسخ ، در امم سابقه 238\r\nتصالح حكمى اشراق ملكوتى 240\r\nنفوس داراى كينونت عقلى مقدم بر وجود نفسى مىباشند و اخبار و روايات به آن محمول است 244\r\nوجه تسميهء اين قسم از مرگ به موت اخترامى و معلقى 251\r\nهر موتى بعد از حيات و هر فنائى ملازم بقائى است 252\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشرح حديث « خلقتم للبقاء لا للفناء » ، و سر بقاى نفس بعد از مرگ 252\r\nذات سالك در راه نيل به موطن اصلى باقى است و غايت هر شىء صورت تمامى و كمالى اوست 253\r\nحقايق وجوديه از آن جهت كه حقايق وجوديه‌اند منعدم نشوند و فنا عبارت است از زوال نقصانات و رفع تعينات 253\r\nماده و صورت به معناى اعم و اخص 256\r\nصور و هيآت حاصل در مواد حشر ندارند مگر به تبع و نفوس داراى حشر مستقل‌اند 257\r\nحقيقت اعراض ذاتيه در خارج متحد با جوهرند و حركت در عرض ، عين تبدل جوهر است 260\r\nاعراض مفارقه ، نسبت به صور سابق مفارقند و صدور متجدد از ثابت محال است 262\r\nاستعداد منشأ خصوصيات صور و اعراض حادث نمىشود 264\r\nسلوك از صباوت بسوى رجوليت به نهج استعداد ذاتى و جوهرى است 266\r\nدر حركات جوهرى تبدل عين بقا و بقا عين فنا و تبدل است 266\r\nزمان و زمانيات متحركند به حركت ذاتى و يا تابع حركت ذاتىاند در تغييرات 267\r\nابطال مسلك متكلمان از عامه در تجدد امثال در اعراض 268\r\nحقيقت موت طبيعى و اينكه مقابل موت اضطرارى و ارادى است 269\r\nهر مقوله‌اى كه از حركت حاصل آيد به حسب فرد زمانى باقى و به حسب افراد آنى ، متجدد است 270\r\nجهت ارتباط متحرك به مادهء قابل ، تجدد و دثور ، و جهت ارتباط به علت فياضه ثبات و بقاست 271\r\nآيات و رواياتى كه دلالت بر فنا و زوال كليهء خلق نمايند آنا فآنا 272\r\nآيات قرآنى دلالت بر موت و فناى ذاتى و مرگ طبيعى جميع موجودات دنياويه دارد 273\r\nوجوه مناقشات وارد برمبناى عرفا در تجدد عالم 275\r\nموت ارادى به خلع جهات امكان و اجابت خطاب الهى 278\r\nموت ارادى اختصاص به خواص افراد نوع انسانى دارد 281\r\nتحقق موت ارادى در باب سعادت و شقاوت 382\r\nدر نوع انسانى سه قسم از زندگى متصور است 283\r\nترتب مراتب و درجات كشف صورى و معنوى بر مراتب موت ارادى 284\r\nمراد از فنا و بقا و محو و اثبات ، موت ارادى است 285\r\nاقسام و انواع فنا و درجات بقاى حاصل از اين فنا 286\r\nمعناى سير الى اللّه و سلوك به سوى حق مطلق به قطع منازل و طى درجات . . . 287\r\nمعناى سير فى الله و فنا 287\r\nمعانى كلام : و كمال توحيده الاخلاص له 288\r\nكلام شيخ ابن سينا در مقام فناى كلى از اشياء 289\r\nكلام ابن سينا در مراتب و مقامات 292\r\nدرجات تحليه و مراتب آن به اجمال و اختصار 293\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nغيب و مجهول نسبت به افكار و عقول را با الفاظ و عبارات نمىتوان شناخت 296\r\nكليهء اقسام فنا ( ذاتى ، صفتى ، فعلى و اثرى ) و اقسام تجليات 297\r\nمعانى محو و اثبات ، فرق بين فنا و بقا و محو و اثبات ، فرق بين طمس و محق و سحق 298\r\nمعنى حديث « الفقر سواد الوجه فى الدارين » 300\r\nپاره‌يى از احاديث معراج حضرت ختمى مآب 302\r\nتطبيق مراتب محو ، و فنا ، بنا بر بعضى از احاديث معراج 304\r\nاسرار و معارفى كه از اخبار عروج حضرت ختمى مرتبت مستفاد مىگردد 310\r\nمعنى توحيد و معرفت يكتايى حق و انواع و اقسام آن 312\r\nتعاريف مفاهيم عامه از قبيل وحدت و كثرت ، در نفس به ارتسام اولى حاصل مىآيد 313\r\nمعنى اصطلاحى توحيد نزد حكما و متكلمان اسلام 315\r\nتعاريف توحيد در لسان محققان عرفا و اكابر صوفيه 316\r\nمرتبهء اعلاى توحيد ، شهود حق اول است ذات خود را 317\r\nسر علم واجب به اشياء قبل از ايجاد به علمى جمعى و اجمالى در عين كشف تفصيلى 319\r\nواجب بالذات واجب من جميع الجهات و الحيثيات است 320\r\nعلم مثل اصل وجود مقول به تشكيك است 322\r\nنسبت وجود ممكن ، به واجب ، نسبت فقر به غناست 324\r\nاقسام توحيد ( ذاتى ، صفاتى ، فعل ) 328\r\nاقسام توحيد به مشرب غزالى در احياء العلوم 333\r\nمراتب توحيد به مذاق خواجه نصير در اوصاف الاشراف 334\r\nاحوال كميل بن زياد نخعى 337\r\nذكر تمام فقرات حديث شريف كميل ( عليه السلام ) 338\r\nشرح جمله « ا و لست صاحب سرك » 344\r\nاستفهام ممكن است بر حقيقت خود باشد يا انكارى 346\r\nاسرار و رموز كلام امام 348\r\nشرح جملهء « امثلك يخيب سائلا » 353\r\nمقصود اصلى از عبادت و مجاهدات نفسانيه تصفيه قلب و مظهر انوار غيبى شده است 356\r\nفرق بين تفضل و عدل و احسان و استحقاق 357\r\nشرح جمله « كشف سبحات الجلال من غير اشاره » 359\r\nشرح حديث « ان لله سبعين الف حجاب من نور و ظلمه . . . » 360\r\nوجوه فرق ميان صفات جمال و جلال 361\r\nمعنى « كشف سبحات جلال » انكشاف انوار جلال است 363\r\nسر تعبير از انوار و سبحات ، به صفات جلال 365\r\nشرح جمله « زدنى بيانا » 366\r\nمراد ، از زيادتى بيان ، انكشاف غيبى است نه عناوين و تعابير 368\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشرح جمله « محو الموهوم مع صحو المعلوم » 368\r\n« محو الموهوم » به همهء معانى وهم قابل حمل است 370\r\nشمه‌اى از لطايف و دقايق علم بيان در معانى فقرات حديث 372\r\nشرح جملهء « هتك الستر لغلبة السر » 373\r\nمعنى « كمال الاخلاص نفى الصفات عنه » 374\r\nشرح جمله « جذب الاحديه لصفة التوحيد » 377\r\nسر معنى كلام « عرفت ربى بربى ، و بك عرفتك » 377\r\nولايت روح و نبوت بىولايت متحقق نمىتواند شد 381\r\nشرح جمله « نور يشرق من صبح الازل » 382\r\nمعنى صبح صادق و صبح كاذب 382\r\nذات حق را به چه معنى مىتوان ازلى گفت 386\r\nمراد از هياكل توحيد و اشاره به آثار و اينكه نبوت فرع ولايت است 390\r\nسر اختلاف مراتب نبوت به اعتبار اختلاف دايرهء ولايت 391\r\nمعنى جمله « اطف السراج فقد طلع الصبح » 392\r\nشرح دوم از براى اجزاء حديث 395\r\nشرح « كشف سبحات الجلال » 395\r\nشرح « محو الموهوم » 399\r\nشرح « مع صحو المعلوم » 399\r\nشرح « هتك الستر لغلبة السر » 400\r\nشرح سوم از مؤلف علامه در تقرير معناى حديث شريف كميل 403\r\nوجود امرى و فيض مقدس ، مطلقا داراى حد ماهوى نمىباشد 406\r\nشرح « جذب الاحديه لصفة التوحيد » 408\r\nشرح « نور يشرق من صبح الازل . . . » 409\r\nنقل شرح مختصر عارف متأله ، كمال الدين عبد الرزاق كاشى ( رض ) 410\r\nوجوه مناقشات در كلام علامه مولانا عبد الرزاق كاشى 415\r\nتلخيص شرح اول در معناى حديث كميل بن زياد 418\r\nخلاصه شرح « اولست صاحب سرك » 419\r\nخلاصه شرح « و لكن يرشح عليك . . . » 420\r\nخلاصه شرح « امثلك يخيب سائلا » 420\r\nفرق بين استفاضه از معارف غيبى به حسب استعداد و تجلى علوم و انوار غيبى از باب فضل و احسان 420\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخلاصه شرح « محو الموهوم مع صحو المعلوم » 422\r\nخلاصه شرح « هتك الستر لغلبة السر » 423\r\nخلاصه شرح « جذب الاحديه لصفة التوحيد » 424\r\nمعنى صحو بعد از محو و تمكين بعد از تلوين و فناء عن الفنائين 425\r\nمعنى مرتبهء احديت ، جمع كافه مراتب و تقرير « نور يشرق . . . » 426\r\nتوصيه و تبصره 428\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ مقدمات پژوهش 
  ]\r\n\r\nمقدمهء چاپ دوم\r\nقبل از رونق علمى مكتب اصفهان ، شيراز مركز ايالت فارس ، حوزهء علمى فلسفى و كلامى بود . قاضى عضد الدين ايجى مؤلف مواقف و شارح اين اثر بزرگ ، محقق شريف مير سيد شريف جرجانى و مؤلف مقاصد و شارح آن ملا سعد الدين تفتازانى و محقق دوانى ملا جلال و معاصر مدقق او مير صدر الدين دشتكى و فرزند برومند او غياث الدين منصور و فرزند غياث الدين و مولانا جمال الدين محمود شيرازى و محقق خفرى و غير اين اعاظم مكتب علوم عقلى را گرم نگه داشتند ، ولى روش كلامى آنها غالب بر طريقهء حكمت و بالجمله مىتوان آن بزرگان را متكلمان محقق ناميد .\r\nآثار تحقيقى در علم كلام اسلامى به روش اهل سنت در دوران اسلامى ، در اين مكتب به وجود آمد : شرح مواقف و شرح مقاصد در بين آثارى كه ارباب تحقيق از پيروان سنت تأليف نموده‌اند ، مانند ألماس مىدرخشد . شرح ملا سعد بر عقايد نسفيه نيز بسيار مهم است .\r\nدر اين مكتب كتاب تجريد الاعتقاد خواجه طوسى « حجة الفرقة الناجية » مورد توجه عجيب قرار گرفته و در مراكز علمى ديگر نيز تجريد الاعتقاد مقامى خاص داشت لذا بر اين كتاب چندين شرح تحقيقى از قبيل شرح قديم اصفهانى و شرح قوشجى و تعليقات مفصل از سيد شريف و دوانى مؤلف تعاليق قديم و جديد و اجد و تعاليق مير صدر و فرزند و نوهء او و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nتعليقهء محقق خفرى و تعليقات محقق فخرى معروف به تعاليق فخريه و بالجمله حدود دويست و پنجاه تعليقه بر تجريد الاعتقاد - بلكه بيشتر - نوشته شده است و تحقيقىترين شرح ، شرح حكيم محقق و متكلم مدقق نامدار شيعى ملا عبد الرزاق لاهيجى از تلاميذ بزرگ صدر المتألهين است كه امور عامه و جواهر و اعراض و الهيات تجريد را تا آخر بحث علم و اراده شرح كرده است و توفيق شرح بر امامت و ديگر مباحث را نيافته است . تعليقات لاهيجى بر حواشى خفرى از آثار تحقيقى به شمار مىرود .\r\nاز ملا عبد الرزاق تلخيصى از شوارق در سالهاى گذشته ديده‌ام كه تاكنون فرصت مطالعهء تمام مباحث آن را نيافته‌ام .\r\nعلامت سير مباحث علمى مكتب شيراز به نحوى دقيق در كتاب عظيم اسفار مشهود و معلوم است .\r\nبايد درك نمود كه كتاب عظيم اسفار علاوه بر اشتمال بر افكار محققانهء بىنظير مؤلف ، حاوى كليهء افكار فلسفى و كلامى ( كلام تحقيقى ) و زبده‌ترين مباحث عرفانى است كه مىتوان جاى خاص براى آن افكار در اين كتاب عظيم عقلى مشخص و مشاهده و استفاده كرد .\r\nكتاب اسفار اثرى نيست كه هركس هر وقت خواست به مطالعه و تدريس آن پردازد . بايد يك عمر با اين اثر عظيم مأنوس بود و در حل برخى از مشكلات به ديگر آثار صدر المتألهين مراجعه كرد .\r\nبرخى از اساتيد كه به اثرى فلسفى و عرفانى جز متن كتاب اسفار مراجعه نمىكردند و زحمت رجوع به حواشى حكيم سبزوارى را نيز بر خود هموار نمىنمودند چيزهايى اختراع كردند كه ذهن سليم را مشمئز مىكند . از آن جمله در لسان طلبهء عصر شايع است كه : ملا صدرا در كثيرى از موارد به طريقهء اصالت ماهيت مشى كرده است .\r\nنمىدانم اين حركت ذبول در حوزه‌هاى علمى ما ، به كجا منتهى خواهد شد ؟ فقط بايد به خداوند پناه برد كه حس‌گرايى كه در برخى از طوائف طالب حكومت اسلامى از قبيل سيد قطب ، كواكبى و بالجمله فرقهء اخوان المسلمين و أذناب آنها ديده مىشود ، به مقابلهء با حقيقت اسلام\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمنجر نگردد و بر فرق موجود در عالم اسلام ، فرقه‌هاى جديدى اضافه نشود و آتش اختلاف و شعله‌هاى آن - به جاى وحدت اسلامى - آنچه را كه موجود است به خاكستر تبديل ننمايد .\r\nبعد از آنكه حكومتى واحد و مستقل در ايران - بعد از تسلط اعراب - به وجود آمد و به حكومت ملوك الطوائفى پايان داد كه پيدايش آن شبيه خواب و خيال مىنمود ، براى اولين بار حاكميتى شيعى مذهب آن هم با حكومت حقهء جعفريهء دوازده‌امامى - بر خلاف انتظار امپراطورى عثمانى - قد علم كرد و به نحوى چشمگير در زمانى نسبتا قليل اين حكومت شيعى تبديل به امپراطورى عظيمى گرديد .\r\nشاه عباس كبير ، زمانى به سلطنت رسيد كه قسمتهاى زيادى از خاك پاك و تربت تابناك وطن ، در چنگال اجانب افتاده بود و كليهء مملكت آذربايجان ، از جمله شهر تبريز ، حدود بيست سال در تصرف حكام عثمانى بود و قسمت وسيعى از خاك خراسان ، از جمله شهر مشهد ، پيوسته مورد غارت و تاخت و تاز ازبكان بود .\r\nشاه عباس اول وقتى به حكومت رسيد كه حدود - 17 - سال داشت ولى نوجوانى بود باهوش و داراى نبوغ و استعدادى حيرت‌آور .\r\nاو بعد از بيرون راندن اجانب از مملكت ، شهر اصفهان را به عنوان پايتخت امپراطورى خود انتخاب كرد و جمعى از علماى بزرگ عصر از جمله ، مير سيد محمد باقر مير داماد ، معروف به ميرداماد را با خود به اصفهان آورد .\r\nمير داماد بعد از خواجهء طوسى بزرگترين فيلسوف متفكر اسلامى است كه قبل از سن بيست سالگى از بزرگترين فلاسفه و اساتيد علوم اسلامى به - شمار مىرفت . شهرت او طالبان معرفت را به طرف حوزه تدريس خود كشاند و صدر المتألهين بزرگترين شاگرد او در الهيات است و برخى از أساطين معرفت او را در زمان خود ، بزرگترين متكلم شيعى دانسته‌اند .\r\nاو و خواجهء طوسى بسيارى از عقايد اماميه را براى اولين بار « 1 » به صورتى\r\n\r\n\r\n","description":"","footnote":"\r\n( 1 ) . در شيعه متكلم محقق ، وجود نداشت . تك‌علمى و انغمار در فقه و اصول ( و لا غير ) ، داستانى دلخراش دارد . بعضى از متكلمان ما در اعصار قديم ، در\r\n","page_name":" 17 ","page_number":17},
  {"content":"\r\n\r\nصحيح و به دور از رنگ اعتزال ، تحقيق و به قيد كتابت آوردند .\r\nحكيم ماهر مير ابو القاسم فندرسكى معاصر ميرداماد صاحب رسالهء صناعيه - استاد مسلم در حكمت مشائى - نيز از مدرسان نامى اصفهان و مدرس شفا بود . برخى از اعاظم در معقول از شاگردان او مىباشند و آثار زيادى از او در دست - يا دسترس ما - نيست . حقير در جلد اول منتخبات فلسفى ، رساله‌اى مختصر در حركت و نفى تشكيك در ذاتيات ، از او نقل كرد و چندين صفحه از موارد مختلفهء رسالهء صناعيه ، نقل و عرض شد كه : عبارات علمى و متقن وى ، حاكى از قدرت او در تحرير مباحث به زبان شيرين فارسى بوده است و از شخصيت عظيم علمى او حكايت مىكند .\r\nهمچنين در آنجا ذكر كردم كه : مير فندرسكى نيز ، حكيمى مشائى است ، نه فيلسوفى متمايل به اشراق و عرفان ، ولى او در عمل زاهدى بزرگ و اهل رياضت و سلوك بوده است . قابل ذكر است كه مهارت مير فندرسكى در فن عقليات در حد مير داماد نيست و ميرداماد در زمان حيات خود از آنچنان شهرتى برخوردار شد كه طالبان معرفت از همه جا - از قطيف ، بحرين ، عراق و شبه‌قاره - به ايران سفر نمودند « 1 » .\r\nبراى تهيه آثار دانشمندان بزرگ جهت درج در مجلدات منتخبات فلسفى ، به رسائل و كتب مفصل برخورديم كه لازم دانستيم اين آثار را ، جداگانه چاپ نماييم از آن جمله كتاب انوار جليه است .\r\nحدود 17 سال از چاپ اين كتاب نفيس كه اثر يكى از اكابر متألهان عصر خود - قرن چهاردهم هجرى قمرى - است ، مىگذرد و چاپ دوم آن به پيشنهاد مؤسسهء انتشارات امير كبير به سال 1412 هجرى انجام پذيرفت .\r\n\r\n\r\n","description":"","footnote":"\r\nكثيرى از مسائل از معتزله متأثر شدند كه ذكر موارد آن در اينجا ، مورد ندارد ، اگرچه اين كلام به گوش برخى سنگين تلقى شود .\r\n( 1 ) . اين رويه ادامه داشت و ما در دوران مطالعهء آثار بزرگان براى انتخاب مطالب مهم از جمله : ملا عبد الرحيم دماوندى مؤلف اسرار حسينى به وجود طالبان علمى كه از جاهاى شيعه‌نشين به درس ملا محمد صادق اردستانى حاضر شده‌اند ، آگاه شده‌ايم .\r\n","page_name":" 18 ","page_number":18},
  {"content":"\r\n\r\nشرح آخوند ملا عبد اللّه زنوزى بر « حديث حقيقت » مفصلترين و جامعترين شرح بر آن حديث عالى به نام « انوار جليه در كشف اسرار حقيقت علويه » است . لمعات الهيه نيز اثر ديگرى از زنوزى است كه با مقدمه و تصحيح اينجانب چاپ شد .\r\nبرخى از كوته‌نظران ، هر روايتى كه مشتمل بر مضامين عرفانى و فلسفى باشد ، در استناد آن به امام تشكيك مىنمايند و نمىدانند كه امام و ولى صاحب تمكين و دعوت نبويه مستكفى بالذات و بىنياز از معلم بشرى بوده ، مؤسس قواعد علم توحيد و شئون آن است . اين حقيقت را محققان در اين علم درك مىنمايند نه كسانى كه فقط و جملهء همت آنها توغل در فروع و خطابيات است و يا ناقلان روايات مجرد از درايت مىباشند . بسيار بوده و هستند كسانى كه از علم كلام تحقيقى نيز بهره ندارند و در عويصات علم توحيد اظهار نظر مىنمايند .\r\nبايد از صدر المتألهين و ميرداماد و فيض كاشانى و قاضى سعيد قمى و كوتاه سخن آنكه از اساتيد مكتب اصفهان ، ملا اسمعيل خواجويى و ملا محمد صادق اردستانى و آقا محمد بيدآبادى و آخوند نورى و اساتيد پرورش علمى يافتهء مكتب آخوند نورى كه مشعل فروزان علم توحيد بودند ، خصوصا اساتيد بزرگى كه در عرفان و تصوف نيز راسخ بودند ، سؤال كرد . مانند : ميرزا سيد حسن طالقانى و مير سيد رضى لاريجانى و ميرزا محمد رضا قمشه‌اى و غير اين اكابر كه با تحمل شدائد حيرت‌آور ، موحدان بزرگى را تربيت كردند و مؤلف بزرگ انوار جليه و معاصر بزرگ او حكيم سبزوارى كه نفس گرم او بيش از چهارصد - 400 - طالب حكمت متعاليه و شيفتگان علم توحيد را در شهر دور افتادهء سبزوار جذب و به حق اساتيد بزرگى را تربيت كرد . معروف است كه سيد الحكما ميرزا ابو الحسن جلوه به قصد درك محضر حكيم سبزوارى از اصفهان عازم سبزوار شد و در طهران براى او انصراف حاصل آمده و در طهران سكونت اختيار كرد . انتشار و طبع رسائل متعدد بىنظير از حكيم سبزوارى نيز از جمله آثارى است كه بايد جزء منتخبات فلسفى محققان بعد از مير داماد\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمحسوب شود و ظهور مير داماد و مكتب او علت اساسى پيدايش بزرگان مكتب اصفهان گرديد .\r\nمطلبى را كه لازم دانستم در اين مقدمه متذكر بشوم آن است كه :\r\n- اشخاص بزرگ را بايد به نام واقعى خود در كتب ذكر كرد . فرزند برومند مؤلف انوار جليه كه از اكابر و محققان فلاسفهء مكتب اصفهان به شمار مىرود ، نامش على و معروف به آقا على حكيم و آقا على مدرس است ، نه ملا على حكيم يا ملا على زنوزى و مدرس .\r\nاو در ذيل تعليقاتى كه بر آثار پدر بزرگوار خود و حواشى بر تعليقات ملا صدرا بر شفا و نيز در تعليقات بر اسفار و ديگر آثارى كه نوشته است از نام خود گاهى به « على الطهرانى » و در مواردى « على المدرس » و « على » تعبير فرموده است و بر مواضعى از اسفار ، تعليقه‌اى مفصل نوشته و آن را ، به صورت « رساله » درآورده است ، نه آنكه هر تعليقهء او رساله‌اى باشد .\r\nآقا على در تدريس بسيار دقيق و منظم و وقت‌شناس و علاقه‌مند بوده است . درسى را كه بايد در يك سنه ( به تعبير او ) تدريس نمايد در تعطيلى تابستان در يكى از ييلاقات به دقت مطالعه مىكرده است و بيشتر ، سعى به حل عبارات داشته است . او براى سهولت كار شاگردان ، از حواشى متعدد استفاده فرموده است ، از آن جمله ، حواشى حكيم سبزوارى است كه از ديگر حواشى مفصل‌تر است . او از تعليقات شيخ مهدى اصفهانى - از مدرسان اسفار و از احفاد مجلسى دوم ملا محمد باقر - كه از او در حواشى بر الهيات اسفار ، مبحث اراده به « جدنا القمقام » تعبير كرده ، نقل نموده است . او همچنين از مرحوم سيد هادى حسينى - مؤلف تعليقات بر شرح هدايهء ملا صدرا - جسته ، جسته در امور عامه و جاهاى ديگر تعليقه نقل كرده است .\r\nآقا على از استاد خود آخوند ملا آقا قزوينى چيزى نقل نكرده ولى از ملا اسماعيل اصفهانى معروف به واحد العين و ملا اسمعيل حكيم و نيز از آخوند ملا على نورى حواشى نقل كرده است . او گاهى از شوارق\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو ديگر كتب فلسفى كه در توضيح عبارات اسفار ، شاگرد را راهنمايى مىكند ، عباراتى كوتاه نقل كرده است .\r\nآقا على ، گويا جواهر و اعراض اسفار را نيز تدريس مىكرده است . در جواهر و اعراض از هر عبارتى كه در حل مشكل عبارات مدخليت داشته ، از جمله ، از كتب ملا صدرا و ابن سينا و ديگران استفاده كرده است . ( و به قول خلق اللّه عصر ما ) « آن استاد متعهد » به يكى از تلاميذ خود به نام شيخ محمد رشتى رضوان اللّه عليه ، دستور داده است كه مجموعهء اين حواشى را به صورت كتاب مستقل درآورد و استاد محقق جامع علوم عقلى و نقلى آقا ميرزا احمد آشتيانى « رضى اللّه عنه » كه علما و عملا يكى از نوادر اعصار بود ، هنگام تدريس صفحات و سطور كتاب اسفار را كه اين تعليقات مبسوط ناظر بر آن موارد است ، مشخص فرموده‌اند و خود نيز به برخى از موارد ، حواشى دقيقى با خط زيبا و كم‌نظير خود مرقوم فرموده‌اند - متأسفانه بسيارى از اوراق اين مجموعه مفقود گرديده است - و هنگام قرائت كتاب اسفار خدمت حكيم متأله و عارف محقق ميرزا هاشم گيلانى اشكورى ، بيانات استاد را در توضيح مواضع مشكل اسفار - مواضعى كه محقق سبزوارى بر آن حاشيه ننوشته - نقل كرده است و در موارد متعدد از استاد الاساتيد خاتم العرفا آقا محمد رضا حواشى و تعاليقى محققانه نقل و مرقوم كرده است : « اين تعليقات را به امر استاد نقل كرده‌ام . »\r\nاهتمام به درس مبتنى بر تفكر و دقت نظر ، جاى خود را به عمل - آوردن مسما داده است درسى كه حدود يك ساعت و نيم و دست كم يك ساعت ، وقت صرف آن مىشد ؛ جاى خود را به نيم ساعت داده است . مدرس اسفار ، ميرزا هاشم رشتى بود كه مطالب منقول از او ، يا آنچه را كه به قلم او در دست داريم ، مانند الماس مىدرخشد . جاى او را بنده گرفته‌ام - و يا صريحا اقرار كنيم - استادان محقق روبزوال رفتند و تنزل ، جاى تصاعد را گرفته است و در اين صورت در مدتى كوتاه چيزى شبيه كاريكاتور - خدانخواسته - ظاهر خواهد شد . . .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nوضع دانشگاه نيز رقت‌آور شده است افت يا تنزل در حدى است كه منكر وجود ندارد . . . بايد گريه كرد بر قومى كه متصديان امر ، حكم رسمى تدريس فلسفه به دست كسانى مىدهند كه مطلقا به درس اين علم ، حاضر نشده‌اند و آنهايى نيز كه حاضر مىشوند ، كيست كه به آنها درس درستى بدهد ؟ در طهران ، معلم فلسفه كم است و در مراكز ديگر ناياب در حالى كه در روزنامه اعلام مىشود كه در لارستان يا سروستان فارس دانشجوى فلسفه و عرفان پذيرفته مىشود .\r\nعلوم انسانى به‌طور مطلق رو به ضعف مىرود . يك قرن و نيم از زمان ارتباط علمى بين كشور ما و ممالك غرب مىگذرد و مردم ما ، در علوم پزشكى و صنعت به نحو اطلاق ، سهم دين خود را به جامعهء بشرى ، ادا نكرده است كه هيچ بلكه در مخترعات محير العقول ، در يك مورد هم سهمى حساب شده نداريم .\r\nفرضا اگر شخص تحصيل كرده‌اى قدم به مراكز علمى بگذارد ، به قدرى بيمايگى و فرار از كار ، فراوان است كه ركود علمى ، استاد امرى حتمى است .\r\nاز مطلب دور شديم . كميل بن زياد رضى اللّه عنه از امير مؤمنان عليه السلام كه آدم الاوليا لقب دارند ، پرسيد : « ما الحقيقة ؟ » شايد مراد كميل از حقيقت مقام ذات و احديت ذاتيه و غيب مغيب نبود ، چون سؤال از آن حقيقت از محرم اسرار على عليه السلام بعيد است چه آنكه « كس ندانست كه منزلگه معشوق كجاست » كميل ، اهل درد و صاحب سوز و گداز بود و مقام او ، مرتبه يا مقام قلب بود كه انسان بعد از بلوغ به مقام عقل و عبور از مقامات طبع و نفس ، اگر توفيق رياضات و عبادات به او دست دهد و نفس را از حجب لازم مقام نفس أماره ، معرا سازد و عقل را به نور شرع و عبادات موجب قرب ، منور سازد و آثار حب حق ، در باطن او ظاهر گردد ، مشرف به مقام قلب گرديده و قلب او ، مطاف ملائكه گردد و ابواب انوار غيب ، از عالم جبروت بر وى گشوده گردد و در مرتبهء مقربان جبروتى ، قرار گيرد و اگر مستعد ترقى و تكامل باشد ،\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nآثار حب و عشق به حق ، در او زيادت رود و به استعداد از وليى صاحب - مقام و تمكين محمدى ، يعنى : حضرت علوى با كرشمه‌اى ولوج در مقام ، واحديت را بر او آسان گرداند و شايد لسان حال حضرت كميل رضى اللّه - عنه ، اين بيت بود كه :\r\n « دواى ضعف دل ما كرشمهء ساقى است * بر آر سر كه طبيب آمد و دوا آورد » \r\nو چه بسا ، حب و عشق او به درگاه حضرت مولى الموالى عليه السلام ، سبب شد كه نفحات غيبى ، از باب تعرض از راه استعداد ذاتى ، او را بدون آنكه طريق آن را بشناسد منشأ اين ظهور ، يا طلب استعداد ذاتى گردانيد و لسان حال و قال او متحد گرديدند و به ولوج در مرتبهء روحيه ، كه محاذى مقام واحديت است نائل آمد . اينكه حضرت شاهنشاه أولياء فرمودند : « الحقيقة كشف سبحات الجلال » اشاره به آن باشد كه : انكشاف حقيقت ، بعد از بلوغ سالك به مقام قلب ، به انكشاف حجاب عقول و ارواح جبروتيه ، جهت بلوغ به مقام روح باشد كه قبل از مقام « سر » - از مراتب سبعه - از حجب و تعينات وجه باقى باشد .\r\nكميل بعد از كنار زدن حجب تعينات أسمائيهء متجلى از مقام واحديت ، به مقام حجب نوريهء اسمائيه و صفاتيه ، عروج نمود . ولى توحيد او ، خالص و مبرا از شرك خفى نبود . لذا از باب « كمال الاخلاص نفى الصفات عنه » عرض كرد : « زدنى بيانا » حضرت به او فهماند كه : تا از مقام روح تجاوز نكنى ، در حجب اسماء گرفتارى و بايد به مقام بعد از روح كه مقام سر باشد ، عروج نمايى و عارف سالك مستعد واقع تحت تربيت راهنماى مطلق ، از باب كمال استعداد از ناحيهء غلبهء سر بر روح ، بايد پردهء اسماء را به مشيت و توجه معشوق كل كنار زده و به مقام « سر » كه باطن مقام روح و آخرين منزل و يا آخرين عروج الهى است و اصل شود و اين همان مقام احديت به شرط لا از تعينات است .\r\nخلاصهء كلام آنكه بعد از آنكه سالك طلب زيادت نمود ، مرشد كل فرمود : « الحقيقة هتك الستر لغلبة السر » يعنى : انوار مقام سر ، اگرچه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبه نحو ضعيف در قلب تو - يعنى قلب بالغ به مقام روح - ظهورى دارد ولى ضعيف است و با هتك اين تعين كه تعين احدى و مقام أو أدنى و فناى در احديت باشد ، سر حقيقت بقاى بعد از فنا آشكار گردد و آن تجلى ذات است به تعين احدى ، چه آنكه حقيقت غيب الغيوب ، در هيچ مظهر نگنجد و اگر تعين احدى نيز برداشته شود « لا حترقت جميع ما فى الوجود و لم يبق فى الوجود ديارا . » اما اينكه جميع اين مراتب به چه طريق براى كميل مكشوف گرديده باشد بحثى است طويل الذيل . نكته قابل توجه آن است كه ، مراد از « كشف سبحات الجلال من غير اشارة » خرق اسماء و صفات نيست ؛ چه آنكه اسماء و صفات حجاب و تعين ذات‌اند و ممكن است كه در نظر شهود سالك كليه تعينات محو شوند ، در اين صورت نتوان كشف سبحات جلال را ناشى از تجلى وجودى دانست ؛ چه آنكه احديت ذات اگر از پردهء عزت بتابد ، اشياء كلا متلاشى شوند . فرق است بين تجلى شهودى و تجلى وجودى . رجوع شود به لمعهء سيزدهم از كتاب نفيس لمعات عراقى با شرح عارف جامى به نام أشعة اللمعات .\r\nسيد جلال الدين آشتيانى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدمهء چاپ اول\r\nمؤلف كتاب حاضر ، آخوند ملا عبد اللّه زنوزى تبريزى « 1 » معروف به مدرس ، فرزند بابا خان زنوزى ( م - 1257 ) يكى از حكما و دانشمندان دوران قاجاريه است كه در علوم نقلى از تلاميذ صاحب رياض آقا سيد على ، و فرزند او سيد محمد صاحب مناهل ، و ميرزاى قمى و سيد محمد باقر حجة الاسلام شفتى و در عقليات از اعاظم تلاميذ آخوند ملا على زنوزى است .\r\nآخوند ملا عبد اللّه ، در قصبهء زنوز از توابع و مضافات تبريز متولد شد ، و بعد از تحصيل مقدمات فارسى و عربى در شهر خوى به تحصيل ادبيات عرب اشتغال جست ، و به مناسبت تمحّض در اين علم به ملا - عبد اللّه نحوى معروف شد .\r\n\r\n\r\n","description":"","footnote":"\r\n( 1 ) . از قصبهء زنوز ، فضلا و ادبا و دانشمندان زيادى برخاسته‌اند ؛ يكى از اساتيد حقير ، فقيه بارع و مجتهد بزرگ قرن حاضر ، مرحوم آقا ميرزا رضى تبريزى ، فرزند آقا ميرزا محمد حسن مجتهد زنوزى ، از تلاميذ معروف شيخ انصارى ، از اهالى همين قصبه زنوز مىباشند . ميرزا سيد حسن بن عبد الرسول بن حسن حسينى شاگرد ملا شفيع دهخوارقانى ، و ملا عبد النبى طسوجى و آقاى بهبهانى آقا باقر مؤلف بحر العلوم و رياض الجنة از مردمان زنوز است . رياض الجنة از آثار سودمند در تراجم و احوال است كه با كمال تأسف تاكنون چاپ نشده است . مرحوم سيد حسن از علما و فضلاى دوران زنديه ، و معاصر است با ملا محمد مهدى نراقى .\r\n","page_name":" 25 ","page_number":25},
  {"content":"\r\n\r\nبراى ادامهء تحصيل به عراق عرب سفر نمود و به حوزه درس صاحب رياض و سيد محمد مجاهد راه يافت ، و بعد از مدتى به ايران مراجعت كرد ، و مدتى در قم به درس ميرزا ابو القاسم قمى صاحب قوانين حضور به هم رسانيد ، و بعد از مدتى جهت استفاده از محضر علماى اصفهان ، به آن شهر سفر نمود و مدتها به دروس اساتيد حوزهء پرفيض اصفهان حاضر شد ، و در اصفهان از محضر سيد حجة الاسلام استفاده نمود و بعد از تكميل علوم نقلى به تحصيل عقليات روى آورد و در رديف بزرگترين تلاميذ آخوند ملا على نورى حكيم محقق دورهء قاجار قرار گرفت و متمحض در الهيات شد . علت مسافرت او به تهران و اقامت در اين شهر ، آن شد كه خان مروى بعد از اتمام بناى مدرسهء مروى واقع در بازارچهء مروى از فتحعلى شاه قاجار خواهش نمود كه آخوند نورى را جهت تدريس عقليات به تهران دعوت نمايد شاه قاجار از آخوند نورى خواست كه جهت تدريس فلسفهء الهى به تهران بيايد ولى آخوند نورى از اجابت دعوت فتحعلى شاه معذرت خواست و آخوند ملا عبد اللّه مدرس را به عنوان بهترين مدرس علوم عقلى به دار الخلافة فرستاد و آخوند ملا عبد اللّه مدت بيست - 20 - سال به تدريس حكمت الهى اشتغال داشت تا آنكه دعوت حق را لبيك گفت .\r\nآخوند ملا على نورى ، بعد از ملا صدرا بزرگترين استاد و جامع‌ترين حكيم در حكمت متعاليهء به سبك آخوند ملا صدرا است ، و او بود كه كليهء افاضل عصر خود را متوجه اهميت حكمت متعاليه نمود و چون حدود هفتاد سال به تدريس آثار ملا صدرا مثل اسفار ، شواهد ، مبدأ و معاد ، اسرار الآيات ، تفسير كبير و عرشيه و مشاعر پرداخت ، و علاوه بر تبحّر علمى از بيان شيوا و تعبير روان حظّى وافر داشت ، شاگردان زيادى تربيت نمود ، و چندين دوره كتب آخوند را تدريس نمود و در هر دوره‌اى افاضل بزرگى را تحويل جامعهء علمى داد .\r\nاز آخوند نورى بر خلاف تصور برخى ، آثارى نفيس در دست است كه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبايد به انضمام شرح حال جامع او چاپ و منتشر شود .\r\nكلمات آخوند نورى در بين نوشته‌هاى معاصران و فضلاى بعد از او محكم و عميق و از آثار ديگران به كلى ممتاز است و داراى حلاوت و جلاء خاصى است ، و بعضى از حواشى مختصر او بر آثار ملا صدرا مانند قطعهء الماس درخشان است و علاوه بر پختگى نظر و عمق فكرى ، ذوق سرشارى نيز دارد .\r\nآخوند ملا عبد اللّه زنوزى ، در حكمت و فلسفه از تلاميذ خاص آخوند نورى است و براى استاد احترام خاصى قائل است ، بر افكار او احاطهء كامل دارد و چون مدت مديدى تمحّض در آثار ملا صدرا داشته ، به رموز و مشكلات و دقايق كتب اسفار ، شواهد ، مبدأ و معاد و عقايد ملا صدرا در تفسير آيات و شرح او بر روايات وارد ، در عقايد مثل شرح اصول كافى واقف است ، و در حكمت متعاليه استادى متضلّع و بارع است .\r\nكثيرى از آثار آخوند ملا صدرا را به خط خود نوشته است و آنچه را استنساخ نموده است ، بىغلط و مورد اعتماد افاضل مىباشد . آخوند ملا عبد اللّه ، شاگردان زيادى تربيت كرده است كه بعضى بعد از او كتب فلسفى را تدريس مىنمودند ، و از اساتيد فن محسوب مىشوند و بعضى از تلاميذ او به واسطهء تبحّر در علوم نقلى از زعما و مراجع دينى محسوب بودند .\r\nميرزا ابو القاسم نورى - معروف به كلانتر ، مقرّر درس شيخ انصارى ، مؤلف مطارح الأنظار - از تلاميذ آخوند ملا عبد اللّه مدرس بود .\r\nآخوند ملا حسن خوئى - از اساتيد مقدم بر آقا على و جلوه و قمشه‌اى - از تلاميذ آخوند ملا عبد اللّه زنوزى بوده است ، و مدتها در مدرسه دار الشفاء تهران تدريس مىكرد ، و مرحوم آخوند ملا كاظم خراسانى در سفر نجف جهت تحصيل ، مدت هشت ماه به درس همين آخوند\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nملا حسن خوئى حاضر شده است .\r\nآقا على مدرس زنوزى تهرانى ، فرزند برومند آخوند ملا عبد اللّه ، يكى از شاگردان پدر بوده است ؛ اگرچه آقا على به درس ملا آقاى قزوينى و ميرزا حسن نورى و آخوند ملا مصطفى و ملا اسمعيل اصفهانى و ملا - محمد جعفر لاهيجى نيز حاضر شده است .\r\n\r\nآثار علمى مؤلف\r\nآخوند ملا عبد اللّه ، بر اسفار ، شواهد ، مبدأ و معاد ، اسرار الآيات و حواشى آخوند بر شفا حواشى مختصرى نوشته است . اصولا تعاليق او بر كتب فلسفى مفصل نيست ، و اثر تفصيلى او ، يكى انوار جليّه - كتاب حاضر - و ديگر لمعات الهيّه است كه در علم الهى به معناى اخصّ به روش كتاب اسفار تأليف شده است .\r\nكتاب لمعات الهيّه با مقدمه و حواشى نگارنده و تعليقات فرزند او آقا على حكيم چاپ شده و در دست انتشار است ، و با مقدمهء انگليسى جناب آقاى دكتر سيد حسين نصر استاد دانشگاه تهران و جزء سلسله انتشارات انجمن حكمت و فلسفه منتشر مىشود .\r\nانوار جليه ، همين كتاب حاضر است ، از آثار آخوند ملا عبد اللّه ، به عنوان شرح بر حديث حقيقت از كميل بن زياد نخعى معروف به حديث علوى كه به درخواست فتحعلى شاه قاجار تأليف شده است .\r\nلمعات نيز به امر فتحعلى شاه قاجار و فرزند او ظلّ السلطان معروف به عليشاه بوجود آمده است و از آثار نفيس به شمار مىرود . مرحوم زنوزى در اول و آخر اين دو كتاب فتحعلى شاه را بسيار ستوده است .\r\nآخوند ملا عبد اللّه ، اغلب كتب درسى ملا صدرا را به خط خود استنساخ نموده و در آخر كتاب مبدأ و معاد نوشته است : « قد فرغ من تسويد هذه النسخة العبد الفانى عبد اللّه بن بيرمقلى الملقب بخان بابا الزنوزى من محال مرند من توابع التبريز » .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nموضوع بحث كتاب\r\nدر كتب عامّه و خاصّه سخن از حديثى به ميان آمده است كه حديث حقيقت نام دارد . كلمهء حقيقت در روايات وارد از حضرت ختمى مرتبت نيز وجود دارد مثل آنكه حضرت رسول به حارثه فرمود : « ان لكل حق حقيقة و ما حقيقة ايمانك » .\r\nكميل زياد كه از اصحاب مورد عنايات شاه مردان على ( عليه السلام ) بود از آن جناب سؤال مىكند : « ما الحقيقة ؟ » حضرت به او جواب فرمودند : « مالك و الحقيقة » . يعنى ترا با حقيقت چه كار است .\r\nبايد توجه داشت كه اكثر عرفاى اسلامى ، اعم از سنّى و شيعه اين حديث را مورد توجّه قرار داده‌اند ، و جمعى از ارباب عرفان بر آن شرح نوشته‌اند ، در بعضى از كتب آمده است كه شيخ رئيس - ابن سينا - بر اين حديث شرح نوشته است .\r\nبعد از آنكه حضرت در جواب كميل فرمودند : « مالك و الحقيقة » به آن جناب عرض نمود ، مگر من صاحب سرّ تو نيستم ؟ امام فرمود : بلى ، تو صاحب سرّ منى ولى درك آنچه را كه طلب نمودى مشكل است .\r\nقال : « بلى و لكن يترشّح عليك ما يطفح منى » كنايه از آنكه بايد به تدريج طريق بين مقام و مرتبهء خود ( كه شايد مقام قلب باشد ) و اصل حقيقت كه مقام احديّت وجود است بپيمايى ، چون سلوك راه حق به تدريج ، منزل به منزل ميسّر است . چه آنكه لغت الرّشح ، رشح رشحا ، به معناى عرق ، يعنى ظاهر شدن قطرات عرق است ، و « ترشّح الأم ولدها باللبن » . يعنى : مادر شير خود را به تدريج در دهن طفل مىريزد تا دهان طفل قوت گيرد و خود پستان مادر را بمكد . چه آنكه جملهء بعد « ما يطفح منى » مؤيد اين معنى است و لغت طفح ، طفوحا ، به معناى پر و لبريز شدن ظرف است ، به حدى كه آب از اطراف آن سرازير شود و از نهايت پرى فيضان نمايد ، و اين معلوم است كه مقام\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nولايت كليه ، از باب مظهريّت كافهء صفات كماليه ، و حصول فناء ذاتى ، و نيل به مقام صحو بعد از محو ، و تمكين بعد از تلوين ، بلكه نيل به درجات اكمليّت و تحقق به مقام تمحّض و تشكيك و اتصال به مقام وجود صرف ، واسطهء فيض نسبت به جميع موجودات است و حسنات وجودى او نهايت ندارد . چنين وجودى از باب مظهريت نسبت به اسم فيّاض ، به همه شئون متجلى در مظاهر و مجالى است و هر موجودى به اندازهء استعداد خود از علوم لدنى او استفاضه مىنمايد ، و چون فاعل مبدأ فيض جواد مطلق است ، مستعدان را محروم ننمايد ؛ ولى اين فيض اطلاقى در قوابل محدود كه بايد متدرجا به فعليت برسند - و به مناسبت تقيّد محل - قيد مىپذيرد و مستفيض به تدريج از اين فيض بهره مىگيرد تا استعدادش از قوه به فعل آيد .\r\nفقال كميل : امثلك يخيّب سائله ، فقال ( ع ) : الحقيقة كشف سبحات - الجلال من غير اشارة ، فقال زدنى بيانا ، قال : محو الموهوم مع صحو المعلوم فقال : زدنى بيانا . . . و قال : هتك الستر لغلبة السّر ، فقال :\r\nزدنى بيانا ، فقال جذب الاحديّة ، لصفة التوحيد ، فقال : زدنى بيانا ، قال :\r\nالحقيقة نور يشرق من صبح الأزل ، فيلوح على هياكل التوحيد آثاره . . . » .\r\nجمع كثيرى از محققان بر اين حديث شرح نوشته‌اند و همه اتفاق دارند كه فهم اين حديث در غايت اشكال و صعوبت است .\r\nبا اينكه اين روايت را با سند - چه معتبر و چه غير معتبر - ارباب حديث نقل نكرده‌اند ولى آن را صادر از مقام ولايت مىدانند .\r\nعلامه سيد على خان در طراز اللغة ، و محقق لاهيجى شارح گلشن راز در شرح خود ، و عارف نامدار عبد الرزاق كاشانى در شرح منازل ، و صائن الدين على التركه در بعضى از آثار خود آن را نقل و مشكلات آن را تقرير نموده‌اند .\r\nدر اينكه آيا مراد از حقيقت چيست اختلاف كرده‌اند ، و نيز در اينكه كميل با آنكه صاحب سرّ حضرت و از ارباب يقين بود ، در زمان سؤال\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاز حقيقت به چه مرتبه از مراتب سبعه ، و به چه درجه از درجات لطائف انسانى رسيده بود كه حضرت او را مستعد از جهت مشاهدهء حقيقت نديدند از مباحث مهم است .\r\nو نيز بايد توجه داشت كه مراد از درجات و مراتب سلوك در كلام امام و سؤال كميل ، مراتب علم اليقين نمىباشد ، چه آنكه اولياء اصحاب خويش را به عين جمع و احديت وجود مىخوانند ، و مراتب و درجات علم اليقين مانند انوار خاص مراتب قلبيه و حجب نورانيه ، حجاب اندر حجاب‌اند ، وجود مجازى سالك حجاب ، و مدركات و اوهام او حجاب اكبرند ، و در مقام شهود كار به جائى مىرسد كه اصل وجود سالك نيز بايد فنا پذيرد ، زان زودتر كه عالم فانى شود خراب .\r\nبعضى گفته‌اند ، مراد از حقيقت در مقام ، حقيقت توحيد است كه بعد از طى درجات سلوك عرفانى و عبور از مقام و منزل قلب حاصل مىشود .\r\nيعنى مراد كميل از حقيقت ، توحيد عيانى است كه از گذشتن ماسوى - اللّه و نيل به مقام اقسام فنا ، به نحوى كه فناء از فنا را نيز شامل آيد ، حاصل مىشود .\r\nبه‌هرحال ، در شرح اين حديث چند مطلب بايد حل شود ، يكى مسألهء حقيقت است ، چه آنكه كميل از حقيقت سؤال كرد و گفت « ما الحقيقة » در اول امر بايد ديد كه مراد از « ما » چيست ؟ ما ، شارحه است يا حقيقه ؟\r\nو ديگر آنكه مراد از سرّ در كلام او ، چيست ؟ آيا « نفس سرّ » از سنخ ذوات و اعيان و يا آنكه از معانى است ؟\r\nآيا « سرّ » فوق مقام روح است ؟ يا آنكه سرّ فوق مقام قلب و متأخر از مقام روح است ؟\r\nيا آنكه « سرّ » همان « روح » مستخلص از تعلّقات قلبى است كه به مقام غربت رسيده باشد ، كما قال ( ص ) : « طوبى للغرباء » .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nسرّ سرّ ، چيست ؟ اينها مطالبى است كه بايد در شرح حديث مفهوم و معين باشد ، و آيا جمله « أو لست صاحب سرّك » را بايد حمل بر استفهام انكارى كرد و يا حمل بر حقيقت بايد شود ؟\r\nديگر آنكه ، بايد در وجوه فصاحت و بلاغت موجود در جملهء « لكن يرشح عليك ما يطفح منى » تأمّل كرد تا به مقام و مرتبت قائل حتى - المقدور ، به اندازهء استعداد خود پى برد .\r\nديگر آنكه كلام كميل كه گفت : « امثلك يخيّب سائله » به چه دلالت دارد ؟ آيا امام ( عليه السلام ) را در چه مقامى مىديده است ، آيا آن حضرت را در مقام تمكين و استقامت و مرتبهء فناء عن الفنائين و صاحب فتح مطلق و داراى مرتبهء « او ادنى » و از بطون سبعه ، او را در مرتبهء اخير بطون ديده است و بعد از احراز مقام خلافت و ولايت مطلقه كه در وراء وجود او صرف صرف و محض محض حقيقت وجود است ، از آن مقام استمداد نموده است كه به يك جلوه مس وجود او را طلا نمايد و به يك جذبه و كشش او را از تبعات لازم انوار قلبى نجات بخشد و يا او نظر به فضل و احسان لازم مقام ولايت كليّه عمل نمايد ، نه به عدل و ملاحظهء استعداد و قابليّت .\r\nبه‌هرحال شرح اين حديث ، محتاج به مطالب و مباحث زيادى است كه شارح محقق همهء آن مطالب را در اين شرح تقرير فرموده‌اند و اين شرح از حيث احاطهء به مراتب و درجات سلوك و از جهت بسط مطلب و نقل اقوال و تحقيق حق در جميع مراتب و مقامات سلوك از مقام طبع و نفس و عقل و روح و قلب و سرّ و خفى و اخفى نظير ندارد .\r\nمؤلف علامه ، در مباحث عرفان و تصوف نيز وارد و بر جميع مشارب واقف ، و بر اصول و فروع عرفان محيط است ، و در مقام شرح ، هيچ نكته‌اى را از ياد نبرده است .\r\nدر مقام بيان معانى اقسام توحيد و انواع كشف و بيان معانى فناء ، و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nتقرير وجوه محتمل در كلام امام ، از قبيل « هتك الستر » و « غلبة السر » و تحقيق در مسائلى از قبيل تقرير وجوه در علت تعبير از انوار سبحات ، به صفات جلال ، و نيز تحقيق اين معنا كه ، زيادتى بيان در « زدنى بيانا » بايد حمل بر انكشاف عناوين شود و يا آنكه مراد ، انكشاف مراتب توحيد و بالاخره مقصود ، كشف عينى است .\r\nمؤلف در مقام تقرير اقسام محو و فناء و صحو ، و نيز در مقام تحقيق در علّيت غلبهء سرّ نسبت به پاره نمودن حجب و پرده‌هاى مانع شهود ، و نيز تحقيق در اين مهم كه صفت توحيد با جذب الأحديّة ، چه مناسبت دارد و مراد از صفت توحيد عرفان موحد است كه همان مشاهده و ملاحظه ذات معرّا از تعين باشد ، و احديّت وجود به چه نحو موحد را در خود فانى مىنمايد و اين فنا به چه نحو موحد را فانى مىنمايد كه از كليهء اعتبارات ساقط مىشود به نحوى كه نه صفتى بماند و نه موصوفى .\r\nمؤلف مراتب و درجات نبوت و ولايت را مفصل بيان و تقرير نموده است ، و در بيان معناى « فقرهء نور يشرق من صبح الأزل » به نقل كلام شارح فصوص و منازل پرداخته است و به مسلك او در شرح حديث چند ايراد وارد ساخته است .\r\nملا عبد الرزاق تلميذ ملا عبد الصمد نطنزى صاحب تأويلات ، حديث شريف را حمل بر كيفيت سلوك طرق عرفان نموده ، و قهرا كشف سبحات جلال را حمل بر فناء ذاتى كرده است .\r\nبنا بر مسلك صاحب تأويلات كه حديث را حمل بر مراتب عرفان كرده است بايد در مقام تقرير ، مراد از ما الحقيقة مرتكب به تأويلى شود ، چون ظاهر « ما الحقيقة » آن است كه سائل از اصل حقيقت سؤال مىنمايد ، نه آنكه سؤال نمايد « وصول به حقيقت چيست » ( 1 ) . ملا عبد الرزاق شاگرد قونوى نيست و به واسطهء هوش سرشار خود به مطالعهء فصوص و آثار تلاميذ صاحب فصوص پرداخته و الحق توفيق حاصل نموده است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكسانى كه آن را حمل بر سؤال از اصل توحيد نموده‌اند ، از اين تأويل بىنيازند و چون توحيد داراى مراتب است ، مراتب توحيد قهرا تطبيق بر مراتب سلوك و مراتب سلوك در توحيد ، همان مقامات سالك است .\r\nولى بايد توجه داشت كه اگر سائلى از اصل توحيد سؤال نمايد ، منظور از سؤال چه مىباشد ؟ اگر عارفى از مرشد كامل و ولىّ مطلق از اصل توحيد و تمام حقيقت تفريد ، پرسش نمايد ، ناچار مرادش تطبيق سلوك خود با اصل توحيد واقعى است ، و هر سؤال‌كننده از حقيقت توحيد كشفى به انضمام اين معانى مفهوم از فقرات ديگر حديث كه « آيا مثل تو صاحب‌مقامى - سائل خود را نوميد مىنمايد » ناچار مرادش چاره‌سازى جهت حصول توحيد حقيقى و نيل به مقام توحيد ذاتى است و اين مقام قهرا منطبق است بر مقام و مرتبهء حقيقة - الحقايق كه مطلوب و مرجع كل است .\r\nقال مولانا الشيخ الكامل ، كمال الدين عبد الرزاق - الكاشى : « فالشيخ اندرج الفرق فى الجمع حتى لا يزاحم كثرة الرسوم الخلقية عين الاحدية الحقية ، و لا يكدّر صفو الشهود و المشرب الكافورى اكدار التفرقة و زعاق - الغيرية ، فاورد التوحيد بعده بمعنى احدية الجمع و الفرق حتى لا يرى الضعفاء مقام الفرق الثانى امرا ينافى الجمع ، و هو شهود الوحدة فى الكثرة و الكثرة فى الوحدة مع اضمحلال الكثرات فى العين الواحدة ، و شهود الحقيقة فى الاطلاق و التقييد شهودا مطلقا عن كلا القيدين ، فيرى - الحق عاريا عن المقيد و المطلق ، فلا ينافى تقييده الاطلاق بهذا المعنى و لا اطلاقه التقييد ، فلا يخرج عن احاطته شىء .\r\nالا ترى أن مقّدم القوم و الباب الاعظم لمدينة هذا العلم ، و ساقيهم من مشرب الكوثر الذى خصّ به نبينّا محمد ( ص ) على بن ابيطالب - كرّم اللّه وجهه - كيف\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nابتدء فى الاشارة الى عين الحقيقة بقوله : كشف سبحات - الجلال من غيره اشارة ( چون مقام كميل از مقام جمع - الجمع متنزل بود و در مقام قلب توقف داشت و مشاهدات علمى مزاحم شهود اصل حقيقت است و از طرفى امام را صاحب مقام تمكين و استقامت مىديد ، قهرا مىخواست او را به اين حقيقت بكشاند و راهنمائى نمايد ، راهنمائى بحسب سلوك باطن بدون فناء امكان ندارد لذا امام فرمود : « كشف سبحات الجلال . و هو محض تنزيه الذات عن التعدد الأسمائى » لذا در نهج فرموده‌اند : كمال التوحيد الاخلاص له و كمال الإخلاص ، نفى الصفات عنه . و اكدّه بقوله : صحو المعلوم مع محو الموهوم ، اشارة منه الى فناء الرسوم كلّها فى احديتها ، و صرّح بذلك فى قوله : جذب الاحدية لصفة التوحيد .\r\nثم ختم بقوله : نور يشرق من صبح الأزل فيلوح على هياكل التوحيد آثاره لبيان معنى الفرق فى عين الجمع و هو بعينه معنى احدية الفرق و الجمع » .\r\nاز آنچه كه بيان شد معلوم مىشود شرح كاشانى بر حديث خالى از اشكال است . حقير مفصل در حواشى خود بر فصوص در اين مسأله بحث كرده است .\r\nنگارنده اگر بخواهم به تفصيل وارد بحث شوم ، و از ايرادهاى آخوند ملا عبد اللّه به كاشانى جواب بدهم ، اين مقدمه مفصل خواهد شد ، لذا به همين مختصر اكتفا مىشود .\r\nسيد جلال الدين آشتيانى\r\nمشهد - آبان 1354\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\nبسمه تعالى شأنه\r\n\r\nشرح حال ملا عبد اللّه مدرس و فرزندش آقا على\r\nبعد از نگارش مقدمه كتاب حاضر و چاپ آن به انضمام فهرست مطالب كتاب انوار جليّه ، يكى از دوستان رسالهء وجود رابطى آقا على مدرس زنوزى فرزند مؤلف را كه يكى از شاگردان او ، در زمانى كه به درس او مىرفته است و از روى نسخهء مؤلف استاد استنساخ نموده است ، براى حقير فرستادند ، و از حسن اتفاق در اين رساله « 1 » ترجمهء مختصرى از ملا عبد اللّه و آقا على موجود است « 2 » و نويسنده تصريح كرده است\r\n\r\n\r\n","description":"","footnote":"\r\n( 1 ) . شرح حال آخوند ملا عبد اللّه را مختلف نوشته‌اند در تعداد آثار او نيز اختلاف است ، ولى آنچه در اين‌جا آورده مىشود اگرچه مختصر است ولى ترجمهء صحيح و بدون ريب است .\r\n( 2 ) . خط اين رساله خيلى شبيه است به خط مرحوم آقا شيخ غلامعلى شيرازى از اعاظم تلاميذ آقا على حكيم . چون حواشى آقا شيخ غلامعلى بر مقدمه فصوص قيصرى در كنار و حواشى شرح فصوصى كه ملك آقا شيخ غلامعلى بوده است و فعلا در اختيار اين فقير فانى است بدون شك دلالت دارد بر اينكه رساله خطى وجود رابطى نوشتهء شيرازى است . آقا شيخ غلامعلى در عرفان از تلاميذ عارف نامدار آقا محمد رضا قمشه‌اى و در حكمت شاگرد آقا على است .\r\nدر اسفارى كه در اختيار فقير است حواشى آقا محمد رضا و آقا على به خطّ آقا شيخ غلامعلى ديده مىشود و اين اسفار نيز ملك آقا شيخ غلامعلى بوده است . مرحوم آقا ميرزا سليم خان ايزدى كاشانى توسط مرحوم امير شهيدى چهار جلد اسفار را تقديم كرده است به آقا بزرگ - ميرزا عسكرى - حكيم معروف .\r\n","page_name":" 37 ","page_number":37},
  {"content":"\r\n\r\nكه : « اين مختصر را از روى نوشتهء استاد مؤسس آقا على مدرس - ادام اللّه بركاته - نقل كردم » .\r\n\r\nشرح حال ملا عبد اللّه مدرس زنوزى به قلم فرزند او آقا على مدرس\r\nمرحوم مغفور ملا عبد اللّه مدرس [ فرزند بيرمقلى ، ملقّب به بابا خان 
  ] مسقط رأسش قريهء زنوز [ از مضافات و توابع مرند 
  ] از قراء تبريز در بدايت سن ، از زنوز به خوى رفت و به تحصيل علوم عربيه و ادبيّه مشغول شد ، و به اقصى الغايه تحصيل نمود چنان كه به ملا عبد اللّه نحوى معروف شد . از خوى به كربلا رفت و در خدمت آقا سيد على طباطبائى صاحب كتاب رياض ، مشهور به شرح كبير به تحصيل علم اصول فقه مشغول شد ، پس از چندى به دار الايمان قم رفت ، و در خدمت مرحوم ميرزا ابو القاسم قمّى صاحب كتاب قوانين الأصول به خواندن آن كتاب مواظبت نمود . پس از فراغ به اصفهان رفت و خدمت مرحوم ملا على نورى به تحصيل علوم حكميه و در خدمت مرحوم آقا سيد محمد « 1 » ولد\r\n\r\n\r\n","description":"","footnote":"\r\n( 1 ) . مرحوم ملا عبد اللّه در اصفهان به درس سيد محمد فرزند آقا سيد على صاحب مناهل و معروف به سيد مجاهد حاضر شده است نه در كربلا و اكثر ارباب تراجم خيال كرده‌اند استفاده او از سيد محمد صاحب مناهل در كربلا بوده است . سيد مجاهد مدتى در اصفهان اقامت فرموده‌اند و در اين مدت حوزه تدريس گرم و با رونق داشتند .\r\nاين سيد محمد همان كسى است كه عليه دولت تزارى روس اعلان جهاد داد ، اكثر خيال كرده‌اند كه او بدون مشورت با دولت ايران عليه روس حكم جهاد صادر فرمود در حالتى كه به اصرار عباس ميرزا نايب السلطنه فتحعلى شاه از طريق مكاتبه سيد مجاهد را جهت واداشتن مردم ايران به جنگ با دولت روس كه قسمتى از خاك ايران را اشغال كرده بود و مسلمانان سخت مورد آزار مأموران و هواداران تزار بودند دعوت نمود و در اين جنگ دوم بود كه سرسبزترين قسمت از خاك ايران به دولت تزار واگذار شد .\r\nسرداران و سربازان ( دلاوران گمنام ) ايران مدتى مديد با متجاوز ، جنگ\r\n","page_name":" 38 ","page_number":38},
  {"content":"\r\n\r\nآقا سيد على طباطبائى مذكور به تحصيل علم اصول فقه و خدمت مرحوم « 1 » حاج سيد محمد باقر رشتى به تحصيل علم فقه مشغول شد ، و در علوم رياضيّه نيز به قدر امكان تحصيل نمود .\r\nپس از آنكه مرحوم حاجى محمد حسين خان مروى در دار الخلافهء طهران مدرسه مروى را عمارت كرد و به اتمام رسيد ، از خاقان خلد آشيان استدعا كرد كه مرحوم ملا على نورى را از اصفهان به طهران احضار فرمايد تا در آن مدرسه تدريس فرمايند .\r\nپس از ابلاغ احضار ، مرحوم ملا على نورى در جواب نوشت كه در اصفهان قريب به دو هزار - 2000 - طلّاب مشغول تحصيل‌اند كه چهارصد - 400 - نفر بل كه متجاوز كه شايستهء حضور مجلس درس اين دعاگو هستند به مجلس درس دعاگو حاضر مىشوند . چنانچه در طهران بيايد موجب پريشانى اين همه طالب علم خواهد شد . پس از رسيدن جواب ، مرحوم خان مروى استدعا نمود كه مجددا امر صادر و فرمايش شود كه يكى از تلاميذ خود را كه لايق دانند روانهء دار -\r\n\r\n\r\n","description":"","footnote":"\r\nنمودند ، ضعف و سستى و بىلياقتى دولت عصر موجب شكست قواى ايران شد .\r\nسازش انگليس با روس خذلهما اللّه تعالى و بدطينتى دولت آن عصر انگلستان و خدعه او نيز يكى از علل جدا شدن قسمتى از خاك وطن ما و انضمام آن به امپراطورى تزار شد .\r\n( 1 ) . آخوند ملا عبد اللّه در اصفهان به درس سيد محمد باقر شفتى رشتى معروف به سيد حجة الاسلام ، حاضر شده است نه كربلا - كما توهمه بعض ارباب التراجم - و علت امتناع آخوند ملا على نورى از مسافرت به طهران جهت تدريس فلسفه برهم خوردن وضع طلاب مشتغل و موفق اصفهان بود ، نه عدم مساعدت حال و مزاج و ضعف ناشى از پيرى ، چون آخوند از آن زمان تا متجاوز از بيست و - پنجسال - 25 - بتدريس ادامه داد و جمعى از افاضل در اين دوره تربيت شدند و خود در سلك اساتيد حكمت و معرفت درآمدند .\r\nو اينكه بعضى نوشته‌اند ، آخوند به خاقان نوشت كه دو هزار طلبه به درس من حاضر مىشوند ، درست به نظر نمىآيد ، همان‌طورى كه آقا على مرقوم داشته است دو هزار - 2000 - محصل علوم دينى در اصفهان سرگرم تحصيل بودند كه چهارصد - 400 - نفرشان به حوزهء درس آخوند مشرف مىشدند .\r\n","page_name":" 39 ","page_number":39},
  {"content":"\r\n\r\nالخلافه كنند .\r\nآن جناب مرحوم والد علّامه ملا عبد اللّه مدرس زنوزى را معين فرمود و به طهران روانه كرد و والد در مدرسهء مذكوره به تدريس مشغول شد و مورد الطاف و عنايات خاصهء ملوكانه گرديد و كمال توقير و تكريم از آن مرحوم به عمل مىآمد و به صورت و معنى ترقيات جليه نمود ، و مدت بيست - 20 - سال در آن مدرسه تدريس فرمود و در سنهء يكهزار و دويست و پنجاه و هفت به رحمت ايزدى پيوست . « روح عبد اللّه همى روحانيان را پيشوا » تاريخ وفات او است .\r\nمؤلفات والد علامه لمعات الهيه « 1 » در اثبات واجب و صفات او تبارك و تعالى و انوار جليّه در شرح حديث كميل و رسالهء عليه در كيفيت غضب خداوند بر عصات .\r\n\r\nترجمهء حال آقا على به قلم خود او\r\nاين فقير على مدرس طهرانى ولد ملا عبد اللّه مدرس زنوزى در ماه ذى القعدهء يكهزار و دويست و سى و چهار در اصفهان به دنيا آمد ، در بدايت سن به تحصيل مقدمات علميه از علوم عربيه و منطق مشغول شد ، و بعد از فراغت از خواندن شرح ملا على قوشچى بر تجريد در علم كلام و معالم الاصول در علم اصول فقه به درس والد علامه حاضر شد و نزد والد شرح لمعه و قوانين ، و از معقول ، كتاب شوارق الالهام\r\n\r\n\r\n","description":"","footnote":"\r\n( 1 ) . غير از لمعات و انوار جليّه و رسالهء عليه از آخوند ملا عبد اللّه بر اسفار و مبدأ و معاد و شواهد و به قول فرزند او آقا على ، جسته جسته ، بر شوارق نيز حواشى موجود است .\r\nعلاوه بر اينها لمعات الهيّه را به امر خاقان مغفور براى سهولت فهم تلخيص نموده و آن را منتخب خاقانى نام نهاده و به دستور او كتاب را با خط خوش گويا براى چاپ آماده نموده‌اند و بعد نسخهء خطّى در ملكيّت مرحوم مغفور آقا ميرزا رضا خان نائينى ( رحمه اللّه تعالى ) قرار گرفته و نسخه‌اى از آن‌كه با اصل مقابله شده است و خود مرحوم آخوند ملا عبد اللّه با خط خود در آخر كتاب صحت مقابله را گواهى نموده است در اختيار اين حقير است .\r\n","page_name":" 40 ","page_number":40},
  {"content":"\r\n\r\nو شرح اشارات خواجهء طوسى و مبدأ و معاد مرحوم ملا صدرا را خواند .\r\nپس از آنكه والد ، مرحوم شد به عتبات عاليات مشرف شد به قصد تحصيل منقول ، بعد از چندى مراجعت نمود به دار الخلافهء طهران ، و از آنجا به اصفهان رفت و خدمت استادان اصفهان خاصه مرحوم آقا - ميرزا حسن فرزند ارشد آخوند ملا على نورى به تحصيل علوم عقليه پرداخت ، پس از آنكه قريب سه - 3 - سال در خدمت استاد استفاضت نمود به دار السلطنهء قزوين رفت و در خدمت مرحوم ملا آقا كه در عقليات بحرى مواج و بىكران بود به تحصيل مشغول شد و بعد از چندى به اصفهان مراجعت نمود و در خدمت آقا ميرزا حسن مجددا به تحصيل علوم عقليه پرداخت و بعد از انقضاء پنجسال - 5 - به طهران مراجعت كرد و به تدريس علوم عقليه و تدرّس علوم نقليه مشغول شد .\r\nبعد از مدتى در مدرسه قاسم خان كه پدر مهد عليا در ارك دار الخلافه ساخته است ، و به دستور مهد عليا بر حجرات و صحن مدرسه افزودند ، مدرس شد و حدود هفت - 7 - سال در آنجا تدريس نمود و بعد از آن به مدرسى مدرسه‌اى كه ميرزا محمد خان قاجار معروف به سپهسالار در محلهء حياط شاهى و عود لاجان بنا فرمود و به اتمام رسيد تعيين شد ، و در حال متجاوز از بيست - 20 - سال است كه در اين مدرسه به تدريس اشتغال دارد .\r\nمؤلفاتش : رساله‌اى در اينكه منطق از علوم حكميه است « 1 » تخمينا\r\n\r\n\r\n","description":"","footnote":"\r\n( 1 ) . وجود رابطى كه در تهران چاپ شده است و نسخهء خطى آن در اختيار نگارنده است حاشيه بر اسفار ملا صدراست كه جدا چاپ شده است . و رساله‌اى در اقسام حمل معروف به رسالهء حمليه نيز از حواشى او بر اسفار جداگانه به طبع رسيده است . رساله‌اى در برهان صديقين از آقا على در دست است كه چاپ نشده است ، با شرح هدايهء ملا صدرا طبع تهران حواشى آقا على به طبع رسيده است .\r\nبر شواهد ربوبيه نيز حواشى نسبتا مفصل نوشته است كه در اختيار ورثهء آقا على است . حواشى او بر اسفار يكنواخت نيست ، قسمت سفر نفس مفصل و بسيار تحقيقى است و از حواشى حكيم سبزوارى از جهاتى به عقيده نگارنده اين سطور\r\n","page_name":" 41 ","page_number":41},
  {"content":"\r\n\r\nسه هزار - 3000 - بيت .\r\nرساله‌اى در اثبات معاد جسمانى مسما به سبيل الرشاد فى اثبات المعاد تخمينا هزار و پانصد - 1500 - بيت .\r\nحواشى و تعليقات بر اسفار مرحوم صدر المتّألهين .\r\nبدايع الحكم جواب شش - 6 - مسأله كه نواب بديع الملك ميرزا عماد الدوله - دام عزّه - سؤال فرموده ، تخمينا هشتهزار - 8000 - بيت .\r\nگاهى هم غزليات گفته است از آن جمله اين دو فرد است كه قابل نوشتن نيست .\r\n نرگس مست تو تا باده‌پرستى كندا * هرچه هستى ، همه چون چشم تو مستى كندا\r\nشد ز يك نقطه عيان از دهنت سرّ وجود * نيستى بين كه بيان نكته هستى كندا \r\nتمام شد شرح حال آخوند ملا عبد اللّه و آقا على به روايت آقا على مدرس .\r\nبعد از آقا على يكى از تلاميذ او به نام حيدر قليخان قاجار نهاوندى مدتها در اين مدرسه تدريس مىنمود و بعد از او ساليان متمادى حكيم نحرير آقا ميرزا حسن كرمانشاهى مدرس اين مدرسه بودند ، بعد از آقا ميرزا حسن تلميذ او حكيم و عارف نامدار آقا ميرزا مهدى آشتيانى به جاى او چندين سال تدريس فرمودند ، در وقف‌نامهء مدرسهء سپهسالار قديم نوشته شده است كه مدرس اين مدرسه بايد محقق و خريط فن معقول و ناظر در منقول باشد . جاى چنين مدرسى در عصر ما خالى خالى است .\r\n\r\n\r\n","description":"","footnote":"\r\nبهتر است .\r\nآقا على بر كثيرى از آثار مهم فلسفى ، از جمله حواشى ملا صدرا بر شرح حكمت - الاشراق و مبدأ و معاد و تعليقات آخوند بر شفاى شيخ رئيس و لمعات الهيهء پدر خود ، و شوارق الالهام جسته‌جسته و به‌طور متفرقه تعليقات نافعى دارد .\r\nبه اميد حق و به شرط حصول توفيق در منتخبات فلسفى و انشاء اللّه در مقدمهء خود بر حواشى آقا على به اسفار كه درصدد طبع آن حواشى بىنظير برآمده‌ام ، شرح حال جامعى از آقا على مدرس كه يكى از بزرگترين فلاسفهء ايران در حكمت بحثى و نظرى و ذوقى مىباشد تهيه مىنمائيم .\r\n","page_name":" 42 ","page_number":42},
  {"content":"\r\n\r\nأنوار جليّة\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\n[ مقدمه مولف 
  ]\r\nبسم اللّه الرحمن الرحيم\r\nجل جلالك و تعالى شأنك ، اللهم تفردت فى وحدانية ذاتك فليس كمثلك شىء ، و لا يماثلك شىء ، و انت القاهر على كل شىء ، و توحدت فى فردانية صفاتك فليس فوقك شىء ، و لا يشابهك شىء ، و انت القادر على كل شىء ، و تقدست فى أسمائك فليس قبلك شىء و لا يشركك شىء ، و انت القائم بكل شىء .\r\nو لا ضد لك فى ملكك و لا منازع لك فى سلطانك و لا مشارك لك فى امرك ، تجليت بأنوار جمالك و شارقات جلالك على هياكل الهويات و مظاهر الانيات ، فصارت شواهد و دلائل على ربوبيتك ، و آيات بينات و براهين ساطعات على احديتك ، و حججا باهرة اشعة لامعة على وحدانيتك ، و انوارا ساطعة و شهبا ثاقبة على قيّوميتك ، و زبرا لائحة و بينات واضحة على قاهريتك .\r\nفشهدت الأشياء كلها ؛ لا هوتها و ناسوتها ، ملكها و ملكوتها ، امرها و خلقها ، غيبها و شهادتها ، أرضها و سماءها ، على انك انت اللّه الواحد الأحد متفردا صمدا ، الحى القيوم الذى ليس له حد محدود ، و لا وقت معدود ، و لا اجل ممدود . و الثابت الذى لا تغيّره صروف الأزمان ، و لا تصرفه حدوث الأكوان ، و لا يؤثر فيه مرور الاقران ، و العالم الذى لم يعزب عن علمه دقايق الاشياء و جلائلها ، كلياتها و جزئياتها ، ظواهرها و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبواطنها . الهلى فانت الظاهر لكل شىء فلا يفوتك شىء ، و انت المعروف لكل شىء ، فما جهلك شىء . سبحانك اللهم جل ذكرك و عظم قدسك و تعالى جدك و عز جارك ، احتجبت بسبحات جلالك و لمعات وجهك عن دقايق مشاهدات أبصار عيون - الناظرين من السابقين و اللاحقين ، و اختفيت بجلالتك و عظمتك عن عقيمات بصائر عقول المتفكرين من الأولين و الآخرين ، و استترت بأنوارك القاهرة و أضواءك الباهرة عن جليات مكاشفات مسراة سريرات العرفاء الكاملين من ملائكتك المقربين و انبياءك - المرسلين و اولياءك الفائزين ، فكيف عن دونهم بمراحل و منازل من القرب اليك و الزلفى لديك و التوكل عليك و التسليم لك و الانجذاب بشراشرهم اليك ، و التبتل بسرائرهم عليك ، و كيف يدرك كنه صفاتك العليا و حقيقة أسماءك الحسنى ، و انت بالمنظر الأعلى و كمالاتك فوق ما لا يتناهى .\r\nكيف و انت نور الأنوار و سرّ الأسرار كما ورد فى الآثار  « فَاعْتَبِرُوا يا أُولِي الْأَبْصارِ  « 1 »  لَعَلَّكُمْ تَعْقِلُونَ *  » و تعلمون انه كنز مخفى لا ينال غوره و لا يدرك كنهه و لا يوصف عظمته و كبرياءه ، لا يبلغه بعد الهمم و لا يناله غوص الفطن ، و لا ينتهى اليه البصر ، و لا - يصل اليه الفكر .\r\nفسبحانك اللهم حارت فى نيل ذاتك و صفاتك عقول العقلاء و فهوم العلماء ، و ولهت فى ادراك جمالك و جلالك أنظار الحكماء و أسرار العرفاء ، فما عرفك من عرفك حق معرفتك ، و ما أحاط بجلالتك و عظمتك علم من علوم عبادك ، و ما بلغ من بلغ اليك حق الوهول فيها من شهد بذاته على وحدانيته و فردانيته ، و احتجب بجلالته و عظمته عن بصائر مخلوقاته و مصنوعاته .\r\nصل على وسايط جودك و رحمتك ، وسائل فيضك و فضلك ، سيّما على افضل بريتك و اكمل خليقتك ، صفوة خلقك ، و امرك و خلاصة صنعك و ابداعك ، خاتم سفراءك و رسلك ، و قدوة أصفياءك و أولياءك ، رحمتك على العالمين و خليفتك فى - السماوات و الأرضين ، و حجتك على الأولين و والآخرين ؛ اول الاوائل فى البدايات و آخر الأواخر فى النهايات ، نور اللّه الذى لا يطفى و نعمة اللّه التى لا تحصى ، و حجة اللّه التى لا تخفى ؛ قطب فلك النبوة و الرسالة ، و مركز دائرة الخلافة و الولاية ، محمد -\r\n\r\n\r\n","description":"","footnote":"\r\n( 1 ) . سورهء حشر ( 59 ) ، آيهء 2 .\r\n","page_name":" 46 ","page_number":46},
  {"content":"\r\n\r\nالمبعوث بالحجج الباهرة و الآيات القاهرة و البيّنات الواضحة و الأنوار الساطعة على كافة البرية و عامة الخليقة ، المنعوت بالنعوت الفاخرة ، و الاخلاق الفاضلة ، و الأوصاف - الكريمة ، و المحامد الجليلة و الافعال الحميدة و الفعال المرضية و المحاسن الجميلة و المسالك الجلية و المعارف العلية .\r\nو صل على الشموس الطالعة من صبح الآزال ، و البدور اللامعة من مطلع الأنوار ، و النجوم الشارقة من منبع الاسرار ؛ اعلام الورى و كلمات اللّه العليا و الارضين السفلى ، الذين بهم تمّت الكلمة ؛ كملت المعرفة و عمت العمة .\r\nو بولايتهم قامت الحجة ، و ارتفعت الظلمة و استقامت الحجة و بقائمهم تظهر العدالة و ترتفع الضلالة و تقوم القيامة ؛ صلاة زاكية نامية متواترة متوالية متصلة لا انقطاع لأمدها ، و لا انضمام لمدتها ؛ صلاة تدوم و تضاعف ابد الابدين و دهر - الداهرين .\r\nفسبحانك اللهم اهدنا الى صراطك المستقيم الذى انعمته لأولياءك الكاملين الذين كشفت سبحات جلالك عن سرائرهم و ضمائرهم ، و محوت ظلمات الأوهام و حجب الأستار عن قلوبهم و بصائرهم ، حتى وصلوا الى قدس جنابك و بلغوا الى نزهة فناءك و استغرقوا لجج بحار احديتك و غاصوا فى طمطام يم وحدانيتك ، و انجذبوا بكليتهم و شراشرهم « 1 » و توحيدك و اصبحوا فاشرقت الأنوار من صبح الأزل على هياكل سريراتهم و تلألأت أضواء شمس الحقيقة فى بواطن ضمائرهم و ترسخت الاشجار اليك و الزلفى لديك فى مكامن سرائرهم ، و طلعت شروق صبح الازل على ذواتهم و انياتهم و انطفت سرج القلوب و شهب العقول عن سرائرهم و بصائرهم ، فماتوا قبل ان تموتوا ، فاندكت جبال انياتهم عن عيونهم و مشاعرهم ، و ارتحلوا عن دار الغرور الى دار السرور ، و أرواحهم معلقة بأبدانهم « فطوبى لهم - ثم طوبى لهم » .\r\nو اجعلنا اللهم من حزبهم و عشائرهم ، و خلّقنا باخلاقهم و ملكاتهم و ارزقنا مقاماتهم و درجاتهم ، و اسلك بنا مسالكهم ، و احينا حياتهم ، و امتنا مماتهم ، و\r\n\r\n\r\n","description":"","footnote":"\r\n( 1 ) . الى بحر فردانيتك و . . .\r\n","page_name":" 47 ","page_number":47},
  {"content":"\r\n\r\nالّف بيننا و بينهم فى الوصول الى مرضاتك ، و البلوغ الى كراماتك ، و التسليم لك و الانجذاب اليك و التمتع بالنظر الى وجهك ، انك ذو منّ عظيم و احسان قديم ، و انّك جواد كري م « و انت على كل شىء قدير » .\r\nاما بعد چون سلطان سلاطين ايران و توران و پادشاه كيوان مقام ملت حنيفهء اسلام و ايمان ، صاحبقران سليمان شوكت و دارا دربان سكندر حشمت ، قطب ثابت فلك سلطنت و خلافت و مركز قائم عظمت و جلالت ، اوج بلندپايهء آسمان سرورى و شهريارى ، و آفتاب درخشندهء مدار سلطنت و فرمانفرمايى ، معدن جواهر كمالات صورى و معنوى ، و منبع ماهيات فضائل كسبى و جبلى .\r\nعدالت‌گسترى كه از ميامن توجهات همايونش « 1 » خاكدان ايران كه از صدمات متواترهء دوران ، مندرس و منطمس ، و از تقلبات متوالدهء ارباب طغيان ، منهدم و منعدم گرديده بود - طراوت بر طراوت افزوده ؛ رشك گلستان ارم گرديده .\r\nصحارى بايره و بوداى غايره‌اش مزارع و باغستان و جبال شاهقه و بيشه‌هاى بيغوله‌اش منازل و گلستان گرديدند . عدالت‌پرورى كه صيت عدل و\r\n\r\n\r\n","description":"","footnote":"\r\n( 1 ) . قسمت مهمى از خاك ايران بلكه سرسبزترين بلاد كشور عزيز ما از بىكفايتى و عياشى و خودخواهى همين فتحعلى شاه قاجار ، خاقان مغفور به تصرف دولت تزارى روسيه درآمد و فداى اميال همين سلطان اسكندر حشمت شد و بدبختى ايران در زمان سلطنت او شروع شد و انغمار و انهماك او در شهوات نفسانى هرگز او را به فكر جبران اين ضايعه و اعادهء حيثيت مردم اين مملكت نينداخت و از وجود سرداران شجاع و وطن‌پرست لايق و شايسته استفاده نكرد .\r\nاگرچه ظلم و ستم و قتل‌عام آقا محمد خان خواجه قدرى زمينهء از دست رفتن برخى از بلاد را فراهم نمود و هميشه در هر مملكت دشمنان خارجى از نارضايتى مردم سوء استفاده مىنمايند و ليكن غلبه با وطن‌پرستان ايرانى بود و اگر راحت‌طلبى فتحعلى شاه ، خاقان گيتىستان به او مجال مىداد يك قسمت مهم از بلاد نازنين ما از تحت تصرف و سلطهء بيگانگان خارج مىشد . آقا محمد خان با همه ظلم و ستمى كه بر مردم روا داشت هنگام رسيدن به سلطنت متعهد شد كه تا خاك ايران را به وسعت زمان صفويه نرساند تاج‌گذارى نكند ، و از آنجايى كه يك سردار باكفايت جنگى بود به عهد خود وفا نمود ، جانشين او با آنكه در اوائل يك سردار لايق جنگى بود بالاخره استعداد تن‌پرورى او را مبدل به شخص بىكفايتى نمود و زمينهء بدبختى ملت ما را فراهم نمود و بتدريج و به دفعات متعدد قسمتهاى آبادى از كشور را اجانب تصاحب نمودند .\r\n","page_name":" 48 ","page_number":48},
  {"content":"\r\n\r\nدادش قاف تا قاف عالم را فرو گرفت ، قطاع طريق أمن و امان مطموس و منكوس گرديده ، طريق مطموره ديار عدم و نيستى پيمودند .\r\nداور دادگر ، و شهريار عدالت‌گستر ، جهان معانى حلم و وقار ، و مظهر أعظم الطاف بىنهايت حضرت آفريدگار ، معدن جواهر جود و كرم و منبع لآلى سجايا و شيم .\r\nشهريارى كه شعاع آفتاب جود و سخايش بر همهء ذرات جهان و جهانيان تابيده ، و از پرتو يد و بيضاى كرم و احسانش دلهاى ساكنان صفحهء غبرا ، روشن گرديده ، از رشحات سحاب جودش ، زر و گوهر ، دامن دامن ، و از قطرات ابر مطير سخايش در و جوهر ، خرمن خرمن ، خلق كريمش نافه‌گشاى مشك ختن ، و فيض عميمش غيرت‌أفزاى در عدن .\r\nقبلهء عالم ، شهنشاه اعظم ، ملاذ امم ، ملك الملوك العرب و العجم ، حامى الملة و الشريعة ، و حافظ المذهب و الطريقة ، السلطنة العظمى ، و الخلافة الكبرى ، و السجايا القصوى ، و المنايا العليا ، رفيع الهمم ، شريف الشيم ، معدن العدالة و الشرافة و منبع السخاوة و السماحة .\r\n له همم لا منتهى لكبارها * و همته الصغرى اجل من الدهر\r\nله راحة ، لوان معشار جودها * على البر كان البر امدى من البحر \r\nالسلطان ابن السلطان الخاقان ابن الخاقان ، الغازى فى سبيل اللّه و المجاهد فى دين اللّه السلطان الأعظم فتحعلى شاه قاجار « خلد اللّه ملكه و سلطانه ، و ادام اللّه خلده و بقاءه » و جعله قاهرا على الكفرة و الأشرار ، غالبا على الفسقة و الفجار ، باسطا بساط العدل و الأنصاف ، قالعا لأصول الظلم و الجور و الاعتساف ، بالنبى و آله الأخيار الأشراف .\r\nدائما به جذبات توفيقات ربانى و تجليات تأييدات يزدانى ؛ ابواب فتوحات معارف و حقايق بر عرش بلندپايهء قلبش گشوده ، در كشف اسرار شريعت غراء و فهم غوامض و مشكلات احاديث و اخبار ائمهء هدى ( عليهم التحية و الثناء ) به جدّ تمام و اهتمام با علماى اخيار و فضلاى نامدار ، در آن ابواب مباحثه و مذاكره فرموده ، به تحصيل حقايق معارف و كشف غوامض أحاديث اشتغال دارند ، و به اين جهت\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمصنفات بسيار و مؤلفات بيشمار ، از فنون علوم تصنيف و تأليف يافته اطراف و اقطار عالم را فرو گرفته‌اند .\r\nالحق هريك در حل مشكلات و غوامض ، چراغى است فروزنده ، و در كشف رموز دقايق آفتابى است درخشنده ، در صفحات اوراق هريك ، انوار علوم و معارف مثبت ، و در لمعات ابواب هريك ، اسرار معانى و حقايق مدرج .\r\nلهذا نتيجهء كبراى خلافت باهره و ثمرهء عظماى سلطنت قاهره سلالهء خانوادهء عزت و جلالت و نقاوهء بارگاه حشمت و عظمت ؛ سرورى كه درگاه عظمت و جلالش امناى اركان دولت را ملجأ و مأوا ، و بارگاه فلك‌فرسايش امراى عظام سلطنت و خلافت را ملاذ و منجا .\r\nبزم فرح‌افزايش رشك گلستان ارم ، و مجلس مسرت‌بخشايش مشحون از نونهالان ترك و ديلم ، دل دريامثالش جواهر فتوت و سخا را معدن ، و دست بحر - نوالش ينابيع جود و كرم را مخزن ، تلاطم امواج و انعام و احسانش ، اقطار عالم را فرو گرفته ، و از ابر مطير جود و سخايش دلهاى جهانيان خرم گرديده .\r\nاوصاف جليه و أخلاق كريمه‌اش از آن بلندتر كه به حيّز تقرير و بيان درآيد ، و خصال حميده و ملكات مرضيه‌اش از آن بالاتر كه در صفحات اوراق اشجار گنجد و يا در صحايف الواح ليل و نهار تحرير يابد .\r\nمجلس بهشت‌آيينش مجمع فضلاى عظام ، و محفل بهجت‌قرينش مرجع علماى كرام .\r\nمالك رقاب امم ، نايب مناب شاهنشاه اعظم ، نواب مستطاب ، فلك جناب معلى القاب ، شاهزادهء اكرم ، ظل ظل اللهى على شاه ( ادام اللّه ظله و بقاءه و زاد اللّه عزته و شوكته ) دائما به مقتضاى كلام معجز نظام « الولد سرّابيه » تحصيل معارف حقيقيه و معالم دينيه و كشف غوامض و مشكلات احاديث أئّمهء اثنا عشريه به شدت تمام مايل و راغب‌اند .\r\n « بابه اقتدى عدى فى الكرم * و من يشابه ابه فما ظلم » \r\nلهذا در حينى كه موكب همايون شاهنشاهى در سنهء هزار و دويست و چهل و پنج هجرى قمرى ( 1245 ) مملكت فرح‌افزاى فارس و عربستان را ، مقر سرادقات\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجلال ، فرموده بودند حديث كميل بن زياد النخعى ( رضى اللّه عنه ) كه از غموض و اشكال ، مشهور آفاق است ، به نظر مبارك نواب مستطاب رسيده ، و بعد از تفطن به غموض و بطون ، و اشكال و اغلاق آن حديث شريف به اين فقير قليل البضاعه كه مشهور به ملا عبد اللّه مدرس زنوزى تبريزى است ، فرمودند كه شرح مستوفائى به آن حديث شريف بنويسم و - ما أمكن - غوامض ، و اسرار آن را ، كشف نمايم ، تا تحفهء بارگاه سلطنت و خلافت نمايد ، و به اين وسيله ، به مزيد توجهات همايون شاهنشاهى اختصاص يابد .\r\nزبان حالم « گويا » آمد كه آن حديث لطيف ، آفتاب است و اين فقير ، ذره ، و آن كلام محيط دريا است و اين حقير ، قطره ، ذره را چه نسبت به آفتاب است و قطره را چه مناسبت با دريا .\r\n حوض با دريا ، اگر پهلو زند * خويش را از بيخ ، هستى بركند \r\nچون حكم ، جازم و امر ، لازم ، و مأمور ، معذور ، و ميسور ، مقدور ( و ملبور و مقدور كذا در اصل ) و امتثال واجب و انقياد لازم آمد ، اطاعت حكم جهانگشاى ظل همايون شاهنشاهى نموده ، مبادى مقدمات و اشراقات و لمعات ، از مشكات ولايت و طهارت و اصول حقيقت و معرفت و قوانين توحيد و حكمت ، استخراج نمودم كه هريك در كشف اسرار ، و حقايق آن حديث شريف انوارى است كه از صبح ازل بر هياكل قلوب و أبصار تابيده ، و در اظهار رموز ، و دقايق آن كلام لطيف ، شارقاتى است كه از مشرق أنوار ، بر مشاهد ضماير و سرائر تجلى نموده ، و با وجود اين لطايف و دقايق و اين حقايق و معارف ، چه بسيار از نتايج انوار توحيد ، از بطون امّهات آن مبادى و اشراقات ، متولد گرديده به حد مشاهده و مكاشفه آمده‌اند ، و چه بسيار از اصول و اسرار مقامات و درجات عرفان از اصلاب آباى آن معدنات و لمعات ، كالشمس فى رابعة النهار « 1 » مشاهد و عيان گرديده ، و چه بسيار از غوامض و مشكلات أحاديث و أخبار ائمهء هدى ( عليهم التحية و الثناء ) ، در ذيل اين لمعات و اشراقات ، پردهء اختفا از رخسارهء حيا انداخته مشهود خاص و عام گرديده‌اند .\r\nو مسما نمودم اين رسالهء شريفهء خاقانيه را ، و اين ذخيرهء كريمهء سلطانيه را ، به\r\n\r\n\r\n","description":"","footnote":"\r\n( 1 ) . فى رابعة النهار . نسخهء م . ن .\r\n","page_name":" 51 ","page_number":51},
  {"content":"\r\n\r\nانوار جليه ، در كشف أسرار حقايق علويه و مرتب گردانيدم آن را به مقدماتى ، و تعبير نموده‌ام از هر مقدمه به لمعه يا شارقد « و اللّه المستعان و عليه التكلان » .\r\n\r\nلمعة ميزانيه در بيان ما هو و هل هو و لم هو ، كه امهات مطالب‌اند\r\nبدان‌كه گاهى به لفظ « ما » سؤال كرده مىشود از ماهيات حقايق متحصّله در اعيان .\r\nو گاهى سؤال كرده مىشود به او ، از ماهيات و مفهومات اشياء غير متحققة - الحصول در اعيان .\r\nاول را « ما » ى ( اشاره به هليّت بسيطه و هليّت مركبه ) حقيقت گويند .\r\nدوم را « ما » ى شارحه .\r\nو در جواب اول ، حدود حقيقه واقع مىشود .\r\nو در جواب دوم ، حدود اسميه .\r\nو گاهى بر سبيل توسّع ، و يا در نزد اضطرار ، رسوم حقيقيه ، قائم مقام حدود حقيقيه ، و رسوم اسميّه ، قائم مقام حدود اسميه مىشوند ، و گاهى حدود اسميه و رسوم اسميه ، مفسّر مىگردند حدود حقيقيه و رسوم حقيقيه را .\r\nو اين معنى در صورتى متصور است كه معرّف در نزد معرّف در حين تعريف محقق الوجود نباشد ، و بعد از آن برهان قائم شود بر وجود او ، چنان كه طريقه و ديدن ارباب تصانيف است در اوايل تصنيفات خود ، و يا در اوايل أبواب فصولى كه معنون ساخته‌اند از براى اثبات هليهء بسيط ، از براى موضوعات مسائل ، از اينجا ظاهر مىشود از تصديق به وجود ، و از بيّنات است كه تصور شىء مقدم است بر تصديق به وجود او و « ما » ى حقيقت به عكس « ما » ى شارحه است در آن باب ، زيرا كه تا مفاد « هليت بسيطه » محقق نباشد « ما » ى حقيقت متصور نمىشود ، چنان كه از تعريف « ما » ى حقيقت منكشف گرديد .\r\nو بسوى اين معنى اشاره نموده است محقق طوسى ( قدس سره القدوسى ) در\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمنطق كتاب تجريد به كلام خودش : « و بتخلل بين مطلبى ما » يعنى هل بسيطه واسطه مىشود در ميانهء دو مطلب ما ، كه ماى شارحه و ماى حقيقت باشد .\r\nو از اين بيانات و تبيانات منكشف مىشود در نزد صاحب فطنت كه تعريف حقيقى - معناى تعريفى كه افاده مىكند معناى غير حاصل را در اذهان - منقسم مىشود به هشت قسم ، زيرا كه تعريف اولا حد است يا رسم ، و هريك از اينها تام است و ناقص ، و هريك از اقسام اربعه ، حقيقى است يا اسمى .\r\nمعنى در جواب « ماى حقيقت » واقع مىشود يا در جواب « ماى شارحه » و از اقسام تعريف ، نوع ديگر است كه آن را تعريف لفظى گويند ، و آن عبارت است از تفسير لفظى ، به لفظ اشهر از آن لفظ در محاورات اهل لسان ، اگرچه مسما به نظر و فكر محتاج نباشد ، مثل اينكه بگويند : غضنفر أسد است ، و سعدانه نبت .\r\nو از اين بابت است تعريف وجود به ثبوت ، و تعريف وجوب ، به ضرورت وجود ، و تعريف امتناع به ضرورت عدم ، و تعريف امكان به عدم ضرورت وجود و عدم و همچنين است اكثر امور عامه كه در علم كلى از علم الهى ، مذكور مىشوند « 1 » .\r\nخلاصهء كلام ، مقصود بالذّات در اين تعريف ، تعيين مسما است ، از مغاير معانى حاصلهء در اذهان نه حصول معناى غير حاصل ، متدبر باش .\r\n\r\nبيان مطالب « لم هو » و اقسام آن\r\nو بدان‌كه از جمله امهات مطالب مطلب لم هو است و به او گاهى سؤال كرده مىشود از سبب حصول .\r\nحصول اگر از براى اصغر در اذهان ، خواه حد وسط در خارج نيز سبب حصول اكبر از براى اصغر باشد يا نه .\r\nاول را به جهت اينكه مشتمل است بر لم شىء كه عبارت از علت خارجى آن شىء است برهان لمّى گويند .\r\nو دوم را به جهت اينكه در اين قسم از علم به انّيت و تحقق معلول ، علم به تحقق علت حاصل مىشود ، برهان انّى گويند ، مثالش : چرا عالم حادث ، و إله\r\n\r\n\r\n","description":"","footnote":"\r\n( 1 ) . نظير مفاهيم كليهء عارض وجود مطلق مانند : حدوث ، قدم ، مجرد ، مادى ، وحدت ، كثرت و غير اينها از مفاهيم عامه و معانى كليّه كه در نفس به ارتسام اولى مرتسم مىشوند .\r\n","page_name":" 53 ","page_number":53},
  {"content":"\r\n\r\nعالم واحد است ؟ و چرا محمد بن عبد اللّه ( صلى اللّه عليه و آله ) پيغمبر ، و على بن ابى طالب ( عليه السلام ) خليفهء بلافصل است ؟\r\nو تعبير از اين مطلب به واسطهء در اثبات ، و واسطه در تصديق است .\r\nو گاهى سؤال كرده مىشود به آن ، از سبب وجود شىء در اعيان ، خواه سبب فاعلى باشد يا غائى ، مثال اول چرا سنگ مغناطيس جذب آهن و آتش تسخين نمايد ، و چرا ممكن محتاج به علت است ؟\r\nدر جواب گفته مىشود كه سبب جذب مغناطيس و تسخين آتش ، صورت طبيعت آنها است و سبب تحقق احتياج در ممكنات امكان آنها است نه حدوث آنها ، زيرا كه امكان يا عبارت است از تساوى دو طرف وجود و عدم ، و يا مستلزم تساوى طرفين است .\r\nو در هر دو صورت اگر محتاج نباشد به علت ، ترجح بلا مرجح لازم مىآيد ، و آن به دليل بطلان بلكه موجب تناقض است .\r\nو مثال دوم : چرا خانه مىسازى و چرا معالجه مىكنى ؟\r\nدر جواب اول گفته مىشود تا محل سكنى باشد .\r\nو در جواب دوم گفته مىشود تا صحت بيابم ، و همچنين است سؤال از غايات عقلية و غايات طبيعيه .\r\nبدان‌كه از اين باب است كه مطلب لم هو مؤخر است از مطلب هل هو بسيطه باشد يا مركبه ، زيرا كه به لم هو ، سؤال از علت وجود و نفسيت شىء است اگر هل بسيط باشد ، و از علت وجود رابطى شىء است اگر مركبه باشد . و از اين باب است كه تا تصديق به وجود فى نفسه يا رابطى متحقق نباشد ، سؤال از علت لا يعنى و غير معقول است .\r\nگفته مىشود : آيا حركت موجود است يا نه ؟\r\nهرگاه در جواب بگويند : بلى . سائل مىگويد : لم هو ؟\r\nو همچنين گفته مىشود : آيا ممكن محتاج است يا نه ؟\r\nهرگاه بگويند : بلى . سائل مىگويد : لم هو ؟\r\nو بسوى اين معنى اشاره است كلام محقق طوسى ( قدس سره القدوسى ) در منطق كتاب تجريد « و يتصل لم هو بهل هو ، فيتبعه يعنى لم هو » متصل مىشود به\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهل هو ، و تابع مىشود او را .\r\nو تصريح نموده است به اين معنى رئيس محققين در منطق اشارات به كلام خود « و لا شك ان مطلب لم بعد هل بالمرتبة ، بالقوة او بالفعل » .\r\nمثال زده است شارح اشارات محقق طوسى از براى بالفعل به كلام خود « هل القمر منخسف ؟ » پس هرگاه بگويند بلى ، سائل مىگويد : « لم هو » و مثال زده است از براى بالقوه به كلام خود « لم ينخسف القمر ؟ » .\r\nزيرا كه در اين كلام ، حكم به انخساف بالقوه است نه بالفعل .\r\nاصل كلام اين است « هل ينخسف القمر » پس اگر گفته مىشود سائل مىگويد :\r\n« لم ينخسف ؟ »\r\nپس در جوابش مىگويند : زمين حايل خواهد شد در ميانهء آفتاب و جرم قمر . متفطن باش .\r\n\r\nبيان آنكه « لم هو » در نظر دقيق از مطالب تصوريه است\r\nو بدان كه اگرچه در نزد جليل از نظر ، مطلب « لم هو » از مطالب تصديقيه است ، و تصريح نموده است به اين معنى محقق طوسى ( قدس سره القدوسى ) در شرح منطق اشارات ، و فرموده است آن محقق در مقام تقسيم مطالب علميه به اصول و فروع ، كه اصول عبارتند از : « مطالب كليه ، كه چاره‌اى از آنها نباشد ، و ممكن نباشد كه غير آنها قائم شود در مقام آنها ، و فروع عبارتند از عبارات جزئيه كه لابد منها باشد ، و تواند كه غير آنها قائم شوند در مقام آنها .\r\nقسم اول را امهات مىنامند ، و آنها در نزد بعضى از منطقيين سه قسم است :\r\nاول - هل هو\r\nدوم - ما هو\r\nسوم - لم هو\r\nو هريك منقسم مىشود به دو قسم چنان كه مبين گرديد .\r\nو بعضى « اى شىء » را نيز از امهات شمرده‌اند .\r\nپس در نزد آنها ، امهات مطالب چهار قسم است ؛ دو قسم از آنها از براى تصور است و آنها « ما » و « اى » است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nو دو قسم از آنها از براى تصديق است ، و آنها « هل » و « لم » است .\r\nو در نزد طايفهء اول ، ما ، از براى تصور است ، و هل و لم ، از براى تصديق » .\r\nتمام شد كلام محقق . و علامهء حلّى ( رحمة اللّه عليه ) نيز در شرح منطق تجريد به اين معنى تصريح نموده است ، و ليكن در نزد دقيق از نظر ، منكشف مىشود كه مطلب « لم هو » از مطالب تصوريه است ، نه از مطالب تصديقيه .\r\nبيانش آن است كه واجب الوجود بالذات محال است اينكه به علت محتاج باشد ، و الّا خلاف فرض ثابت مىشود .\r\nپس مطلب « لم هو » در واجب ذاتى و ممتنع ذاتى متصور نمىشود ، و منحصر مىباشد جريان آن ، به ممكنات و معلولات .\r\nو احتياج ممكنات به علت مطلقه ، بعد از تصور معناى امكان ، - كما ينبغى - از فطريات و بديهيات است ، مثلا : احتياج جذابيت آهن و سخونت آب ، و افتقار ممكن و انخساف قمر ، به علتى از علل ، از بيّنات و بديهيات است و به هيچ وجهى از وجوه ، محل پرسش و استفسار ، و قابل سؤال و جواب نيست ، بلكه سؤال‌كننده در آن باب ، مورد سخريه و استهزا است و منسوب به اصحاب جنون و سودا است . زيرا كه حاصل سؤالش اين است كه ؛ سخونت آب مثلا آيا علت دارد يا نه ؟ و سياهى جامه آيا علت دارد يا نه ؟ بلكه واجب الوجود بالذات‌اند كه به حسب ذات خود از علت مستغنى مىباشد . پس به حد انكشاف آمد كه مقصود بالذات از سؤال به « لم هو » بيان خصوصيات و ماهيات علل است ، نه تصديق به وجود علتى از علل ، و نه تصديق به وجود خصوصيتى از علل ، زيرا كه تصديق به وجود خصوصيتى از خصوصيات است علل نيز حاصل است ، و در حقيقت تردد و تشكك در اين است كه خصوصيت موجوده در مثال افتقار : امكان است يا حدوث ؟ و در مثال سخونت :\r\nآتش است يا آفتاب ؟ و بر مثال بنا : سكنى است يا فروش ؟ حتى در صورتى كه سؤال از حد وسط شود ، در حقيقت سؤال از خصوصيت و ماهيت حد وسط است ، نه از حد وسط به وجه اطلاق .\r\nاگر كسى بگويد كه نفس حد وسط علت تصديق نيست ، بلكه ثبوت حد وسط از براى اصغر از باب تصديق است نه از باب تصور ، جوابش آن است كه تصديق گاهى ملاحظه مىشود از آن جهت كه تصديق است ، و گاهى ملاحظه مىشود از\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nآن جهت كه مفهومى از مفهومات و صورتى از صور و ماهيتى از ماهيات است ، و به اين اعتبار از باب تصور است نه از باب تصديق .\r\nو به اين معنى اشاره است كلام محقق طوسى در مباحث اعراض كتاب تجريد « و قد يصح تعلق كل من الاعتقاد العلم بنفسه و بالاخر » يعنى صحت دارد كه تصديق متعلق تصور شود .\r\nمتفطن باش ! و اخذ كن اين تدقيق لطيف و اين تحقيق شريف را و غنيمت شمار !\r\nو شارح مقاصد اشارات محقق طوسى ( قدس سره القدوسى ) با اينكه اوايل كلماتش صريح است در اينكه مطلب « لم هو » از باب تصديقات است ، اواخر كلماتش مشعر است بر تفطن او به اين دقيقه كه به بسط تمام تحقيق نمودم . آن محقق فرموده است كه در اين مقام نكته‌اى است ، ملخص آن نكته اين است :\r\nممكن است كه بگوئيم أس مطالب دو قسم است ، يكى از براى تصور است و او « ما هو » است و ديگرى از براى تصديق ، و او « هل هو » است و باقى مندرج است در آن دو قسم .\r\nو « لم هو » كه از امهات معدود است ، مندرج باشد در « ما هو » .\r\nو كلام شيخ كه فرموده است « و كانه يسئل بلم هو ، و عمّا هو - الحد الأوسط او عن ماهية السبب - » اشاره به اين نكته است . تمام شد ملخص كلام شارح محقق .\r\nمتفطن باش و بدان كه ؛ از جمله مطالب « اى شىء » است و به او ، سؤال كرده مىشود از مميزات شىء - ذاتى باشد آن مميز ، يا عرضى .\r\nاول معدود است از مطالب علميه - نه ثانيه - چنان كه شارح سابق الذكر تصريح نموده است .\r\nپس فصول كه از مميزات ذاتيه‌اند در جواب او ، واقع مىشوند - قريبه باشند يا بعيده - نه عرضيات خاصه .\r\n\r\nاشاره به آنكه « اى شىء » از امهات است يا فروع\r\nو ليكن محل تنازع و تشاجر است در نزد اهل ميزان ، اينكه « اى شىء » از امهات است ، يا از فروع مطالب شمرده‌اند ، به جهت اينكه گاهى جواب به او ، مشتمل\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبر همهء ذاتيات است ، پس « ما هو » قائم مىشود در مقام او ، و مذكور شد كه اصول و امهات ، قائم‌مقام ندارند .\r\nو بعضى از امهات مطالب شمرده‌اند ، به جهت اينكه گاهى به « ما هو » سؤال از تمام حقيقت مشتركه است ، و جوابش در اين صورت چنين است : پس مطلب ديگر لازم است كه به او سؤال از مميزات ذاتيه واقع شود .\r\nبلى اگر به « ما هو » سؤال از حدود حقيقت مختصه شود ، جواب « ما هو » در صورت اول مشتمل مىشود بر همهء ذاتيات تفصيلا ، و در صورت ثانيه اجمالا .\r\n\r\nتتميم و تكميل\r\n\r\nدر بيان فروع مطالب\r\nبدان كه ، از جملهء مطالب « كم الشىء » است و به او سؤال كرده مىشود از مقدار شىء و از جملهء مطالب « اين الشىء » است و به او سؤال كرده مىشود از مكان شىء .\r\nو « متى الشىء » است و به او سؤال كرده مىشود از زمان شىء .\r\nو « من الشىء » است و به او ، سؤال كرده مىشود از عوارض مشخصهء شىء .\r\nو اين مذكورات از فروع مطالب‌اند نه از امهات و اصول ، به جهت اينكه هل مركبه ، قائم مىشود در مقام آنها ، در صورتى كه ماهيات اين مطالب معلوم ، و انتساب آنها به موضوعات مجهول باشد ، گفته مىشود در مقام « كم الشىء » : هل مقداره كذا ؟ و در « كيف هو » هل هو على حال كذا ؟ و در مقام « اين هو » هل زيد فى الدار ؟\r\nو هكذا در باقيمانده‌ها .\r\nو اما هرگاه ماهيات آنها معلوم نباشد ، پس هل مركبه ، قائم نمىشود در مقام آنها ، مثلا كسى كه « دار » را نشناسد نمىتواند بگويد : « هل زيد فى الدار » .\r\nبلكه مىگويد : « اين هو ؟ » .\r\nو كسى كه « سواد » را نشناسد نمىتواند بگويد : « هل زيد اسود » ، بلكه مىگويد : « كيف هو ؟ » .\r\nچنين بيان فرموده است محقق سابق الذكر در شرح اشارات ، متفطن باش .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nحكمت الهيّه تحقيق در اتحاد « ما هو » و « لم هو »\r\nبدان‌كه ، در اين مقام نكته‌اى است شريفه و دقيقه‌اى است لطيفه و مطلبى است غامض و مسلكى است غائر ، فهمش كما هو حقه به تلطيف از سرّ و تجريد از ذهن محتاج است ، و او اين است كه : گاهى مطلب « ما هو » و « هل هو » و مطلب « ما هو » و « لم هو » متحد مىباشند ، با اينكه محقق گرديد كه مطلب « ما هو » تصور ماهيت است و حقيقت ، و مطلب « هل هو » تصديق به مفاد هليت بسيطه يا مركبه است . يعنى : تصديق به موجوديت فى نفسه شىء ، و يا تصديق به موجوديت شىء ، از براى شىء است .\r\nو از اين باب است كه تصور ، غير تصديق ، و وجود ، غير ماهيت است . و همچنين محقق گرديد كه « لم هو » سؤال از علت و سبب وجود خارجى يا عقلى شىء است . و « ما هو » سؤال از ماهيت و حقيقت آن شىء است .\r\n\r\n[ مطلب اول : براهين عقليه و حجج نيره ، قائم است به اينكه : موجود بالذات در خارج ، و متحقق بالاصالة در اعيان 
  ]\r\nبيان اين دو مطلب شريف - كما ينبغى - بسط تمام از كلام مىخواهد ؛ نه اين وجيزه را گنجايش بسط و بيان است و نه اين فقير را مجال كشف و تبيان ، ولى در وجه اجمال در بيان مطلب اول مىگويم : براهين عقليه و حجج نيره ، قائم است به اينكه : موجود بالذات در خارج ، و متحقق بالاصالة در اعيان ، انحاء وجودات است نه اقسام ماهيات ، و مراد از موجود بالاصاله و بالذات در اعيان ، آن است كه حيثيت ذات و مرتبه حقيقتش عين حيثيت موجوديت و تحقق باشد ، و او را سواى تحقق در اعيان ، حقيقتى محقق و متصور نباشد .\r\nپس حقيقت او ، عين موجوديت [ است 
  ] و موجوديت او [ غير 
  ] عين حقيقتش در خارج نباشد ، لهذا در اذهان حاصل نمىتواند شد ، و الا انقلاب حقيقت ، ثابت و انسلاب ذات ، لازم خواهد بود .\r\nپس تصور و ادراك حقايق وجوديه و انيات خارجيه ، منحصر است به شهود و حضور آنها در نزد مدرك به علم اشراقى حضورى ، به حيثيتى كه جهت انكشاف و حضور آنها ، بعينها جهت موجوديت و تحقق آنها است ، و جهت ما به الانكشاف كه جهت علميّت است ، بعينها جهت منكشفيّت و معلوميّت است . پس تصور و ادراك\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nحقيقت آنها كه عبارت از مطلب « ما هو » است ، عين حقيقت آنها ، و حقيقت آنها عين موجوديت و تحقق است ، و موجوديت و تحقق آنها عين تصديق به موجوديت ، و تحقق است كه عين مفاد مطلب « هليت بسيطه » است .\r\nپس تصور حقايق وجوديه ، عين تصديق به آن حقايق و تصديق آنها عين تصور آن حقايق است « 1 » .\r\nپس مطلب « ما هو » و « هل هو » در حقايق وجوديه متحد ، و عين يكديگرند - متفطن باش - و بدان‌كه : از اين بيان و تبيان ، منكشف مىشود توحيد مبدأ اول ( جلّت عظمته ) مر خود را ، به حيثيتى كه قادح در احديت صرفه نباشد ، و در شرح مراتب توحيد مبيّن خواهد شد كه آن توحيد اجلى و اقوى مراتب توحيد اعلى و اصفاى درجات معرفت مقام است .\r\nو از اينجا نيز منكشف مىشود معناى اينكه اساطين حكمت و معرفت گفته‌اند كه : علم هر مجرد قائم به ذات و تحقق خود ، عين دانش است ، به نحوى كه علم و عالم و معلوم متحد و عين يكديگر باشند . متفطن باش و غنيمت شمار !\r\n\r\nاما مطلب دوم در بيان آنكه وجودات امكانيه عين فقر و صرف ربط و نفس تعلق به حق تعالى مىباشند\r\nپس بيان آن بر وجه اجمال آن است كه در لمعات الهيه با بيانات شافيه و\r\n\r\n\r\n","description":"","footnote":"\r\n( 1 ) . نه از باب آنكه وجود داراى صورت و نقش است كه در ذهن و عالم ادراك به نحوى و در خارج به نحو ديگر متحقق باشد ، بلكه در حقايق وجود انحلال به امرى مشترك بين خارج و ذهن محال است چه آنكه جهت هويت و تحقق وجود همان نحوهء ماهيت و حقيقت آن است . به خلاف ماهيات كه وجود و حصول و تحقق مطلقا خارج از ذات آنهاست لذا منشأ تقرر ذات و اجزاى ذات با جهت تحصل و تحقّق آن دو چيز است و اگر در وجود امرى زائد بر آن تصور شود و تحقق زائد بر آن باشد چون وجود حقيقت واحده است لازم آيد مقوم حقيقت آن و محصل خارجيت آن يك شىء باشد و لازم آيد حقيقت وجود هم داخل شىء و هم خارج از شىء باشد چه آنكه اگر جنس وجود باشد و فصل حقيقت وجود و چون وجود امرى زائد بر ذات خود ندارد ، يك امر باشد ، لازم آيد منشأ تقرر ذات و مبدأ تحصل آن يك چيز ، يعنى حقيقت وجود هم داخل و هم خارج از شىء باشد و اين خلف است در ماهيت چون مبدأ تقرر ذات امرى و منشأ تحصل خارجى يا ذهنى زائد بر آن است مبدأ تحصل خارجى\r\n","page_name":" 60 ","page_number":60},
  {"content":"\r\n\r\nبراهين ساطعه محقق نموده‌ام ، و در اين وجيزه نيز بر وجه اجمال بيان خواهم نمود كه : جاعليت بالذات و مجعوليّت بالذات در ميانهء حقايق وجودات است نه در ميانهء مفاهيم و عنوانات ماهيات ، علاوه بر بيانات واضحه و شواهد عقليه ، از بديهيات و فطريات است كه وجود علت فيّاضه ، اقوى و اكمل و اعلى و اتم و اجلى و اشد است از وجود معلول و مفاض ، و الا بودن يكى مفيض و ديگرى مفاض بدون رجحان و مفاد آن ترجّح بلا مرجّح و تخصّص بلا مخصص و از باب تحكمات سوفسطائيه و حكومات جزافيه خواهد بود ، بلكه در مباحث مستقبله اشاره خواهد رفت به اينكه وجودات مجعولهء امكانيه ، به ذات خود مرتبطاند به علت فيّاضه يعنى حقايق تعلقيه و ذوات آنها ذوات ارتباطيه است .\r\nپس نسبت آنها به مفيض خود نسبت ضعف به قوت و نسبت نقص به تمام و نسبت فقر به غنا و نسبت جلوه به متجلى است  « وَ اللَّهُ الْغَنِيُّ وَ أَنْتُمُ الْفُقَراءُ »  « 1 » .\r\nو در نزد عقول سليمه ، و اذهان مستقيمه ، منكشف است كه اشديت و اضعفيت و اتميّت و انقصيّت ، در صورتى متصور مىتواند شد ، كه وجود اقوى و اتم ، مشتمل باشد بر امثال وجود اضعف و انقص با چندين علاوه ، بلكه به مراتب غيرمتناهيه به نحو اعلى و اشرف و به نهج اجلى و اقدس ، يعنى به نهجى كه قادح در احديت صرفه و ناقض در بساطت حقّهء علت فيّاضه نباشد ، بلكه چون چنان است چنين است ، و چون چنين است چنان است . متفطن باش كه با نهايت ظهور و وضوح در نزد اذواق سليمه كمال غموض و بطون دارد .\r\nو اين است معناى فطرت اصليه كه ناس يعنى انسان بلكه همهء مخلوقات مفطورند بر آن  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ ، وَ لكِنْ لا تَفْقَهُونَ تَسْبِيحَهُمْ »  « 2 » و « كل مولود يولد على الفطرة ، و لكن أبواه يهودانه و ينصّرانه . . . » .\r\n\r\n\r\n","description":"","footnote":"\r\nآن شىء ديگر است . اين نحو بايد تحرير نمود مراد صدر المتألهين را در مقام نفى تركيب از وجود تا اشكالات وارد نيايد كما حققه الحكيم المؤسس آقا على مدرس تلميذ و فرزند برومند مؤلف علامهء اين كتاب منيف ( لمحرره سيد جلال الدين الاشتيانى - 7 ج 2 ، 1378 ه . ق . ) .\r\n( 1 ) . سوره محمد ( 47 ) ، آيهء 38 .\r\n( 2 ) . سورهء اسراء ( 17 ) ، آيهء 44 .\r\n","page_name":" 61 ","page_number":61},
  {"content":"\r\n\r\nو بسوى اين معنى اشاره است كلام خاتم اولياء على مرتضى ( عليه التحيه و الثناء ) در بعضى از خطب شريفهء خود كه در جوامع توحيد انشاء فرموده‌اند : « كل شىء بشىء محيط ، و المحيط بما احاط منها و هو اللّه الاحد الصمد . . . » تا آخر خطبه .\r\nيعنى : هر چيزى به چيزى محيط است ، و محيط به همهء اشياء خداوند صمد است .\r\nو از بيّنات است كه مراد از احاطه ، احاطهء وجودى و كمالات وجودى و احاطهء قهاريت و فيضانيّت است نه احاطهء مكان به مكانيات ، و احاطهء زمان به زمانيات و احاطهء كلى به جزئيات و احاطهء كل بر اجزاء ، و بسوى اين معنى نيز اشاره است كلام سيّد كونين و فخر العالمين ابى عبد اللّه الحسين ( عليه السلام ) در دعاى عرفه « 1 » « كيف يستدل عليك بما هو فى وجوده مفتقر اليك ، ألغيرك من الظهور ما ليس لك . . . ؟ »\r\nيعنى : از براى غير تو ظهورى ثابت نيست كه آن ظهور از براى تو ظاهر نباشد .\r\nيعنى : ظهور تو جامع جميع انحاء ظهور است و وجود تو اصل اصيل همهء موجودات ، و نور تو مرتبهء جمع جميع انوار است به نحو اعلى و اشرف و به نهج اجلى و اقدس .\r\nلهذا به ظهور غير تو بر ظهور تو استدلال نمىتوان كرد ، زيرا كه ظهور دليل بايد اجلى و اقوى باشد از ظهور مدلول تا منشأ ظهور و انكشاف او تواند شود ، و تعريف به اخفى لازم نيايد ، بلكه ظهور تو دليل است بر همهء ظهورات ، و وجود تو برهان است بر همهء وجودات .  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  « 2 » .\r\nو از مشكات ولايت وارد است « ما رأيت شيئا الا و رأيت اللّه قبله و بعده و معه و فيه . . . » .\r\nاز اين جهت است كه دليل و برهان را در لسان نبوت از جملهء اسماء حسنى شمرده‌اند .\r\n\r\n\r\n","description":"","footnote":"\r\n( 1 ) . بر دعاى عرفه عالم بارع و حكيم متأله و فقيه و اصولى محقق حاجى فاضل خراسانى ( قدس اللّه سره ) شرحى عالى نوشته است كه ناتمام است . نگارنده اين سطور شرح مذكور را به زودى چاپ و منتشر مىنمايد انشاء اللّه تعالى . ج . آ .\r\n( 2 ) . سورهء فصلت ( 41 ) ، آيهء 53 .\r\n","page_name":" 62 ","page_number":62},
  {"content":"\r\n\r\nو نيز از اين جهت است كه در ادعيهء مأثوره وارد است « يا نور النّور يا منوّر - النّور ، يا نور كل نور ، يا نورا فوق كل نور . . . »\r\nشواهد عقليه و دلايل نقليه ، بر آن دعوى لا تعد و لا تحصى است و آنچه كه بر وجه اختصار بيان نمودم از براى صاحبان بصيرت و فطنت كافى و وافى است .\r\n « وَ مَنْ لَمْ يَجْعَلِ اللَّهُ لَهُ نُوراً ، فَما لَهُ مِنْ نُورٍ »  « 1 » .\r\nو از خوض تمام در اين بيانات و بيّنات در نزد ارباب اذواق سليمه و اذهان مستقيمه منكشف مىگردد كه وجود فياض اصل است ، و انحاء وجودات مفاضه ، فروع ذات مفيض ، و در جوهر ذات ، مقيد و ضعيف است ، و ذات مفاد ، و مفاض ، از رشحات و عكوس حقيقت جاعل هويات و انيات نور الانوار است و او اصل نور است و باقى لمعات و اضواء .\r\nپس وجود او نحو تمام و كمال ساير وجودات و نحو اكمل و اقواى انيات و هويات است به نحو اعلى و اشرف و به نهج اجلى و اقدس ، لهذا او غنى مطلق است ، و ساير وجودات فقير مطلق ، و او تام بلكه فوق التام است ، و باقى فاقرات - الذوات ناقصات الانيّات ، قاصرات الهويات‌اند  « وَ اللَّهُ هُوَ الْغَنِيُّ  ،  وَ أَنْتُمُ الْفُقَراءُ »  « 2 » مىبينى كه چگونه غنا را بر خود منحصر فرموده است ، و فقر را به ساير اشياء ، متفطن باش !\r\nپس منكشف گرديد كه مطلب « ما هو » و مطلب « لم هو » به جهتى از جهات و حيثيتى از حيثيات متحد ، و عين يكديگرند به هرسه معنى ، يعنى به اعتبار فاعليت و قابليت و به اعتبار اوسطيّت و برهانيّت . متفطن باش ! و بدان‌كه : صدر محققين و قدوة الهيين با اينكه به بسط تمام حجج نيره و براهين عقليه اقامه نموده است ، بر اينكه حقايق وجوديه محال است اينكه مركّب از جنس و فصل باشند ، بلكه همهء حقايق وجوديه از آن جهت كه حقايق وجوديه‌اند بايد بسيطه الحقيقه و احديت - الذات باشند ، و متفرع ساخته است بر اين معنى اينكه : محال است كه از براى\r\n\r\n\r\n","description":"","footnote":"\r\n( 1 ) . سورهء نور ( 24 ) ، آيهء 40 .\r\n( 2 ) . سورهء محمد ( 47 ) ، آيهء 38 .\r\n","page_name":" 63 ","page_number":63},
  {"content":"\r\n\r\nحقايق وجوديه حدود اسميه و حدود حقيقيه باشد ، زيرا كه حدود اسميه يا حقيقيه و از اجناس و فصول مؤلّف مىباشند ، پس چيزى كه كنه ذاتش و جهت حقيقتش معراى از جنس و فصل باشد ، حدود اسميه و حدود حقيقيه از براى او متصور نمىباشد ، فرموده است كه : « وجود علت فياضه حد تام است از براى وجود معلول ، و وجود معلول حد ناقص است از براى وجود علت فياضه » . متفطن و متلطف باش كه غايت غموض و بطون دارد .\r\nو از اينجا ظاهر و منكشف مىشود سرّ علم واجب الوجود بالذات به اشياء قبل از ايجاد آن اشياء ، يعنى در مرتبهء ذات اقدسش به اجمال در نزد جمع كثيرى از محققين حكماء و متكلمين ، و به اجمال به اعتبارى و تفصيل به اعتبار ديگر بلكه در عين اجمال تفصيل و در عين تفصيل اجمال ، در نزد تحقيق و برهان ، چنان كه با بسط وجوه در كتاب لمعات الهيه با بيانات شافيه و تحقيقات لطيفه و حجج نيره و شواهد نقليه بيان نموده‌ام . رجوع كن تا مزيد انكشاف از براى اين مطالب در اين وجيزه نيز خواهد آمد ، منتظر باش .\r\nو بدان‌كه در نزد بصير محقق و حاذق مدقّق بعد از تأمل صادق منكشف مىشود كه مطلب « هل هو » و « لم هو » نيز در حقايق وجوديه متحد و عين يكديگرند . متفطن باش ، سبحان اللّه ! كجا بودم و به كجا افتادم ، مبادى منطقى كجا و غوامض علم الهى كجا ؟ ما للتراب و رب الارباب ؟ الحمد للّه الملهم الخير و الصواب ، اخذ كن و غنيمت شمار ! كه به اين نحو از بيان و تبيان از خواص اين وجيزه است .\r\n\r\nشارقة عقلية اثبات اصالت وجود و تقرير تشكيك خاصى و بيان اعتباريت ماهيّت\r\nبدان‌كه نزاعى واقع است در اينكه : متحقق بالاصاله موجود بالذات در اعيان انحاء وجودات است يا اقسام ماهيات ؟\r\nمشّائين از حكما و محققين از عرفا ، و محصلين از متكلمين را مذاق و مشرب اول .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو اشراقيين از حكما و غير محصلين از متكلمين را مذهب و معتقد دوم است .\r\nمراد از متحقق بالاصاله آن است كه به نفس ذات خود متحقق و موجود باشد نه به امر زايد بر ذات . يعنى جهت ذاتش بعينها جهت موجوديت و جهت موجوديتش بنفسها جهت ذاتش باشد .\r\nخواهى بگو متحقق بالاصاله و موجود بالذات آن است كه نفس ذاتش بدون ضميمه از ضمايم محكوم عليه معناى موجود ، يا منتزع منه معناى وجود و موجود ، يا منشأ بالذات آثار وجوديه و احكام خارجيه باشد .\r\nو چيزى كه نه چنين باشد متحقق بالعرض و موجود بالتبع است چون شرح حديث شريف موقوف بر فهم كنه معناى حقيقت است ، و فهم آن - كما هو حقه ، و كما ينبغى - موقوف است بر تحقيق اصالت وجود ، بلكه تحقيق اكثر مطالب الهيه و معارف حقيقيه بر آن اصل شريف مبتنى است ، چنان كه در نزد خائضين در بحار آن معارف و حقايق روشن و آشكار است خواستم به نحوى از اجمال آن اصل اصيل و آن ركن ركين را بيان نمايم تا اجمالى باقى نماند ، و اكثر مقاصد و معارف اين وجيزهء شريفه ، به زيادت حواله محتاج نباشد .\r\nپس مىگويم : بدان‌كه ماهيّت به معناى مقول در جواب « ما هو » كه محل نزاع و مورد خلاف و در مقابل وجود گفته مىشود - نه ماهيّت به معناى « ما به - الشىء هو هو » كه وجود را نيز شامل است - در مرتبهء ذات و در حد نفسش ، نه داراى وحدت است و نه داراى كثرت ، به اين معنى كه هيچيك از مذكورات و غير - مذكورات ، در كنه ذات او معتبر و مأخوذ نيستند ، نه به عنوان تماميت و نه به عنوان جزئيّت ، يعنى نه تمام ذاتند و نه جزء ذات ، پس مرتبهء ذات ماهيت به معناى مذكور از همهء امور مذكوره ، بلكه از همهء لواحق و عوارض خالى است .\r\nاين است معناى كلام الهيين « الماهية من حيث هى ليست الا هى . . . » يعنى ماهيت از آن حيث كه ماهيت است يعنى در حينى كه ملحوظ است مجرد ذات و ذاتياتش ، نيست مگر ذات ذاتياتش به حسب تصور و بس ، نه به حسب تصديق حتى تصديق ثبوت ذاتيات ماهيت از براى او نيز در اين مرتبه متصور و متحقق نمىباشد ، زيرا كه ثبوت شىء از براى شىء فرع ثبوت مثبت له است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nپس لازم مىآيد كه وجود در مرتبهء ذات و ذاتيات ثابت باشد ، و اين لازم مبرهن الفساد و متزلزل الاركان است ، لهذا جميع سلوب بسيطه تحصيليه در اين مرتبه صادقند حتى سلب نقيضين نيز در اين مرتبه جايز است به اين معنى كه هيچيك از نقيضين در مرتبهء ذات و ذاتيات معتبر و ثابت نيستند .\r\nاز اينجا منكشف مىشود حق معناى كلام الهيين كه ارتفاع نقيضين در مرتبه جايز است . با اينكه استحاله و امتناع اجتماع نقيضين و ارتفاع نقيضين از اوايل بديهيات است . متفطن باش !\r\nپس منكشف گرديد كه نسبت ماهيت نظر به نفس ذاتش به موجوديت و معدوميت ، و كليّت و جزئيّت ، و غير اينها مساوى است ؛ به اين معنى كه : حيثيت ذاتش حيثيت لا اقتضاى همه لواحق و عوارض است به سلب تحصيلى نه به سلب عدولى ، حتى نسبت به صفت اقتضاء ، زيرا كه مرتبهء ذات از او نيز خالى است ، يعنى او نيز از جملهء لواحق متأخرهء از ذات است .\r\nاگر بگويى : « پس بنا به اين لازم مىآيد كه امكان ذاتى نيز در مرتبهء ذوات ماهيات ثابت نباشد ، و اين معنا منافى است با آنچه كه اتفاق منعقد است بر آن‌كه :\r\nمعناى امكان ثابت است از براى ماهيات ، نظر به ذوات آن ماهيات » .\r\nمىگوييم كه : « امكان به معناى لا اقتضاى وجود و عدم و به سلب تحصيلى در مرتبهء ذوات ماهيات ثابت است چنانچه جميع سلوب تحصيليه در آن مرتبه صادقند .\r\nو اما امكان به معناى لا اقتضاى به سلب عدولى و يا به معناى تساوى دو طرف وجود و عدم ، پس مسلّم نيست كه در مرتبه ثابت باشند ، بلكه در مرتبهء موجوديت و در حين موجوديت ، ثابت مىباشند و سابقيّت امكان در اين دو معنى به مجرد ذات تعمّل و اعتبارى است از عقل و آن عدم اعتبار وجود است .\r\nو از مقررات است كه عدم اعتبار شىء اعتبار عدم آن شىء نيست . متفطن باش و بدان‌كه اقتضاى ماهيات مر لوازم خود را در مرتبهء موجوديت ، و در حين موجوديت است ، و الا پيش از مرتبهء موجوديت اقتضائى متصور نمىشود چنان كه اشاره نمودم .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو ديگر آنكه غير حين موجوديت حين معدوميت است چگونه از براى معدوم در حين معدوميت اقتضا متصور مىباشد با اينكه اقتضا صفت وجودى است مثبت له و موضوع موجود ، مىخواهد » .\r\nاگر بگويى : « پس [ بنا 
  ] بر اين ، وجود نيز دخيل مىباشد در اقتضاى لوازم ماهيات و اين معنى منافى است به آنچه كه گفته‌اند كه : وجود خارجى و ذهنى را دخلى در لوازم ماهيات نمىباشد » .\r\nمىگويم : « مراد ايشان خصوص وجود خارجى و خصوص وجود ذهنى است ، و الا مسلّم نيست كه وجود مطلق و مطلق وجود را دخلى در اقتضاى لوازم نباشد ، بلكه مقتضاى فحص و برهان آن است كه اگر ثبوتى و وجودى از براى شىء ثابت نباشد محال است اينكه به صفت اقتضاء متصّف باشد . متفطن باش و بدقت تمام تأمل كن ! در آنچه كه بيان نمودم زيرا كه غايت دقت و غموض دارد » .\r\nپس منكشف گرديد كه أنفس ماهيات من حيث هى محكوم عليه هيچ حكمى از احكام ، ايجابيه [ نمى 
  ] باشند : تحصيليه يا عدوليه ، و موصوف به هيچ وصفى از اوصاف ، حقيقيه يا اعتباريه خارجيه يا ذهنيه نباشند . پس جهات ذوات ماهيات ، جهات موجوديت و محكوم عليه موجوديت و منتزع منه موجوديت و منشأ بالذات آثار موجوديت نمىتوانند شد .\r\nو هرگاه از براى مفهوم وجود كه به زبان پارسيان تعبير آن به « هستى » يا بودن است ، مصداقات بيّنه و حقايق خارجيه نباشد كه جهات ذوات آنها عين جهت موجوديت و تحقق باشد ، و با نفس ذوات خود محكوم عليه موجوديت و منشأ انتزاع موجوديت و منشأ بالذات آثار وجوديه باشد ، بلكه متحصر باشد وجود به اين معناى عام اعتبارى و افراد اضافيهء او كه به مجرد اضافه بسوى ماهيات ، و اشياء ، در اذهان حاصل مىشوند ، لازم مىآيد كه شيئى از اشياء متّصف به موجوديت و تحقق ، بلكه متصّف به هيچ حكمى از احكام و هيچ وصفى نيز نباشد ، بداهت بطلان لازم موجب بطلان مقدم و بطلان آن موجب حقيّت مدعا است .\r\nو آن اين است كه از براى وجود افراد خارجيه و حقايق عينيه است كه جهات ذوات آنها عين جهات موجوديت و تحقق و جهات موجوديت و تحقق آنها\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبعينها جهات عينيّت و خارجيت و منشأيت آثار و احكام است .\r\nاخذ كن اين برهان محكم البيان و اين حجت شديد الاركان را غنيمت شمار !\r\n\r\nتحقيق مشرقى اشاره به برهان ديگر در اثبات اصالت وجود\r\nبيان ديگر در كشف حقيقت اين مدعى آن است كه بيان نمودم كه ماهيت به معناى « 1 » مذكور در حد نفس خود ، نه به كليّت موصوف است و نه به جزئيت ، بلكه نسبت ذاتش به هر دو مساوى است ، پس بايد در اتّصافش به كليّت و جزئيت ، به ضميمه‌اى از ضمايم محتاج باشد اگرچه به انضمام و تقييد در نزد تأمّل [ تعمّل 
  ] از عقل و اعتبار از ذهن باشد ، و الّا ترجّح بلا مرجح ثابت مىشود . اگر آن ضميمه در حد نفسش موصوف به كليّت و يا جزئيّت نباشد ضميمهء ديگر مىخواهد ، و از براى استحالهء دور و تسلسل ، بايد منتهى شود به ضميمه‌اى كه حيثيت ذاتش بعينها حيثيت كليّت يا جزئيت باشد .\r\nو حال آنكه با تقدير تسلسل اگر متشخّص بالذات ثابت نباشد ، سلسله از سر گرفته مىشود با سلاسل غير متناهيه ، اگر متشخّص بالذات ثابت باشد مطلوب حاصل مىشود ، و الا لازم مىآيد كه شيئى از اشياء موصوف به كليّت و جزئيت ، بلكه موصوف به موجوديت و خارجيّت نباشد .\r\nزيرا كه از مقررات است كه « الشىء ما لم يتشخّص لم يوجد . » و برهان لازم از اجلاى بديهيات است و محال است اينكه ، ضميمه ، ماهيتى از ماهيات باشد ، زيرا كه محقق گرديد كه هر ماهيتى از ماهيات ، مرتبهء ذاتش از كليّت و جزئيّت خالى است .\r\n\r\n\r\n","description":"","footnote":"\r\n( 1 ) . بعضى از مطالب عاليه در كتاب بدايع الحكم آقا على حكيم معروف به مدرس موجود است كه معلوم مىشود فيلسوف از پدر جليل القدر خود متأثر شده است از جمله همين مطلب كه آن را مؤلف در كتاب لمعات الهيه مفصل تقرير فرموده است و آقا على از آن در بدايع متأثر شده است .\r\n","page_name":" 68 ","page_number":68},
  {"content":"\r\n\r\nپس بايد از براى عنوان وجود افراد خارجيه و حقايق عينيه ثابت باشد كه جهات ذوات آنها بعينها جهات شخصيت يا كليّت باشد ، و ماهيات اشياء به جهت انضمام حقايق وجودات به آنها ، موصوف به كليّت « 1 » و جزئيت باشند .\r\nمتفطن باش و بدان‌كه از اينجا منكشف مىشود در نزد بصير محقق و حاذق مدقّق كه ؛ مناط كليّت در ماهيات كليه در اصل ، حقيقتى از حقايق وجوديه است و آن وجود عقلى است ، چنان كه مناط جزئيت و شخصيت ، حقايق خارجيه وجود است ، متفطن باش كه بغايت ، غموض و بطون دارد ؛ و در مباحث مستقبله نفع كلى خواهد بخشيد .\r\n\r\nاشاره به آنكه كل « ما بالعرض » بايد به « ما بالذات » منتهى شود\r\nو از اينجا نيز ظاهر مىشود كه هر ما بالعرض بايد به ما بالذاتى منتهى شود تا دور يا تسلسل بلكه خلاف فرض لازم نيايد .\r\nپس معقول بالعرض مثلا معقول بالذات مىخواهد ، و عاقل بالعرض عاقل بالذات ، جاعل بالعرض به جاعل بالذات منتهى مىشود ، و مجعول بالعرض به مجعول بالذات ، و همچنين در ساير عنوانات حاكيه از حقايق موجودات .\r\nو معناى بالاصاله و بالذات همان است كه سابقا بيان نمودم و معناى بالعرض و بالتبع مقابل معناى بالاصاله و بالذات است ، و بالعرض در حقيقت به معناى بالمجاز است ، و ليكن مجاز برهانى و عرفانى است نه لغوى و عرفى ، لهذا گفته‌اند : « الماهيّة ما شمت و لا تشم رائحة الوجود ازلا و ابدا . . . » يعنى هرگز رايحهء موجوديت و تحقق به مشام ماهيت نرسيده است و نه خواهد رسيد . پس موجود به حسب حقيقت در حقايق عينيه ، و حقيقت بالاصاله و بالذات انحاء وجودات است نه اقسام ماهيات مگر بالعرض و بالتبع و بالمجاز .\r\nنظير اين مدعى از وجهى زمان و زمانيات است ، نمىبينى كه چگونه تقدم و\r\n\r\n\r\n","description":"","footnote":"\r\n( 1 ) . ماهيت از آنجايى كه نه كلى و نه جزئى ، و نه عام و نه خاص ، نه واحد و نه كثير است ، لذا بايد ملاك كليت را در امرى غير ماهيت و ملاك جزئيت را نيز در امرى غير مفاهيم پيدا نمود ، به اين معنى كه ماهيت بنابر التجا به وجود خارجى جزئى است و بنا بر اتحاد با وجود سعى عقلانى كلى است .\r\n","page_name":" 69 ","page_number":69},
  {"content":"\r\n\r\nتأخّر در مبانهء اجزاى زمان بالذات است ، يعنى اتصاف هر جزء به تقدم و تأخّر به ضميمه و تقييدى محتاج نيست ، بلكه جهت ذات هريك عين جهت تقدم و تأخّر و حيثيت تقدم و تأخّر هريك عين حيثيت ذات هريك از آن اجزاست ، و در ميانهء زمانيات به اعتبار ضميمه و تقييد به قطعه‌اى از قطعات زمان است .\r\nنمىبينى كه هرگاه قطع‌نظر كنى از قطعات و اجزاى زمان ، ماضى و مستقبل و حالى باقى نمىماند ، و همهء حوادث دفعى الوجود و آنى الحدوث مىباشند ، و ريشهء انقضا و تصرم كنده مىشود و عالم ، عالم دهر و ثبات مىباشد و آدم و خاتم به حسب معيّت اجتماع به هم رسانند .\r\nو از جملهء نظاير ، انوار جسميه و اجسام مستنيره است ، نمىبينى كه چگونه انوار جسميه به ذوات خود ظاهرند ، يعنى جهت ذوات آنها بعينها جهت ظهور و انكشاف است ، و اعيان اجسام و الوان به آنها ظاهرند ، يعنى به ظهور آن انوار دنيويه انيّت آنها مستنيرند .\r\nاز اينجاست كه در لسان نبوت و ولايت ، به ذات خداوند عالم و به حقيقت نبى خاتم و ساير ذوات قدسيّه نور اطلاق فرموده‌اند ، زيرا كه كنه ذات اقدس حق وجود صرف و صرف وجود است و وجودات ساير ذوات قدسيه ، انيّات صرفه است ، يعنى از كدورات و ظلمات ماده و لواحق ماده مبرّا و مقدسند .\r\nو منكشف گرديد كه حقايق وجوديه ظاهرند به انفس خود و مظهرند ساير اشيا را .\r\nو اصل حقيقت و روح معناى نور نيست ، مگر چيزى كه ظاهر باشد به نفس خود ، و مظهر باشد غير خود را .\r\nو الا از بيّنات است كه ناريّت و كوكبيّت را مدخليّتى در اين باب نيست ، بلكه اين انوار عرضيه به آن انوار قدسيه نسبت ظلمات به انوار است .\r\nپس آنها حقيقت نور ، و حقيقتا نورند ، نه تشبيها و مجازا ، و نه كنايتا و نه استعارتا . [ موضوع له الفاظ معناى عام است و عناوين عامهء وجود در جميع نشآت متحقق است 
  ] .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمتفطن باش و بدان‌كه : در معانى الفاظ خصوصيت نشأتى از نشآت معتبر نيست بلكه هر معنى و عنوانى را در همه نشآت وجود است ، و در هر نشأت به وجود آن نشأت موجود است\r\nمثلا : معنى و حقيقت انسان ، در نشأت حسى به وجود حسى موجود است و در نشأت مثالى به وجود مثالى و در نشأت عقلى به وجود عقلى ، و همچنين است معناى لوح و قلم و شمس و قمر و غير اينها .\r\nلهذا در لسان نبوت و ولايت دو ملك مقرب را لوح و قلم گفته‌اند و حقيقت نبوى را شمس ، و حقيقت علوى را قمر گفته‌اند . متتبع و متأمل باش تا معناى ظهر و بطن و ظهر ظهر ، و بطن بطن تا هفت بطن و هفتاد بطن كه در شأن قرآن بلكه در شأن كلمات اهل بيت عصمت و طهارت نيز وارد است براى تو منكشف شود ، ذو العينين باش يعنى به هردو چشم بصر و بصيرت نظر كن ، و در عين ظاهربينى باطن‌بينى ، و در عين باطن‌بينى ظاهربينى ، و بدان‌كه قصر نظر به يكى از دو چشم راست و چپ ، موجب زلّت و ضلالت ، و غفلت از نشآت و درجات وجودات اشياء ، مورث بسى شبهات و اغلاط است .\r\nو مزيد تحقيق از براى اين مقام در مباحث مستقبله مذكور خواهد شد ، منتظر باش .\r\n\r\nنتيجة ربوبية و ثمرة الهيه بيان آنكه حقيقت واجب ، صرف نور و صرف وجود ، و واجب بالذات ، بسيط من جميع الجهات است\r\nبدان‌كه در نزد بصير محقق و حاذق مدقق از اين انوار ساطعه و بيّنات واضحه منكشف مىگردد كه حقيقت واجب الوجود بالذات محال است اينكه ماهيتى از ماهيات باشد ، و الا لازم مىآيد كه مرتبهء ذاتش خالى از تحصل و فعليت و عارى از تحقق و موجوديت ، و برى از واجبيت و شخصيت ، باشد ، ملازمه از بيانات سابقه نهايت انكشاف دارد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nپس لازم مىآيد كه حقيقت مبدأ اول ( جلّ اسمه ) در موجوديت و تحصل و در فعليت و تحقق ، بلكه در واجبيت و تشخص ، به غير ذات خود كه مصداقى از مصداقات عينيهء وجود است ، محتاج باشد ، و از بيّنات است كه وجوب وجود كه عبارت است از استغناى از غير ، در موجوديت و تحصّل ، با احتياج بسوى غير در موجوديت ، در دو طرف تناقض و تصادم‌اند .\r\nو به همين بيان محقق مىشود كه حقيقت و ذات مبدأ اعلى ، محال است اينكه مركّب از ماهيت و وجود باشد ، زيرا كه جزء شىء غير آن شىء است ، بلكه محقق مىشود كه مطلق تركيب در ذات مبدأ اعلى ( جلّ اسمه ) از جمله مستحيلات و ممتنعات است - خارجيه باشند آن اجزاء يا عقليه .\r\nاما اول پس نهايت انكشاف دارد ، و اما دوم - پس مىگويم : در بيان آن‌كه مراد از اجزاى عقليه جنس و فصل است ، و مركب از جنس و فصل از سنخ ماهيت است نه از سنخ وجود ، و منكشف گرديد كه محال است اينكه ذات واجب الوجود از سنخ ماهيات باشد . علاوه بر اين احتياج در تقوم و تجوهر ، مستلزم احتياج در وجود است .\r\nچنان كه در لمعات الهيه به بيانات شافيه محقق نموده‌ام - خواه بنا بر اصالت وجود باشد يا بنا بر اصالت ماهيت - و از بيّنات است كه احتياج در وجود منافى وجوب وجود است . متفطن باش و غنيمت شمار !\r\nپس منكشف گرديد كه تمام ذات و حقيقت واجب الوجود بالذات ، حقيقت صرف و صرف وجود ، و صرف صرف حقيقت وجود است ، بساطتش من جميع الجهات ، واحديتش من تمام الحيثيات است ، مرتبهء ذاتش مجرد از مقارنت ماهيات ، و صرف حقيقتش معرا از مخالطت قصورات و نقصانات هويات ممكنات است .\r\nپس همهء ذاتش صرف حقيقت وجود ، و همهء حقيقتش صرف فضايل و كمالات وجود است ، تحصّل و فعليّتش اتمّ و اقواى تحصّلات ، و فعليات و فضايل و كمالاتش فوق همهء فضايل و كمالات است ، و الا تحدد و نقصان در ذات اقدسش پيدا مىشود ، و مقارنت ماهيات در حقيقت پاكش هويدا مىگردد .\r\nزيرا كه مرتبهء او فوق كمالات و درجه اتميّت و اكمليّت او اتم و اكمل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاز همهء تحصّلات و فعليات است و مرتبهء فوق كمالات نيز از جمله كمالات وجود ، بلكه فوق همهء كمالات وجود است .\r\nو اين معنى - يعنى : حصول تحدد و نقصان در ذات - اگرچه به اعتبار فقدان مرتبهء فوق الكمالات باشد ، موجب تركيب در ذات اقدس است .\r\nزيرا كه از بيّنات است در نزد عقول سليمه و اذهان مستقيمه كه محال است اينكه حيثيت تحصّل و كمال بعينها حيث قصور و نقصان باشد ، زيرا كه حيثيت قصور و نقصان ، به عدم برمىگردد و حيثيت تحصّل و كمال به وجود .\r\nپس اگر شىء واحد ، از حيثيّت واحد ، هم ناقص و هم كامل و هم قاصر و هم متحصّل باشد لازم مىآيد كه از حيثيت واحده هم موجود باشند و هم معدوم ، و اين معنى اجتماع نقيضين است .\r\nبيان ديگر در كشف حجاب از روى شاهد اين مدعا آن است كه مرتبهء فوقيّت كمالات ، يا ممكن است از براى ذات مبدأ اعلى يا ممتنع ، در هردو صورت تركيب در ذات ثابت مىشود ، زيرا كه محال است اينكه شىء واحد از حيثيت واحده هم واجب الوجود بالذات باشد ، و هم ممكن الوجود بالذات ، و يا هم واجب الوجود بالذات باشد ، و هم ممتنع الوجود بالذات ، زيرا كه در ميانهء معانى مذكوره كه مسمّاى به مواد ثلاث‌اند در نزد الهيّين و ميزانيين تعاند ذاتى و انفصال حقيقى ثابت است .\r\nبه جهت اينكه مقتضاى وجوب ذاتى ضرورت وجود و مقتضاى امتناع ذاتى ضرورت عدم و مقتضاى امكان ذاتى عدم ضرورت وجود و عدم است مىبينى كه چگونه تنافر ذاتى و تعاند معنوى در ميانهء معانى مذكوره ثابت است .\r\nاز اينجا ظاهر مىشود در نزد بصير محقق و حاذق مدقق حقيت و حقيقت ، آنچه كه از اساطين حكماى الهيين موروث است ، و آن اين است كه : واجب الوجود بالذات ، واجب الوجود من جميع الجهات و الحيثيات است . يعنى : همچنان‌كه در وجودش واجب است ، همهء صفات او نيز واجب [ است 
  ] ، - جماليّه باشند يا جلاليّه ، حقيقيه باشند ، يا اضافيه . خواهى بگو ذاتيه باشند يا فعليه ، حتى فيّاضيّت عامه ، و قيوميت مطلقه ، كه همهء صفات فعليه ، و اوصاف اضافيه ، به او برمىگردند ، نيز از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبراى او ثابت است - نظر به مجرد ذات خود .\r\nيعنى بدون جهتى از جهات خارجه از ذات ، و بدون اعتبارى از اعتبارات زايده بر اصل ذات . و الا محذور سابق نيز كه تركيب در ذات باشد ثابت مىشود .\r\nعلاوه بر اين لازم مىآيد كه در فيّاضيّت ، ناقص ، و در افاضهء فيوضات ، ناتمام باشد .\r\nپس در ايجاد اشياء به ضميمه و متمّمى ، محتاج خواهد بود ؛ و آن ضميمه بايد ممكنى از ممكنات باشد ، و الا تعدد در ذات واجب الوجود بالذات ثابت مىشود ، و آن مبرهن البطلان است - چنانچه به زودى دليل محكم البيان و حجت شديد الاركان ، بر استحالهء اين معنى اقامه خواهد شد .\r\nنقل كلام در ايجاد آن ممكن مىكنيم لازمهء آن دور يا تسلسل است ، و اين واضح است كه دور و تسلسل هردو مبرهن الفسادند .\r\nكسى نگويد : پس بنابراين لازم مىآيد كه همه عالم ، عالم دهر و غير كون و فساد باشد و ريشهء تجدد و حدوث از عالم كنده شود بلكه همهء عوالم دفعى الوجود و آنى الصدور باشند .\r\nبطلان لازم مشاهد و عيان و مستغنى از بيّنه و برهان است ، زيرا كه مىگويم :\r\n« تأخّر و حدوث و تجدد و لحوق از قصورات و امكانات است نه از قبل مفيض خيرات و مفيد كمالات و ناتمامى و نقصان از جانب قابليت قوايم و استعدادات مواد است نه از جانب فاعل انيّات و جاعل هويّات » .\r\n\r\nاشاره به اينكه واجب الوجود تام بلكه فوق التمام است\r\nمتفطن باش و بدان‌كه : از اينجا معلوم مىشود كه حقيقت واجب الوجود بالذات در وجود و كمالات وجود تام بلكه فوق التمام است .\r\nيعنى در قوت وجود و در شدت و عدت كمالات وجود ، غير متناهى بلكه فوق غير متناهى است به عدهء غير متناهى ، پس مرتبهء وجودش اكمل و اقواى مراتب حقايق وجوديه ، و حقيقت صرفه‌اش اعلى و اتم حقايق عينيه ، و كمالات فاضله‌اش فوق جميع كمالات حقيقيه و فضايل وجوديه اس ت « فهو بالمنظر الاعلى و الافق -\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nالمبين « 1 » و هو نور الانوار و سرّ الاسرار كما ورد فى الآثار  « فَاعْتَبِرُوا يا أُولِي الْأَبْصارِ  « 2 »  لَعَلَّكُمْ تَعْقِلُونَ » . * \r\n\r\nتفريع الهى و برهان عرشى بيان عرشى در توحيد واجب الوجود بالذات\r\nاز آن انوار ساطعه و اشراقات لامعه منكشف مىشود در نزد صاحبان عقول سليمه و فطرتهاى صحيحه حقّيت و حقيقت توحيد به معناى « لا شريك له فى وجوب الوجود » يعنى : « شريك نيست حقيقت و ذات مبدء اعلى را در وجوب وجود » كه عبارت از تأكّد وجود است .\r\nبيان انكشاف آن است كه : بر تقدير تعدد ، در ذات واجب الوجود بالذات هريك داراست از وجود و كمالات وجود ، همهء آنچه را كه ديگرى دارد يا نه ؟\r\nدر صورت اول اثنينيّت و تعدد ، مرتفع مىشود و در صورت دوم ، هر دو محدود و مركب مىباشند ، زيرا كه حيثيت فقدان محال است اينكه حيثيت وجدان باشد .\r\nخواهى بگو : لازم مىآيد كه هيچيك واجب الوجود من جميع الجهات نباشند ، بلكه در ذات هريك ، جهت امكانى يا امتناعى ، ثابت مىشود .\r\nو بسوى اين برهان محكم البنيان اشاره است در فقره اول حديث « فرجه » كه از صادق آل محمد ( عليه السّلام ) مروى است . و در كتاب لمعات الهيه به استيفاى تمام ، آن حديث شريف را شرح نموده‌ام .\r\nاخذ كن اين حجت شديد الاركان را و غنيمت شمار كه اعلى و اجلاى براهين توحيد است .\r\nو شبههء منسوبهء به « ابن كمونه » را اصلا ، ورودى به اين برهان نيست ، تا محتاج به جواب باشد .\r\nو در همان كتاب يازده برهان محكم البنيان بر توحيد به اين معنى اقامه نموده‌ام ،\r\n\r\n\r\n","description":"","footnote":"\r\n( 1 ) . سورهء تكوير ( 81 ) ، آيهء 23 .\r\n( 2 ) . سورهء حشر ( 59 ) ، آيهء 2 .\r\n","page_name":" 75 ","page_number":75},
  {"content":"\r\n\r\nو به سه وجه از آن شبهه كه بر ظاهر بعضى از آن براهين وارد است در آن كتاب مستطاب ، جواب مذكور است - رجوع كن - و بدان‌كه بعد از دقت نظر و تدقيق بصر و خوض تام و غور تمام در آن لمعات و اشراقات ، به حد ظهور و انكشاف مىآيد ، كه واجب الوجود بالذات در همهء فضايل و كمالات وجود ، - من حيث انه وجود - متفرد است يعنى شريك نيست او را در هيچ كمالى از كمالات وجوديه ، و در هيچ فضيلتى از فضايل حقيقيه .\r\nبه اين معنى كه علمش مثلا علم صرف ، و صرف علم است ، و قدرتش ، قدرت صرفه ، و صرف قدرت است ، و حياتش حيات صرف ، و صرف حيات است ، و به اين قياس است ساير فضايل و كمالات وجوديه ، چنان كه وجودش حقيقت وجود ، و صرف وجود است .\r\nپس او اصل است در وجود و كمالات وجود و باقى فروع‌اند ، و او حقيقتى است در وجود و فضايل وجود ، و باقى عكوس‌اند ، و او نور الانوار است ، و باقى لمعات و اضواء .\r\nپس نسبت همهء فضايل و كمالات به كمال او ، نسبت نقص به تمام ، و نسبت ضعف به قوت ، و نسبت فقر به غنا ، و نسبت جلوه به متجلى ، و نسبت ذره به آفتاب ، و نسبت سايه به شخص است ، نقص را چه نسبت به تمام است ، و ضعف را چه مناسبت با قوت ، و فقر را چه مشاركت با غناست .\r\nپس نسبت وجودات و كمالات امكانيّه ، به حقيقت وجود صرف ، و فضايل و كمالات صرفهء او ، نسبت نيستى به هستى است ، به اين معنى كه اگر او وجود است ، پس ساير وجودات در جنب او به منزلهء عدم‌اند ، و اگر او شىء است پس باقى نسبت به او لا شىءاند ، و بر اين قياس است ساير نعوت كليه ، و اوصاف كماليه  « كُلُّ شَيْءٍ هالِكٌ إِلَّا وَجْهَهُ »  « 1 » و « ليس فى الدار غيره ديار » و در بعضى ادعيهء مأثوره وارد است : « يا هو ، يا من هو ، يا من لا هو الّا هو » مىبينى كه چگونه هويت را كه حقيقت وجود است به ذات پاك خداوند احد منحصر فرموده‌اند .\r\nو از صادق آل محمد ( عليه السلام ) مروى است كه در جواب زنديقى فرموده :\r\n\r\n\r\n","description":"","footnote":"\r\n( 1 ) . سورهء قصص ( 28 ) ، آيهء 88 .\r\n","page_name":" 76 ","page_number":76},
  {"content":"\r\n\r\n« هو شىء بحقيقة الشيئيه » و با وجود اين معنى نيز دوئى محقق خواهد گرديد كه جاعليت و مجعوليت در ميانهء وجودات ثابت است ، با اين معنى كه مجعول بالذات انحاء وجود است نه اقسام ماهيات .\r\nپس وجودات عينيّه ، و موجودات واقعيه ، و علوم نفس الأمريه ، و على هذا - القياس در عالم وجود ثابت‌اند .\r\nبه خيالت نرسد كه اين معنى قول به اشتراك لفظى است در وجود و عوارض وجود ، چنان كه مذاق جماعتى از متكلمين و مشرب بعضى از محققين است .\r\nهيهات اين معنى در حقيقت ، اثبات اشتراك معنوى است ، و ليكن به نحو تشكيك نه به نحو تواطؤ ، نه به تشكيك خاصى ، نه به تشكيك عامى ، بلكه مقصود بالذات از اين تحقيق و بيان ، اثبات فقر ذاتى است در ممكنات ماهيتا و وجودا ، عينا و ذهنا ، مجردا و ماديا ، و اينكه جهت غنائى در عالم وجود امكانى متصور نمىتواند شد ، بلكه همه جهات ممكنات جهات فقر ، و همهء حيثيات آنها ، حيثيات احتياج است .\r\nو به اين دقيقه الهيه اشاره فرموده است خاتم اوصياء ( عليه التحية و الثناء ) به كلام خود « توحيده تمييزه عن خلقه ، و حكم التميز بينونة صفة لا بينونه عزلة » يعنى : « توحيد خداوند احد ، تميز اوست از خلقش ، و حكم تميز مباينت صفتى است ، نه مباينت عزلى » زيرا كه صفت ، امر قابل تغيير را گويند ، پس حقيقت هر صفتى ، حقيقت تعلقيّه ، و حيثيت ذاتش حيثيت افتقاريه است ، و عزلت مشعر از نحوى از استقلال و انفراد است .\r\nذو العينين باش ! سلب كن از جهتى ، و اثبات كن از جهت ديگر بر برخى .\r\nمتفطن باش و معناى صدق مشحون « الحسنة بين الشيئين » را در گوش گردان و مفاد « خير الامور اوسطها » را كه از مشكات ولايت واردند كحل جواهر بصيرت ساز و بدان‌كه اشتراك موجب استقلال و تواطؤ مستلزم استبداد است .\r\nخواهى بگو هردو مستلزم تشبيه و تعطيل و موجب تحديد و تقييدند ، عجب است از قائلين به اشتراك لفظى كه از جهت فرار از ورطهء تشبيه و تعطيل سلب اشتراك معنوى نمودند ، و از براى غايت تنزيه ، و تقديس به اشتراك لفظى قائل شوند ، غافل از اينكه اين نحو تقديس و تنزيه عين تشبيه و تعطيل است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو نعم ما قيل : « فان قلت بالتنزيه كنت مقيدا - و ان قلت بالتشبيه كنت محددا » متفطن باش ! و در مباحث ماضيه و مستقبله نيك تأمل نماى ، و در آثار مشكات نبوت و ولايت غور كن كه اين مسئلهء شريفهء الهيه از غوامض مسائل ربوبيه و معضلات رموزات صحيفهء الهيه و اسرار خفيهء آثار نبويّه است . - الحمد للّه ملهم انوار الحكم و الحقايق .\r\n\r\nاعتذار و تنبيه\r\nبدان اى برادر : حقيقت و معرفت اگرچه مقصود بالذات از اين مقامات تحقيق مبادى و مقدمات شرح حديث معهود است و ليكن من باب « الكلام يجّر الى - الكلام » در هر مقامى به پاره‌اى نتايج مهمّهء ديگر كه از بطون امهات آن مبادى و مقدمات متولد مىشوند نيز اشاره مىنمايم تا نفعش عام و فيضش تام باشد .\r\n\r\nشارقه الهيّة\r\nبدان‌كه : مجعول بالذات از جاعل بالذات به جعل بسيط انحاء وجودات است نه اقسام ماهيات .\r\nزيرا كه محقق گرديد كه موجود بالحقيقه و محقق بالاصاله و مشخص بالذات حقايق وجودات است نه انواع ماهيات مگر بالعرض و بالتبع ، و از بيّنات و بديهيات است در نزد عقول سليمه و اذهان مستقيمه ، كه مجعول بالذات ، يعنى اثرى كه مترتب مىشود بر جعل اولا و بالذات ، حقيقتى از حقايق عينيّه و انيّتى از انيّات خارجيه ، و هويتى از هويات شخصيه است ، و ماهيات امكانيه چنان كه منكشف گرديد در حد و ذات خود از عينيت و خارجيت عارى ، و از شخصيت و جزئيت خالىاند . پس چگونه مجعول بالذات و اثر بالذات و مفاض بالذات توانند شد ؟\r\nاگر كسى بگويد : نفس ماهيات بعد از صدور از جاعل به جعل بسيط است كه به اين صفات موصوف مىباشند .\r\nمىگويم در جوابش : كه اين كلام معناى محصل ندارد ، زيرا كه اگر امرى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبه آن ماهيات منضم نشود ، نسبت آنها به اوصاف مذكوره ، و عدم آن اوصاف ، مساوى خواهد بود ، و الا آن ضميمه كه جهت عينيت و خارجيت و شخصيت است ، در حقيقت مجعول بالذات و مفاض بالذات خواهد بود ، و آن ضمايم بايد انحاء وجودات باشد نه انحاء ماهيات ، زيرا كه انضمام مبهم به مبهم ، موجب تشخّص و تقيّد اعتبارى به اعتبارى مفيد تحصّل نمىتواند شد و نعم ما قيل : الكفر ملّة واحدة ، و الظلمة سنخ فارد .\r\nاخذ كن اين برهان محكم البنيان را كه ، واضح و اجلاى براهين است بر اين مدعا ، و از براى صاحب بصيرت كافى و وافى بل اكفى و اوفى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ »  « 1 » .\r\nو اگر ميل به زيادهء ظهور و انكشاف باشد به لمعات الهيه كه در علم توحيد نوشته‌ام رجوع كن كه اين مطلب و امثالش در آن كتاب مستطاب با بسط وجود محقق و مبيّن گرديده ، نقاب احتجاب از رخسارهء حيا انداخته مشهود خاص و عام گرديده .\r\n\r\nشارقه عرشيّه\r\nبدان‌كه همچنان‌كه سنخ مفهومات و ماهيات را سه مرتبه ثابت است يكى آن است كه مقيد باشد به وجود قيدى ، و ديگرى آن است كه مقيد باشد به عدم آن قيد ، سوم آن است كه نه مقيد باشد به وجود قيدى و نه به عدم آن ، مثل حيوان كه گاهى مقيد مىشود به معناى ناطق ، و گاهى به عدم آن ، و گاهى نه مقيد مىشود به ناطق و نه به عدم آن .\r\n- اول را « به شرط شىء » گويند\r\n- دوم را « به شرط لا »\r\n- و سوم را « لا به شرط »\r\nو ليكن چون اطلاق و تقييد از امور نسبيه و معانى اضافيه‌اند گاهى به شرط\r\n\r\n\r\n","description":"","footnote":"\r\n( 1 ) . سورهء نور ( 24 ) ، آيهء 40 .\r\n","page_name":" 79 ","page_number":79},
  {"content":"\r\n\r\nلا ، به شرط لا مىباشد نسبت به همهء قيود ، و گاهى نسبت به بعض قيود ، و همچنين است لا به شرط ، و به شرط شىء .\r\nپس در معناى واحد هرسه اعتبار متحقق مىتوانند شد نسبت به قيود مختلفه ، مثلا : انسان ممكن است كه به شرط شىء باشد نسبت به علم ، و به شرط لا باشد نسبت به ضحك ، و لا به شرط باشد نسبت به كتابت ، و همچنين حقايق عينيه و انيات خارجيه وجود را نيز سه مرتبه ثابت است :\r\nاول - حقيقت عينيه كه « به شرط لا » است نسبت به همهء قيود ، و حدود ماهيات اشياء ، و او حقيقت صرف ، صرف وجود ، و صرف صرف حقيقت وجود است ، كه تمام ذات و كنه حقيقت واجب الوجود بالذات و للذات است ، و او را اصلا تعلقى به ماهيتى از ماهيات ، و تقيدى به قيدى از قيودات ، و تحددى به حدى از حدودات متحقق بلكه متصور نمىتواند شد ، و مسماست اين مرتبه در نزد عرفا به هويت غيبيه و غيب مطلق ، واحديت صرفه و به حقيقة الحقايق ، و مقام جمع جمع و مرتبهء غيب الغيوب ، نه اسم است در اين مرتبه ، و نه رسم ، و نه نعت است در اين مرتبه و نه وصف .\r\nزيرا كه امور مذكوره از سنخ معانى و مفهومات‌اند و اين مرتبه از وجود صرف صرف حقيقت عينيهء وجود ، و حقيقت شخصيهء صرف صرف وجود است ، و با وجود اين چگونه در ميزان صحيح و صراط مستقيم عقل تجويز توان نمود كه :\r\nمرتبهء نعت مرتبهء منعوت ، و مرتبهء وصف مرتبهء موصوف باشد .\r\nو به اين معنى اشاره است كلام مولاى متقيان در حديث مشهور « و كمال - الاخلاص نفى الصفات عنه » .\r\nو اين معنى منافى نيست با آنچه كه محقق و مبرهن است كه صفات حقيقيه و نعوت كماليهء مبدأ اعلى ( جل اسمه ) عين ذات او بلكه هر صفتى از صفات كماليهء او عين صفت ديگر است بدون اينكه ترادفى ثابت و نيابتى متحقق باشد .\r\nو همچنين است كلام در اسماء حقيقهء او زيرا كه مراد از اسماء مفهومات و عنوانات است نه الفاظ و عبارات .\r\nلهذا نزاع واقع است كه اسم عين مسمّاست يا غير مسمّا و الا از بيّنات و بديهيات است كه صاحب شعورى نمىگويد كه الفاظ و عبارات عين مسمايند .\r\nو به اسم به اين معنى اشاره فرموده است ابو الحسن الرضا ( عليه الصلاة و السلام )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدر جواب محمد بن سنان كه عرض كرد : « ما الاسم ؟ » يعنى : چه چيز است اسم ؟\r\nفرمودند : صفة لموصوف . يعنى : اسم عبارت است از صفتى كه ثابت شود از براى موصوفى .\r\nو از بيّنات است كه معانى عقليه و مفهومات كليه ، صفاتند نه الفاظ و عبارات .\r\nعلاوه بر اين اسماء يعنى الفاظ و عبارات قابل سؤال نيستند كه مثل محمد بن - سنان محل سؤال خود قرار دهد .\r\nو به اسم به اين معنى نيز اشاره است كلام ابى جعفر ( عليه السلام ) به عبد الرحمان بن نجران : « كسى كه عبادت كند اسم را نه مسمّا را پس بدرستى او مشرك و كافر و جاحد است ، و عبادت نكرده است چيزى را . بلكه عبادت كن خداوند واحد يگانهء بىنياز را كه مسما به اين اسماء است و بدرستى كه اسماء صفاتى مىباشند كه وصف كرده است به آنها ذات خود را » - متفطن باش .\r\nو به اين معنى اشاره است نيز كلام صادق آل محمد ( عليه السلام ) در جواب هشام بن الحكم كه عرض كرد : « اللّه از چه چيز مشتق است ؟ »\r\nفرمود : « اى هشام مشتق است از آله ، و إله مألوه مىخواهد ، و اسم غير - مسمّاست ، كسى كه عبادت كند اسم را نه معنى را كافر است و عبادت نكرده است چيزى را ، و كسى كه عبادت كند اسم و معنى را ، كافر است و عبادت كرده است دو چيزى را ، و كسى كه عبادت كند معنى را نه اسم را پس او موحد است ، آيا فهميدى اى هشام ؟ »\r\nعرض كرد كه : « زياد كن اى مولاى من . »\r\nفرمود : « از براى خدا نود و نه اسم است . پس اگر اسم عين مسمّا باشد لازم مىآيد كه هر اسمى خدائى باشد ، و ليكن بدان اى هشام كه خداوند يگانه حقيقتى است كه دلالت كرده مىشود بر او به اين اسماء و اين اسماء غير او است » .\r\nو در حديث ديگر فرمود : « كسى كه عبادت كند خدا را به توهّم ، و عبادت كند اسم را نه مسمّا را كافر است ، و اگر عبادت كند اسم و مسمّا را پس مشرك است ، و هرگاه عبادت كند معنى را نه اسم را ، واقع ساختن اسماء بر او به صفاتى كه وصف كرده به آنها ذات خود را ، و عقد كند بر آن دل خود را ، و تكلم كند به\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآن زبان او در باطن امر و ظاهر امرش ، پس او از اصحاب امير مؤمنان است .\r\nوجه اشاره در اول آن است كه ، شأن هشام بن حكم بلكه غير او از اصحاب آن حضرت ، اجل است از اينكه مشتبه باشد بر ايشان كه : اسماء به معناى الفاظ و عبارات كه از اضعف انواع اعراض و « غير قار الذات » و « تدريجى الوجود » و « قائم بنفس انسانى بقيام فيه » و « قائم بنفس بقيام عنه » و محتاج به جارحهء زبان در تحقق و صدور عين مسمّات باشد كه از آن جمله ذات واجب الوجود و ساير ذوات قدسيه ثابتهء جوهريه است .\r\nبلكه هيچ صاحب شعورى اين احتمال را تجويز نمىكند چه جاى از اجلّهء اصحاب آن حضرت كه مدتها استفاده معالم دينيه و معارف حقيقيه از ايشان كرده باشند .\r\nو حال آنكه احاديثى كه از مشكات ولايت وارد است در اين باب يعنى اينكه اسم غير مسماست در اصول كافى و غير آن بسيار است و با اعتراض تمام به اصحاب خود فرموده‌اند كه : اسم غير مسماست و به مسما عبادت كنيد نه به اسم .\r\nنمىبينى كه در حديث اول به هشام كه : « آيا فهميدى اى هشام ؟ » و او عرض كرد كه : « زياد كن . »\r\nو نمىبينى كه فرموده كه إله ، مألوه مىخواهد ، يعنى معناى إله صفت است و هر صفتى موصوف مىخواهد .\r\nچه بسيار ظاهر است كه الف و لام و ها صفت نيستند تا موصوف بخواهند بلكه معناى آله و مفهوم آن‌كه معبوديت يا مفزعيت است موصوف مىخواهد .\r\nوجه اشاره در حديث دوم آن است كه مراد از ايقاع اسماء بر مسما حمل آن اسماء است بر آن مسما .\r\nچه بسيار ظاهر است كه معنا محمول است ، نه لفظ و عبارت .\r\nعلاوه بر اين كلام آن حضرت به صفات « التى وصف بها نفسه » تفسير است از براى اسماء محموله .\r\nو از بيّنات است كه معانى عقليه و مفهومات كليه ، صفات‌اند نه الفاظ و عبارات .\r\nمتفطن باش و بدان‌كه : فرق در ميانهء اسم و صفت ، مثل فرق در ميانهء\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nعرض و عرضى ، در فصل و صورت ، و جنس و ماده ، به اعتبار است .\r\nبه اين معنى كه هر معناى ناعتى كه ملاحظه شود به شرط لا ، صفتش گويند و هرگاه ملاحظه شود لا به شرط ، اسمش خوانند .\r\nتعبير از معناى اول به لفظ مبدأ و از معناى ثانى به لفظ مشتق است ، مثلا :\r\nمعناى علم را به اعتبار اول ، صفت مىگويند . و به اعتبار دوم اسم ، و از معناى اول به لفظ علم تعبير مىنمايند ، و از معناى دوم به لفظ اول ، و بر اين قياس است معناى قدرت و قادر و حيات و حىّ ، و امثال اينها . چنان كه فرق در ميانهء سواد و اسود ، كه اول عرض است ، دوم عرضى ، نيز به اين اعتبار است .\r\nو همچنين فرق در ميان حيوان « به شرط لا » كه ماده ، و حيوان « لا به شرط » كه جنس است ، و ناطق « به شرط لا » كه صورت ، و ناطق « لا به شرط » كه فصل است ، نيز به اين اعتبار است .\r\nمتفطن باش ! و بدان‌كه : گاهى در زبان مشكات نبوت و ولايت ، بر حقايق وجوديه و موجودات حقيقيه نيز اسم اطلاق فرموده‌اند .\r\nدر كتاب اصول كافى از معاوية بن عمّار مروى است كه صادق آل محمد ( عليه - الصلاة و السلام ) در تفسير و تأويل آيهء شريفهء  « وَ لِلَّهِ الْأَسْماءُ الْحُسْنى فَادْعُوهُ بِها »  « 1 » .\r\nيعنى : از براى خداى عزّ و جلّ اسماء نيكوست پس بخوانيد او را به آن اسمها ، فرمود : « نحن و اللّه اسماء الحسنى الذى لا يقبل اللّه من العباد عملا الا بمعرفتنا » يعنى : به خدا قسم كه مائيم اسماء حسناى خدا كه قبول نمىكند از بندهء خود هيچ عملى را مگر به معرفت ما .\r\nدر زيارت ششم مذكور است كه : « السلام على اسم الرضا » . و از بيّنات است كه مراد صاحب ولايت مطلق است .\r\nو در بعضى احاديث اسماء را در كلام معجز نظام  « وَ عَلَّمَ آدَمَ الْأَسْماءَ كُلَّها »  « 2 » به حقايق اشياء تفسير فرموده‌اند .\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 180 .\r\n( 2 ) . سورهء بقره ( 2 ) ، آيهء 31 .\r\n","page_name":" 83 ","page_number":83},
  {"content":"\r\n\r\nو امثال اينها در كلام مشكات ولايت لا تعد و لا تحصى است متتبّع باش ! و بدان‌كه : ممكن است كه اين اطلاق به اعتبار مظهريت حقايق وجوديهء موجودات حقيقيه باشد از براى اسماء حسنى ، به نهجى كه بيان نمودم . پس از قبيل تسميهء مظهر به اسم ظاهر خواهد بود ، و ليكن مقتضاى فحص و تفتيش و مستفاد از تدقيق و تحقيق آن است كه اسم در اصل به معناى علامت و امارت است .\r\nو از بينات است كه اطلاق اسماء بر الفاظ و عبارات به جهت اين است كه علامات و امارات‌اند از معانى ذهنيه و بر معانى عقليه و مفهومات ذهنيه به علت اين است كه حكايات و عنوانات‌اند از امور عينيه و هويات خارجيه ، پس اطلاق اسماء بر حقايق وجوديه و موجودات حقيقيه نيز به اين اعتبار و به اين جهت است ، بلكه به طريق اولى و اليق ، زيرا كه حقايق امكانيه و انيات خارجيه ، براهين ساطعه و حجج قاطعه نيّره‌اند بر وجود مفيد موجودات و انيات ، و علامات باشند از كلمات ذاتيه و نعوت حقيقيه مفيض خيرات و كمالات . متفطن باش !\r\nو بدان‌كه مكرر مذكور گرديد كه : مراتب وجودات مختلف‌اند به شدت و ضعف ، و متفاوت‌اند به كمال و نقصان .\r\nو از بينات است كه هر اثرى به قدر خود حاكى است از مؤثر خود و هر فيضى به اندازهء خود دلالت مىكند بر مفيض خود .\r\nپس اكمل و اقواى موجودات اجلى و اعلاى اسماء خواهند بود .\r\nلهذا آن جناب فرمودند كه : « نحن اسماء اللّه الحسنى » .\r\nزيرا كه مقام ايشان مقام ولايت مطلقه است كه محيط است بر همهء اشياء و اقوى و اكمل است از جميع موجودات عالم امكان ؛ ابداعى باشند يا تكوينى ، نزولى باشند يا صعودى .\r\nلهذا از مشكات ولايت وارد است : « نحن صنائع اللّه ، و الخلق بعد صنائع لنا » .\r\nو از اين معنا حاكى است لسان بعضى شعرا :\r\n اسد اللّه در وجود آمد * در پس پرده هرچه بود آمد \r\nمتفطن باش و بدان‌كه : در اصطلاح نحويين گاهى اسم در مقابل فعل و حرف گفته مىشود ، و گاهى در مقابل صفت .\r\nو مراد ايشان از صفت لفظى است كه دلالت كند بر ذات مبهمه كه مأخوذ\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nباشد با بعضى از صفات خود ، مثل عالم و قادر و ضارب و قائم و امثال آنها از ساير مشتقات كه خصوصيت ذات در آنها معتبر نباشد . و اسم در مقابل صفت در نزد ايشان لفظى است كه دلالت كند بر ذات معيّنه - خواه كلى باشد مثل : اجمل و اسود ، و خواه جزئى ، و خواه مشتق باشد در اصل وضعش مثل : محمد و محمود ، و خواه جامد مثل : انسان و فرس . مأخوذ باشد در آن بعضى از سواد ، مثل : اسود كه مار سياه را گويند ، و يا اصلا مأخوذ نباشد مثل : رجل و اسد .\r\nبعد از شناختن اين جمله از كلام مىگويم : وجه عدم منافات آن است كه اسماء و صفات به اعتبار معنى و مفهوم غير ذات‌اند زيرا كه سنخ فعل و مفهوم در حد نفس خود خالى از موجوديت و معدوميت و عارى از جزئيت و شخصيت است ، و اباى از هيچيك از متقابلات ندارد .\r\nو سنخ حقيقت وجود در حد نفس خود موجود و متشخص است ، به اين معنا كه : جهت ذاتش بعينها موجوديت و شخصيت است . پس حيثيت ذاتش اباى از معدوميت و كليت دارد .\r\nو به اعتبار ذات و مصداق و به حسب حقيقت و وجود عين ذات‌اند ، به اين معنى كه : حيثيت وجود و حقيقت ذات و عين وجود صرف و صرف موجود است .\r\nو در ميانهء مصداق و وجود اسماء و صفات ، به حسب تأملى از عقل ، و اعتبارى از ذهن نيز مغايرت ثابت بلكه متصور نيست .\r\nاين است معناى عينيت صفات چنان كه مذاق و مشرب اساطين و حكماء متكلمين و مستفاد از مشكات نبوت و ولايت است نه حيثيت به حسب مفهوم چنان كه فخر رازى و غير او به جهت عدم فرق در ميان حقيقت و معنى و مصداق و مفهوم خيال كرده‌اند .\r\nلهذا اعتراضات واهيه و استدلالات موهونه در اين مقام كرده ، قائل شده‌اند به اينكه : صفات حقيقيه و نعوت كماليهء خداوند يگانه زايدند به ذات مقدس او ، به اين معنى كه : ذات را وجودى و از براى هريك از آن صفات وجودى قدماى ثمانيه در عالم وجود ثابت كرده‌اند ، ذات را واجب الوجود مىدانند و آن صفات را ممكن الوجود .\r\nپس در حقيقت اين جماعت صفات كماليه و اوصاف جماليه واجب الوجود\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبالذات را از جملهء ممكنات مىدانند .\r\nو اين معنى در حقيقت ، قول به استكمال واجب الوجود بالذات است از ممكنات ، و استفاده خالق بالذات است از مخلوقات !\r\nو اين معنى بغايت مستنكر است در نزد عقول سليمه و اذهان مستقيمه .\r\nعلاوه بر اين منكشف گرديد كه نسبت وجودات امكان به مفيض خود ، نسبت نقص به تمام ، و نسبت فقر به غنا و نسبت ضعف به قوت است ، صاحب شعورى تجويز نمىكند كه نقص مكمل تمام و فقر متمم غنا و ضعف مفيد قدرت باشد .\r\nمىبينى كه چگونه از تقرير مذهب فسادش به حد انكشاف آمد ، و از تحرير مطلب بطلانش - كالشمس فى رابعة النهار - مشاهد و عيان گرديد .\r\nو طايفهء كراميه به حدوث اين صفات نيز رفته‌اند ، هر دو طايفه مشبّهه‌اند و در حقيقت به واجب الوجود بالذاتى معتقد نيستند .\r\nچنان كه از تحرير مذكور و تقرير براهين اين مطلب اعلى منكشف مىگردد ، نه زيادتى صفات بر ذات ؛ و نه عينيت به معناى نيابت قابل تصديق است .\r\nو معناى نيابت آن است كه ذات نايب مناب صفات است ، به اين معنى كه آنچه به عالم و قادر و حىّ و مانند آنها از صفات كماليه مترتب است بر نفس ذات مبدأ اعلى مترتب است .\r\nاگرچه معانى علم و قدرت و حيات و غير آنها در آن ذات متحقق نباشند .\r\nاز اينجا است كه گفته‌اند « خذ الغايات و اترك المبادى » يعنى غايات را اخذ كن و مبادى را بينداز .\r\nو اين رأى سخيف كه در حقيقت قول به خلو مرتبهء ذات اقدس است از صفات حقيقيه و نعوت كماليه ، مبنى بر اعتباريت وجود و اصالت ماهيت است ، و بطلان آن منكشف گرديد .\r\nمتفطن باش و بدان‌كه : براهين عديده و حجج نيّره در كتاب لمعات بر اين مقصد اعلى اقامه نموده‌ام و در اين وجيزه به يكى از آن براهين كه سهل المأخذ است اشاره مىنمايم .\r\nو آن اين است كه : هرگاه صفات حقيقيه و نعوت كماليه و اسماء ذاتيه مبدأ اعلى عين ذات به اين معنى كه بيان نمودم نباشد ، تركيب در ذات اقدس ثابت\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىشود ، زيرا كه سلب كمال در هر مرتبه از مراتب ، نقصان است و وجوب وجود در مرتبهء ذات كمال ، بلكه تأكّد كمال است .\r\nو به بينات شافيه محقق گرديد كه محال است اينكه حيثيت كمال بعينها حيثيت نقصان باشد .\r\nپس بايد دو حيثيت در ذات اقدس ثابت شود و اين معنى عين تركيب ، و تركيب منافى وجود وجوب است چنان كه به بسط تمام محقق و منكشف گرديد . متذكر باش !\r\nبدان‌كه اگرچه اين تحقيقات شريفه و اين تدقيقات لطيفه از باب « الكلام يجر الى الكلام » به ميان آمد ولى چون اكثر آنها از امهات مطالب ربوبيه و معالم دينيه و معارف حقيقيه ، و از مبادى و مقدمات اصل مطلوب نيز هستند ، چاره‌اى از تحقيق و بيان نداشتيم ، لهذا به اجمال و اختصار كوشيدم و اگر ميلى زياده بر اين باشد به لمعات الهيه رجوع كن كه هريك از اين مطالب در آن كتاب مستطاب با بسط وجوه مذكور است .\r\n\r\nلمعة ربوبيه\r\nبدان‌كه : اين مرتبه از وجود كه كنه حقيقت واجب الوجود بالذات - و مسماست در نزد عرفا به غيب الغيوب واحديت صرفه و حقيقة الحقايق و مقام جمع - الجمع « 1 » و مسماست در نزد ايشان به مرتبهء واحديت - هرگاه مأخوذ شود با اسماء و صفات ، مجهول مطلق و ممتنع الاكتناه است از براى غير ذات اقدس ، نه به علم حصولى رواقى و نه به علم حضورى اشراقى .\r\nاما اول پس مىگويم : در بيان آن‌كه محقق گرديد كه ، حقيقت واجب الوجود بالذات صرف حقيقت وجود است ، و منكشف گرديد كه ، هيچ حقيقتى از حقايق وجوديه در مدارك و اذهان حاصل نمىتوانند شد ، و الا انقلاب حقايق ثابت مىشود - چنان كه مبين گرديد و بطلان آن از بينات و بديهيات است - و مىگويم در بيان دوم كه : از ضروريات است كه ، اكتناه ذات شىء بدون احاطه تامه از مدرك نسبت به مدرك متصور نمىباشد ، به اين معنى كه تا تمام ذات مدرك از براى مدرك\r\n\r\n\r\n","description":"","footnote":"\r\n( 1 ) . بايد توجه داشت كه مقام ذات كه غيب محض و مجهول مطلق و حقيقة الحقايق است ، غير از مقام وجوب وجود است بلكه مقام احديت و مرتبه يا تمام حقيقت واجب وجود به شرط از تعين امكانى است و مقام و حقيقة الحقايق وجود مطلق معرا از قيد اطلاق است ( ج ) .\r\n","page_name":" 87 ","page_number":87},
  {"content":"\r\n\r\nحاصل نباشد ، ادراك تمام ذات حاصل نمىشود .\r\nو اين معنى در صورتى متصور مىشود كه تمام ذات مدرك عين ذات مدرك باشد ، و يا محاط ذات مدرك شود [ و محيط حقيقى محاط گردد 
  ] .\r\nپس اگر كنه اقدس مدرك غير باشد لازم مىآيد كه ذات اقدس كه تام و فوق التمام و محيط به همهء اشياست محاط شود ، و اين معنى در حقيقت تناقض است .\r\nو بيان ديگر در كشف اين مدعا آن است كه معناى ادراك و علم ، حصول شىء است از براى شىء به نهجى كه موجب انكشاف باشد ، بلكه حصول فى نفسه مدرك بالذات بايد عين حصول از براى حصول مدرك بالذات باشد .\r\nيعنى در حصول از براى مدرك ، به واسطه و ضميمه محتاج نباشد ، و الا حصول ديگر مىخواهد ، و از براى دفع دور و تسلسل بايد منتهى شود به چيزى كه حصول فى نفسه او عين حصول از براى مدرك باشد ، بالذات .\r\nپس اگر كنه ذات اقدس مدرك غير باشد لازم مىآيد كه حقيقت وجود ذات واجب الوجود بالذات كه قائم به نفس ذات و مبدأ همهء اشياء است حقيقت رابطيه و وجود رابطى باشد ، و اين معنى نيز در حقيقت تناقض است .\r\nو بسوى اين لمعهء ربوبيه اشاره است در صحيفهء الهيه  « وَ لا يُحِيطُونَ بِهِ عِلْماً »  « 1 » .\r\nو در كلام خاتم انبياء ( صلى اللّه عليه و آله ) : « ما عرفناك حق معرفتك » بلى معرفت او به وجه ، يعنى به آثار ممكن است ، بلكه معرفت آثار از آن جهت كه آثار و فيوضات و لمعات و انوار و رشحات‌اند ، ملازم است با معرفت مؤثر و مفيض آن فيوضات .\r\nچنان كه در شارقهء اول به نحوى از اجمال گذشت و در شارقات مستقبله نيز منكشف خواهد شد ؛ و ليكن به وجه نه به كنه به اندازه فيض ، نه به اندازهء مفيض ، به قدر اثر ، نه به قدر مؤثر .\r\nو بسوى اين قسم از معرفت اشاره است در حديث قدسى « كنت كنزا مخفيا فأحببت ان اعرف ، فخلقت الخلق لكى اعرف » .\r\nيعنى : « گنج پنهانى بودم پس دوست داشتم كه شناخته شوم پس آفريدم خلق را تا شناخته شوم . »\r\n\r\n\r\n","description":"","footnote":"\r\n( 1 ) . سورهء طه ( 20 ) ، آيهء 110 .\r\n","page_name":" 88 ","page_number":88},
  {"content":"\r\n\r\nو در كلام خاتم اولياء ( عليه الصلاة و السلام ) : « من عرف نفسه فقد عرف ربه » .\r\nيعنى : « كسى كه شناخته است نفس خود را پس بتحقيق شناخته است پروردگار خود را . »\r\nو در كلام ديگر آن معدن علوم ربانى در جواب سائل « ويلك ما كنت اعبد ربّا لم اره » قال : « و كيف رأيته » قال : « ويلك لا تدركه العيون بمشاهدة الابصار و لكن رأته القلوب بحقايق الايمان » . يعنى : « واى بر تو نبوده‌ام عبادت كننده كسى را كه نديده‌ام او را » ، گفت آن سائل : « چگونه ديده‌اى او را » ، فرمود : « واى بر تو ادراك نمىكند او را چشمها به مشاهدهء ابصار ، و ليكن ديده‌اند او را دلها به حقيقتهاى ايمان . »\r\nمتفطن و متلطف باش ! كه غايت غموض دارد و وصول به حق حقيقتش به رياضات علميه و مجاهدات نفسانيه و به انقطاع تمام به حضرت ربوبيت محتاج است .\r\nو بدان‌كه : چون آثار و فيوضات مختلفند به شدت و ضعف و كمال و نقصان ، و متفاوت‌اند به قرب و بعد نسبت به مبدأ اعلى ، و سابقا اشاره نمودم كه : همهء كمالات و نعوت ، به حقايق وجوديه و لمعات نوريهء وجوديه برمىگردند ، و همهء عوارض وجود از آن جهت كه عوارض وجودات‌اند غير وجودند به حسب معنى و مفهوم و عين وجودند ، به اعتبار حقيقت و ذات ، چنان كه در عينيت تشخص با وجود منكشف گرديد .\r\nو به همان بيان محقق مىشود كه علم و حيات و قدرت و وحدت ، عين حقايق وجوديه‌اند به حسب حقيقت و ذات - اگرچه به اعتبار معنى و مفهوم متغاير باشند - از اينجا ظاهر مىشود در نزد صاحب فطنت صحيحه كه هرجا كه وجود رفته است همه صفات و عوارض وجود نيز رفته است ؛ زيرا كه تفاوت نيست در ميانهء حقايق وجودات ، مگر به شدت و ضعف و به كمال و نقصان ، و بسوى اين دقيقهء الهيه اشاره است در صحيفهء الهيه  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ »  « 1 » ، متفطن باش !\r\nلهذا مراتب عرفان و ايمان و مقامات توحيد و معرفت خداوند جهان ، مختلف است به شدت و ضعف و به كمال و نقصان ، به حيثيتى نسبت هر مرتبه به مرتبهء ديگر كه در فوق او است ، نسبت نقص به تمام و نسبت ضعف به قوت و نسبت قطره به دريا است .\r\n\r\n\r\n","description":"","footnote":"\r\n( 1 ) . سورهء اسراء ( 17 ) ، آيهء 44 .\r\n","page_name":" 89 ","page_number":89},
  {"content":"\r\n\r\nو از مشكات ولايت وارد است كه : ايمان يعنى معرفت حق جل و علا چهل و - نه جزء است و هر جزئى منقسم است به ده جزء ، به بعضى از اشخاص يك جزء از ده جزء داده‌اند و به بعضى يك جزء تمام داده‌اند و به بعضى دو جزء داده‌اند تا چهل و نه جزء ، پس بايد ملامت نكند احدى را .\r\n\r\nدر بيان آنكه مقام ولايت كليّه ، مرتبهء انكشاف جميع هويّات وجوديه است\r\nپس معرفت اشرف و اكمل حقايق امكانيه به ذات و مادون ذات خود و مكاشفه و مشاهدهء آن حقيقت جامعهء اقوى و اعلى مراتب توحيد و عرفان و اظهر و اجلى درجات كشف و ايقان است ، كشفى اتم از او و معرفتى اعلاى از او از غير ذات اقدس متحقق بلكه متصور نمىتواند شد .\r\nاز اينجا ظاهر مىشود معناى كلام خاتم انبياء ( عليه التحيه و الثناء ) : « من رآنى فقد رأى الحق » .\r\nيعنى : « كسى كه مرا بيند پس بتحقيق كه ديده است حق را » زيرا كه مراد از رؤيت او ، رؤيت حقيقت جامعه و مرتبه و استعداد است چنان كه فرموده است :\r\n« اوتيت جوامع الكلم » .\r\nيعنى : « عطا كرده شده‌ام من كلمات جامعه را » و كلمات جامعه ، كلمات وجوديه است چنان كه در صحيفهء الهيه وارد است  « لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي ، وَ لَوْ جِئْنا بِمِثْلِهِ مَدَداً »  « 1 » .\r\nپس بايد ذات مقدس او مرتبه جميع جمع حقايق وجودات و موجودات عالم امكان باشد .\r\nزيرا كه فرمودند : « عطا كرده شدم كلمات جامعه را . »\r\nخلاصهء كلام : چون ذات مقدس او اشرف و اكمل موجودات امكانى است ، هم در سير بداياتى و هم در سير نهاياتى .\r\n- بسوى اول اشاره است در كلام او « اول ما خلق اللّه نورى » .\r\n- و بسوى دوم اشاره است در صحيفهء الهيه   « فَتَدَلَّى فَكانَ قابَ قَوْسَيْنِ أَوْ  \r\n\r\n\r\n","description":"","footnote":"\r\n( 1 ) . سورهء كهف ( 18 ) ، آيهء 109 .\r\n","page_name":" 90 ","page_number":90},
  {"content":"\r\n\r\n أَدْنى »  « 1 » .\r\nپس مشاهدهء آن حقيقت جامعه و به رحمت واسعه منتهى مراتب شهود و انكشاف حق جل و علا و قصوى درجات توحيد و معرفت ذات اقدس مبدأ اعلى خواهد بود . و به اين مرتبه از توحيد اشاره است كلام معجز نظام خاتم اولياء عليه التحيه و الثناء « لو كشف الغطاء ما ازددت يقينا » .\r\nزيرا كه اين كلام لطيف اشاره است به كمال قرب كه تعبير از آن به فناء در توحيد و « موتوا قبل ان تموتوا » و مقام « بك عرفتك » و « عرفت اللّه باللّه » است .\r\nچنان كه از مشكات ولايت واردند و اين مقام به نحو اقوى و اعلى از براى آن سيد اوصياء ثابت است .\r\nزيرا كه مرتبهء او در سير بداياتى و نهاياتى ، ولايت مطلقه و خلافت عامه است كه محيط به همهء مراتب و درجات است . متفطن باش !\r\nو مزيد تحقيق از براى اين مقام در بيان حقيقت و مراتب توحيد و در كشف معناى فناى در توحيد و بقاى به توحيد خواهد آمد . منتظر باش !\r\nو ليكن در اين حديث شريف در بادى رأى اشكالى به نظر مىآيد و آن اين است كه اهل عربيت گفته‌اند كه : كلمهء لو ، از براى افادهء امتناع جزاء است به جهت امتناع شرط .\r\nچنان كه گفته مىشود : « لو جئتنى لا كرمتك » يعنى : « چون نيامدى گرامى نداشتم » .\r\nپس اگر مراد از غطاء ، حجب و سواتر امكانى باشد ؛ لازم مىآيد كه : بر تقدير امتناع كشف حجب و سواتر امكانى ، منتهاى مراتب يقين حاصل شود ؛ زيرا كه از بينات است كه مراد آن حضرت عدم ازدياد يقين ، قصواى درجات يقين است كه مزيدى بر آن متصور نباشد .\r\nو اين معنى باطل و فاسد بلكه از جملهء مستحيلات است ؛ زيرا كه با وجود بقاى حجب و سواتر امكانى ، يقين حاصل نمىتواند شد - چه جاى از منتهايش .\r\nفساد ديگر آنكه مقام آن جناب مقام ولايت مطلقه و خلافت عامه است كه متلاشى است در نزد او همه حجابات و سرداقات ، و مضمحل است در جنب او\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيهء 8 و 9 .\r\n","page_name":" 91 ","page_number":91},
  {"content":"\r\n\r\nجميع كثرات و اضافات .\r\nپس لازم مىآيد كه آن جناب صاحب اين مقام نباشد و يا - العياذ باللّه - خلاف واقع فرموده باشد .\r\nو اگر مراد از غطاء ، كنه ذات اقدس باشد ؛ لازم مىآيد كه : امتناع كشف غطاء كنه ذات ، موجب زيادتى يقين باشد ، زيرا كه جزاء منفى ، و نفى نفى به كلمهء « لو » امتناعيه اثبات است ، و حال آنكه عكس اين معنى ، يعنى : ترتيب زيادتى يقين بر كشف غطاء و عدم ازديادش بر امتناع كشف غطاء اولى و انسب ، بلكه اوجب و اصوب است ، به جهت آنكه از بينات است كه كشف غطاء ذات ، موجب زيادتى انكشاف ذات است نه امتناع كشف غطاء ذات .\r\nمىگويم جواب اين اشكال موقوف است به تمهيد سه مقدمه :\r\n- مقدمهء اول آن است كه : گاهى مترتب مىسازند به كلمه « لو » بر شرطش چيزى را كه ضدش يا نقيضش اولى است كه مترتب باشد بدان شرط از آن چيز از براى افادهء اينكه جزاء مترتب است بر آن شرط به همهء تقادير تا غايت مبالغه حاصل شود .\r\nچنان كه گفته مىشود : « لو اهنتنى لا كرمك » يعنى : « اگر اهانت مىكردى مرا ، گرامى مىداشتم ترا » .\r\nو از بينات است كه ترتب اكرام بر اكرام اولى و انسب است از ترتب اكرام بر اهانت كه ضد اوست ، و با وجود اين معنى بر اهانت مترتب مىسازند ، تا افاده كند كه اكرام بر همه تقادير ثابت است .\r\nو از اين قبيل است كلام پيغمبر ( صلى اللّه عليه و آله ) « نعم العبد صهيب لو لم يخف اللّه لم يعصه » .\r\nيعنى : « خوب بنده‌اى است صهيب ، اگر نمىترسيد از خدا ، معصيت نمىكرد او را » .\r\nو از بينات است كه ترتب عدم معصيت بر خوف اولى است از ترتب آن بر عدم خوف .\r\nپس مقصود بالذات اين است كه : عدم معصيت به همهء تقادير ثابت است تا غايت مبالغه حاصل شود . متفطن باش !\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n- مقدمهء دوم آن است كه : مفاد قضيهء شرطيهء در نزد منطقيين مجرد تعلق جزاء بر شرط ، و محض افادهء ملازمه و اتصال است در ميانهء آنها ، يعنى بر تقدير تحقق شرط لا محاله جزاء نيز محقق است ، خواه نفس شرط و جزاء ممكن التحقّق باشد در نفس الامر ، مثل : « لو كانت الشمس طالعة فالنهار موجود » يا هيچيك ممكن التحقّق نباشند . مثل : « لو كان زيد حمارا كان ناهقا » .\r\nو يا يكى از ممكن التحقّق باشد و ديگرى ممتنع التحقّق ، مثل : « ان كان زيد حمارا كان الانسان ناطقا » .\r\nلذا گفته‌اند كه : صدق قضيهء شرطيّه مستلزم نيست صدق شرط و جزاء را - كه در نزد ايشان مسما به مقدم و تالىاند - بلكه مناط صدق قضيه شرطيه در نزد ايشان ، مجرد صحّت ترتّب تالى است بر مقدم در نفس الامر ، از جهت لزوم در شرطهاى لزوميه ، و از جهت اتفاق در شرطيّه اتفاقيّه .\r\nپس اگر ترتب تالى بر مقدم به اعتبار لزوم يا اتفاق به حسب نفس الامر در قضيه شرطيه صحيح باشد ، صادق خواهد بود - اگرچه مقدم و تالى در حد نفس خود كاذب باشند - چنان كه در مثال سابق گذشت . و الّا كاذب خواهد بود اگرچه مقدم و تالى در حد نفس خود صادق باشند ، مثل : « لو كانت الشمس طالعة فالليل موجود » .\r\nاز اين بيان منكشف گرديد كه مقدم از آن جهت كه مقدم است ملزوم ، و تالى از آن جهت كه تالى است ، لازم است ، و جايز است اينكه لازم اعم از ملزوم باشد ، مثل حرارت كه اعم است از آفتاب و آتش و حركت ، از اينكه لازم هريك از مذكور است .\r\nپس تحقق تالى مطلقا مستلزم تحقق مقدم نمىباشد .\r\nزيرا كه وجود عام مستلزم وجود خاص نيست - اگرچه انتفاى عام مستلزم انتفاى خاص است - و عكس اين معنا در جانب ملزوم ثابت است .\r\nيعنى وجود ملزوم مستلزم وجود لازم است ، و الا انفكاك ثابت مىشود و انتفاى آن مستلزم انتفاى لازم نيست به نحو كليت و اطرّاد ؛ زيرا كه لازم جايز است اينكه عام باشد ، و انتفاى خاص مستلزم انتفاى عام نيست .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nلهذا استثناى عين مقدم نتيجه مىدهد عين تالى را ، و استثناى نقيص تالى نتيجه مىدهد نقيض مقدم را ، و استثناى نقيض مقدم نتيجه مىدهد نقيض تالى را ، و استثناى عين تالى نتيجه مىدهد عين مقدم را . متفطن باش !\r\n- مقدمهء سوم آن است كه : كمال توحيد و تمام يقين بر وحدت صرفه و بساطت حقه ، در صورتى متصور مىتواند شد كه مسلوب شود همه انحاء كثرت ، و مشاهده نشود مگر وحدت صرفه و بساطت حقه .\r\nچنان كه در حديث مشهور از مشكات ولايت وارد است . « و كمال توحيده الاخلاص له و كمال الاخلاص نفى الصفات عنه » . و سابقا محقق نمودم كه اگر كنه ذات اقدس مدرك غير باشد ، لازم مىآيد كه : محاط و محدود باشد و هر محدودى لا محاله بر كثرتى مشتمل است ؛ اگرچه از جهت نقص و كمال باشد .\r\nپس اگر كشف غطاء ذات ممكن باشد ، توحيد صرف و صرف توحيد و يقين تام و تمام يقين بر وحدت صرفه و بساطت حقّه متصور نمىتواند شد .\r\nلهذا امير مؤمنان و مولاى متقيان فرموده‌اند : « من ذا يعرف قدرك فلا يخافك ، و من ذا يعلم ما انت فلا يهابك » .\r\nيعنى : « اگر كنه قدرت ترا مىشناختند از تو نمىترسيدند ، و اگر كنه ذات ترا مىدانستند ، هيبت و سطوت تو از نظرها برداشته مىشد - و ليكن چون كنه قدرت ترا نشناختند و كنه ذات ترا ندانستند پس از تو ترسيدند و در نزد هيبت و سطوت تو مقهور و مغلوب گرديده‌اند .\r\nو از آن جهت نيز در دعاى حرز يمانى كه مشهور به دعاى سيفى است فرموده‌اند : « و لم تعلم لك مائيّة و ماهيّة ، فتكون للاشياء المختلفة مجانسا » .\r\nيعنى : « اگر كنه حقيقت تو معلوم مىشد پس با اشياء مختلفه هم‌جنس مىشدى و كثرتى و تركيبى در ذات تو محقق مىشد و واحد به وحدت صرفه و بسيط به بساطت حقّه نمىشدى » . متفطن باش !\r\nو بدان‌كه : اگرچه از اين بيانات و بينات در نزد تأمل صادق وجوه عديده‌اى از جواب از اشكال مشهور ظاهر و منكشف مىشود ولى از براى توضيح و تأكيد مىگويم :\r\nجواب اول آن است كه اين كلام لطيف محتمل است اينكه از قبيل « نعم -\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nالعبد صهيب لو لم يخف اللّه لم يعصه » ، و از قبيل قول قائل « لو اهنتنى لا كرمتك » باشد و مراد از غطاء ، غطاء كنه ذات باشد ، و مقصود غايت مبالغه در كلام ، و قوت يقين به توحيد ذات اقدس باشد .\r\nبيانش آن است كه ترتب عدم ازدياد بر يقين بر عدم كشف غطاء ، انسب و اولى است از ترتب بر كشف غطاء .\r\nو اين معنى از جملّهء مسلمات و مقبولات است در نزد عامه و از قضاياى مشهوره است در نزد ايشان .\r\nپس مقصود از آن كلام لطيف اين است كه عدم ازدياد يقين بر توحيد به همهء تقادير ثابت است تا مبالغه حاصل شود . متفطن باش !\r\nجواب دوم آن است كه : اين كلام شريف به طريقهء اهل ميزان مستعمل است و مراد از غطاء ، حجب و اغطيهء عالم امكان است ، و ليكن به استثناى عين مقدم تا نتيجه دهد عين تالى را .\r\nيعنى : به جذبات توفيقات ربانى و تجليات تأييدات يزدانى ، حجابات و سرادقات عالم امكان حتى تعيّن ذات خودم از نظر بصيرت من برداشته شده است ، و حجابى در ميانهء من و جمال ازلى باقى نمانده است ، و مرتبهء « بك عرفتك ، و عرفت اللّه باللّه » از براى من حاصل شده است .\r\nچنان كه در حديث سابق در جواب سائل فرمود : « ويلك لم اعبد ربّا لم اره » .\r\nو در جواب سائل دوم فرمود : « لكن رأته القلوب بحقايق الايمان » ، لهذا مزيدى جز يقين من در توحيد متصور نمىباشد .\r\nجواب سوم آن است كه : اين كلام به طريقهء اهل عربيت وارد است ، و مراد از غطاء ، غطاء كنه ذات اقدس است .\r\nيعنى : چون كشف غطاء ذات به جهت اينكه واحد صرف و بسيط من جميع - الجهات است ، و محيط بر جميع اشياء است ، ممتنع است ، لهذا توحيد من توحيد صرف ، و صرف توحيد ، و يقين من بر وحدت و بساطت ذات اقدس ، به منتهاى مراتب و قصواى درجات رسيده است .\r\nو اگر كشف غطاء ذات ممكن باشد لا محاله محاط و محدود مىشود ، و هر محدودى لا محاله بر كثرتى مشتمل است ، و كثرت و وحدت در دو طرف تقابل و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nتعاندند .\r\nپس توحيد صرف ، و صرف توحيد ، و يقين تام بر وحدت صرفه و بساطت حقّهء ذات كه مراد آن جناب است ، از عدم ازدياد يقين در صورتى متحقق مىشود كه :\r\nكشف غطاء ذات ممتنع التحقق و مستحيل الوقوع باشد . متفطن باش !\r\nو بدان‌كه - در نزد تأمل صادق در اين بيان و تبيان ظاهر مىشود - احتمال اينكه : اين كلام لطيف محمول باشد بر استثناى نقيض تالى ، تا نتيجه دهد نقيض مقدم را ، - چنان كه قاعدهء اهل ميزان است - يعنى : از كمال و قوت يقين دانستم كه كنه ذات اقدس محال است اينكه ؛ مدرك عقول و افهام باشد ، متفطن باش و در مقدمهء سوم نيك تأمل نماى تا مقام توقف و مجال انكار نماند .\r\nو بدان‌كه محتمل است كه : اين حديث شريف اشاره باشد به مقامات سلوك در ممالك عرفان و به درجات صعود در مراتب ايقان نه به منتهاى سلوك و صعود كه مقام فناى در توحيد و بقاى به توحيد است .\r\nبيانش آن است كه از براى سلاك مسالك توحيد و عرفان در حين سير و سلوك بسوى حضرت ذى الجلال درجات متفاوته و مراتب مختلفه است - به حيثيتى كه در هر مرتبه كشف حجابى و بقاى حجابى است - و حصول هر مرتبهء سابقهء معدّ است از براى حصول مرتبهء لاحقه ، و در هر مرتبه حجابى منكشف و نقابى مرتفع و يقينى حاصل است كه در مرتبهء سابقه نبوده است .\r\nپس در حين سلوك و صعود بسوى حضرت ربوبيّت - آنا فانا - يقين در ازدياد ، و توحيد در اشتداد است تا سير به منتها رسد و همهء حجابات و سرادقات مرتفع گردد ، و مقام « بك عرفتك ، و عرفت اللّه باللّه » - چنان كه از مشكات ولايت وارد است و در نزد عرفا به فناى در توحيد مسمّا است - حاصل شود .\r\nخلاصهء كلام : مراتب كشف غطاء و ارتفاع حجب بغايت مختلف و متفاوت است به نهجى كه نسبت كشفى به كشف ديگر كه در فوق آن است نسبت ضعف به قوت و نسبت نقص به تمام و نسبت قطره به دريا بلكه نسبت ظلمت است به نور .\r\nبلكه اساطين حكما و محققين عرفا گفته‌اند كه : مادامى كه تعلقات دنياوى باقى است كشف غطاء بالكليه حاصل نمىشود ؛ بلكه به قدر تعلق اگرچه بغايت\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nقليل باشد ريشهء نقاب و حجاب باقى است ؛ اگرچه بغايت رقيق باشد .\r\nو به اين معنى اشاره است كلام خداوند يگانه :  « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ »  « 1 » .\r\nيعنى : « تا بيامرزد خدا گناهان گذشته و آيندهء ترا » .\r\nو كلام خاتم انبياء ( صلى اللّه عليه و آله و سلم ) : « انه ليغان على قلبى و استغفر اللّه فى كل يوم سبعين مرة » - و فى رواية « مأة مرة » - يعنى : « بدرستى كه وارد مىشود بر دل من وارداتى كه غطاء و حجابند از براى دل من ، و استغفار مىكنم در هر روز هفتاد مرتبه » - و صد مرتبه نيز وارد است .\r\nو همهء آنچه كه از مشكات ولايت وارد است در باب استغفار از ذنوب و معاصى و در باب اعتراف به سيّئات و خطيئات ، اشاره به اين دقيقه است كه بيان نمودم ، و الا از بينات است كه ايشان معصومند از جميع خطايا و ذنوب و مطهرند از همهء زلات و عيوب ، و به اين دقيقه نيز اشاره است « حسنات الابرار سيّئات المقربين » ملخّص كلام در اين بيان آن است كه : از براى سلاك از انبياء و اولياء ، مادامى كه تعلقات دنياوى باقى است ؛ به جهت مجاهدات نفسانيه و رياضات علميّه و اعمال شاقّهء بدنيّه مترقبات كليه و مشاهدات عقليه و اتصالات معنويه به عالم ربوبيت حاصل مىشود ، و الا لازم مىآيد كه ، اين مجاهدات و رياضات اعمال لغو و عبث باشد ، و اين معنى منافى حكمت و مصادم تحقيق و برهان است .\r\nو چه بسيار ركيك است ، كلام كسى كه مىگويد : اينهمه از براى تعليم و هدايت خلق است ، زيرا كه در جاى خود محقق و مبرهن است كه : سافل ، غايت بالذات از براى فعل عالى نمىتواند شد ، و محال است التفات بالذات از عالى نسبت به سافل - اللهم الا بالعرض و بالتبع -\r\n« و للارض من كأس الكرام نصيب » .\r\nو اين معنا منافى نيست به اينكه : از براى نفوس شريفه و ذوات قدسيّهء انبياء و اوصياء ايشان ، در اصل فطرت اتصال معنوى به عالم ملكوت و جبروت ثابت باشد ، بلكه عنايت ربانى و مؤادى تحقيق و برهان آن است كه بايد چنين باشند .\r\n\r\n\r\n","description":"","footnote":"\r\n( 1 ) . سورهء فتح ( 48 ) ، آيهء 2 .\r\n","page_name":" 97 ","page_number":97},
  {"content":"\r\n\r\nلهذا در ايام طفوليت ، بلكه در حين ولادت نيز مصدر معجزات و كرامات و مطلع لمعات و انوار علوم و معارف مىباشند . متفطن باش !\r\nبدان‌كه بنابراين توجيه نيز كلمهء « لو » به طريقهء عربيت ، مستعمل ، و محتمل است كه به طريقهء اهل ميزان مستعمل باشد ، و ليكن باستثناى نقيض تالى ، تا نتيجه دهد نقيض مقدم را .\r\nو مراد از غطاء و اغطيه و حجب ، عالم امكان است ، و الف و لام الغطاء از براى جنس يا استغراق است .\r\nيعنى چون هنوز همهء حجابات و سرادقات بالكليه مرتفع نگرديده‌اند ؛ و رقايقى از حجب و اغطيه باقى است ، لهذا به مجاهدات نفسانيه ، و رياضات علميه و عمليه و اتصالات معنويه - آنا فانا - در يقين من مزيتى و در توجه من زيادتى حاصل مىشود ، كه در آن سابق حاصل نبوده است .\r\nو يا چون - آنا فانا - به يقين خود مزيتى ديدم ، دانستم كه جنس غطاء و حجاب بالكليه مرتفع نگرديده است ؛ و ليكن بنا بدين توجيه ، شاهد اصل مدعا نخواهد بود . متفطن باش !\r\n- مرتبهء دوم از مراتب حقيقت وجود ، وجود مقيد است .\r\nو آن عبارت است از : وجودات مقيّده به قيودات ماهيّات محدودهء به حدود هويّات متعيّنه به تعيّنات انيّات ، مثل : وجود عقل و نفس و فلك و انسان و ملك و مانند آنها از وجودات متحده با ماهيات .\r\n- مرتبهء سوم از مراتب حقيقت وجود ، وجود مطلق انبساطى و فيض مقدس اطلاقى ، و رحمت واسعهء حضرت نور الانوار ، كه مرتبهء ذاتش نه مقيد است به حدود ماهيات ، و نه مقيد است به عدم آن حدود ، و چون چنين است ؛ پس با همه است بىهمه ، و هيچ مرتبه از مراتب موجودات از رشحه‌اى از رشحات او خالى نيست - بلكه همهء جهات و حيثيات تحصل و وجود از او منبعث و از مراتب او متحقق است - و مرتبهء ذاتش فاقد هيچ مرتبه از مراتب تحصلات و وجودات نيست - بلكه همه را داراست به نحو اقوى و اقدس ، و به نهج اعلى و اشرف ، بلكه چون چنين است چنان است - پس نظر به اطلاق و شمولش ، با عقل عقل است ، با نفس نفس ، با فلك فلك است ، با حادث حادث است ، با قديم قديم ؛ و با وجود اين معنى ،\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nترتيب و نزول كه مقتضاى تحقيق و برهان ، و مؤادى حجب و بيان ، و مستفاد از مشكات نبوت و ولايت است به حال خود باقى است ، و ترتب در مظاهر و مرايا در انيات اين مرتبه از وجود به جاى خود ثابت است .\r\nنه هر مظهرى از مظاهر اعيان ثابته را صلاحيت مظهريت اين مرتبه از وجود است ، و نه هر مرآتى از مراياى ماهيات را قابليت جلوه‌گاهى اين درجه از نور و ظهور است .\r\nسبو را چگونه گنجايش دريا است ، و ذره را چگونه تاب تابش آفتاب است .\r\n حوض با دريا اگر پهلو زند * خويش را از بيخ هستى بركند \r\nبلكه مظهر اين مرتبه از ظهور در سير بداياتى عين ثابت روح اعظم ، و در سير نهاياتى عين ثابت انسان كامل است ؛ و تغاير در ميان اين دو ثابت - در نزد تحقيق و برهان در نظر شهود و عرفان و در مشهد مشاهده و عيان - به اعتبار است .\r\nچنان كه در ميانهء حقيقت و وجود روح اعظم ، و حقيقت و وجود انسان كامل نيز تغاير به اعتبار است .\r\nلهذا از مشكات ولايت وارد است : « ان للّه سبعين الف حجاب من نور و ظلمة لو كشفها لا حرقت سبحات وجهه ما انتهى اليه بصره من خلقه » .\r\nيعنى : « از براى خداوند عالم هفتاد هزار حجاب است از نور و ظلمت ، و هر گاه بردارد آن حجابها را ، هر آينه مىسوزاند انوار عظمت و جلالت وجهش هر چيز را كه منتهى مىشود بسوى او بصر او از خلقش » .\r\nو از بينات است در نزد صاحب بصيرت كه مراد از حجب ، مراتب مرتبهء موجودات است . و مراد از وجه ، همين مرتبه از وجود است نه مرتبهء ذات احديت چنان كه مروى است در اصول كافى كه صادق آل محمد ( عليه السلام ) از راوى پرسيد كه : چگونه تفسير مىكنند مفسرين عامه كلام معجز نظام خداوند عالم را  « كُلُّ شَيْءٍ هالِكٌ إِلَّا وَجْهَهُ »  « 1 » ؟\r\nعرض كرد كه : مىگويند ، مراد از وجه ، ذات احديت حق اول است .\r\nفرمود : دروغ گفته‌اند ، ماييم وجه خدا كه هلاكت از براى ما نيست .\r\nاحاديث ديگر به اين مضمون در كتاب اصول كافى و كتاب توحيد بسيار است\r\n\r\n\r\n","description":"","footnote":"\r\n( 1 ) . سورهء قصص ( 28 ) ، آيهء 88 .\r\n","page_name":" 99 ","page_number":99},
  {"content":"\r\n\r\nو از مشكات ولايت وارد است در تفسير آيهء كريمهء  « فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا »  « 1 » .\r\nيعنى : « زمانى كه تجلى نمود پروردگار ( موسى ) به آن كوه ، پس گردانيد او را پاره » و فرمود : نور ، ملكى بود از ملائكهء مقربين ، و ملائكه نيز از شيعيان ما مىباشند ، كه نور يكى از شيعيان ما بود كه تجلى نمود بر كوه طور ، و پراكنده گردانيد او را .\r\nو اگر مراد از وجه ذات احديّت ، حق اول باشد نيز مقصود حاصل است ؛ و از اين معنى حاكى است لسان بعضى از شعراى عجم :\r\nبيت :\r\n اگر از روى براندازد او نقاب صفات * دو كون سوخته گردد ، ز تاب پرتو ذات\r\nبه پيش نور تجلى ذات ، محو شود * جهان كه هست عيان گشته ، از فروغ صفات\r\nدلا نقاب برافكن ز روى او ، و مترس * مگر كه سوخته گردى ز آتش سبحات \r\nو از اين جهت است كه خاتم اوصياء در خطبهء جوامع توحيد كه در اصول كافى مذكور است فرموده‌اند : « كل شىء لشىء محيط ، و المحيط بما احاطه منها هو اللّه الاحد الصمد » تا آخر خطبه .\r\nيعنى : « هر چيزى به چيزى محيط است ، و محيط به آنچه كه محيط است از آن اشياء خداوند يگانهء بىنياز است . » متفطن باش !\r\nبدان‌كه اطلاق و انبساط اين مرتبه از وجود نه از قبل اطلاق و كليت معانى ماهيات است ، زيرا كه اين اطلاق و كليت از غايت ضعف و ابهام است .\r\n « از ضعف بهر جا كه نشستيم وطن شد » \r\nو آن كليت و انبساط از فرط تحصل و فعليت و از غايت شدت و قوت است\r\n « غيرتش غير در جهان نگذاشت » \r\nو به اين دقيقه اشاره است آنچه كه از مشكات ولايت وارد است « كل لا بعض له » .\r\nبلكه مراد از اطلاق و انبساط و از كليت و شمول احاطهء وجودى و انطواء وصولى و شدت تسلط ، و قوت تحصل است كه الفاظ و عبارات از بيانش قاصر و نطق از بيانش عاجز است  « وَ إِنْ تَعُدُّوا نِعْمَتَ اللَّهِ لا تُحْصُوها »  « 2 » .\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 143 . صريح آيهء كريمه دلالت دارد بر تجلى حق در مظهر موسوى و صعق فناى حاصل از تجلى حق به اسم جلال است و آثار جعل در روايت ظاهر و هويداست .\r\n( 2 ) . سورهء ابراهيم ( 14 ) ، آيهء 34 .\r\n","page_name":" 100 ","page_number":100},
  {"content":"\r\n\r\nو به اين مرتبه از وجود اشاره است در صحيفهء الهيّه  « وَ رَحْمَتِي وَسِعَتْ كُلَّ شَيْءٍ »  « 1 » .\r\n « أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً »  « 2 » .\r\nيعنى : « آيا نمىبينى پروردگار خود را كه چگونه منبسط ساخته است ظل وجود را بر هياكل ماهيات و مظاهر انيّات » .\r\nو در كلمات مشكات ولايت وارد است « عين كل شىء لا بالمزاولة ، و غير كل شىء لا بالمزايلة ، داخل فى الاشياء لا كشىء داخل فى شىء و خارج عن الاشياء لا - كشىء خارج عن شىء » .\r\nو در كلام مشكات نبوت وارد است « انه فوق كل شىء ، و املئت كل شىء ، قد ملأت عظمته كل شىء ، فلم يخلو منه ارض و لا سماء ، و لا بر و لا بحر و لا هواء » .\r\nو مانند مذكورات از آيات و اخبار كه اشاره‌اند به اين مرتبهء از وجود ، از حد شماره بيرون است ( متتبّع و متأمل باش ) .\r\nبدان‌كه به اين مرتبه از وجود متصحّح مىشوند آيات و اخبارى كه واردند در تشبيه و ظواهر آنها مقارنت ذات اقدس خداوند احد است با اشياء و مرتفع مىشود تناقض و تدافع كه در ميان آيات و اخبار تنزيه و آيات و اخبار تشبيهيه در بادى نظر واقع است .\r\nفرموده است صدر محققين ( قدس سره ) در كتاب شرح توحيد از اصول كافى :\r\nبدان‌كه هرگاه در كلام عرفا اطلاق نمايند وجود مطلق را به ذات احديّت مراد ايشان وجود به معناى اول يعنى حقيقت به شرط لاى وجود است ، و مراد ايشان از اطلاق صرافت و تجرد از قيودات و حدودات ماهيّات است ، نه وجود به معناى سوم ، و الا لازم مىآيد بر ايشان مفاسد شنيعه از الحاد و حلول و تشبيه و اتصاف ذات حق به صفات محدثات و كائنات و بودن او محل نقايص و آفات .\r\nو عدم فرق در ميانهء اين دو مرتبه از وجود منشأ بسى عقايد فاسده و اعتقادات باطله و شبهات واهيه است .\r\nو ليكن بعد از تحقيق و فرق در ميانهء اين دو مرتبه از وجود به نهجى كه منكشف\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n( 2 ) . سورهء فرقان ( 25 ) ، آيهء 45 .\r\n","page_name":" 101 ","page_number":101},
  {"content":"\r\n\r\nگرديد به حد ظهور و انكشاف مىيابد كه تقديس محض و تنزيه صرف در ذات اقدس مبدأ اعلى چنان كه مقتضاى براهين ساطعه و حجج نيّره و مذهب و معتقد اساطين حكما و محققين از اصحاب شريعت غرّاى اسلام و ساير شرايع حقه است به حال خود باقى است .\r\n « من يدر ما حلت لم يخذل بصيرته * و ليس يدريه الا من له البصر » \r\nو بسوى اين سه مرتبه از وجود اشاره است كلام بعضى از محققين عرفا « الوجود - الحق هو اللّه و الوجود المطلق فعله و المقيّد اثره » .\r\nتمام شد كلام آن محقق ، متفطن و ملتفت و متجرد باش كه غايت غموض دارد و به خوض تام و رسوخ تمام و ذوق سليم و عقل مستقيم و تلطف از سرّ و تجرد از عقل محتاج است .\r\n رو مجرد شو مجرد را ببين * ديدن هر چيز را شرط است اين \r\nسبحان اللّه از غايت ظهور به غايت خفا ، و از غايت بروز غايت كمون دارد .\r\n مىرود بىروىپوش اين آفتاب * فرط نور او است رويش را حجاب\r\nچيست پرده پيش روى آفتاب * جز فروغ و شعشعه و تيز و تاب \r\n\r\nايقاظ و تنبيه\r\nبدان‌كه تعبير از اين مرتبه از وجود در لسان مشكات نبوت و ولايت در سير بداياتى نزولى گاهى به رحمت واسعه است  « وَ رَحْمَتِي وَسِعَتْ كُلَّ شَيْءٍ »  « 1 » .\r\nو گاهى به مشيّت است « خلق اللّه بالمشيّة ، و خلق المشية بنفسها » .\r\nو گاهى به نور است « اول ما خلق اللّه نورى » .\r\nو گاهى به عرش است  « الرَّحْمنُ عَلَى الْعَرْشِ اسْتَوى »  « 2 » .\r\nو گاهى به امر است  « ما أَمْرُنا إِلَّا واحِدَةٌ »  « 3 » .\r\nو گاهى به صنع است « نحن صنايع اللّه و الخلق بعد صنايع لنا » .\r\nزيرا كه مقام ايشان مقام ولايت مطلقه است ؛ كه محيط به همهء مراتب است .\r\nو گاهى به يد مبسوط است « و انا يد اللّه المبسوطة على عباده بالمغفرة و الرحمة » .\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n( 2 ) . سورهء طه ( 20 ) ، آيهء 5 .\r\n( 3 ) . سوره قمر ( 54 ) ، آيه 50\r\n","page_name":" 102 ","page_number":102},
  {"content":"\r\n\r\nو گاهى به عقل است « اول ما خلق اللّه العقل » .\r\nو گاهى به قلم است « اول ما خلق اللّه القلم » زيرا كه ، وجود عقل مجعول است نه ماهيتش ، و اشاره نمودم كه اين وجود وجود سارى در عقل و ديگر وسايط فيض در قوس نزول منبسط بر كليهء مراتب است و منافات با وساطت عقل در سلسلهء ترتيب ندارد و با حفظ مراتب موجودات به حال خود باقى و با سريان در مراتب به اطلاقش منافى نيست .\r\nو گاهى به مرتبهء باء چنان كه از خاتم اوصياء - عليه التحية و الثناء - وارد است :\r\n« و ان جميع القرآن فى باء بسم اللّه ، و انا نقطة تحت الباء » زيراكه باء اشاره به مرتبهء ثانيهء از وجود است كه مرتبهء وجود اطلاقى و انبساطى است . چنان كه الف اشاره است به مرتبهء اول از وجود كه مرتبهء احديت صرفه و غيب الغيوب است ، و تعبير از مرتبهء خود به نقطهء در تحت باء اشاره است به اينكه مرتبهء ولايت مطلقهء خاتم اولياء تبع ولايت مطلقهء خاتم انبياء است . چنان كه فرمودند : « انا عبد من عبيد محمد » ، و در سير نهاياتى صعودى به غير از اين مرتبه از وجود ، گاهى به مقام « قاب قوسين » و « او ادنى » ،  « فَكانَ قابَ قَوْسَيْنِ أَوْ أَدْنى »  « 1 » ،\r\nو گاهى به مرتبهء « كشف غطاء ما ازددت يقينا » .\r\nو گاهى به آيهء كبرى  « لَقَدْ رَأى مِنْ آياتِ رَبِّهِ الْكُبْرى »  « 2 » .\r\nو گاهى به خلق عظيم  « إِنَّكَ لَعَلى خُلُقٍ عَظِيمٍ »  « 3 » .\r\nو گاهى به مقام محمود  « عَسى أَنْ يَبْعَثَكَ رَبُّكَ مَقاماً مَحْمُوداً »  « 4 » تعبير شده است .\r\nو تعبير از اين مرتبه از وجود در لسان عرفا گاهى به حق مخلوق به ، و گاهى به نفس رحمانى و گاهى به حقيقة الحقايق و گاهى به حضرة الاسماء و گاهى به مرتبهء واحديت جمع و گاهى به تجلى اول و ظهور حق اول .\r\nو گاهى به فناء در توحيد و فناء فى اللّه شده است .\r\n عباراتنا شتى و حسنك واحد * و كل الى ذاك الجمال يشير \r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيهء 9 .\r\n( 2 ) . سورهء نجم ( 53 ) ، آيهء 18 .\r\n( 3 ) . سورهء قلم ( 68 ) ، آيهء 4 .\r\n( 4 ) . سورهء اسراء ( 17 ) ، آيهء 79 .\r\n","page_name":" 103 ","page_number":103},
  {"content":"\r\n\r\n\r\nاشراق و انارة\r\nاز اين بيانات و بيّنات در نزد حاذق محقق و بصير مدقق بعد از امعان فكر و دقت نظر ، منكشف مىشود كه اين مرتبه از وجود فعل مطلق و مجعول اول ذات اقدس مبدأ اعلى است .\r\nبيان انكشاف آن است كه در شارقات سابقه محقق گرديد كه حقيقت واجب - الوجود بالذات بسيط من جميع الجهات و واجب الوجود من جميع الحيثيات است ، پس به نفس ذات متجلى و فياض است نه به ضميمه‌اى از ضمايم و حيثيتى از حيثيات ، و الا جهت امكانى بلكه تركيب از جهت وجوبى و امكانى در ذات اقدس او ثابت مىشود و به تمام ذات متجلى است نه به جزء ذات و الا تركيب لازم مىآيد پس بايد فيض اول و جلوهء اول اثر تمام ذات اقدس و جلوهء تمام حقيقت مبدأ اول باشد .\r\nو از بينات است كه اثر ذات و جلوهء تمام ، اثر ذات و جلوهء تمام ذات ، تمام جلوهء ذات است ، و تمام ذات چنان كه محقق گرديد صرف صرف وجود ، و وجود صرف صرف تام بلكه فوق التمام است . در شدت و قوت و تماميت و صرافت غير متناهى ، بلكه فوق غير متناهى است به عدهء غير متناهى .\r\nپس تمام اثر نيز بايد صرف و تام باشد ، و محدوديتى در او متحقق نباشد .\r\nمگر به قدرى كه لازم مجعوليت و معلوليت و مقتضاى اثريت و نزول است . و او فقدان مرتبهء فوقيت همهء كمالات ، و نقصان از درجهء شدت و قوت غير متناهى مفيض بالذات است . زيرا كه مجعول بالذات و اثر بالذات ، حقيقت تعلقيه و حيثيت ارتباطيه است .\r\nپس حقيقتى و حيثيتى از براى او ، سواى ارتباط و تبعيت متصور نمىتواند شد .\r\nپس در محدوديت و صرافت تابع متبوع و مرتبط اليه خواهد بود مگر به قدرىكه اقتضاى اثريّت و نزول است و آن اين است كه مبدأ اول تام بلكه فوق التمام است و اين مرتبه تام است .\r\nبه عبارت ديگر مىگويم ذات اقدس مبدأ اول در شدت و عدت همهء كمالات غير متناهى است . و اين مرتبه از وجود به حسب عدت كمالات غير متناهى است نه به حسب شدت و عدت .\r\nو به عبارت ديگر مىگويم : وجود مبدأ اول صرف صرف ، و اين مرتبه از وجود صرف است ، و با وجود اين معنى نسبت اين مرتبه از وجود ، به وجود مبدأ اول نسبت\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nنقص به تمام ، و نسبت ضعف به قوت و نسبت فقر به غنا است  « وَ اللَّهُ الْغَنِيُّ وَ أَنْتُمُ الْفُقَراءُ »  « 1 » .\r\nپس منكشف گرديد كه فيض اول مبدأ اول فعل مطلق و وجود اطلاقى است .\r\nاخذ كن اين برهان محكم البنيان را و اين حجت شديد الاركان را و غنيمت شمار كه مخصوص اين وجيزه است ، و براهين ساطعه و حجج نيّره و شواهد نقليه بر اين مطلب اعلى بسيار است ( متّبع و متدبّر باش ) .\r\nو بدان‌كه از اينجا ظاهر مىشود در نزد اصحاب بصيرت كه اين مرتبهء از وجود كه مرتبهء ولايت مطلقه و خلافت عامه است ، مظهر اسم اللّه كه اسم جامع است . يعنى متضمن است جميع اسماء عامه و خاصه و كليه و جزئيه را لهذا مسما است به اسم جلاله و مقدم جامع و امام الائمه مىتواند شد نه وجودات مقيده ، زيرا كه منكشف گرديد كه اين مرتبه از وجود ، وجود مطلق و فعل مطلق است و هيچ وجودى و هيچ كمالى از كمالات وجود از حيطهء احاطهء او بيرون نيست ، بلكه نسبت همهء وجودات و كمالات وجودات مقيّده ، به او نسبت فرعيّت و عكسيّت و ظلّيت و رشحيّت است . پس مرتبهء او مرتبهء جميع همهء موجودات و مرتبهء تمام و كمال همهء فيوضات و كمالات است و نسبت ساير وجودات و كمالات به او نسبت نقص به تمام و نسبت ضعف به قوت و نسبت فقر به غنا است ، چنان كه نسبت او به مرتبهء احديت و غيب الغيوب همين نسبت است ، بلكه نسبت ذات اقدس او به مراتب غير متناهيه اتم و اقوى است از نسبت او به ساير وجودات و كمالات وجودات امكانى .\r\nپس منكشف گرديد كه اين مرتبه از وجود صلاحيت دارد كه مظهر اسم جامع باشد ، و اسم جامع ، اسم جلاله است ، زيرا كه همين مرتبه از وجود ، حقيقت انسان كامل است در سير نهاياتى .\r\nو هريك از ساير اسماء حسنى را خواه كليه باشند و خواه جزئيه مظهر خاصى است .\r\n پادشاهان مظهر شاهىّ حق * عارفان مرآت آگاهى حق \r\nبدان‌كه از اين بيانات و بينات و از اين لمعات و اشراقات نيز منكشف گرديد كه : اين مرتبه از وجود مرتبط بالذات است به مفيض بالذات ، بلكه جهت\r\n\r\n\r\n","description":"","footnote":"\r\n( 1 ) . سورهء محمد ( 47 ) ، آيهء 38 .\r\n","page_name":" 105 ","page_number":105},
  {"content":"\r\n\r\nذاتش بعينها جهت ارتباط است به مبدأ اول ، و به او مرتبط مىشود ساير هويات و انيات به جاعل حقيقى و فاعل سرمدى . لهذا گاهى تعبير مىكند از او به قيوميت و فياضيت ، و گاهى به صنع و ابداء ، و گاهى به ايجاد و احداث ، و گاهى به مشيت و گاهى به رحمت واسعه و نسبت سوائيّه و گاهى به حقيقة الحقايق و نور الانوار نسبت به ساير حقايق و انوار وجوديه .\r\nو بسوى اين دقيقهء لطيفه اشاره است در صحيفهء الهيه  « وَ رَحْمَتِي وَسِعَتْ كُلَّ شَيْءٍ »  « 1 » ،  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  « 2 » .\r\nيعنى : « برمشيت ازليه مرتب است امر كه عبارت از قول كن است و بر قول كن مترتب است وجود اشياء » .\r\nمراد از قول كن جهت ارتباط اشياء است به مبدأ اول ، نه لفظ كاف و نون چنان كه از ابو الحسن ( عليه السلام ) مروى است كه فرمود به صفوان بن يحيى در مقام بيان ارادهء اضافيه و مشيت ثانيه : « فارادته احداثه لا غير ذلك » .\r\nيعنى : « ارادهء خداوند عالم احداث و ايجاد اوست مر اشياء را نه غير اين » .\r\nو نيز فرموده‌اند : « فارادة اللّه الفعل لا غير ذلك ، يقول له كن فيكون ، بلا لفظ و لا نطق بلسان » .\r\nيعنى ارادهء خداوند عالميان مرفعل را اين است كه مىگويد فعل را موجود باش ! پس موجود مىشود بدون لفظى و بدون نطق به زبانى . و چگونه مىشود كه مراد كاف و نون باشد با وجود اين‌كه كاف و نون نيز از اقسام فيكون است ، پس دور يا تسلسل ثابت مىشود .\r\nو به اين لطيفهء الهيه نيز اشاره است كلام صادق آل محمد ( عليه السلام ) :\r\n« خلق اللّه الاشياء بالمشية و خلق المشية به نفسها » .\r\nو كلام على بن موسى الرضا ( عليه السلام ) : « خلق اللّه الصنع و خلق الاشياء بالصّنع » .\r\nمتفطن باش و بدان‌كه : از اينجا ظاهر مىشود سرّ توحيد در صفات اضافيه\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n( 2 ) . سورهء يس ( 36 ) ، آيهء 82 .\r\n","page_name":" 106 ","page_number":106},
  {"content":"\r\n\r\nو اوصاف فعليه ، زيرا كه صفات اضافيه كه عبارتند از : صفات وجوديه كه اضافهء مصدريّت و مبدئيّت را مدخلّيت در اتصاف به آن صفات باشد به قيوميت مطلقه و فياضيت عامه برمىگردند ، زيرا كه مراد از قيوميت و فياضيت ، جهت احداث و ايجاد و رابطهء صنع و ابداع است .\r\nو منكشف گرديد كه اين مرتبه از وجود جهت ارتباط و تعلق همهء اشياء است به مبدأ اول ، و هيچ ارتباطى و فيضى از حيطهء احاطهء او بيرون نيست .\r\nپس فيضان اين مرتبه از وجود از مفيض بالذات ( جل اسمه ) مناط اتصاف او است به همهء صفات فعليه و نعوت اضافيه .\r\nمتفطن باش و بدان‌كه : از اينجا ظاهر مىشود در نزد صاحب فطنت ، و بصيرت سرّ توحيد در افعال ، چنان‌كه مذاق و مشرب اساطين حكماى محققين عرفا است .\r\nو به اين معنى اشاره است در كلام مجيد  « وَ رَحْمَتِي وَسِعَتْ كُلَّ شَيْءٍ »  « 1 »  « وَ ما أَمْرُنا إِلَّا واحِدَةٌ »  « 2 » .\r\nو در كلام مشكات ولايت است « جفّ القلم بما هو كائن » .\r\nمتفطن باش و بدان‌كه مآل و حقيقت توحيد در صفات اضافيه و توحيد در افعال نفس الامريّه ، بشىء واحد است ، و آن مرتبهء وجود اطلاقى است و تفاوت در ميانهء آنها به اعتبار است .\r\nبه جهت آنكه فيضان او مناط اتصاف حق اول است به همهء صفات اضافيه ، چنان‌كه مبيّن گرديد ، و فيضان آن مناط توحيد در صفات اضافيه است ، به جهت اين كه از هيچ فعلى خالى نيست ، بلكه مرتبهء جميع همهء افعال است به نحو اقوى و اعلى ، و هيچ فعلى نيز از او خالى نيست بلكه نسبت هر فعلى به او نسبت فرعيت و رشحيت است . لذا صدور او مناط توحيد در افعال است .\r\nو از اينجا نيز منكشف مىشود سرّ اينكه خاتم انبيا ( عليه التحية و الثناء ) رحمة للعالميان است .\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n( 2 ) . سورهء قمر ( 54 ) ، آيهء 50 .\r\n","page_name":" 107 ","page_number":107},
  {"content":"\r\n\r\nو سرّ اينكه خاتم اوصياء ( عليه التحية و الثناء ) فرموده‌اند : « انا يد اللّه المبسوطة على عباده بالمغفرة و الرحمة » و معناى كلام شاعر :\r\n اسد اللّه در وجود آمد * در پس پرده هرچه بود آمد \r\nبيان انكشاف آن است كه مكرر مذكور گرديد كه : اين مرتبه از وجود مرتبهء ولايت مطلقه و ولايت مطلقه مقام خاتم انبياء و خاتم اوصياء ( عليهما السلام ) است ، و ولايات ساير انبياء و اولياء ، عكوس و اضواء و رشحات و اظلال‌اند از آن ولايت اطلاقيه و خلافت كل .\r\nو لهذا در حديث قدسى وارد است « لولاك لما خلقت الافلاك » ، و در كلام مشكات ولايت وارد است « نحن صنائع اللّه و الخلق بعد صنايع لنا » .\r\nتفاوت نيست اينكه لام « لنا » لام غايت باشد يا لام تعليل ، زيرا كه در نزد بصير محقق ثابت و منكشف است كه فاعل بالذات غايت بالذات ، و غايت بالذات فاعل بالذات است .\r\nلهذا صاحب شفاعت كبرى در مقام « محمود » مىباشند و اكابر و اعاظم انبياء در قيامت كبرى به شفاعت ايشان متمسك و متمثل مىشوند .\r\nمتفطن باش و بدان‌كه : با وجود اين معنى ترتيب در ميانهء موجودات در مراتب نزول و صعود ، به حال خود باقى و كثرات « لا تعد و لا تحصى » در موجودات عالم امكان به حسب طول وجود و عرض وجود ثابت است ، بلكه علاوه بر كثرت و غيريت ، تقابل و تنافى نيز در ميانهء بسيارى از موجودات واقع است . يكى ملك است و ديگرى شيطان كه در منزلهء دو نقطهء متقابلند ، يكى آب است و ديگر آتش كه در دو طرف تقابل و تنافى واقعند ، يكى انسان كه زينت عالم امكان است و جامع جميع كمالات اكوان است ، و ديگرى وجود امتدادى جسمانى كه ميّت محض و قوهء صرفه است ، يكى فلك است كه در غايت علوّ و نهايت احكام و ديگرى عنصر است كه در غايت انخفاض و نهايت انكسار است  « كُلَّ يَوْمٍ هُوَ فِي شَأْنٍ »  « 1 »  « لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا  به مثله  مِداداً »  « 2 » .\r\nمتلطف و متجرد باش كه دقيق المسلك و صعب المنال است ، فهم كنهش كما\r\n\r\n\r\n","description":"","footnote":"\r\n( 1 ) . سورهء الرحمن ( 55 ) ، آيهء 29 .\r\n( 2 ) . سورهء كهف ( 18 ) ، آيهء 109 .\r\n","page_name":" 108 ","page_number":108},
  {"content":"\r\n\r\nينبغى و وصول به حقيقتش كما هو ، به قريحهء لطيفه و فطرت ثانيه و مجاهدات نفسانيه و رياضات علميه محتاج است .\r\nذو العينين باش تا در عين وحدت‌بينى كثرت بينى و در عين كثرت‌بينى وحدت بينى ، برزخى باش تا بينى كه « جفّ القلم بما هو كائن » با  « كُلَّ يَوْمٍ هُوَ فِي شَأْنٍ »  « 1 » چگونه سر از گريبان وحدت‌بينى بيرون آورده در عين افتراق ، اجتماع ، و در عين اجتماع افتراق دارند .\r\n رقّ الزجاج و رقتّ الخمر * فتشابها و تشاكل الأمر\r\nفكأنها خمر و لا قدح * و كأنها قدح و لا خمر\r\nاز صفاى مى و لطافت جام * بهم آميخت رنگ جام و مدام\r\nهمه جام است و نيست گوئى مى * يا مدام است و نيست گوئى جام \r\n\r\nتفريع لطيف و تحقيق شريف\r\nبدان‌كه توحيد در صفات اضافيه و افعال حقيقيه ، لازم دارد توحيد در فياضيت و فاعليت را - چنان‌كه مقتضاى فحص و برهان و مستفاد از مشكات نبوت و ولايت و مذهب و معتقد اساطين حكمت و معرفت است - با اعتقاد به اين‌كه در عالم وجود علل متكثره و فواعل غير محصوره متحقق است .\r\nو اين‌كه هر وجودى را اثر خاصى مترتب است كه بر ديگرى مترتب نيست .\r\nچه بسيار از موجودات كه در ميانهء آثار آنها تباين بلكه تنافى و تضاد ثابت است .\r\nنمىبينى كه اثر آتش سخونت و اثر آب رطوبت و اثر هوا برودت و اثر زمين يبوست است ، و تحقق تضاد در ميانهء اين آثار از بيّنات است .\r\n هر مرتبه از وجود حكمى دارد * گر حفظ مراتب نكنى زنديقى \r\nبه اين لطيفهء الهيه اشاره است در كلام مجيد :  « وَ ما تَشاؤُنَ إِلَّا أَنْ يَشاءَ اللَّهُ »  « 2 » ،  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  « 3 » .\r\n\r\n\r\n","description":"","footnote":"\r\n( 1 ) . سورهء الرحمن ( 55 ) ، آيهء 29 .\r\n( 2 ) . سورهء الانسان ( 76 ) ، آيهء 30 .\r\n( 3 ) . سورهء انفال ( 8 ) ، آيهء 17 .\r\n","page_name":" 109 ","page_number":109},
  {"content":"\r\n\r\nمىبينى كه چگونه مشيت عباد را مترتب ساخته‌اند بر مشيت خود ، يعنى مشيت دارند و ليكن مشيت ايشان فرع و تبع مشيت اطلاقى اللّه تعالى است كه مستجمع جميع صفات و كمال است ، متفطن و متلطف باش كه در عين سلب مشيت ، اثبات مشيت فرموده و در عين اثبات مشيت ، سلب نموده است .\r\nو مىبينى كه چگونه « رمى » را در عين اثبات سلب و در عين سلب اثبات نموده است .\r\nو تدبر كن از كلام معجز نظام حق اول :  « ما أَصابَكَ مِنْ حَسَنَةٍ فَمِنَ اللَّهِ ، وَ ما أَصابَكَ مِنْ سَيِّئَةٍ فَمِنْ نَفْسِكَ »  « 1 » .\r\nيعنى : « آنچه كه مىرسد ترا از حسنه و خير ، پس از جانب خداست ، و آنچه كه مىرسد ترا از سيّئه و شرّ ، پس از جانب نفس خود است » .\r\nو در كلام معجز نظام :  « قُلْ كُلٌّ مِنْ عِنْدِ اللَّهِ »  « 2 » يعنى : بگو همه از جانب خدا است .\r\nمىبينى كه چگونه اثبات كرده است از براى خود آنچه را سلب نموده است .\r\nاول اشاره است به اين‌كه صادر از ذات اقدس مبدأ اول اولا و بالذات فعل مطلق و وجود اطلاقى است كه اصلا شرّيت ندارد .\r\nو دوم اشاره به ساير مراتب وجودات است كه در مراتب طول و عرض و صعود و نزول واقعند و محدودند به حدود ماهيات و مقيدند به قيودات نشآت قصورات ، و به اين جهت ناشى شده است از آنها شرور و سيئات .\r\nو به عبارت ديگر مىگويم : منشأ شرّ در خصوصيت وجوديه نيست و محال است اين‌كه منشأ شرور و سيّئات باشند مگر بالتبع و بالعرض .\r\nو متفطن باش و بدان‌كه : ذيل اين كلام طويل است و در اين وجيزه نمىگنجد ، و اگر ميلى به بسط و تفصيل باشد به لمعات الهيه رجوع كن كه با بسط وجوه در آن كتاب مستطاب مذكور است .\r\nو به اين لطيفهء ربّانيّه نيز اشاره است در كلام مشكات ولايت : « لا جبر و لا\r\n\r\n\r\n","description":"","footnote":"\r\n( 1 ) . سورهء نساء ( 4 ) ، آيهء 79 .\r\n( 2 ) . سورهء نساء ( 4 ) ، آيهء 78 .\r\n","page_name":" 110 ","page_number":110},
  {"content":"\r\n\r\nتفويض بل امر بين الامرين » .\r\nمراد از جبر آن است كه فاعل همهء افعال حتى افعال عباد ، بلكه افعال طبايع جسمانيه ، و مباشر در تأثير بدون واسطه و مدخليتى از شيئى از اشياء ، ذات اقدس خداوند احد است .\r\nو اين قول فاسد و رأى كاسد ، مذهب طايفهء اشعريه است .\r\nو مراد از تفويض آن است كه عباد در افعال خود مستقل‌اند و خداوند عالم را هيچ مدخليّتى در افعال ايشان نيست .\r\nو اين مذهب باطل ، معتقد طايفهء معتزله است .\r\nو معتقد اماميّه و حكما در اين مسأله ربوبيّه « الحسنة بين السيئتين » است و آن اين است كه فاعل مباشر در افعال و آثار عباد و طبايع است ، و ليكن نه به نحو استقلال و استبداد بلكه به نحوى از فرعيت و تبعيت به حيثيتى كه جهات فاعليت آنها فروع و عكوس و رشحات و اظلال‌اند از جهت فاعليت اطلاقى مبدأ اول .\r\nچنان‌كه افعال آنها را نيز به فعل مطلق او ، و وجودات آنها را به وجود ذات از همين نسبت است .\r\nو از بينات است كه تأثير و ايجاد ، فرع وجود و تحقق است ، پس اگر در وجود مستقل نباشند در ايجاد چگونه مستقل مىتوانند شد .\r\nاز اينجا ظاهر مىشود كه طايفهء معتزله در حقيقت به « انقلاب حقايق امكانيه به وجوب ذاتى » قائل شده‌اند .\r\nيعنى عباد را واجب الوجود بالذات دانسته شركاء غير محصوره از براى خداوند يگانه ثابت كرده‌اند .\r\nاخذ كن اين معارف الهيه و حقايق عرفانيه را كه مقتضاى براهين ساطعه و حجج نيّره مستفادهء آيات قرانيّه و احاديث نبويّه و اخبار ائمهء طايفهء حقّهء اماميه است .\r\nو نيك تأمل نماى در لمعات و اشراقاتى كه به رشتهء تقرير كشيدم تا اين معارف و حقايق و اين لطايف و دقايق به حد انكشاف آيند و - كالشمس فى رابعة النهار - مشاهده و عيان گردند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو غنيمت شمار اين نحو از نظم و ترتيب ، و اين قسم از تحقيق و تدقيق و اين باب از كشف و بيان و اين فصل از توضيح و تبيان را كه از عنايات ازليّه و الهامات غيبيّه و موهبت ربّانيّه و تفضلات الهيّه است .\r\nو ذو العينين باش تا ثنوى و مانوى نباشى ؛ كه اهرمن را شريك يزدان نمودند .\r\nو يهودمذهب نباشى ، يعنى بگويى :  « يَدُ اللَّهِ مَغْلُولَةٌ غُلَّتْ أَيْدِيهِمْ »  « 1 » و معتزلى - مسلك نباشى كه براى خداوند احد در فياضيت استقلاليه و قيوميت استبداديه شركاء ثابت نموده ، فياضيت عامه و قيوميت مطلقهء او را محدود گردانيدند .\r\nو در حقيقت به « انقلاب حقايق امكانيه به وجوب ذاتى » قايل شدند زيرا استقلال در ايجاد ، فرع استقلال در وجود و استقلال در وجود مساوق وجوب وجود است .\r\nو تا اشعرى نباشى ، يعنى بگويى : كه ذات اقدس خداوند احد ، مباشر حركات و تحريكات و مزاول شرور و سيّئات است و در حقيقت قائل شوى كه ذات اقدس ، قوهء جسمانيه و طبيعت هيولائيه است . زيرا كه برهان محكم البنيان و حجت شديد الأركان قائم است به اينكه مبادى حركات و تحريكات ، قواى متجدده جسمانيه و طبايع متغيّره هيولائيّه است و ذوات كريمه قدسيه و وسايط كليهء الهيه را معطل گردانى ؛ بلكه تعطيل در وجود ثابت كنى ، و ذات اقدس خداوند يگانه فاعل افعال قبيحه و اعمال شنيعه بداند و در حقيقت منكر شرايع حقّه و حكم الهيه باشى « خذ لهم اللّه و أخزاهم ، و جعل النار مثواهم و مأواهم » .\r\n\r\nاشاره به بيان معنى حقيقت\r\nبعد از شناختن اين جمله از شارقات و لمعات بيّنات واضحه و براهين ساطعه بدان‌كه : حقيقت به معناى ثابت است ، و ثابت اولا يا ثابت بالذات است يا ثابت بالغير ، و ثابت بالذات يا ثابت بالذات و للذات است ، و يا ثابت بالذات است نه للذات .\r\nمراد از ثابت بالذات و للذات آن است كه نفس ذات مصداق و محكوم عليه\r\n\r\n\r\n","description":"","footnote":"\r\n( 1 ) . سورهء مائده ( 5 ) ، آيهء 74 .\r\n","page_name":" 112 ","page_number":112},
  {"content":"\r\n\r\nثابت و موجود باشد با قطع نظر از جميع حيثيات و اعتبارات خارجه از حاّق ذات - حقيقيه باشند آن جهات و حيثيات يا اعتباريه ، ثبوتيه باشند يا سلبيه ، تعليليه باشند يا تقييديه - اگرچه آن جهات و اعتبارات بودن آن ذات آن ذات باشد .\r\nاين است حق معناى واجب الوجود بالذات و للذات ، و معناى سرمديّت ذاتيّه و ضرورت مطلقهء ازليه ، كه مخصوص ذات اقدس خداوند يگانه است . در نزد تحقيق و برهان ، و در مباحث سابقه منكشف گرديد كه : مصداق و محكوم عليه اين معانى صرف صرف حقيقت وجود ، و حقيقت صرف صرف وجود است كه در قوت و شدت وجود و كمالات وجود غير متناهى بلكه فوق غير متناهى است به عدهء غير متناهى .\r\nو مراد از ثابت بالغير آن است كه نفس ذاتش مصداق و محكوم عليه باشد ، ولى از حيثيت تعليليه بىنياز نباشد ، و قسم ديگر آن است كه به حسب نفس ذات خالى از وجود باشد ، يعنى ثابت و موجود نباشد بلكه در اين معنا به حيثيت تعليليه و تقييديه هردو محتاج باشد .\r\nمثالش ماهيات امكانيه است كه در حد نفس خود از موجوديت و ثابتيّت عارىاند .\r\nپس در موجوديت ، ماهيات به ضميمهء وجود محتاجند اگرچه انضمام در نزد تعملى از عقل و اعتبارى از ذهن باشد .\r\nو در مباحث ماضيه محقق گرديد كه مجعول بالذات انحاء وجودات است نه اقسام ماهيات مگر بالعرض و بالتبع .\r\nپس وجودات ممكنات بعد از فيضان از علت فياضه موجودند با نفس خود .\r\nو ماهيات ممكنات موجودند به موجوديت همان وجودات نه به موجوديت ديگر ، پس ثابت بالغير و واجب بالغير مىباشند .\r\nو از اين تقرير و بيان منكشف گرديد كه وجودات ممكنات ثابت بالذات‌اند نه ثابت باللذات يعنى در مصداق و محكوم عليه ثابت بودن به حيثيت تقييدى محتاج نيستند زيرا كه در حد نفس خود موجودند .\r\nچنان كه در تحقيق اصالت وجود محقق گرديد .\r\nو به حيثيت تعليلى محتاجند زيرا كه تا از علت فياضه صادر نشوند موجود نمىتوانند شد و الا واجب خواهند بود نه ممكن . پس ضرورت آنها ضرورت ذاتيه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمطلقه است نه غيريه و نه ازليه .\r\nو از آن قبيل است حمل ذاتيات بر صاحب ذاتيات مثل حمل حيوان ناطق بر انسان و حمل انسان بر افراد كه مادام الذات ثابت است بدون ضميمه و تقييدى بخلاف حمل عرضيات مثل ضاحك و كاتب بر انسان و حمل اسود و ابيض كه مادام الذات محمول نيستند بلكه به ضميمه و تقييدى محتاجند .\r\nاز اين تقرير و بيان منكشف گرديد كه ضرورت سه قسم است :\r\n- اول : ضرورت مطلقهء ذاتيهء ازليّه كه مخصوص به ذات اقدس مبدأ اعلى است .\r\n- دوم : ضرورت مطلقهء ذاتيه كه از براى حقايق وجوديه ذوات و ذاتيات اشياء ثابت است .\r\n- سوم : ضرورت غيريه كه از براى ماهيات ثابت است ، به اعتبار اتصاف آنها به وجودات و از براى عرضيات ثابت است نسبت به موضوعات ، متفطن باش .\r\n\r\nشارقة سرّية\r\n\r\nدر بيان معانى سرّ و تحقيق در حقيقت سرّ و وجوب كتمان آن\r\nبدان‌كه صاحب كتاب مجمع البحرين گفته است كه : « سرّ » امرى است كه پنهان كرده شود از غير و از اين باب است : « هذا من سرّ آل محمد » ( صلى اللّه عليه و آله ) .\r\nاى : من مكتومهم الذى لا يظهر لكل احد .\r\nبعضى از شرّاح حديث گفته است كه : سرّ آل محمد صعب و مستصعب است ؛\r\nبعضى از آن اسرار معلوم است از براى ملائكه به واسطهء وحى و الهام و بعضى ديگر مخصوص آل محمد است و به زبان احدى جارى نشده است غير از ايشان .\r\nو اين اسرارى است كه به آنها ظاهر شده است از ايشان اسرار ربوبيت ، و از اين جهت اصحاب جهالت و غوايت به شك و ارتياب افتاده وادى ضلالت و غوايت\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nپيمودند .\r\nو اصحاب يقين و معرفت سالك طريق مستقيم گرديده و به سعادت ابدى پيوستند .\r\nمنكرين و مفرطين و غالين و عالين دربارهء ايشان كافر و گمراه گرديدند ، و صاحبان بصيرت و فطنت و سلاك طريق مستوى و صراط مستقيم دربارهء ايشان به اعلى درجات سعادات رسيدند .\r\nجمع « سرّ » اسرار است ، و سريرت نيز به معناى « سرّ » و جمع آن سرائر است .\r\nو « سرائر » امورى است كه پنهان كرده شوند در قلوب و عقايد و نيات .\r\nو از اين قبيل است كلام خداوند احد  « يَوْمَ تُبْلَى السَّرائِرُ »  « 1 » و نيز گفته است در آن كتاب در تفسير آيهء شريفه  « يَعْلَمُ السِّرَّ وَ أَخْفى »  « 2 » .\r\n« سرّ » امرى است كه پنهان كرده شود در دل و اخفى امرى است كه به خاطر خطور نموده بعد از آن فراموش شده باشد . تمام شد كلام صاحب مجمع البحرين .\r\nصاحب كتاب نفايس الفنون گفته است كه : « سرّ » در نزد جماعتى از عرفا لطيفه‌اى است از لطايف روحانيه ، محل مشاهدات ، چنان‌كه روح لطيفه‌اى است نورانيّه ، محل محبّت .\r\nو « دل » لطيفه‌اى است ملكوتيه ، محل معرفت .\r\nو طايفه‌اى از ايشان گفته‌اند كه : « سرّ » از سنخ معانى است نه از سنخ ذوات و اعيان .\r\nو مراد از آن حالى است مستور در ميانهء بنده و خداى كه غير را بر آن اطلاع نباشد .\r\nو گويند كه : بنده را با خداى سرّى است و سرّ سرّى كه آن را اخفى خوانند چنان‌كه نص كلام مجيد است  « وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى »  « 3 » .\r\nسرّ آن است كه جز خدا و بنده كسى بر آن مطلع نباشد . و سرّ سرّ آن است كه بنده را نيز بر آن اطلاعى نباشد بلكه مطلّع نباشد بر آن مگر عالم السر و الخفيات .\r\n\r\n\r\n","description":"","footnote":"\r\n( 1 ) . سورهء طارق ( 86 ) ، آيهء 9 .\r\n( 2 و 3 ) . سورهء طه ( 20 ) ، آيهء 7 .\r\n","page_name":" 115 ","page_number":115},
  {"content":"\r\n\r\nو طايفهء اول كه سرّ را از ذوات و اعيان شمرده‌اند بعضى از ايشان گفته‌اند كه : سر بالاتر از روح و قلب است .\r\nو بعضى گفته‌اند كه : بالاتر از قلب و پائين‌تر از روح است ، چنان كه قلب در نزد طايفهء اول بالاتر از نفس و پائين‌تر از روح است .\r\nصاحب كتاب معارف را اعتقاد اين است كه : « سرّ امرى وراى روح و قلب نيست ، و سبب قصور و اشتباه كسانى كه سرّ را فوق روح دانسته‌اند آن است كه چون در روح بعد از استخلاص كلى از تعلقات قلبى و نفسى وصفى زايد بر معهود يافتند ، خيال كردند كه سرّ عين ديگرى است وراى روح . »\r\nو متفطن نشدند بر اينكه آن همان روح است متّصف به وصف غريب و سبب اشتباه . طايفهء ديگر كه سرّ را در تحت روح و در فوق قلب دانسته‌اند آن است كه :\r\nاز براى قلب در نهايات احوالش كه بالكليه از ذلّ استرقاق نفس آزاد گردد ، و از تعلقات هواجس نفسانى و تشبّهات وساوس شيطانى خلاصى يابد ، وصف غريبى يافتند گمان كردند كه ذات ديگرى است براى دل و ندانسته‌اند كه او عين دل است ، و ليكن وصفى پيدا كرده است .\r\nو بعضى ديگر از عرفا گفته‌اند كه : « سرّ معناى لطيفى است مكنون در ضمير روح » .\r\nو عقل را تفسير آن متعذر و يا در سويداى دل و زبان را تعبير از آن متعسّر .\r\nهمچنان‌كه زبان ترجمان و معبّر دل است عقل ترجمان روح و مفسر سرّ او است .\r\nو هر معنا كه از براى روح از غيب منكشف شود و به نظر عيان او را مشاهده كند و خواهد كه به طريق مكالمه و محادثه با دل در ميان نهد ، عقل كه ترجمان اوست واسطه شود و تفسير آن با دل تقرير كند .\r\nو ليكن بيشتر معانى مدركهء روح آن بود كه عقل از تقرير آن با دل قاصر آيد .\r\nچنان كه بيشتر معانى مدركه با دل آن بود كه زبان از تقرير آن عاجز شود . . .\r\nپس آن معانى كه در روح باقى مىماند [ و 
  ] عقل از تفسير آن قاصر باشد ، اسرار روح است كه دل را بر آنها اطلاع نباشد .\r\nو آن معانى كه در دل باقى ماند و زبان از تعبير آن عاجز باشد ، اسرار دل\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبود كه مخاطب بر آن اطلاع نيابد .\r\nاز اينجاست كه طايفه‌اى از متابعان تجرد عقل - يعنى ارباب نظر و فكر چون فلاسفه و غير ايشان - از ادراك بيشتر از مدركات ارواح محروم مانده ، در مقام انكار آن مدركات آمدند . زيرا كه جميع مدركات در تحت احاطت نفس نگنجد .\r\nو عقل اگرچه مخلوق است شريف و در صدر آفرينش به حكم « اول ما خلق - اللّه العقل » تصدّر و تفوّق يافته .\r\nاما مرتبهء روح بالاتر از مرتبهء اوست ، چه اوليت و تصدر او در عالم خلق است ، و روح از عالم أمر است نه از عالم خلق ، و نيز قيام عقل به روح است نه قيام روح به عقل .\r\nو مثال او با روح مثال نور آفتاب است با جرم آفتاب ، و نور آفتاب اگرچه شريف ، ليكن قيامش به جرم آفتاب است ، و همچنان‌كه به نور آفتاب صور محسوسات در زمين ظاهر مىشود به واسطهء عقل صور معلومات و معقولات در دل روشن گردد .\r\nتمام شد كلام صاحب نفايس الفنون .\r\nو چون بر فوايد و دقايق بسيار مشتمل ، و استقصاى اين مقصد اعلى نيز منظور بود ، تمام كلام او را نقل نمودم ، تا از براى طالبان حقيقت و معانى سرّ ، بصيرت تمام حاصل شود ، و ليكن امر هريك از اين مذاهب و آراء به وجهى قصور و ناتمامى است .\r\nبيان قصور هريك به وجه كمال بسط تمامى از كلام مىخواهد نه اين وجيزه را گنجايش تفصيل و بيان و نه اين فقير را مجال تحقيق و تبيان .\r\nلهذا به وجهى از اختصار مىگويم كه مقتضاى فحص و برهان و مؤدّاى كشف و عرفان و مستفاد از كلمات مشكات ولايت و معدن عصمت آن است كه هريك از « سرّ » و « روح » را مقامات و درجات است .\r\nسرّى است در فوق روح ، و روحى است در فوق سرّ ، بلكه هر سرّ روح است به اعتبارى ، و هر روحى سرّ است به اعتبارى ، همچنان‌كه حقيقت روح اعظم كه خليفة اللّه و مظهر جامع و حقيقت ولايت مطلقه و مرتبهء خاتم نبوت است ، روح الارواح و نور الانوار است ، نسبت به ساير مراتب ارواح و انوار چنان كه از مشكات نبوت وارد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست : « اول ما خلق اللّه نورى » . و در روايت ديگر « روحى » وارد است .\r\nو در نزد صاحب بصيرت از بينات است كه مراد از خلق در اين حديث مطلق از آفرينش است .\r\nچنان كه در حديث شريف « و خلق المشية بنفسها » نيز مراد همين معنا است .\r\nعلاوه خود تصريح نموده‌اند به آنكه روح از عالم امر است نه از عالم خلق ، پس واسطه در ميان ذات اقدس و حقيقت روح اعظم نخواهد بود ، و به اين لطيفه ربانيه اشاره است در صحيفهء الهيه به كلام معجز نظام  « وَ نَفَخْتُ فِيهِ مِنْ رُوحِي »  « 1 » .\r\nيعنى : افاضه كردم در قالب آدم از روح خودم .\r\nاضافهء روح به ذات اقدس خود از براى افادهء تشريف و تعظيم آن روح است تا اشاره شود به اينكه [ ما بين 
  ] ذات اقدس و روح اعظم واسطه‌اى محقق نيست .\r\nاز اينجا ظاهر مىشود كه در حقيقت ، روح اعظم فوق همهء مراتب و حقايق امريّه و خلقيّه است و چيزى از فوق آن متحقق نيست .\r\nپس باطل شد مذهب كسانى كه گفته‌اند سرّ مطلقا در فوق روح است .\r\nو همچنين است حقيقت رفيعهء سرّ الاسرار و باطن البواطن است ، بيانش آن است كه عالم محقق و نحرير مدقق قاضى سعيد قمى ( قدس سره ) در شرح حديث غمامه از مرازم روايت كرده است كه صادق آل محمد ( صلى اللّه عليه و آله ) فرمود : « ان امرنا هو الحق و حق الحق و هو الظاهر و باطن الظاهر و هو السرّ و سرّ السرّ و سرّ المستسرّ و سرّ مقنّع بالسرّ » .\r\nيعنى : « بدرستى كه امر ما اوست حق و حق حق ، و اوست ظاهر و باطن ظاهر ، و او است سرّ و سرّ ، و سر امر مستسرّ ، و سرّ مقنّع بسرّ » .\r\nو نيز در همان كتاب مروى است كه فرمود : « امرنا سرّ لا يفيده الا سرّ ، و سرّ\r\n\r\n\r\n","description":"","footnote":"\r\n( 1 ) . سورهء ص ( 38 ) ، آيهء 72 . ولى بايد توجه داشت كه بين روح در قوس نزول و قوس صعود فرق است در حق عيسى « كلمة و روح منه » گفته شده است و روح از عالم امر است يعنى از ماده و مقدار ترفع دارد ولى مخلوق جبروتى است و در قوس صعود روح محاذى مرتبهء واحديت است و سرّ محاذى أحديت كه به آن قلب بالغ به مقام روح يا سرّ اطلاق گرديده است فافهم .\r\n","page_name":" 118 ","page_number":118},
  {"content":"\r\n\r\nعلى سرّ ، و سرّ مقّنع بسرّ » .\r\nيعنى : امر ما سرّى است كه افاده نمىكند او را مگر سرّ ، و سرّى است بر وفق سرّ ، و سرّى است مقّنع بسرّ .\r\nو در نزد صاحب بصيرت از بينات است كه : مراد از امر در اين دو حديث ولايت ايشان است كه ولايت مطلقه و خلافت شامله و مقام خاتم انبياء ( صلى اللّه عليه و آله ) و خاتم اوصياء ( عليه الصلاة و السلام ) است .\r\nچنان كه از احاديث بسيار مستفاد مىشود ، تفاوتى نيست مگر به اصالت و فرعيت ، چنان كه سابقا اشاره نمودم .\r\nو در كتاب حيات القلوب مروى است كه خداوند عالم ، در جواب ملائكه كه سؤال كردند كه : اين چه نورى است كه مشاهده مىكنيم ؟\r\nفرمود : اين نورى است از نورهاى من ، كه اصلش پيغمبرى و فرعش امامت است .\r\nاما پيغمبرى ، پس از محمد است بنده و رسول من .\r\nو اما امامت ، پس از على است حجت و خليفهء من .\r\nو اگر ايشان نمىبودند هيچ خلقى را نمىآفريدم .\r\nو نيز در همان كتاب مروى است كه حق تعالى خطاب فرمود به حضرت رسول كه اى « محمد » بدرستى كه آفريدم ترا و « على » را نورى ، يعنى روحى بىبدن پيش از آنكه بيافرينم آسمانها و زمين و عرش و دريا را .\r\nپس پيوسته تهليل و تمجيد مىكرديد ، مرا به يگانگى و عظمت ياد مىنموديد .\r\nپس هردو نور شما را جمع نمودم و يكى گردانيدم ، پس آن نور مرا به پاكى و بزرگوارى و يگانگى ياد مىكرد ، پس آن نور را به دو قسمت كردم و هر قسمت را به دو قسمت كردم تا محمد و على و حسن و حسين به هم رسيدند .\r\nپس آفريدم فاطمه را از نورى تنها روحى بىبدن و آن نور در ما اهل بيت سارى و جارى شد . متفطن باش !\r\nخلاصهء كلام : اخبارى كه دلالت مىكند بر اينكه مقام ايشان مقام سرّ است غير محصور ، و مقامى در فوق مقام ايشان متحقق بلكه متصور نيست .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو در حديث شرح غمامه نص است در اينكه از براى سرّ درجات و مقامات است بلكه افاده مىكند كه سرّيت ايشان نيز صاحب مقامات و درجات است .\r\nبلكه افاده مىكند كه سرّ مخصوص به ايشان است زيرا كه ضمير فصل و تعريف به اتفاق اهل عربيت افادهء حصر مىكنند .\r\nو در كلام آن حضرت « سرّ مقنع بالسرّ » اشاره است به اصالت و فوقيّت سرّ خاتم نبوت نسبت به سرّ ايشان چنان كه - كرة بعد اولى و مرة بعد أخرى - در اين وجيزه بيان نموده‌ام .\r\nو اين معنى منافى نيست به آنچه كه اشاره نموده‌ام كه : سرّ ايشان با سرّ خاتم نبوت يكى است .\r\nو متفطن باش تا در عين كثرت‌بينى ، وحدت‌بينى ، و در عين وحدت‌بينى كثرت ، تا تنافى كه در ميانهء احاديث و اخبار وحدت و كثرت انوار ايشان وارد است مرتفع گردد .\r\nو نيك تأمّل نما در شارقات سابقه و لمعات ماضيه تا معانى اين اخبار و امثال آنها از اخبار و احاديث غامضه به حد انكشاف آيند ، و تقابل و تناقضى كه در بادى رأى ، و ظاهر نظر در ميانهء آثار وارده از مشكات نبوت و ولايت مترائى مىشود ، مرتفع گردد و باب رد و تأويل و استعاره و مجاز مسدود شود .\r\nو الا در مقام رد و انكار درمىآيى و يا باب تأويلات و مجازات قبيحه و استعارات شنيعه مىگشايى .\r\nو با وجود اين نمىدانى كه ، كه را كشته است و عزاى كيست ؟\r\nحاصل كلام از اين بيّانات و بينات منكشف گرديد كه مقام سرّ فوق همهء مقامات است .\r\nپس باطل شد مذهب كسانى كه گفته‌اند كه مقام روح مطلقا مقام سرّ است .\r\nبلكه منكشف گرديد كه از براى سرّ مقامات و درجات است چنان كه از براى روح مقامات و درجات است . متفطن باش !\r\n\r\nتوضيح و تفصيل\r\nبدان‌كه صدر محققين و قدوهء الهيّين در كتاب مفاتيح الغيب در مقام بيان\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاقسام و مراتب جواهر ملكوتيّه فرموده است كه : جواهر ملكوتيّه دو قسم‌اند .\r\nقسم اول آن است كه : او را به هيچ‌وجه تعلقى و ارتباطى در عالم اجساد نباشد ، نه به وجه حلول و نه به وجه تدبير تا استكمالى كند ، و از جزء نقصى به ذورهء تمامى رسد .\r\nخواهى بگو نه در ذات خود محتاج به عالم اجسام باشد و نه در فعل خود .\r\nو اين قسم از جواهر ملكوتيّه را كرّوبيين ( يعنى مقربين ) گويند و در اصطلاح ديگر مفارقات و مجردات نامند .\r\nطايفه‌اى از ايشان مستغرقند در مشاهدهء بحر احديّت و متجردند در ملاحظهء عظمت و جلال ربوبيّت و واله‌اند در مطالعهء جمال صمديّت ، التفاتى نيست ايشان را به شيئى از اشياء به غير ذات اقدس حق جل و علا حتى به ذوات و انيات خود .\r\nگويا زبان حال ايشان به اين مقال گويا است :\r\n تا در طريق عشق تو من جان‌فشان شدم * بىجان شدم و ليك جهان تا جهان شدم\r\nتا در فناز هستى خود نيست آمدم * در عالم بقا به خدا جاودان شدم \r\nو بسوى اين طايفهء جليله اشاره است كلام خاتم نبوت « ان للّه ارضا بيضاء مسيرة الشمس ، فيها يوما مثل ايّام الدنيا ؛ ثلاثين مرة مشحونة خلقا لا يعلمون ان اللّه خلق آدم و ابليس » .\r\nيعنى از براى خدا زمينى است سفيد ، سير آفتاب در آن در يك روز برابر سى روز است از روزهاى دنيا ، مملو است آن زمين از خلقى كه نمىدانند كه خدا آفريده است آدم و شيطان را .\r\nو طايفهء ديگر از ايشان كه مسمّا به جبروت و اهل جبروت‌اند ، آفريده است ايشان را مبدأ اشياء ، تا وسايط جود و رحمت او و حجب عظمت و جلال او باشند .\r\nايشانند مبادى سلسلهء موجودات و غايات آنها و منتهى اليه اشواق نفوس كاينات و نهايات آنها ، و اكمل و اعلاى ايشان روح اعظم است .\r\nو بسوى او اشاره است از صحيفهء الهيّه  « يَوْمَ يَقُومُ الرُّوحُ وَ الْمَلائِكَةُ صَفًّا »  « 1 » .\r\n\r\n\r\n","description":"","footnote":"\r\n( 1 ) . سورهء النباء ( 78 ) ، آيهء 38 .\r\n","page_name":" 121 ","page_number":121},
  {"content":"\r\n\r\nيعنى : قائم مىشود روح در روز قيامت و ملائكه در برابر او صف مىكشند و او را عقل اول و قلم اعلى نيز گويند .\r\nچنان كه از مشكات ولايت وارد است « اول ما خلق اللّه العقل ، و اول ما خلق اللّه القلم » .\r\nو بسوى او نيز اشاره است كلام امير مؤمنان ( عليه الصلاة و السلام ) :\r\n« الروح ملك من ملائكة له سبعون الف وجه ، و لكل وجه سبعون الف لسانا و لكل لسان سبعون الف لغة يسبح اللّه بتلك اللّغات كلّها ، و يخلق اللّه من كل تسبيحه ملكا يطير مع الملائكة الى يوم القيامة » .\r\nيعنى : « روح ملكى است از ملائكه كه او را هفتاد هزار روى است و از براى هر روئى هفتاد هزار زبان است ، و از براى هر زبانى هفتاد هزار لغت است ؛ تنزيه مىكند خدا را به همهء اين لغات ، و مىآفريند خداى تعالى از هر تسبيحى ملكى را كه مىپرد با ملائكه تا روز قيامت » . و اين روح اول طبقهء كروبين است ، و آخر ايشان روح القدس است كه جبرئيلش گويند ، زيرا كه اين طبقه مترتّبند در وجود و هريك را مقامى است معيّن .\r\nو تقدم هريك بر ديگرى و تأخرش بر ديگرى ذاتى است يعنى ، جهت ذات هريك جهت تقدم و حيثيت حقيقت هريك بعينها حيثيت تأخر است .\r\nقسم دوم از جواهر ملكوتى آن است كه : او را تعلقى باشد به عالم اجسام به يكى از آن دو وجه و ايشان را روحانيّات گويند ، آنچه كه از اين طايفهء مدبّر و محرك اجرام سماويّه‌اند به ملكوت اعلى مسمّا مىباشند ، و آنچه كه از اين طايفه متعلق به اجسام عنصريه است ملكوت سفلاش خوانند .\r\nو در هريك از اين دو قسم اجناس بسيار و طبقات متفاوته و طوائف مختلفه است به حسب تفاوت طبقات ملائكه و عنصريه و مخالف اجناس آنها و انواع آنها و اشخاص آنها .\r\nپس شىء در عالم علوى و عالم سفلى متحقق و موجود نمىباشد ، مگر اينكه از براى او جوهرى است ملكوتى كه مدبّر و مقوم اوست چنان كه مدلول كلام معجز نظام  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ »  « 1 » تمام شد كلام\r\n\r\n\r\n","description":"","footnote":"\r\n( 1 ) . سورهء يس ( 36 ) ، آيهء 83 .\r\n","page_name":" 122 ","page_number":122},
  {"content":"\r\n\r\nآن محقق . متفطن باش !\r\nو بدان‌كه « يد » اشاره به عالم جبروت و مفارقات .\r\nو ملكوت اشاره به عالم روحانيّات و مدبّرات .\r\nو كل شىء اشاره به عالم اجسام و ماديّات است .\r\nچنان كه هفتاد هزار درجه در حديث سابق اشاره به مراتب موجودات است طولى و عرضى عالم مفارقات .\r\nو هفتاد هزار زبان اشاره به موجودات عالم روحانيات .\r\nو هفتاد هزار لغت اشاره به عالم اجسام و ماديات است .\r\nو تسبيحات اشاره به حصول صور كاينات و مركبات است كه از ازدواج عالم علوى و امهات سفلى متولد مىگردند .\r\nخواهى بگو تسبيحات لغات و حصول ملكى از هر تسبيحى ، و طيران او اشاره است به سير صعودى كه منشأ حصول مواليد ثلاث و مبدأ وجود كاينات و مكوّنات است .\r\nو از آن جمله افراد نوع شريف انسانى است كه به حسب فطرت و جبلّت و به جهت مجاهدات نفسانيه و رياضات علميه و عمليّه از حيّز قصور و نقصان به مقامات رفيعه و درجات عليّه ايقان و عرفان مىرسند  « إِلَيْهِ يَصْعَدُ الْكَلِمُ الطَّيِّبُ وَ الْعَمَلُ - الصَّالِحُ يَرْفَعُهُ »  « 1 » .\r\nاز اين لمعات و اشراقات ظاهر و منكشف گرديد كه ارواح و اسرار را مراتب متفاوته و درجات مختلفه است .\r\nپس سرّى است در فوق روح و روحى است در فوق سرّ ، و سرّى است غير روح ، بلكه هر سرّى روحى است به اعتبارى ، و هر روحى سرّى است به اعتبارى .\r\nمتدبر باش !\r\nپس مذهب كسى كه قائل است به اينكه سرّ فوق روح است صحيح است به وجهى ، نه مطلقا .\r\n\r\n\r\n","description":"","footnote":"\r\n( 1 ) . سورهء فاطر ( 35 ) ، آيهء 10 .\r\n","page_name":" 123 ","page_number":123},
  {"content":"\r\n\r\nو مذهب كسى كه : روح فوق سرّ است نيز صحيح است ، به وجهى نه از جميع وجوه .\r\nو مذهب كسى كه : سرّ عين روح است نيز صحيح است ، به وجهى نه از جميع وجوه .\r\nو مذهب كسى كه : سرّ از سنخ معانى است نه از سنخ ذوات ، و اعيان مفارقات و اعيان ثابته به وجهى صحيح باشد ، زيرا كه نسبت ماهيات و اعيان ثابته به سرّيت و عدم سرّيت مساوى است .\r\nو اگر مرادش صور علميه و معانى عقليّه باشد ، صحيح است و ليكن كلام در حصر باقى است .\r\nعلاوه بر اين در جاى خود محقق و مبرهن است كه ، صور عقليه با قوهء عاقله متحدند در وجود ، و تغاير ندارند مگر به اعتبار معنى و مفهوم .\r\nو بر اين تقدير مقام صور عقليه به قوهء عاقله وجود فى نفسه آن صور عين وجود آنها است از براى قوهء عاقله .\r\nپس در سرّيت و عدم سرّيت ، تابع موضوعات خود مىباشند ، نمىبينى كه اعراض قائمه به اجسام را اسرار نمىگويند .\r\n\r\nتدقيق و تحقيق\r\nبدان‌كه همهء جهات ظهور به حقيقت وجود برمىگردند و از تجلى و ظهور وجود متحقق و حاصلند ، همهء جهات بطون نيز به او برمىگردند لهذا در لسان مشكات نبوت و ولايت بر ذات اقدس حق اول ، باطن اطلاق فرموده‌اند .\r\nبلكه مستفاد از كلام معجز نظام  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  « 1 » كه در سورهء حديد واقع است اين است كه : اوليّت و آخريّت و ظاهريّت و باطنيّت به او محصور و مخصوص است .\r\nو در اين حصر و تخصيص اشارهء لطيفه‌اى است در نزد اصحاب بصيرت و معرفت به اينكه او اصل است در امور مذكوره و باقى فروع و عكوس و رشحات و\r\n\r\n\r\n","description":"","footnote":"\r\n( 1 ) . سورهء حديد ( 57 ) ، آيهء 3 .\r\n","page_name":" 124 ","page_number":124},
  {"content":"\r\n\r\nاظلال‌اند نسبت به او ، و او تام بلكه فوق التام است و باقى فاقرات الذوات قاصرات - الانيّات ناقصات الهويات‌اند  « وَ اللَّهُ الْغَنِيُّ وَ أَنْتُمُ الْفُقَراءُ »  « 1 » .\r\nپس منكشف گرديد كه معناى ظهور و بطون مثل معانى تشخّص و وحدت و علم و حيات و قدرت عليت و معلوليت و مانند آنها از عوارض وجود « من حيث انه وجود » مىباشند ، و تعينى از تعينات ماهيات را در اين باب اصلا مدخليّتى نمىباشد .\r\nبخلاف معانى روح و عقل و لوح و فلك و ملك و مانند آنها كه لا محاله تعينى از تعينات ماهيات را مدخلى در تحقق آنها مىباشد .\r\nلهذا در هيچ لسانى بر ذات اقدس مبدأ اعلى گفته نشده‌اند بعد از تحقيق اين لمعهء الهيه مىگويم : كه روح اعظم به اعتبار ارتباطش به علت فياضه كه عبارت از فيض اطلاقى وجودى است سرّ بلكه سرّ الاسرار است .\r\nو به اعتبار تعيّن وجودش به تعيّن روحى ، روح ، بلكه روح الارواح است .\r\nخواهى بگو : روح اعظم را وجهى است بسوى حق ، و وجهى است بسوى خلق ، به اعتبار اول سرّ است ، و به اعتبار دوم روح ، و سابقا منكشف گرديد كه وجود اصل است در تحقّق ، و ماهيّت در اين باب بالتبع و بالعرض است .\r\nپس وجود به اعتبار حقيقت و اصالت ، متقدم است بر ماهيت در تحصل و عينيت و در تحقق و موجوديت .\r\nو مسمّات اين قسم از تقدم و سابقيّت در نزد ايشان به تقدم بالاصاله و تقدم بالحقيقه .\r\nو منافى نيست با اتحاد در موجوديت و عينيت بلكه مؤكّد و محقق او و محصل و مقوم اوست .\r\nو از اين قبيل است تقدم فصل مقسّم نسبت به جنس كه محصل وجود او و مقوم موجوديت او است .\r\nو بدان‌كه از اينجا منكشف مىشود - در نزد صاحب فطنت - حقيقت مذاق كسى كه قائل است بر وجه اطلاق به اينكه سرّ در فوق روح است .\r\n\r\n\r\n","description":"","footnote":"\r\n( 1 ) . سورهء محمد ( 47 ) ، آيهء 38 .\r\n","page_name":" 125 ","page_number":125},
  {"content":"\r\n\r\nو حال آن‌كه نظر به ملاحظهء اتحاد ، كه در ميانهء وجودات و ماهيات ثابت است ظاهر مىشود حقيقت مذاق كسى كه : هر سرّى روح است و هر روحى سرّ .\r\nاخذ كن و غنيمت شمار و قياس كن بر روح اعظم ، ساير ارواح را در اين دو اعتبار ، و بدان‌كه از اين بينات و تبيانات ظاهر گرديد كه ، جهات سرّ متقدم‌اند بر جهات روح به تقدم بالاصاله .\r\nو با وجود اين صحيح است اينكه گفته شود : هر سرّى روح و هر روحى سرّ است ، و به اينكه سرّى متقدم است بر روحى و روحى متقدم است بر سرّى .\r\nمتفطن باش و بدان‌كه از اينجا نيز منكشف مىشود كه : همهء جهات سرّيت و بطون به فيض اطلاقى وجودى كه جهت ارتباط و تعلق همهء اشياء است ، به مبدأ اول برمىگردند .\r\nچنان‌كه همهء جهات امريت به او منتهى مىشوند .\r\nپس اول سرّ مطلق و ساير اسرار نسبت به او اشعه و اظلال و عكوس و اضواءاند . و اوست امر مطلق و ساير اوامر رشحات و تجليات‌اند نسبت به او .\r\nو روح اعظم به اعتبار ماهيت و تعينش از اقسام ملكوت است نه از اقسام كن .\r\nو به اعتبار اينكه ماهيت و تعيّنش عين وجود امرى است و وجود امرى اطلاقى حقيقت وجود او است و جنبهء ماهيت و تعيّنش مضمحل و مستهلك است .\r\nو در جنبه‌اى از عالم امر شمرده بلكه امر مطلقش ناميده‌اند .\r\nو به اين لطيفهء الهيه اشاره است به كلام معجز نظام  « وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  « 1 » .\r\nيعنى : سؤال مىكنند از تو از روح ، بگو روح از امر پروردگار من است .\r\nيعنى : بگو روح از عالم امر است نه از عالم خلق .\r\nپس جواب مطابق سؤال است ، نه استفهام امر روح است به اين معنى كه حقيقت آن در نزد من مجهول است و نمىداند حقيقت آن را جز خداوند يگانه .\r\nو اين معنى نهايت جسارت است در حق خاتم انبياء ( عليه التحية و الثناء ) .\r\n\r\n\r\n","description":"","footnote":"\r\n( 1 ) . سورهء اسراء ( 17 ) ، آيهء 85 .\r\n","page_name":" 126 ","page_number":126},
  {"content":"\r\n\r\nزيرا كه روح اعظم حقيقت خاتم انبياست چنان كه از لمعات سابقه منكشف گرديد ، بلكه حقيقت او اصل حقيقت روح اعظم ، زيرا كه مقام آن جناب « كن » اول است .\r\n\r\nاشاره به آنكه مقام خاتم انبياء مقدم است بر مقام روح اعظم و مع ذالك با يكديگر متحدند .\r\nيعنى حقيقت ولايت مطلقه و رحمت واسعه است در سير بداياتى نزولى ، و مقام « أو أدنى » است در سير نهاياتى صعودى و مقام روح اعظم مقام فيكون اول .\r\nيعنى : مظهر وجودى آن فيض مقدس است در سير بداياتى نزولى ، و قاب قوسين است در سير نهاياتى صعودى .\r\nو در نزد بصير مدقق و حاذق محقق منكشف است كه نسبت در ميانهء ظهور و مظهر اتحاد است به حسب ذات و عين ، و مغايرت است به حسب اعتبار و ذهن .\r\nچنان كه در ميانهء ماهيت و وجود اتحاد و تعدد به اين دو اعتبار محقق است ، ليكن وجود را اصالت است و تحقق و صدور ماهيت را تبعيت و فرعيت .\r\n\r\nاشاره به آنكه صادر اول وجود عام است نه عقل اول\r\nلهذا صحيح است اينكه بگوييم : روح اعظم و عقل اول صادر اول است ، چنان كه مستفاد از مشكات ولايت و معتقد اساطين حكمت است ، و منافى نيست اين معنى به اينكه بگوييم صادر اول و مجعول اول وجود اطلاقى امرى است ، چنان كه مقتضاى فحص و برهان ، و مستفاد از كلام معجز نظام  « وَ رَحْمَتِي وَسِعَتْ كُلَّ شَيْءٍ »  « 1 »\r\nو از دو حديث شريف « اول ما خلق اللّه نورى » ، و « خلق المشية بنفسها » ، و غير آنها است .\r\nزيرا كه يكى نسبت به فيكون يعنى به عالم خلق است ، و ديگرى نسبت به كن يعنى به عالم امر .\r\nخواهى بگو ، يكى نسبت به كلام است و ديگرى نسبت به كتاب .\r\nو در جاى خود به براهين ساطعه و حجج نيّره محقق و ثابت است - و در اين وجيزه نيز اشاره خواهم نمود - كه روح اعظم از علايق ماده و ماديات مجرد ، و هر\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n","page_name":" 127 ","page_number":127},
  {"content":"\r\n\r\nمجردى عالم است به ذات خود به حيثيّتى كه علم و عالم و معلوم عين يكديگرند به حسب وجود ، و متغاير به اعتبار معنى و مفهوم .\r\nپس كنه حقيقت روح اعظم معلوم است از براى آن جناب به اتم و اقواى علوم ، و حاضر است در نزد او به أعلى و اجلاى حضور ، پس سكوت آن جناب در جواب سؤال يهود و انتظار وحى الهى به جهت اين است كه شأن روح اعظم ، ارفع است از اينكه مدرك قلوب قسيّه و طبايع پليده شود .\r\nو نعم ما قيل : « جل جناب الحق ان يكون شريعة لكل وارد » زيرا كه مكرر بيان نمودم كه روح اعظم ، روح الارواح و محيط به همهء مراتب است .\r\nو سابقا به برهان محكم البنيان محقق نمودم كه از براى محاط ادراك كنه محيط ، متحقق بلكه متصور نمىتواند شد ، بلكه منكشف گرديد كه هيچ حقيقتى از حقايق وجوديه در اذهان حاصل نمىتواند شد ، بلكه ادراك آنها منحصر است به علم اشراقى حضورى .\r\nپس چگونه از سؤال از كنه حقيقت او كه از حقيقتى از حقايق وجوديه بلكه اقوى و اكمل حقايق وجودات امكانى است جوابى توان گفت كه افادهء كنه حقيقت او نمايد و در مدارك و اذهان حاصل سازد .\r\nلهذا در جواب ايشان زياده بر اينكه : مرتبه‌اى از مراتب موجودات امريه است نفرمودند .\r\nو بسوى اين لطيفهء الهيه در كلام معجز نظام اشاره است :  « قُلِ الرُّوحُ مِنْ أَمْرِ رَبِّي »  « 1 » .\r\nبگو : روح اعظم از عالم امر [ است 
  ] نه از عالم خلق .\r\n\r\nاشاره به تفسير آيه قُلِ الرُّوحُ مِنْ أَمْرِ رَبِّي\r\nمتفطن باش و بدان‌كه بعد از تأمل صادق در بيانات ، صحيح است اينكه گفته شود كه كلمهء « من » در آيهء شريفه ابتدايى نشو است و اشاره است به اينكه قوام و تحقق عالم خلق به عالم امر است ، چنان‌كه قوام ماده به صورت و قوام صورت به نفس و قوام نفس به عقل است .\r\n\r\n\r\n","description":"","footnote":"\r\n( 1 ) . سورهء حديد ( 57 ) ، آيهء 3 .\r\n","page_name":" 128 ","page_number":128},
  {"content":"\r\n\r\nيعنى بگو : روح اعظم ناشى و حاصل از امر پروردگار من است ، يعنى قوام و قيامش ، تحقق و تحصّلش ، به وجود امرى و فيض اطلاقى ارتباطى است ، نه اينكه از جملهء عالم امر است ، اگرچه اين معنى نيز صحيح است در نزد عقول سليمه و اذهان مستقيمه .\r\n\r\nاشاره به تفسير و تقسيم ماسوى اللّه و اصطلاح ديگر در عالم امر و عالم خلق\r\nبيانش به نحوى از تفصيل ، آن است كه : گاهى عالم به معناى ماسواى ذات منقسم مىشود به عالم امر و عالم خلق  « أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ »  « 1 » .\r\nو به عالم غيب و عالم شهادت ، چنان كه فرموده است :  « عالِمُ الْغَيْبِ وَ الشَّهادَةِ »  « 2 » .\r\nو به عالم ملك و ملكوت ، چنان كه فرموده است :  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ ، وَ إِلَيْهِ تُرْجَعُونَ »  « 3 » .\r\nو به عالم دنيا و آخرت ، چنان كه فرموده است :  « وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ »  « 4 » .\r\nو اين چهار قسم تقسيم به اعتبارى به يك تقسيم برمىگردد ، و اين است كه :\r\nهر چيزى كه اشارهء حسيّه را قبول كند و يا مدرك شود به يكى از حواس ظاهرهء پنجگانه ، عالم خلق و عالم ملك و عالم شهادت و عالم دنيا است .\r\nو هر چيزى كه نه چنين باشد عالم امر و عالم ملكوت و عالم غيب و عالم عاقبت است .\r\nو منشأ اين تقسيم كلام معجز نظام خداوند يگانه است   « فَلا أُقْسِمُ بِما تُبْصِرُونَ وَ ما لا تُبْصِرُونَ »   « 5 » .\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 54 .\r\n( 2 ) . سورهء حشر ( 59 ) ، آيهء 22 .\r\n( 3 ) . سورهء يس ( 36 ) ، آيهء 83 .\r\n( 4 ) . سورهء عنكبوت ( 29 ) ، آيهء 64 .\r\n( 5 ) . سورهء الحاقه ( 69 ) ، آيات 38 و 39 .\r\n","page_name":" 129 ","page_number":129},
  {"content":"\r\n\r\nيعنى : « پس نه چنين است قسم مىخورم به آنچه كه مىبينيد و آنچه كه نمىبينيد » . پس بنابراين ، بايد كه الفاظ چهارگانه كه در دو طرف تقابل واقعند در آيات مذكوره مترادف باشند پس بنابراين ، عالم خلق عالم اجسام و جسمانيات ، و عالم امر ماسواى آنها است از عوالم ارواح و عقول و نفوس و غير آنها از عالم سر و خفى و اخفى ، در بعضى از اصطلاحات عالم امر و خلق به معناى ديگر گفته مىشوند .\r\nو آن اين است كه : موجودات عالم امكان يا محتاج مىباشند در وجود و تحصل خود به ماده ، و يا به استعداد ماده .\r\nو يا نه چنين مىباشد .\r\nاول را عالم خلق گويند .\r\nو دوم را عالم امر .\r\nخواهى بگو : هر چيزى كه در تحصل و وجودش به جهات فاعل و قابل هر دو محتاج است به غير از او ، عالم خلق است خواه در ذات خود و فعل هر دو به قابل محتاج باشند و يا در فعل خود محتاج باشد نه ذات خود .\r\nپس بنابراين همه اعراض و صور نوعيه جوهريه و نفوس نباتيه و نفوس حيوانيه و نفوس انسانيه ، بلكه نفوس سماويه و اجسام عنصريه و اجرام ملائكه از عالم خلق مىباشند ، به خلاف اعتبار اول كه در آن اعتبار نفوس ، بلكه همهء صور نوعيه جوهريه نيز از عالم ملكوت و عالم امر شمرده مىشوند .\r\nزيرا كه صور جوهريه اگرچه حالند در اجسام ولى مدرك به حواس پنجگانه نمىباشند ، اللهم مگر به قاعدهء اتحاد در ميانهء ماده و صورت نوعيه جوهريه از تحقق و وجود ، به اين معنى كه ماده از آن جهت كه ماده است قوهء محضه و ابهام صرف است و تحصلى ندارد مگر به تحصّل صورت ، و موصوف نمىشود به حكمى از احكام امور متحصله مگر به تبعيت صورتى از طبايع صوريه .\r\nو صورت نيز موصوف نمىشود به تعينات مقداريه و احكام وضعيه مگر به تبعيت ماده .\r\nپس احكام هريك از ماده و صورت به ديگرى منعكس مىشود اگرچه بالعرض و بالتبع باشد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nچنان كه احكام هريك از ماهيّت و وجود به ديگرى منعكس مىشود اگرچه بالعرض باشد .\r\nپس بنابراين صور جوهريه نيز داخل در سنخ محسوسات مىشوند اگرچه بالعرض باشد ، و به حسب ذات خود از عالم ملكوت باشند .\r\n\r\nاشاره به اصطلاح سوم در معانى عالم امر و عالم خلق\r\nمتفطن باش و بدان‌كه : هر چيزى كه در تحصل و وجودش به جهات قابل محتاج نباشد ، امرش ، مىنامند خواه نفس جهات فاعل باشد و يا حاصل باشد از جهات فاعل بدون اينكه به جهات قابل محتاج باشد .\r\nاز اين بيان و تبيان منكشف گرديد كه ، روح اعظم به هردو اصطلاح از عالم امر است نه از عالم خلق به حسب حقيقت ، نه به اعتبار مجاز ، عرفانى باشد يا لغوى .\r\nمتفطن باش و بدان‌كه ، در اين مقام اصطلاح ديگرى است و آن اين است كه : عالم امر عبارت از انفس جهات ارتباط اشياء است به جاعل حقيقى و فاعل سرمدى .\r\nو سابقا محقق گرديد كه جهات ارتباط اشياء ، انفس حقايق وجوديّه است .\r\nپس حقايق وجوديه ، از آن جهت كه حقايق وجوديه‌اند - بدون اعتبار تعيّن آنها به تعيّنى از تعيّنات ماهيّات - عالم امرند با تفاوت مراتب مرتبه و درجات متنازلهء آنها به شدت و ضعف و به كمال و نقصان در مراتب نزول .\r\nاز اينجا ظاهر مىشود ، كه همهء جهات امريّت به وجود اطلاقى انبساطى برمىگردند ، و در حقيقت او مندمج و از ذات بسيطهء او منبجسند ، و عالم خلق همان نفس متعلقات و مرتبطات است كه تعبير از آنها به كلمهء فيكون ، چنان كه تعبير از اول به كلمهء كن ، است خواه مجرد باشند يا مادى جوهر باشند يا عرض .\r\nمخفى نماناد كه روح اعظم بنابراين اصطلاحات ، از عالم خلق است نه از عالم امر مگر به اعتبارى كه سابقا اشاره نمودم ، يعنى به جهت اتحاد ظهور و مظهر ، و يا به جهت اضمحلال جنبهء تعيّن او در جنبهء تحصّلش ، و استهلاك جهت ماهيت او در جهت وجودش ، چنان كه سابقا اشاره نمودم .\r\nبيانش آن است كه روح اعظم از جملهء مفارقات بلكه از جملهء مفارقات و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمجردات است . كمالاتى كه به امكان عام از براى مفارقات ممكن است بايد در او بالفعل باشد و جهت قوه و استعدادى و حيثيت تغييرى و انفعالى در آنها محقق نباشد ، و الا از ماديّات خواهند بود نه از مفارقات و مجردات .\r\nزيرا كه از مقررات و مسلّمات است و از محققات و مبرهنات است كه همهء جهات قوه و استعداد و همهء جهات تغيير و انفعال ، به هيولاى اولى كه مادة المواد و هيولى الهيولات است برمىگردند ، در تعريف هيولا استعداد را اخذ كرده و در جواب ماهوى از او ، جوهر مستعد گفته‌اند ، و مراد ايشان از استعداد ، استعداد مطلق و قوه صرفه است نه استعداد خاص و قوهء متعيّنه .\r\nزيرا كه خصوصيات استعدادات از جهات طبايع صوريّه است كه تقدم ذاتى بر جهات قوه و استعداد دارند نه از جهت هيولاى اولى .\r\nپس چگونه در تعريف و تحديد او مأخوذ مىتوانند شد ؟\r\nمتفطن باش و بدان‌كه - بنابراين تدقيق و تحقيق - اگرچه روح اعظم از عالم امر به اين معنا شمرده مىشود ولى به حقيقت لغوى نه به حقيقت برهانى . به مجاز عرفانى نه به حقيقت عرفانى .\r\nپس بنا بر اصطلاح اول و دوم در عالم امر و عالم خلق ملخّص جواب يهود اين است كه روح اعظم از عالم امر است نه از عالم خلق .\r\nو بنابراين اصطلاح سوم حاصل جواب اين است كه : روح اعظم ناشى از امر پروردگار است ، يعنى قوام و قيامش و تحقق و تحصّلش به وجود امرى است كه صادر بالذات و مجعول اول است ، نه اين است كه نفس امر است ، و نه اين است كه خود به خود موجود و متحصّل و به نفس ذات قائم و متحقق است ، اگرچه بنابراين اصطلاح نيز بر معناى اول حمل مىتوان نمود نظر به آن اعتبارى كه بيان نمودم .\r\nمتفطن باش و نيك تأمل نماى ! در همهء آنچه كه در اين مقام به رشتهء تقرير كشيدم و غنيمت شمار كه به اين بسط و تفصيل و به اين تحقيق و تدقيق از مواهب ربانيّه و از خصايص اين وجيزهء شريفه است ، الحمد للّه الملهم انوار الحكم و المعارف .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nشارقة الهيّه\r\n\r\nاشاره به وجه عقلى در وجوب كتمان سرّ\r\nبدان‌كه در شارقات سابقه محقق گرديد كه اصل در تحقق و موجوديت و در صدور و مجعوليت ، انحاء وجودات است نه اقسام ماهيّات . و نيز منكشف گرديد كه از براى وجود مراتب مترتبه و درجات متنازله است .\r\nو تفاوت در ميانهء اين درجات در سير نزولى طولى متصور نيست مگر به شدت و ضعف و به تمام و نقص و به سابقيّت و مسبوقيّت به حيثيتى كه سابقيت مرتبه‌اى بر مرتبه‌اى ، و مسبوقيت مرتبه‌اى بر مرتبه‌اى ، از ذاتيات و مقومات آن مرتبه است ، به اين معنى كه جهت ذات و حقيقت هريك ، بعينها جهت سابقيّت يا لا حقيّت است نه ضميمهء خارجيه از ذوات آن حقايق و انيات چنان كه سابقيت و مسبوقيت در ميانهء اجزاء و طبقات زمان نيز ذاتى است به همين معنى كه مذكور گرديد همچنان‌كه تقدم ديروز بر امروز ، و تأخر امروز بر ديروز ، ذاتى هريك از اين دو طبقه از زمان است به حيثيتى كه اگر امروز مقدم شود و ديروز متأخر ، نه امروز امروز خواهد بود و نه ديروز ديروز ، بلكه حقيقت امروز منقلب به حقيقت ديروز و حقيقت ديروز منقلب به حقيقت امروز خواهد بود ، پس امروز ديروز مىشود و ديروز امروز .\r\nو همچنين سابقيت روح اعظم - مثلا بر ساير مراتب مادون - به نفس ذاتش است نه به ضميمه‌اى از ضمايم .\r\nزيرا كه اين قسم از تقدم و سابقيت به اعتبار علت مرسابق است نسبت به لاحق خود .\r\n\r\nاشاره به آنكه تقدم و تأخر در مراتب وجود ذاتى است\r\nو در لمعات سابقه منكشف گرديد كه بايد جهات عليت منتهى شود به چيزى كه علت بالذات باشد .\r\nيعنى به ضميمه و قيدى محتاج نباشد ، اگرچه عليّتش عكس و تبع علّيت علة العلل و مبدأ المبادى باشد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nپس بايد تقدم روح اعظم - مثلا بر ساير مراتب - ذاتى باشد نسبت به او .\r\nپس اگر متأخر شود ، روح اعظم نخواهد بود ، بلكه روح اعظم غير روح اعظم خواهد بود .\r\nو از بينات است كه اين معنى نيست مگر انقلاب حقايق و بطلان آن مغنى از بيان و مستغنى از بيّنه و برهان است .\r\nو نيز در شارقات سابقه محقق گرديد وجود علت فياضه اقوى و اكمل و اجلى و اتم است از وجود معلول .\r\nو به حد انكشاف آمد كه ترتيب و عليت در ميانهء مراتب وجود در سير نزولى طولى ثابت و محقق است .\r\nبه اين معنى كه هر سابقى علت لاحق ، و هر لاحقى معلول سابق است تا منتهى شود به هيولاى اولى كه جهت ذاتش عين جهت قوه و استعداد است ، و در حقيقت برزخى است در ميانهء موجودات و معدومات .\r\nلهذا قابل همه صور و هيآت ، و منشأ تولد همه كاينات و مركبات است كه در جهت صعود و عروج بسوى خير اقصى و مبدء اعلى مىباشند  « أَلا إِلَى اللَّهِ تَصِيرُ - الْأُمُورُ »  « 1 » ،  « إِنَّا لِلَّهِ وَ إِنَّا إِلَيْهِ راجِعُونَ »  « 2 » .\r\nپس منكشف گرديد كه هر سابقى اقوى و اكمل است از لاحق خود و اقرب به مبدأ و انسب به خير اقصى .\r\nو اسبقيّت همه مقامات و درجات ، اقوى و اشرف و اعلى و اكمل است از همهء مراتب مادون .\r\nو مرتبهء جمع همهء وجودات و كمالات ، مادون است به نحو اشرف و اعلى و به نحو اقدس و اقوى ، و اقرب به فيض اول اشرف و اقوى است نسبت به مادون خود .\r\nو به اين قياس و به همين نسبت متنازل مىشوند در قوت و شرافت ، تا سير نزولى به آخر مراتب ، منتقل شود .\r\nمثال اين معناى لطيف در عالم محسوسات نور آفتاب است كه منعكس شود اولا به جرم ماه ، و از آن منعكس شود به آيينه و از آن منعكس شود به آب و از آن\r\n\r\n\r\n","description":"","footnote":"\r\n( 1 ) . سورهء شورى ( 42 ) ، آيهء 53 .\r\n( 2 ) . سورهء بقره ( 2 ) ، آيهء 156 .\r\n","page_name":" 134 ","page_number":134},
  {"content":"\r\n\r\nمنعكس شود به ديوار ، تا آخر مراتب مىبينى كه چگونه نور آفتاب اجلى و اظهر و اقوى و اكمل است از نور عكسش كه نور ماه است ، و نور عكسش اجلى و اكمل است از نور عكس عكسش و به همين نسبت قياس است تا به اضعف انوار منتهى شود .\r\nپس اشرف و انور وجودات و موجودات ، فيض اول و روح اعظم است كه در سير بداياتى و نهاياتى حقيقت خليفهء مطلق و ولى مطلق يعنى خاتم انبياء ( عليه - التحية و الثناء ) ، چنان كه فرموده‌اند : « كنت نبيا و آدم بين الماء و الطين » .\r\nو بعد از آن نور مقدس خاتم اوصياء ( عليه التحية و الثناء ) است چنان كه فرموده‌اند : « انا نقطة تحت الباء ، و انا يد اللّه المبسوطة على عباده بالمغفرة و الرحمة » .\r\nو بعد از آن ساير انوار عقليه و نفوس قدسيه تا آخر حجب نورانيه و ظلمانيه .\r\nچنان كه از مشكات ولايت وارد است كه : « ان للّه سبعين الف حجاب من نور و ظلمة » .\r\n\r\nاشاره به آنكه در مراتب نزول كمالات هر مرتبه بايد بالفعل باشد\r\nمتفطن باش و بدان‌كه - در نزد عارف محقق و حاذق مدقق بعد از تحديق نظر و امعان بصر در شارقات سابقه ظاهر و منكشف است كه - هر كمالى كه از براى هريك از مراتب مترتبهء متنازله در سير نزولى به امكان عامى ممكن و متصور است ، بايد در اصل فطرت از براى او بالفعل حاصل باشد ، و ثبوت كمالات مرتبهء سابقه از براى مرتبهء لاحقه از جملهء ممتنعات و مستحيلات باشد .\r\nزيرا كه تقدم هر مرتبه كه در تحت اوست ، و تأخر هر مرتبه كه در فوق اوست ، از ذاتيات و مقوّمات آن مرتبه است ، چنان كه منكشف گرديد در شارقات سابقه ، و به حد انكشاف آمد كه همهء صفات و كمالات به حقايق وجوديه برمىگردند و به او متحقق‌اند و از او حاصلند و با او متحدند .\r\nپس اگر كمالات مرتبهء سابقه در مرتبهء لاحقه حاصل شوند ، يعنى اگر مرتبهء لاحقه حامل كمالات و اسرار مرتبهء سابقه تواند شود انقلاب حقايق لازم آيد .\r\n\r\nاشاره به وجه عقلى در لزوم كتمان اسرار\r\nپس محال است اينكه مرتبهء لاحقه بتواند حامل اسرار كمالات مرتبه سابقه باشد . چه جاى از كمالات سابق خود بلكه حامل نمىتواند شد مگر آنچه را كه لايق مقام و مرتبهء خود باشد از كمالات و اسرار خود و مادون خود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو بسوى اين لطيفهء الهيّه اشاره است كريمهء  « وَ ما مِنَّا إِلَّا لَهُ مَقامٌ مَعْلُومٌ »  « 1 » .\r\nو كلام خاتم اولياء ( عليه الصلاة و السلام ) در بعضى از خطب نهج البلاغه :\r\n« منهم سجّد لا يركعون ، و ركّع لا ينتصبون ، و صافّون لا يتزايلون » .\r\nيعنى : « بعضى از آن ملائكه ساجدند راكع نمىشوند ، و راكعند راست نمىشوند و صف زده‌اند زايل نمىشوند » .\r\nمروى است كه جبرئيل ( عليه السلام ) به حضرت رسالت ( صلى اللّه عليه و آله ) عرض كرد كه : « ميانهء اسرافيل و خداوند عالم هفتاد نور است كه هر يكى از آنها اگر نزديك شود به اسرافيل هر آينه مىسوزاند لوح محفوظ را كه در پيش روى او است ، و هرگاه ارادهء ازلى تعلق بگيرد به وجود چيزى در آسمان ، در پيشانى اسرافيل نوشته مىشود ، پس نظر مىكند به او ، پس امر مىكند مرا اگر از عمل من باشد ، و ميكائيل را پس اگر از عمل او باشد ، و عزرائيل را اگر از عمل او باشد » .\r\nآن حضرت فرمود : « اى جبرئيل ، تو را به چه چيز امر مىكند » ؟\r\nعرض كرد : « بر بادها و حيات » .\r\nفرمود : « ميكائيل را به چه چيز امر مىكند » ؟\r\nعرض كرد : « به نباتات » .\r\nفرمود : « عزرائيل را به چه چيز امر مىكند » ؟\r\nعرض كرد : « به قبض ارواح » .\r\n\r\nبيان وجوه فرق بين ابداعيات و زمانيات و اشاره به وقوع تفاوت و تشكيك در سلسلهء عرضيه وجود\r\nمتفطن باش و بدان‌كه موجودات از ماهيات ممكنات كه در عرض واقعند نيز متفاوتند در قبول فيض وجودى و كمالات او از مفيض خيرات و كمالات خواه ابداعى باشد خواه تكوينى .\r\nمراد از ابداعى آن است كه در قبول اصل وجود و كمالات وجودى به استعداد ماده محتاج نباشند ، مثل عقول عرضيه كه موسومند در نزد افلاطون و افلاطونيين به مثل الهيه ، و در نزد اشراقيين به ارباب انواع ، و در لسان مشكات نبوت به ملائكهء\r\n\r\n\r\n","description":"","footnote":"\r\n( 1 ) . سورهء صافات ( 37 ) ، آيهء 164 .\r\n","page_name":" 136 ","page_number":136},
  {"content":"\r\n\r\nمقربين .\r\nيا مادى باشد مثل بسايط افلاك و فلكيان ، و كليات بسيط عناصر در نزد مشهور از حكماى متأخرين و بنا به ثبوت حركت در صور نوعيه جوهريه چنان كه مذهب منصور و معتقد صدر متألهّين و اساطين حكماى متقدمين است ، به وجهى از ابداعيّات‌اند و به وجهى از تكويّنيات ، چنان كه در شارقات مستقبله به حد انكشاف خواهد آمد .\r\nو مراد از تكوين آن است كه در قبول اصل وجود به استعداد ماده محتاج باشد .\r\nيعنى در استفاضهء فيض وجودى از مفيض خيرات و وجودات ، به امكان استعدادى نيز محتاج باشد و امكان ذاتيش كافى نباشد ، مثل همهء مركبات عنصريه از معدنيات و حيوانات ، و مقولات اعراض از كيفيّات و كميّات قاره و غير قاره و غير آنها .\r\nبيانش آن است كه ماهيت زمان مثلا به حسب ذاتش قابل نيست مگر وجود غير قار را ، و الا زمان نخواهد بود .\r\nو ماهيت فرس قابل وجود نطقى نمىتواند شد ، و الا انسان خواهد بود نه فرس .\r\nو ماهيّات عنصريّات محال است اينكه قول قبول وجود فلكيّات نمايند ، و الّا عنصريات نخواهند بود ، زيرا كه سابقا محقق گرديد كه ماهيّات منتزعند از وجودات محدوده و توابع و اظلال از آن وجودات ، و حكايات و عنوانات‌اند از آن انيّات ، پس چگونه متصور توان نمود كه وجود ، وجود انسانى باشد و ماهيت ، ماهيّت فرسى و بقرى .\r\nپس بر تقدير مذكور ، انقلاب حقايق ثابت مىشود بلكه بعد از تأمل صادق منكشف مىشود كه بر اين تقدير و تجويز لازم مىآيد كه ماهيات محقق نباشند بلكه همه ماهيات به يك ماهيت منحصر شوند .\r\nزيراكه بنابر اصالت وجود و اصالت جعل در وجود ، ماهيات منتزع از وجودات و تابع وجودات‌اند حتى در تجوهر « 1 » معانى و ذوات خود ، چه جاى از\r\n\r\n\r\n","description":"","footnote":"\r\n( 1 ) . تفاوت در مراتب طولى و قوس نزولى ، تفاوت تشكيكى و به حسب مراتب وجودى از شدت و ضعف در موجودات عرضى به حسب اصل فطرت است و در اين مقام سرّ عظيمى است كه در مقدمه مفصل از آن بحث مىنماييم .\r\n","page_name":" 137 ","page_number":137},
  {"content":"\r\n\r\nموجوديت آن ماهيات كه عين موجوديت وجودات است ، چنان كه در لمعات الهيه به بسط تمام بيان نموده‌ام ، و از تحديق بصر و امعان نظر در شارقات سابقه نيز اين معنى به حد ظهور و انكشاف مىآيد « 1 » .\r\nاگرچه صحت دارد نيز اينكه گفته شود كه : تخصص و امتياز وجودات به اعتبار امتياز ماهيات است چنان كه صدر المتألهين در كتب و تصانيف خود محقق نموده است ولى اول به اصالت و دوم به تبعيت آن است .\r\n\r\nدر بيان آنكه تكثّر در افراد نوع واحد ، بدون اختلاف استعدادات از محالات است\r\nمتلطف باش و بدان‌كه افراد نوع واحد از كاينات و مركبات نيز در وجود و كمالات وجود آن نوع متفاوت مىباشند به حيثيتى كه به حد حصر و بيان نمىآيد .\r\nتحقيقش بر وجه اجمال آن است كه تكثر افراد نوع واحد به اعتبار اختلاف استعدادات مواد است .\r\nزيرا كه همهء افراد ماهيت « 2 » و در لوازم آن ماهيت اشتراك دارند ، و از بينات است كه جهت اشتراك ، جهت امتياز نمىتواند شد ، پس جهت امتياز در ميانهء افراد آن نوع منحصر است به امتياز و اختلاف عوارض آن ماهيت نوعيه ، و اجتماع طايفه‌اى از عوارض تا فردى حاصل شود نه طايفهء ديگر ، ترجح بلا مرجح است و مفروض بلكه محقق اين است كه اصل ماده نيز مشترك است در ميانهء همهء افراد ، بلكه محققين از اساطين حكمت و معرفت گفته‌اند كه : اصل مادهء ما تحت فلك قمر مشترك است در ميانهء همه بسايط و مركبات عنصريه ، بلكه مقتضاى فحص و\r\n\r\n\r\n","description":"","footnote":"\r\n( 1 ) . به اين معنا كه ماهيت در مقام وجدان و تقرير تجوهر اجزاء و معانى راجع به اصل ذات به امرى غير سنخ ذات خود كه وجود باشد محتاج است تا چه رسد به مقام تحصل و وجود خارجى ، اين مطلب را شاگرد مؤلف و فرزند بارع او آقا على زنوزى در بدايع مفصل تقرير فرموده است .\r\n( 2 ) . نگارنده در رسالهء معاد و رساله‌اى كه در عالم مثال تأليف نموده‌ام ، در اين مسأله مفصل بحث كرده‌ام و در آنجا بيان شده است كه تكثر از ناحيهء جهات متكثره در فاعل مجرد ، و جهات مختلفه مدبر انواع نيز ممكن و واقع است ، مثل تكثر موجود در عوالم برزخى و افراد مثالى انواع متحصله كه همان مثل معلقه باشد كه مسلما تكثر در آن از ماده نيست و نيز تكثر معانى جزئى در خيال انسانى به جهت فاعلى نفس توقف دارد و يا قائم به آن است ، اگرچه اعداد از ناحيهء احساس حاصل مىشود ، ولى احتياج به اعداد ، ناشى از ضعف وجود نفس ناطقه است و در عقول اين ضعف وجودى تحقق ندارد .\r\n","page_name":" 138 ","page_number":138},
  {"content":"\r\n\r\nبرهان آن است كه اصل ماده ، يعنى هيولاى اولى ، مشترك است در ميانهء همه اجسام ، فلكيه باشند يا عنصريه ، بسيطه باشند يا مركبه .\r\nو تخصصات مواد بسايط فلكيه و عنصريه ، به اعتبار صور ابداعيه و تخصصات مواد مركبات عنصريه ، به اعتبار استعدادات مختلفه است ، و به زودى به كيفيت او اشاره خواهد شد .\r\nپس در تكثّر افراد نوع واحد تخصصّات مختلفه و استعدادات متباينه از براى مادهء مشتركه بايد ثابت باشد تا به هر استعدادى طايفه‌اى از عوارض حاصل شود ، و به هر طايفه از آن عوارض فردى از آن نوع به عرصهء وجود آيند .\r\nاز اينجا ظاهر و منكشف مىشود - در نزد صاحب بصيرت - كه كثرت افراد در انواع ابداعيات از جملهء مستحيلات است ، بلكه بايد منحصر باشند در فرد واحد ، و فرد ديگر در حيّز امتناع و استحاله باشد .\r\n\r\nاشاره به تفاوت صور و نفوس مركّبات ، در اصل فطرت به جهت تفاوت امزجه و استعدادات و تفاوت افراد نوع واحد به حسب شدت و ضعف از جانب شدت و ضعف استعدادات\r\nمتفطن باش و بدان‌كه منشأ تخصصات مختلفه ، و استعدادات متباينه ، ماده مشترك حركات فلكيه و اوضاع سماويه ، و انوار كوكبيّه و اتصالات كليه ، و اختلاف اهويه و تباين امكنه و تخالف اغذيه و تمايز اشربه و تركيبات مختلفه و امتزاجات متشتّته در ميانهء بسايط عنصريه و ساير امور اتفاقيه است ، كه عقول و اذهان از حصرش و از احاطهء كنهش عاجز و متحير مىباشند .\r\nو ليكن بدان اى طالب حقيقت و معرفت كه استعداد مقول به تشكيك است - يعنى او را مراتب شديده و ضعيفه و درجات زايده و ناقصه است ، چنان كه از براى رطوبت و يبوست درجات زايده و ناقصه است - و به هر استعدادى به اندازهء او از شدت و ضعف ، مزاجى مترتب مىشود ، و از براى هر مزاجى به قدر قابليت و صلاحيت او از قوت و ضعف و از تماميت و نقص ، صورتى از مبدأ فياض فايض مىشود .\r\nو از اين جهت است كه ، صور مواليد ثلاث جوهريه مختلفند به شدت و ضعف\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو به كمال و نقصان .\r\nو انواع هريك از معدنيات و حيوانات ، بلكه افراد هر نوعى از آنها علاوه بر مطلق تكثر و امتياز ، به شدت و ضعف و به كمال و نقصان نيز متفاوتند .\r\nنمىبينى كه بعضى از افراد نوع شريف انسانى كه اكمل و اشرف كاينات‌اند در حين تولد ، اتصال معنوى به عالم علوى و ملكوت اعلى دارند .\r\nو انجيل و تورات و زبور و قرآن را در نهايت فصاحت و بلاغت مىخوانند .\r\nچنان كه مروى است كه حضرت رسالت ( صلى اللّه عليه و آله ) به سلمان و ابوذر و مقداد ، فرمودند كه : بعد از آنكه مولاى شما يعنى على بن ابى طالب ( عليه الصلاة و السلام ) در خانهء كعبه متولد گرديد ، حاضر شدم و قنداق او را بدست خود گرفتم ، پس خواند از براى من تورات را بهتر از آنكه موسى مىخواند ، و انجيل را خواند بهتر از آنكه عيسى مىخواند ، و زبور را خواند بهتر از آنكه داود مىخواند ، و قرآن را خواند به نحوى كه نازل شده است .\r\nو بعضى در گهواره سخن مىگويند چنان كه كلام مجيد به اين معنى ناطق است دربارهء عيسى ( عليه السلام ) .\r\nو بعضى در پنجسالكى خليفهء مطلق و ولى مطلق و متصرف در عالم ملك و و ملكوت مىشوند مثل خاتم آل محمد ( صلى اللّه عليه و آله ) .\r\nو بعضى را به حسب اصل فطرت ، اذهان ثاقبه و سلق مستقيمه ، و اخلاق محاسنه ثابت است .\r\nخلاصهء كلام ، اين معنا از غايت ظهور و انكشاف غنى از بيان و مستغنى از بيّنه و برهان است .\r\n\r\nاشراق و تنبيه\r\n\r\nاشاره به سرّ ارتباط متغيّر به ثابت و ربط حادث به قديم\r\nبدان‌كه از اين تبيانات و بينات و از اين لمعات و اشراقات ظاهر و منكشف مىشود ، سرّ حدوث حوادث متعاقبه « آنا فآنا » و فيضان كمالات اوليه و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nثانويه « يوما فيوما » .\r\nخواهى بگو از اينجا ظاهر مىشود سرّ ارتباط متغيّرات به ثابت محض و لم صدور حادثات قديم از صرف .\r\nو سرّ معناى كلام خداوند احد  « كُلَّ يَوْمٍ هُوَ فِي شَأْنٍ »  « 1 » .\r\nو لم اختلاف ابداعيات نيز در قبول فيض از مبدأ فياض ، و الا در شارقات سابقه به حد انكشاف آمد كه واجب الوجود بالذات ، واجب الوجود من جميع الجهات و فياض على الاطلاق است ، و قصورى در قيّوميت و فياضيت او به هيچ‌وجه من الوجوه متحقق بلكه متصور نمىتواند شد ، بلكه قصور و ناتمامى از قبل اختلاف ماهيات كاينات و قوابل مستعدات و اختلاف مراتب و درجات موجودات است :\r\n « هرچه هست ، از قامت ناساز بىاندام ماست * ورنه تشريف تو ، بر بالاى كس ، كوتاه نيست » \r\nو از اينجا ظاهر مىشود نيز عدم تنافى و تعارض در ميانهء معناى كلام معجز - نظام « كل يوم هو فى شأن » و مفاد « جف القلم بما هو كائن » كه از مشكات ولايت وارد است ، زيرا كه اول نسبت به كائنات است ، دوم نسبت به مبدعات ، و به معناى الطف و اعلاى از اين معنى در اين باب در مباحث سابقه اشاره نمودم .\r\n\r\nاشاره به وجه عقلى در وجوب كتمان اسرار و اشاره به اينكه افراد نوع شريف انسانى در سير صعودى نيز در كمالات متفاوتند\r\nمتذكر باش و بدان‌كه افراد نوع شريف انسانى بعد از رسيدن به مرتبهء عقل بالملكه - كه مقام تكليف به معارف حقيقيه و معالم دينيه و اعمال بدنيه است - به جهت متابعت شريعت حقه و مجاهدات نفسانيه و رياضات علميه و عمليه و مقابلات مذكورات در قلوب ايشان كه برزخى است در ميانهء روح و نفس ، مجمع البحرين است در ميانهء ملك و ملكوت ، و لطيفه‌اى است ربانيه ، حاجز در ميانهء محسوسات و معقولات ، احوال عجيبه و اطوار غريبه و اختلافات غير محصوره حاصل مىشود .\r\nاگر به توفيقات ربانى و تأييدات يزدانى ، اعمال صالحه ، و افعال حسنه و خصال مرضيه و رياضات علميه و عمليه تابع شرايع حقه و نواميس الهيه باشد ، در آن لطيفه\r\n\r\n\r\n","description":"","footnote":"\r\n( 1 ) سورهء الرحمن ( 55 ) ، آيهء 29 .\r\n","page_name":" 141 ","page_number":141},
  {"content":"\r\n\r\nربانيه صفايى پيدا آمده ، سالك صراط مستقيم انسان كامل ، و محل انوار عقليه ، و مورد واردات غيبيه مىشود  « قَدْ أَفْلَحَ مَنْ تَزَكَّى »  « 1 » .\r\nمراد از تزكيهء نفس ، پاك نمودن است از رذايل تعلقات نفسانى و هواجس تشبثات دنياوى ، و مراد از افلاح ، اتصال اوست ، به عالم ملكوت و تنور اوست ، به لوامع جبروت ، و استغراق اوست ، در مشاهدهء عظمت و جلال « حى لا يموت » .\r\nو اگر به جهت وساوس شيطانى ، و مشتهيات نفسانى ، اعمالش شنيعه ، و افعالش قبيحه ، و ملكاتش غير مرضيه ، يعنى مخالف شرايع حقه باشد ، در آن لطيفهء الهيه ، ظلمتى و انكدار ، ظاهر گرديده ، از فيوضات عالم معنى محروم مانده ، ظلمت بر ظلمت مىافزايد  « ظُلُماتٌ بَعْضُها فَوْقَ بَعْضٍ »  « 2 » .\r\nبلكه منكوس و معكوس گرديده ، و باطنش ، باطن شيطانى ، و صورتش ، صورت انسانى ، و محشور مىشود به صورت آنچه كه محبوب و ملكه راسخهء او گرديده است از صور سباع و خنازير و وحوش و انعام و غير اينها .\r\nچنان كه از مشكات ولايت وارد است .\r\nبدان‌كه نيك تشبيه كرده است بعضى از علماى اسلام قلب انسانى را كه تعبير از او در اصطلاح علم الهى ، به نفس ناطقه و يا مرتبه‌اى از مراتب و درجات اوست ، به نشانه‌اى كه انداخته شود به او تيرها از اطراف و جوانب .\r\nو يا به آيينه‌اى كه منقش گردد در او صور مختلفه و نقوش متشبهه ، به جهت مقابلهء او به اشخاص كثيره ، و امور متباينه .\r\nهمچنين قلب انسانى به جهت ادراكات حواس ظاهرى از سامعه و باصره و شامه و ذائقه و لامسه و ادراكات قواى باطنى از واهمه و متخيله و ذاكره و خيال .\r\nو يا به جهت اسباب باطنى مثل شهوت و غضب و جوع و عطش و ساير صفات و ملكات « يوما فيوما » بلكه ، « آنا فآنا » از حالتى به حالتى منتقل مىشود و به صور متباينه و نقوش متخالفه منقش مىگردد .\r\nو لهذا از مشكات نبوت وارد است : « ان القلب أشد تقلبا من القدر فى غليانه » .\r\nيعنى : « بدرستى دل انسانى تقلب و انتقالش از حالى به حالى ، بيشتر و\r\n\r\n\r\n","description":"","footnote":"\r\n( 1 ) . سورهء اعلى ( 87 ) ، آيهء 14 .\r\n( 2 ) . سورهء نور ( 24 ) ، آيهء 40 .\r\n","page_name":" 142 ","page_number":142},
  {"content":"\r\n\r\nشديدتر است از ديگ در وقتى كه به جوش آيد » .\r\nو آنچه كه از امور حادثه در قلب انسانى از باب ادراكات است ، خاطرش نامند ، و هر خاطرى موجب رغبتى و عزمى است ، و هر عزمى محرك است اعضا و جوارح را تا فعل در خارج موجود شود .\r\nبعضى از خواطر داعى است بسوى خيرات اخرويه ، و بعضى داعى است به سوى شرور و مضار اخرويه .\r\n- خاطر اول را الهام گويند .\r\n- و خاطر دوم را وسواس .\r\nدر هر خاطرى به جهت امكانش سببى مىخواهد .\r\n- سبب خاطر اول را در لسان شريعت غرا ، ملك مىنامند .\r\n- و سبب خاطر دوم را شيطان .\r\nو لطفى كه به او قلب انسانى مستعد قبول الهام ملك مىشود توفيقش گويند .\r\nو چيزى كه به او مستعد قبول وسواس شيطان مىشود ، اغواء و خذلانش گويند .\r\nو شأن ملك ، افاضهء خير ، و افاده علم ، و كشف حق ، و وعد به معروف است ، و شأن شيطان ، وعد به شر ، و تخويف در نزد قصد خيرات ، و ترغيب به فحشاء و منكر است .  « الشَّيْطانُ يَعِدُكُمُ الْفَقْرَ ، وَ يَأْمُرُكُمْ بِالْفَحْشاءِ »  « 1 » و از مشكات نبوت وارد است :\r\n« ان فى القلب لمتان ، لمة من الملك ؛ ايعاد فى الخير ، و تصديق بالحق ، و لمة من - الشيطان ؛ ايعاد بالشر و تكذيب بالحق و نهى عن الخير » .\r\nيعنى : « بدرستى در دل انسان دو خاطر پيدا مىشود ، يكى از ملك و او وعد به خير و تصديق به حق است ، و ديگرى از شيطان ، و او وعد به شر ، و تكذيب حق ، و منع از خيرات است » .\r\nو نيز از آن جناب وارد است : « قلب المؤمن بين الأصبعين من أصابع الرحمن » .\r\n« دل مؤمن در ميانهء دو انگشت از انگشتهاى خداوند رحمن است » . و از بينات است كه از براى ذات اقدس خداوند يگانه ، انگشت جسمانى از جملهء مستحيلات و ممتعنات است .\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 268 .\r\n","page_name":" 143 ","page_number":143},
  {"content":"\r\n\r\nبلكه بنا بر تعميم در معانى الفاظ چنان كه محقق و مبرهن است ، و مذهب منصور است ، حقيقت انگشت نيست مگر چيزى كه واسطهء تغيير و تقليب باشد ، خواه از سنخ اجسام و جسمانيات باشد ، و يا از سنخ ملكوت و روحانيات ، چنان كه حقيقت قلم نيست مگر چيزى كه واسطهء تصوير و نقش باشد ، نى باشد يا مس و آهن ، جسم باشد يا روح و ملك .\r\nو حقيقت لوح نيست مگر محل تصوير و نقوش ، از سنخ اجسام باشد ، يا تصوير حقايق ، و علوم كليه باشند آن حقايق مصوره و صور علميه ، يا جزئيه .\r\nلهذا در لسان مشكات نبوت به دو ملك مقرب لوح و قلم اطلاق فرموده‌اند .\r\nچنان كه از مشكات ولايت وارد است : « اللوح و القلم ملكان مقربان » پس مراد از اصبع ، يكى جنبهء اتصال به عالم ملكوت است ، و ديگرى جنبهء اتصال به عالم ناسوت .\r\nمالك آن جنبه ، ملائكه و مالك اين جنبه ، شياطين است ، و هردو مسخرند در تحت قدرت كاملهء خداوند جل و علا .\r\n\r\nدر بيان آنكه قلب در ابتداى وجود مادهء واردات رحمانى و شيطانى است و به صور ملكوتى و شيطانى متصور مىشود\r\nمتفطن باش و بدان‌كه ، قلب شريف انسانى به جهت صفا و لطافتش در اصل فطرت كه مرتبهء عقل هيولايى است و از همهء صور و ادراكات خالى است نسبتش به آثار ملكيّه و آثار شيطانيّه مساوى است مثل هيولاى اولى كه به جهت خلوّ مرتبهء ذاتش از صور و هيآت جسمانيه نسبتش به همهء آنها در مرتبهء سوائيت است .\r\nو به جهت امتناع ترجح احد متساويين بر ديگرى بدون مرجح خارجى حصول هريك از آثار ملكيّه و شيطانيّه در آن لطيفهء ملكوتيّه مرجّحى مىخواهد به الهام ملك آثار ملكيه ترجح مىيابد و در آن لطيفه نور و ضياء و لمعات و اشراقات پيدا مىشود .\r\nو به اغواى شيطان آثار شيطانيه ترجح مىيابد و در آن لطيفه ظلمت و انكدار و قساوت و شقاوت حاصل مىشود .\r\nو از مشكات نبوت وارد است « ما منكم الا و له شيطان ، قال : و انت يا رسول - اللّه ، قال : و انا ، الا ان اللّه اعاننى عليه فاسلم على يدى » .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nيعنى : « نيست از شما كسى ، مگر اينكه از براى او شيطانى است .\r\nراوى عرض كرد : حتى ترا نيز شيطانى است ؟\r\nفرمود : بلى ، مرا نيز شيطانى است ، و ليكن خداى تعالى مرا غالب گردانيده است بر او ، پس اسلام آورده است بر دست من - يعنى تابع من شده است » .\r\n « بدست او چو شيطان شد مسلمان * به زير پاى او شد ، سايه پنهان » \r\nدر نزد صاحبان بصيرت منكشف است كه مراد از اين شيطان نفس اماره و قواى واهمه است كه جندى از جنود شيطان كلى خارجى است .\r\nچنان كه در صحيفهء الهيّه وارد است  « إِنَّ النَّفْسَ لَأَمَّارَةٌ بِالسُّوءِ »  « 1 » و مراد از ملك مقابل شيطان ، قوهء عقليّه و نفس ناطقه است ، كه جندى از جنود روح كلى خارجى است ، كه مفيض ارواح جزئيه و مفيد صور علميه و كمالات عقليه است .\r\nپس منكشف گرديد كه دائما تجاذب و تنازع و تخاصم و تدافع در ميانهء جنود ملك و شيطان ، در معركهء قلب شريف انسانى ثابت است .\r\nو از مشكات ولايت در كتاب عقل و جهل كتاب اصول كافى ، مروى است كه از براى هريك از عقل و جهل كه يكى ملك و ديگرى شيطان است هفتاد و - پنج جند است .\r\nاز جملهء جنود ملك ، تفكر در دثور و زوال لذات ، و شهوات دنيويه ، و تأمل در ثبات ، و دوام كمالات عقليه ، و خيرات اخرويه ، و لذات روحانيه است .\r\nو از جملهء جنود شيطان ، تخيل شهوات نفسانى ، و لذات دنيويه ، و رياسات وهميه است .\r\nو اين تنازع و تجاذب باقى است ، مادامى كه رياست به كلى به يكى منتقل نشده است .\r\nو بعد از آن در حقيقت يا ملكى است از ملائكهء مقرّبين و يا شيطانى است از شياطين مضلّين « نعوذ باللّه من شرور انفسنا و من سيّئات اعمالنا ، و ما التّوفيق الّا باللّه العلى العظيم » .\r\n\r\n\r\n","description":"","footnote":"\r\n( 1 ) . س يوسف ( 12 ) ، آيهء 53 .\r\n","page_name":" 145 ","page_number":145},
  {"content":"\r\n\r\n\r\nتحقيق و توضيح\r\nبدان‌كه صاحب كتاب نفايس الفنون در تحقيق اين مقام گفته است : بدان‌كه دل در نزد اهل حقيقت عبارت از نقطه‌اى است كه دايرهء وجود از او در حركت آمد ، و به دو كمال يافت ، و سرّ ازل و ابد در او به هم پيوست ، و مبدأ نظر در او به منتهاى بصر رسيد ، و جمال و جلال وجه باقى بر او متجلى شد .\r\nو او را به سبب دوام تقلب در آراء و احوال ، و اطوار ، و ترقى در مدارج كمال ، قلب خوانند .\r\nو چون احوال مواهب الهىاند ، و مواهب او نامتناهى ، و تقلب و ترقى قلب در مدارج كمال ، و معارج جمال و جلال ازلى ، بىنهايت بود ، اوصاف و احوال او در عد حد و حد عد نگنجد .\r\nهركه در تعديد و تحديد آن سخن راند اگر بحقيقت درنگرد يقين بداند كه جز تعيين حد ادراك و تعيين نصيب استعداد خود از آن نتواند .\r\nچندين هزار غواص بحار معارف ، در بحر معرفت دل غواصى كردند ، هيچيك به قعر او نرسيدند ، و استيفاى كنه غرائب او نكردند .\r\nو نه هركه از او اثرى يافت از آن خبرى باز داد ، و يا هركه او را گوهر ثمين از آن بچنگ افتاد برطبق عرض نهاد .\r\nعرش رحمان ، و منزل قرآن ، و برزخ ميانهء غيب و شهادت ، روح ، و نفس ، و مجمع البحرين ملك و ملكوت ، و ناظر و منظور پادشاه ، و محبّ و محبوب إله ، و حامل و محمول سرّ امانت و لطف الهى جملهء اوصاف اوست .\r\n\r\nدر بيان آنكه صورت قلب از ازدواج نفس و روح مىتواند شد\r\nو مراد از ازدواج روح و نفس ، نتيجهء وجود او ، و غرض از ارتباط ملك و ملكوت مسرح نظر ، و مطرح شهود صورت اوست از عين عشق مصور ، و بصيرت او به نور مشاهده منور .\r\nچون نفس از روح جدا گشت ، عشق از طرفين پديد آمد ، و از عين عشق صورت قلب متولد شد ، و بر مثال برزخى در ميانهء بحر روح و بحر نفس ، واسطه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nگشته و در موضع القاء هردو بايستاد تا اگر در مدرج ايشان با يكديگر تعدى رود مانع گردد .\r\nو دليل بر اينكه صورت دل ، از عين عشق پديد آمد ، آن است كه هرجا جمالى بيند با او درآميزد ، و هر كجا حسنى يابد ، به دو درآويزد ، و هرگز بىمنظورى و محبوبى و دلارامى نباشد .\r\nوجود او به عشق قائم است و وجود عشق به دو .\r\nو دل در وجود انسان ، مثال عرش رحمان است ؛ چنان كه در عالم كبير و قلب عرش اصغر است .\r\nو در عالم صغير جملهء وجود در تحت احاطهء عرش مندرجند ، چنان كه جزئيّات ارواح اعظم و جزئيات نفوس در تحت نفس كل .\r\nو دل را صورتى است و حقيقتى ، صورت او آن مضغهء صنوبرى است كه در جانب ايسر بدن مودع است .\r\nو حقيقت او لطيفه‌اى است ربانى كه ياد كرده شد .\r\nو ميان اين حقيقت و صورت او ، نفس انسانى ، متوسط است ، زيرا كه حقيقت دل ، محض لطافت است ، و صورتش مبيّن كثافت ، و ميان كثيف مطلق ، و لطيف مطلق ، منافرت است .\r\nپس نفس انسانى كه رويى در عالم لطافت دارد ، و رويى در عالم كثافت ، ميان صورت دل ، و حقيقت او ، واسطه شد ، تا هر اثرى كه از حقيقت دل صادر شود ، اول به نفس رسد ، و نفس به نسبت وجه لطيف ، آن را قبول كند ، و به نسبت وجه كثيف ، به صورت دل بسپارد ، و از او به اقطار بدن برسد .\r\nچنان كه اول فيض رحمت از حضرت ربوبيّت ، به حقيقت عرش ، فايض شود ، و از او به حملهء عرش رسد ، و به واسطهء ايشان به صورت عرش پيوندد ، و از آنجا به اقطار عالم شهادت رسد .\r\nو در حديث آمده است كه دل چهار قسم است :\r\nاول : دل پاك و روشن كه درو از نور ايمان چراغى افروخته باشد ، و آن دل مؤمن است .\r\nدوم : دل منكوس كه به سواد كفر ممتلى باشد ، و آن دل كافر است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nسوم : دل معلق متردد ميان كفر و ايمان ، و آن دل منافق است .\r\nچهارم : دل مصفح و ذو وجهين كه وجهى از او محل ايمان بود ، و ديگرى محل نفاق ، و مدد ايمان در او ، از عالم قدس و طهارت بر مثال سبزه كه مدد از آب پاك گيرد ، و مدد نفاق در او ، از عالم خبث و آلايش بر مثال قرحه كه ، مدد از قيح و صديد يابد .\r\nپس هريك از اين دو كه بر او غالب شود حكم آن گيرد .\r\nو بناى اين تقسيم بر آن است كه قلب نتيجهء روح و نفس است ، و ميانهء نفس و روح ، تجاذب و تطارد واقع است « 1 » .\r\nروح خواهد كه نفس را به عالم خود كشد ، و نفس خواهد كه روح را به عالم خود كشد ، و هميشه در اين تجاذب و تنازع باشند .\r\nگاه روح غالب مىشود ، و نفس را از مركز سفلى ، به مقام علوى ، مىكشد .\r\nو گاه نفس غالب مىگردد ، و روح را از أوج كمال ، به حضيض نقصان ، مىكشد ؛ و دل پيوسته تابع آن طرف بود كه غالب گردد ، تا آنگاه كه ولايت وجود به كلى بر يكى مقرر شود ، و دل بر متابعت آن قرار گيرد .\r\nپس اگر سعادت ابدى ، و عنايت ازلى ، در رسد ، و روح را مدد توفيق ارزانى دارد تا قوت گيرد ، و نفس را با لشكرش مغلوب گرداند ، و از تشتت و نزاع ايشان برهاند ، و از محيط حدوث ، به مصعد قدم ترقى كند ، و به كلى از نفس و قلب اعراض كرده بر مشاهدهء حضرت جلال اقبال نمايد ، دل نيز به متابعت او از مقام قلبى كه تقلب لازم او است به مقام روح ، مترقى و متصاعد شود ، و در مقام روح قرار گيرد - بر مثال فرزندى كه در متابعت و مشايعت پدر بوده ، آنگاه نفس نيز در متابعت دل از محل و مقر خود كه عالم طبيعت است بيرون آيد ، و در پى دل كه فرزند او است برود و به مقام دل برسد ؛ اين‌چنين دل ، دل مؤمن است كه به كلى از شايبهء شرك و كفر مبرّا بود .\r\nو اگر - نعوذ باللّه - حال منعكس شود ، و آثار شقاوت و سخط ازلى در رسد ، و روح را مخذول و نفس را منصور گرداند تا قوت بگيرد و قلب و روح را به عالم\r\n\r\n\r\n","description":"","footnote":"\r\n( 1 ) . بين نفس و روح دائما ، تنازع و تجاذب و دل ، تابع طرف غالب است و دل به اعتبار اين تجاذب ، به دل مؤمن ، و دل كافر ، و دل منافق ، و دل بين بين ، تقسيم مىشود .\r\n","page_name":" 148 ","page_number":148},
  {"content":"\r\n\r\nخود كشد ، روح از عالم خود به عالم قلب نزول كند ، و قلب از مقام خود به مقام نفس آيد در زمين طبيعت متأصّل و راسخ گردد و اين‌چنين دل ، دل كافر بود . و اگر هنوز نصرت كلى از هيچ طرف واقع نباشد و تجاذب و تنازع باقى بود ، و ليكن جانب نفس قوت دارد ، دل در ميانه ، متردد بود ، و ميل او بيشتر به نفس باشد ، و اين دل ، دل منافق بود .\r\nو اگر از جانب روح قوت بيش دارد ، يا جانبين متقابل باشد ، ميل دل بيشتر به روح بود ، و يا جانبين على السويه باشد ، در او ، هم ايمان موجود بود ، و هم كفر ، و اين دل دو روى دارد ، در يكى ايمان و در يكى نفاق » .\r\nتمام شد عين عبارت صاحب نفايس الفنون ، و چون مشتمل بر تحقيقات لطيفه و تدقيقات رشيقه بود از براى ما نحن فيه توضيح تمام داشت به اين طول و بسط نقل نمودم .\r\n\r\nتفريح عقلى و تنبيه « 1 » سرّى\r\n\r\nتقرير برهان محكم بر وجوب كتمان سرّ\r\nاز اين تحقيقات و تدقيقات ، و از اين لمعات و اشراقات ، به حد انجلا و انكشاف و به مرتبهء مشاهده و عيان آمد ، كه در ميانهء موجودات - طولا و عرضا و نزولا و صعودا و فطرتا و كسبا - در قوت و ضعف وجود ، و در تمام و نقصان كمالات وجود ، تفاوت و اختلاف نه به مرتبه‌اى است كه به حيّز تقرير و بيان آيد و در تحت تحرير و تبيان گنجد .\r\nنمىداند تفاصيل و حقايق اين تفاوت و اختلاف را ، مگر كسى كه محيط به همه مراتب وجود باشد ، و بعد از آن هر مرتبه‌اى كه محيط باشد به آنچه كه در تحت او واقع است از ساير مراتب و درجات .\r\nو از براى توضيح و تنقيح اصل مدعا كه عبارت از وجوب كتمان اسرار و\r\n\r\n\r\n","description":"","footnote":"\r\n( 1 ) . در بيان اين مطلب عالى كه مادون هرگز ، حامل اسرار ما فوق نشود و قوهء ادراكى او از حمل امانت اسرار عاجز و ناتوان است و القاى اسرار ، بر عقول ضعيفه ، و نفوس غير بالغ ، خطرناك است .\r\n","page_name":" 149 ","page_number":149},
  {"content":"\r\n\r\nامتناع اينكه هر مرتبه‌اى از مراتب موجودات ، تواند حامل اسرار ما فوق خود و اقواى از خود شود ، مىگويم : همچنان‌كه در سير نزولى ، مراتب وجودات و درجات وجودات فايضهء از مفيض خيرات و كمالات ، متفاوت‌اند به شدت و ضعف ، و به غنا و فقر ، به حيثيتى كه نسبت هر لاحقى به سابق خود ، نسبت نقص به تمام ، و نسبت ضعف به قوت ، و نسبت فرع به اصل است ، و در سير صعودى عكس اين معنا ثابت است ، يعنى نسبت هر سابقى به لاحق خود ، نسبت نقص به تمام ، و نسبت ضعف به قوت است خواه صعود به حسب فطرت باشد ، يا به اعتبار كسب و مجاهدات نفسانيه .\r\nو از بينات است كه ضعيف محيط به ذات قوى در فضايل او ، و ناقص محيط به حقيقت تام و كمالات او نمىتواند شد .\r\nپس محال است اينكه ضعيف ، ادراك كنه حقيقت قوى و كمالات و فضايل او نمايد ، و حامل علوم و اسرار و خفيات مختص به او شود ، و الا ضعيف نخواهد بود ، بلكه در مرتبهء قوى ، يا در فوق مرتبهء قوى خواهد بود .\r\nزيرا كه در شارقات سابقه به حد انكشاف آمد كه ، همهء فضايل و كمالات ، به حقايق و انيّات وجود برمىگردد ، بلكه عين آن حقايق مىباشد .\r\nپس اگر ضعيف حامل فضايل و كمالات قوى شود ، خلاف فرض لازم مىآيد و انقلاب حقايق ثابت مىشود ، پس هيچ « دنيى » ادراك كنه حقيقت عالى ، و هيچ ضعيفى حامل اسرار و خفيات قوى نمىتواند باشد « اللهم مگر به وجه ، نه به كنه به نحو ضعيف نه به نحو قوى ، به اندازهء حوصلهء خود نه به اندازهء حوصلهء اعلاى از خود » .\r\nاز اينجاست كه گفته‌اند : ادراك مفاض مفيض خود را ، به اندازهء مفاض است ، نه به اندازهء مفيض ، به قدر فيض است ، نه به قدر فياض « من عرف نفسه ، فقد عرف ربّه »\r\nبعد از تحقيق و تبيين اين مطلب اعلى و اين مقصد اسنى ، به برهان محكم - البنيان و حجت شديد الأركان ، كه در حقيقت از مواهب ربّانيه ، و جوايز يزدانيه و الهامات غيبيه ، و خواص اين وجيزهء شريفه است . مىگويم :\r\nشواهد نقليه و آيات قرآنيه در اثبات اين مدعا از مشكات نبوت و ولايت ، لا تعد و لا تحصى است ، اگر جمع كنيم كتابى خواهد بود ضخيم ، و صحيفه‌اى خواهد بود جسيم ، ولى از براى اينكه اين وجيزهء شريفه ، از آن شواهد و دلايل\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبه كلى خالى نباشد - تيمّنا و تبركا ، و اشراقا و تنويرا ، و توضيحا و تتميما - به بعضى از آن انوار ساطعه ، و اشعهء لامعه ، اشاره مىنمايم ، و مىگويم : از جملهء شواهد اين مدعا ، كلام معجز نظام  « إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها »  « 1 » است . يعنى بدرستى خداوند عالم امر مىكند شما را ، به اينكه ادا كنيد امانات را به اهل آنها .\r\nدر نزد صاحب بصيرت و طالب حقيقت ، از بينات است كه امانت منحصر به درهم و دينار و اقمشه و امتعه نيست ، بلكه اسرار حقايق ، و خفيات معارف ، اولى و اليق و احرى و احقند به امانت بودن ، از دراهم و دنانير و ساير اقمشه و امتعهء فانيهء جسمانيه .\r\nپس اعتنا به حفظ اسرار معارف ، و عدم اظهار آنها به غير اهلش بيشتر است از اعتناى به حفظ ساير امانات دنيويه .\r\nپس اظهار آن حقايق و اسرار به غير اهلش خيانت و اضرار در آن قسم اقوى و اكثر است زيرا كه اين موجب تلف اموال است ، و آن موجب تلف نفوس ، و اين موجب خسران دنيوى است ، و آن موجب خسران اخروى ، و اين مورث زوال امر فانى است ، و آن مورث لغزش در اعتقاد قلبى .\r\nو بسوى اين معنا اشاره است حديث مشهور « التّقيّة دينى ، و دين آبائى » .\r\nزيرا كه خطرات و مضار افشاى اسرار حقايق و معارف ، اكثر و اظهر است از خطرات و مضار ساير اقسام تقيّه .\r\nو از آن جمله كلام حضرت رسالت است « لا تعلقوا الجواهر على اعناق - الخنازير » .\r\nيعنى : « نياويزيد جواهر حقايق ، و اسرار معارف را ، در گردنهاى خنازير جهال ، - كه قابل آن اسرار و حقايق نيستند - » .\r\nو كلام ديگر آن جناب است « نحن معاشر الأنبياء نكلّم الناس على قدر عقولهم » .\r\nيعنى : « ما طايفهء پيغمبران ، سخن مىگوئيم با مردم به اندازهء عقلهاى ايشان » .\r\nو كلام ديگر آن سرور انبياء « نحن معاشر الانبياء امرنا ان تنزل الناس منازلهم ، فتكلّم الناس على قدر عقولهم ، و نبث الحكمة و الحقيقة اذا علم انه يستقل و يفهم » .\r\n\r\n\r\n","description":"","footnote":"\r\n( 1 ) . سورهء نساء ( 4 ) ، آيهء 58 .\r\n","page_name":" 151 ","page_number":151},
  {"content":"\r\n\r\nيعنى : « ما طايفهء انبياء مأموريم به اينكه نازل شويم با مردم در مرتبه‌هاى ايشان ، پس سخن بگوييم با ايشان به اندازهء عقول ايشان ، و پهن كنيم حكمت و حقيقت را وقتى كه معلوم شود شنونده در فهم آن مستقل است » .\r\nو از آن جمله كلام عيسى عليه السلام : « لا تحدثوا الحكمة على غير اهلها فتظلموها ، و تمنعوها على اهلها فتظلموهم » .\r\nيعنى : « اظهار نكنيد حكمت را به غير اهلش و الا ظلم مىكنيد به حكمت ، و منع نكنيد آن را از اهلش ، و الا ظلم مىكنيد بر ايشان » .\r\nو بسوى اين معنا اشاره است كلام بعضى از شعرا :\r\n « و من منح الجهال علما اضاعه * و من منع المستوجبين فقد ظلم » \r\nو از اين جمله كلام امير مؤمنان است : « انّى بحت على مكنون علم لو بحت به لاضطربتم اضطراب الارشية فى الطوى العبيدة » .\r\nيعنى : « بدرستى كه من مطلع شده‌ام بر علم مكنونى يعنى بر اسرار و حقايق علومى ، و اگر اظهار كنم آنها را هر آينه مضطرب مىشويد مثل اضطراب حبل ريسمان دلوها در چاههاى بسى عميق » .\r\nو كلام ديگر آن جناب است به كميل بن زياد :\r\n« ان هاهنا لعلما جمّا ، لو وجدت لها حملة » .\r\nيعنى : « در اينجا - و اشاره به سينهء مبارك خود فرمودند - هر آينه علوم بسيارى است كاشكى مىيافتم از براى آنها حمله‌اى ، يعنى اهلى » .\r\nيعنى ، اگر اهلى مىيافتم اظهار مىكردم ، و ليكن اهلى نمىيابم پس كتمان مىكنم آنها را .\r\nو كلام ديگر آن جناب است در وقتى كه از دو مسأله سائل جواب داد ، از مسألهء ديگر سؤال نمود « ليس كل العلم ان يقدر العالم ان يفسّره ، لأن من العلم ما يحتمل ، و منه ما لا يحتمل ، و من الناس من يحتمل ، و منهم من لا يحتمل » .\r\nيعنى : « نيست هر علمى كه عالم تواند آن را تفسير كند ، زيرا كه حمل بعضى از علوم ممكن است ، و حمل بعضى ممكن نيست ، و بعضى از مردم توانند حاصل شوند ، و بعضى نتوانند » .\r\nمروى است از « معمّر بن خلاد » كه به خدمت امام محمد باقر « عليه السلام »\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nعرض كردم كه : گمان مىبرم كه از براى من در نزد تو منزلتى است . فرمود : بلى .\r\nعرض كردم كه : مرا در نزد تو حاجتى است .\r\nفرمود : « چه چيز است آن حاجت » ؟\r\nعرض كردم كه : اسم اعظم را به من تعليم كن .\r\nفرمود : طاقت دارى » ؟\r\nعرض كردم : بلى .\r\nپس مرا داخل حجره‌اى كرد و دست مبارك خود را بر زمين گذاشت ، ديدم كه حجره تاريك شد و رگهاى بدن من به لرزه آمد ، پس فرمود : چه مىگوئى طاقت دارى ؟ عرض كردم : نه .\r\nپس دست مبارك خود را برداشت ، و حجره به حال اول برگشت .\r\nو در شرح حديث غمامه مذكور است كه ابن عباس عرض كرد به خدمت پيغمبر ( صلى اللّه عليه و آله ) كه : بگويم به مردم هر چيز را كه از تو شنيده‌ام ؟ فرمود :\r\nبلى ، و ليكن مگو به ايشان آنچه را كه عقلهاى ايشان به آن نمىرسد پس به فتنه و ضلالت مىافتند .\r\nو از مولاى متقيان مروى است كه فرمود : هرگاه جمع شوند از خيار و اشراف شما صد نفر و بگويم به ايشان آنچه را كه از دهن مبارك حضرت رسالت شنيده‌ام ، هر آينه بيرون مىرويد از نزد من و مىگوئيد كه على بن ابى طالب دروغگوترين دروغگويان است .\r\nو از آن جمله چهارده حديث متقارب المضمون است كه محمد بن حسن صفار در كتاب بصائر الدرجات از مشكات ولايت روايت كرده است ملخّص مضمون آنها اين است كه :\r\nامر ما و در بعضى حديث ما صعب و مستصعب است ، نمىشناسد و نمىداند و در بعضى نمىتواند حامل شود آن را مگر ملك مقرّب يا نبىّ مرسل و يا مؤمنى كه امتحان كرده باشد خداوند احد ، دل او را به ايمان .\r\nو در بعضى روايات وارد است كه نمىشناسد آن را نه ملك مقرب و نه نبىّ مرسل و نه مؤمن ممتحن .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو به اين معنى اشاره است كلام خاتم انبياء ( صلى اللّه عليه و آله ) : « لى مع اللّه وقت لا يسعنى فيه ملك مقرب و لا نبىّ مرسل » .\r\nيعنى : از براى من با خدا حالتى است كه وسعت ندارد مرا يعنى جمع نمىشود با من در آن حالت نه ملك مقرب و نه نبىّ مرسل .\r\nو بسوى اين معنى اشاره است كلام جبرئيل ( عليه السلام ) در شب معراج « لو دنوت انملة لأحترقت » .\r\nيعنى : « اگر به قدر سر انگشت نزديك شوم هر آينه مىسوزم » .\r\nو از مشكات ولايت وارد است « لو علم ابو ذر ما فى قلب سلمان من الحكمة يقتله » و فى رواية « لكفره » .\r\nيعنى : « اگر ابو ذر مىدانست آنچه را كه در دل سلمان است از حكمت ، هر آينه مىكشت او را و يا تكفير مىكرد او را » .\r\nو اخبار به اين مضمون بسيار است ، از آن جمله مروى است از مسعده كه شنيدم از امام جعفر صادق ( عليه السلام ) كه روايت نمود از پدرش كه على بن - ابى طالب ( عليه السلام ) بعد از ذكر تقيّه و روز عيد فرمود : « و اللّه لو علم ابو ذر ما ذا فى قلب سلمان لقتله و لقد اخا رسول اللّه ينهما ، فما ظنّك لساير الخلق ، ان علم العلماء صعب مستعصب لا تحمله الا ملك مقرب ، او نبى مرسل ، او مؤمن امتحن اللّه قلبه للايمان ، و انما صار سلمان من العلماء لانه منّا اهل البيت » .\r\nيعنى : « قسم به خدا كه اگر مىدانست ابو ذر كه چه چيز است آنچه كه در دل سلمان است هر آينه مىكشت او را و حال آنكه بتحقيق برادرى قرار داده بود پيغمبر خدا در ميانهء ايشان ، پس چه گمان دارى دربارهء مردم ديگر .\r\nبدرستى كه علم علما ، صعب و مستعصب است ، برنمىدارد آن را مگر ملك مقرب و يا نبىّ مرسل و يا مؤمن ممتحن ، كه امتحان كرده باشد خداوند يگانه ، دل او را به ايمان .\r\nو نگرديد سلمان از علما مگر به جهت اينكه او از ما اهل بيت است » . يعنى مگر به جهت اينكه نسبت معنوى و اتصال روحانى در ميانهء ما و او ثابت است .\r\nو از آن جمله مروى است در كتاب حيات القلوب كه روزى ابو ذر به ديدن\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nسلمان رفت ، و ديگى در منزل او در بار بود ، در اثناى صحبت با يكديگر ديگ سرنگون شد ، و هيچ از مرق و چربى آن بر زمين نريخت ، ابو ذر ، از اين معنا بسيار تعجب نمود ، سلمان دوباره ديگ را در بار گذاشت و مشغول صحبت گرديدند ، باز ديگ سرنگون شد و هيچ از مرق و چربى آن بر زمين نريخت ، تعجب ابو ذر زيادتر شد ، دهشت‌زده از خانهء سلمان بيرون آمد و در غرابت آن حال تفكر مىنمود ، ناگاه در در خانهء سلمان با امير مؤمنان ملاقات نمود ، فرمود چرا از خانهء سلمان بيرون آمدى و سبب دهشت تو چيست ؟\r\nعرض كرد كه چنين امرى از سلمان مشاهده نمودم و به اين سبب متعجب و متحير گرديدم .\r\nفرمود : « اى ابو ذر ، اگر سلمان تو را خبر دهد از آنچه كه مىداند هر آينه خواهى گفت خدا رحمت كند كشندهء سلمان را ، اى ابو ذر ، بدرستى كه سلمان درگاه خداست در زمين هركه او را بشناسد مؤمن است ، و هركه او را انكار كند ، كافر است ، و بدرستى كه سلمان از ما اهل بيت است » .\r\nو به روايت شيخ مفيد چون آن حضرت به نزد سلمان آمد فرمود كه : « اى سلمان مدارا كن با مصاحب خود ، و ظاهر مساز در نزد او چيزى را كه او تاب نياورد » .\r\nسبحان اللّه اگر ابو ذر با آن جلالت و منزلت حامل اسرار نتواند شود پس به ديگران چه رسد .\r\nو آن ، آن جمله اشعارى است كه در كتب معتبره « 1 » به سيّد ساجدين و سند عابدين ( صلوات اللّه عليه الى يوم الدين ) نسبت داده‌اند كه آن سرور اولياء فرموده‌اند :\r\n انّى لأكتم من علمى ، جواهره * كيلا يرى الحق ذو جهل ، فيفتنا\r\nفقد تقدم فى هذا ابو حسن * على الحسين و وصى قبله الحسنا\r\nيا رب جوهر علم ، لو أبوح به * لقيل لى : انت ممّن تعبد الوثنا \r\nيعنى : « حقايق و لطايف علم خود را پنهان مىدارم تا نبينند صاحبان جهل ، حق را پس به فتنه و ضلالت بيفتند ، و پيشى گرفت در اين باب جدم على بن ابى طالب\r\n\r\n\r\n","description":"","footnote":"\r\n( 1 ) . اين چند بيت از حضرت زين العابدين در كتب عامه و خاصه نقل شده است و عرفاى محقق مثل محيى الدين و قونوى و محققان اهل معرفت قبل از آنان در كتب خود از زين العابدين ( عليه السلام ) نقل كرده‌اند . و ابن عربى در فتوحات گفته است كه در كلام اين ولى حقيقتى است كه چه بسا در كلام اولو العزم از انبيا نباشد .\r\n","page_name":" 155 ","page_number":155},
  {"content":"\r\n\r\nبر امام حسين و وصيت كرد پيش از او امام حسن را .\r\nاى بسا جواهر و حقايق علومى كه اگر اظهار كنم آنها را ، مىگويند كه تو بت‌پرستى » .\r\nاز آن جمله در كتاب مجالس المؤمنين مذكور است كه شيخ ابو عمرو كشى ، از جابر جعفى كوفى روايت كرده است كه گفت : در ايام جوانى به خدمت امام محمد باقر ( عليه السلام ) كه در مدينه تشريف داشتند رفتم ، پرسيدند كه تو كيستى ؟\r\nعرض كردم : از اهل كوفه‌ام . فرمودند كه از كدام طايفه‌اى ؟ عرض كردم كه از « جعفى » ام . فرمودند كه براى چه كار آمده‌اى ؟ عرض كردم : از براى طلب علم آمده‌ام ، فرمودند كه : از كه مىخواهى طلب علم نمائى ؟ عرض كردم : از شما . فرمودند بعد از اين اگر كسى از تو پرسيد كه از كجائى ، بگو كه از مدينه‌ام ، عرض كردم كه پيش از سؤال مسائل ، از همين سخن كه فرموديد سؤال مىنمايم كه : آيا جايز است مرا دروغ گفتن ؟ فرمودند كه گفتن آنچه را كه به تو تعليم نمودم دروغ نيست ، زيرا كه هركه در شهرى است از اهل آن شهر است ، تا وقتى كه از آنجا بيرون رود و بعد از آن ، آن حضرت كتابى به من دادند و فرمودند كه تا بنى اميه باقىاند اگر چيزى از آن روايت كنى لعنت من و پدران من متوجه به تو خواهد شد ، و اگر پنهان دارى آن را تا بنى اميه هلاك شوند ، رحمت من و پدران من به تو متوجه خواهد شد . بعد از آن كتاب ديگرى به من دادند و فرمودند : اين را بگير و مضمون آن را بدان و هرگز به كسى روايت مكن ، و اگر خلاف آن كنى پس بر تو باد لعنت من و لعنت پدران من .\r\nو نيز از جابر نقل نموده‌اند كه مىگفته است : « هفتاد هزار حديث از امام محمد باقر ( عليه السلام ) روايت دارم كه هرگز از آن به كسى روايت نكرده‌ام و نخواهم كرد » « 1 » .\r\nو نقل كرده است كه روزى جابر به آن حضرت عرض كرد كه : بر من بار عظيمى از اسرار حديث خود بار نموده‌اى كه هرگز از آن به كسى روايت نكنم ، و گاه مىبينم كه آن اسرار در سينهء من به جوش مىآيد و حالتى شبيه به جنون مرا دست مىدهد .\r\nآن حضرت فرمودند : كه هرگاه اين حالت ترا روى دهد به صحرا بيرون رو ،\r\n\r\n\r\n","description":"","footnote":"\r\n( 1 ) . استماع هفتاد هزار حديث و حفظ آن با عمر جابر در زمان امام باقر به عقل راست نمىآيد و اين حديث از مجعولات مسلمه است آن هم احاديثى كه همه اسرار مگو باشد .\r\n","page_name":" 156 ","page_number":156},
  {"content":"\r\n\r\nو گورى بكن و سر خود را در آنجا بدار آنگاه بگو حدثنى محمد بن على كذا و كذا .\r\nتمام شد كلام مجالس .\r\nاز آن جمله از عبد اللّه بن عباس ( رضى اللّه عنه ) مروى است كه مىگفت :\r\n« لو ذكرت تفسير قول اللّه تعالى :  الَّذِي خَلَقَ سَبْعَ سَماواتٍ ، وَ مِنَ الْأَرْضِ مِثْلَهُنَّ يَتَنَزَّلُ - الْأَمْرُ بَيْنَهُنَّ  ، لرجمونى ، او قالوا انه كافر « 1 » .\r\nيعنى : « اگر بيان كنم تفسير اين آيهء شريفه را سنگسارم مىكنيد و يا مى - گوئيد ابن عباس كافر است » .\r\nو در كتاب حياة القلوب مروى است كه امير مؤمنان ( عليه السلام ) فرمود كه :\r\n« ابو ذر ، علم چندى ضبط كرده كه اكثر مردم از حمل آن عاجز بودند ، و گرهى بر آن زد كه هيچ از آن بيرون نيايد » . و مؤيد اين مدعا و مؤكّد اين دعوى ، احاديث و اخبار بسيار است كه دلالت مىكند بر اينكه از براى ايمان يعنى معرفت خداوند احد ، مراتب مختلفه و درجات متفاوته است ، از آن جمله از باقر علوم اولين و آخرين مروى است كه فرمود : از براى مؤمنان منازل و درجاتى است بعضى بر يك درجه ، و بعضى بر دو درجه ، و بعضى بر سه درجه ، و بعضى بر چهار درجه ، بعضى بر پنج درجه ، و بعضى بر شش درجه ، و بعضى بر هفت درجه .\r\nو هرگاه به صاحب يك درجه ، دو درجه ، و به صاحب دو درجه ، سه درجه ، و به صاحب سه درجه ، چهار درجه ، و به صاحب چهار درجه ، پنج درجه ، و به صاحب پنج درجه ، شش درجه ، و به صاحب شش درجه ، هفت درجه مىدادند ، صاحب يك درجه يا درجات تحت نمىتوانست كه قابل و حامل شود درجات ما فوق را .\r\nو از آن جمله در اصول كافى از مشكات ولايت وارد است كه ايمان ، يعنى توحيد ، منقسم است اولا به چهل و نه جزو ، از چهل و نه جزو منقسم است به ده جزو .\r\nپس اول درجهء ايمان و توحيد عشر يك جزو و آخر درجهء آن چهل و نه جزو تمام است ، و مراتب اوساط متفاوت است به تفاوت اجزاء و اعشار ، و صاحب هر درجه حامل ما فوق آن درجه نمىتواند شد .\r\nفرمودند آن مشكات ولايت كه : هرگاه مردم اين معنى را مىدانستند احدى\r\n\r\n\r\n","description":"","footnote":"\r\n( 1 ) . سورهء طلاق ( 65 ) ، آيهء 12 .\r\n","page_name":" 157 ","page_number":157},
  {"content":"\r\n\r\nاحدى را ملامت نمىكرد .\r\nبدان‌كه اين انوار ساطعه ، و اين بينات واضحه را كه به نحو اعلى و اظهر و به نهج اجلى و انور ، در اثبات آن مدعا و افادهء اين مطلب اعلى كافى و وافى بلكه اكفى و آوفىاند ،  « وَ مَنْ لَمْ يَجْعَلِ اللَّهُ لَهُ نُوراً ، فَما لَهُ مِنْ نُورٍ »  « 1 » .\r\n\r\nشارقه كشفيّة\r\nبدان اى طالب مكاشفات عقليه ، و معارف كشفيه ، و علوم لدنيه ، كه چون شرح حديث شريف كميل ابن زياد ، كه مقصود بالذات است كما ينبغى و على ما ينبغى ، و كشف رموز و دقايق آن - كما هو اهله و مستحقه و كما ينبغى لحقايقه و سرائره ، و اسراره و على قدر قوتى و استعدادى ، و على قدر حوصلتى و اجتهادى - موقوف است بر بيان معناى كشف و اقسام آن و مراتب آن ، و توضيح و تنقيح همهء اين مقامات ، يعنى بر معرفت معانى وحى و الهام ، و تحقيق اقسام و مراتب و درجات آنهاست ، لهذا من باب المقدمه ، همهء مقامات وحى و الهام را ، به نهجى كه جماعتى از محققين علما ، و اساطين عرفا ، در كتاب و رسائل خود ايراد نموده‌اند ، با تحقيقات شريفهء ديگر ، و تدقيقات لطيفهء آخر ، و با بيانات شافيه و تقريرات كافيه ، و بينات واضحه ، و اشراقات لامعه - كما ينبغى و على ما ينبغى - به رشتهء تقرير مىكشيم و به سلك تحرير مىآوريم ، زيرا كه خود اين مقامات نيز از مطالب مهمه ، و مقاصد عاليه ، و معارف حقيقيه‌اند ، و بعد از آن نقاب اختفا ، و احتجاب از رخسارهء معناى كشف ، و اقسام آن از روى حقيقت كشف و مراتب آن ، برمىدارم تا به حد انجلا و انكشاف آيد ، - و كالشمس فى رابعة النهار - مشاهد و عيان گردد .\r\n\r\nلمعة الهاميّة\r\n\r\nبيان اقسام علم و انواع ادراك\r\nبدان‌كه علم و ادراك مثل زمان و مكان بلكه مثل ساير كيفيات نفسانيه\r\n\r\n\r\n","description":"","footnote":"\r\n( 1 ) . سورهء نور ( 24 ) ، آيهء 40 .\r\n","page_name":" 158 ","page_number":158},
  {"content":"\r\n\r\nبديهى الانيه و خفى الماهية است .\r\nلهذا در ميان علما تنازع و تشاجر واقع است در بيان حقيقت و ماهيت آن ، و در اينكه از كدام مقوله از مقولات عشرهء ممكنات است ، بعضى گفته‌اند كه از مقولهء اضافه است ، و بعضى گفته‌اند كه از مقولهء كيف است ، و بعضى را مذهب آنكه از مقولهء انفعال است .\r\nو هريك بر مقتضاى مذاق خود تعريفى از براى آن اختراع نموده‌اند .\r\nبلكه صاحبان يك مذهب سه‌گانه نيز تعريفات مختلفه در مقام بيان ماهيت علم ذكر نموده‌اند .\r\nو بعضى از اين مذاهب از اصل بىپاست و اصلا وجه صحتى ندارد .\r\nو بعضى خالى از قصورى نيست .\r\nو هريك از تعريفات و تحديداتى كه بيان نموده‌اند خالى از اختلالى و انتقاصى از جهت طرد و عكس نمىباشد ، نه اين وجيزه را گنجايش نقل آن مذاهب و تعريفات و بيان وجوه از جرح و تعديل در آن مذاهب و شرح وجوه از انتقاصات و اختلالات در آن تعاريف است ، و نه اين فقير را مجال تقرير و تحرير و مقال توضيح و تفصيل .\r\nلهذا اقتصار مىكنيم در اين مقام به آنچه كه مقتضاى فحص ، و برهان و مستفاد از كلمات اساطين حكما و محققين علماست ، و آن اين است كه حقيقت و ماهيت علم و ادراك حسى باشد يا خيالى ، وهمى باشد يا عقلى ، حضورى باشد يا حصولى ، عبارت است از حصول ماهيت و حقيقت شىء از براى امرى كه مستقل باشد در وجود ، يعنى قائم باشد به ذات خود نه به غير خود از قبيل قيام صور به مواد ، و قيام اعراض به موضوعات ، خواه قائم بالذات قائم للذات نيز باشد ، مثل واجب الوجود بالذات ( جل اسمه ) و يا نباشد ، مثل جواهر عقليه و نفوس قدسيه ، به نفس هويت ذات حاصل باشد . آن حقيقت از براى آن امر « قائم بذات » و يا به صورتش .\r\nدر صورت اولى از قبيل حصول شىء از براى نفس خود باشد به معناى وجدان ذات خود و عدم غيبت ذات خود ، به حيثيتى كه علم و عالم و معلوم متحد باشند به حسب ذات ، و متغاير باشند به حسب معنى و مفهوم ، مثل علم واجب الوجود\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبالذات ، به ذات خود ، بلكه علم ساير مجردات ، حتى نفوس مجرده به ذوات خود ، چنان كه محقق و مبرهن است .\r\nو يا از قبيل حصول هويت عينيه و انيّت خارجيه معلول - بالذات باشد از براى مفيض بالذات ، به حيثيتى كه علم و معلوم متحد باشند به حسب ذات و متغاير باشند به اعتبار معنى ، خواهى بگو كه حيثيت معلوميت بعينها حيثيت صادريت و معلوليت ، و جهت صادريت و معلوليت ، بعينها جهت معلوميت باشد ، حتى اينكه صدور معلوم صادق باشد نه صدور علم چنان كه مقتضاى فحص و برهان مذاق و مشرب محققين از حكما و متكلمين است .\r\nاول را به هردو قسمش علم حضورى اشراقى گويند و آن عبارت است از اينكه صورت علميه بعينها صورت عينيه باشد .\r\nو دوم را علم حصولى خوانند .\r\nو آن عبارت است از اينكه صورت علميه مغاير صورت عينيه باشد مثل علم به اشياء خارجه غير معلوله ، از براى آن قائم بذات . و ليكن متابعت در ميانهء صورت علميه ، و صاحب صورت كه معلوم بالعرض است در اين قسم از علم لازم است ، و الا جهل خواهد بود ، و مراد از متابعت آن است كه اگر صورت به خارج رود عين صاحب صورت شود ، و اگر صاحب صورت به ذهن آيد عين آن صورت شود خواه آن صورت ، صورت عقليه باشد يا غير آن از صور وهميه و خياليه و حسيّه .\r\nاخذ كن اين بيان محكم البنيان را كه ، شامل همهء مراتب و مقامات علوم و ادراكات است ، و از همهء نقوض و شكوك معرّا و مبرّاست ، و از تأمل صادق در اين تعريف و بيان در نزد حاذق محقق و بصير محدق ، منكشف مىشود كه حقيقت مطلق علم از آن جهت كه علم است به حقيقت وجود برمىگردد ، اگرچه نحو خاصى از وجود باشد .\r\nبنابر اينكه علم اخص از وجود ، و وجود ، اعم از علم باشد چنان كه از مقررات و مسلّمات است در نزد مشهور و جمهور .\r\nو اما بنا بر تعميم شعور و ادراك در همهء مراتب موجودات حتى در بسايط و مركبات عنصريه از معدنيات و نباتات ، چنان كه سابقا اشاره نمودم و لاحقا نيز\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبيان خواهم نمود ، و اشاره خواهم كرد به اينكه همين معنا مقتضاى فحص و برهان ، و مؤداى كشف و عرفان ، و مستفاد از آيات و بينات از قرآن ، و مدلول اخبار و آثار مشكات نبوت و ولايت است .\r\nپس در ميانهء معناى علم و معناى وجود ، مساوقت و مساوات محقق خواهد بود .\r\nو به هردو تقدير ، حقيقت علم در حد نفس خود داخل در تحت هيچ مقوله‌اى از مقولات عشره نمىباشد ، چنان كه حقيقت وجود نيز در حد نفس خود در تحت هيچ مقوله داخل نيست - اللهم - مگر بالعرض و بالتبع ، و مگر به اعتبار خصوصيات نشآت ، چنان كه بنا بر مذهب ارتساميين در علم حصولى ، صورت علميه از مقولهء كيف ، و از قسم كيفيات نفسانيه خواهد بود .\r\nو اما بنا بر قاعدهء اتحاد عاقل و معقول در علم حصولى ، چنان كه مذهب فرفوريوس و جماعتى از محققين و مقتضاى برهان محكم البنيان و حجت شديد الاركان است ، پس داخل در تحت مقولهء كيف و ساير مقولات اعراض نخواهد بود ، بلكه تابع مبدأ ادراك است .\r\nزيرا كه صور علميه بنابراين مذهب متحد الوجود باشد با مبدأ ادراك ، يعنى به وجود او موجودند نه به وجود ديگر ، چنان كه مذهب ارتساميين است در علم حصولى ، لهذا صور علميه را از مقولهء كيف و از قسم كيفيات نفسانى شمرده‌اند ، بخلاف مذهب اتحاد عاقل و معقول .\r\nزيرا كه بنا بر آن مذهب از براى معقولى حكمى نيست مگر حكم عاقل اگرچه بالعرض و بالتبع باشد .\r\nو اما در علم حضورى اشراقى ، پس حكم آن بعينه حكم معلول است ، واجب باشد آن معلوم يا ممكن ، جوهر باشد يا عرض ، زيرا كه در اين قسم از علم ، معلوم عين علم و عين معلوم است ، اگرچه در علم هر مجردى به ذات خود ، هر سه عين يكديگرند .\r\nاز اينجا ظاهر مىشود - در نزد صاحبان بصيرت و فطنت - كه صحيح است اينكه گفته شود : حقيقت علم داخل در تحت هيچ مقوله از مقولات نيست .\r\nو صحيح است اينكه گفته شود : كه در مقامى واجب الوجود بالذات و در\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمقامى جوهر مجرد ، و در مقامى كيفيت است از كيفيات نفسانيه .\r\nو صحيح است اينكه گفته شود : كه داخل در تحت همهء مقولات است .\r\nبدان‌كه از براى حصول علوم و ادراكات دو طريق است ، اول طريق اكتساب و تعلم است ، و آن نيز دو قسم است :\r\nاول آن است كه تعلم و اكتساب از خارج باشد .\r\nو آن عبارت است از اينكه : معلم بشرى القا نمايد الفاظ عبارات و يا نقوش و كتابات را بسوى متعلم ، تا بعد از تأمل و تفكر ، در معانى آن الفاظ و نقوش و ترتيب و نظم آنها به طريق فكر و نظر ، نتايج علوم و معارف نظريه ، از واهب صور فايض گرديده ، از براى او حاصل شوند .\r\nدوم آن است كه : اكتساب تعلم از خارج باشد ؛ معلم بشرى را مدخليتى در آن نباشد .\r\nو آن عبارت است از اينكه تفكر نمايد در مبادى و مقدمات ، و تأمل كند در علامات و آيات ، تا نتايج علوم و معارف ، از بطون امهات مبادى مترتبه و مقدمات منتظمه ، متولد گرديده ، ظلمات قوه و جهالت را از صفحات قلوب و اذهان بزدايند .\r\nپس در هردو قسم ، تفكر و تأمل در مبادى و مقدمات لازم و حركت قوهء عقليه - اولا : از مطلب بسوى مبادى ، و ثانيا : از مبادى بسوى مطلوب - واجب است .\r\nو فرقى نيست مگر به اينكه در قسم اول وساطت معلم بشرى معتبر است ، اگرچه وساطتش اعدادى باشد نه ايجابى ، چنان كه مطلق تفكر و تدبّر در مبادى و مقدمات نيز از مبادى اعداديه است نه از مباديه ايجابيه .\r\nو همهء علوم و ادراكات بعد از تحقق شرايط و معدات به وساطت مبادى قدسيه از مبدأ اعلى كه مفيض همه خيرات و كمالات ، و مفيد همه علوم و ادراكات است ، بر مدارك قابله و نفوس مستعده فايض مىشوند .\r\nچنان كه از مشكات ولايت وارد است « العلم نور يقذفه اللّه فى قلب من يشاء » .\r\nو اين هر دو قسم را بعضى نظر و فكر گويند ، و بعضى دراست خوانند ، و علم مستفاد از اين طريق را ارباب بصر ، استبصار گويند ، و اصحاب عرفان علم دراست خوانند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاما طريق دوم ، پس عبارت است از : تعليم ربّانى و تلقين يزدانى و تجلى حقّانى و افاضهء حقايق و معارف و اسرار علوم مفاتيح غيوب بر الواح صافيه قلوب و عقول از مفيض خيرات و كمالات به مجرد اهتزازات علويه ، و جذبات الهيه ، و مواهب ربّانيه ، بدون اينكه نظر و فكر و تأمل را در او مدخليتى باشد\r\n گر مىبرندت واصلى ، گر مىروى بىحاصلى * رفتن كجا ، بردن كجا ، توفيق ربّانى است ، اين \r\nو حاصل نمىشود اين تعليم و تلقين ، و اين افاضه و استفاضه ، مگر بعد از تزكيهء نفس از رذايل نفسانيه ، و تطهير باطن از تعلقات دنيويه ، و تصفيه قلب از ملكات خسيسه و هواجس شيطانيه ، و توجه تام به بارگاه احديت ، و انجذاب كلى به حضرت ربوبيت ، و اعتماد تمام بر فياض على الاطلاق ؛ خواه به حسب اصل فطرت اين معانى حاصل باشند ، چنان كه سابقا اشاره نمودم كه انبياء و اوصياء را به حسب استعداد فطرى اتصال معنوى به عالم قدس ثابت است ، و يا عمل را نيز مدخليتى باشد در اصل حصول اين نحو از توجه و اتصال ، و يا در اشتداد و استقرارش ، چنان كه سابقا نيز اشاره نمودم كه مجاهدات نفسانيه و اعمال بدنيّه كه از انبياء و اولياء صادر مىشود ، موجب اشتداد و استقرار توجه و اتصال از نفوس قدسيه ايشان است به عالم ربوبيت .\r\nو بدان‌كه در اين قسم از علم و معرفت ، حقايق و اعيان اشياء ، به نحوى كه حاصلند در نفس الامر و به نهجى كه ثابت‌اند در واقع ، در نظر شهود صاحب ايقان و عرفان هويدا و آشكار گرديده - كالشمس فى رابعة النهار - به حد مشاهده و عرفان اين معرفت نيز صاحب مراتب مختلفه و درجات متفاوته است ، چنان كه در ميان مراتب كشف معنوى منكشف خواهد گرديد ، و از اين قسم از شهود و عرفان كافى است كلام خاتم نبوت ( صلى اللّه عليه و آله ) : « اللهم أرنى الاشياء كما هى » .\r\nيعنى : « خداوندا ، بنماى بر من حقايق اشياء را ، چنان كه واقعند » .\r\nبدان‌كه نسبت اين قسم از علم و معرفت كه موسوم به علم وراثت و علم لدنى است ، و علم نظرى و علمى كه موسوم به علم دراست و استبصار است ، نسبت نور به ظلمت ، و نسبت صفا به كدورت ، و نسبت پرتو به سايه ، و نسبت حقيقت به\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nصورت ، و نسبت خارج به ذهن است ؛ و نسبت حقايق اصليّه است به مفهومات و عنواناتى كه در مدارك و اذهان حاصل مىشوند ، مثل صورت حلاوت كه از تعريف و توصيف در ذهن حاصل مىشود ، نسبت به حقيقت اصليّه كه از براى قوهء ذائقه حاصل باشد .\r\n « ببين تفاوت ره از كجاست تا به كجا » * « حلواى تنتنانى تا نخورى ندانى »\r\nلحن مرغان را اگر واصف شوى * بر مراد مرغ ، كى واقف شوى\r\nگر بياموزى صفير بلبلى * تو چه دانى كو چه دارد با گلى \r\nو اين قسم از علوم و معارف است كه همه كس حامل آن نتواند شد ، و هر دلى تاب گنجايش و تابش آن ندارد .\r\n هر كسى را سوى گنج ، ار ره بدى * هر گدائى اندرين ره ، شه بدى\r\nچشم كو ، تا گنج بيند در جهان * گوش كو ، تا بشنود اوصاف آن \r\nو بسوى اين لطيفهء ربانيه اشاره است حديث قدسى كه از مشكات ولايت مروى است « لا يسعنى ارضى و سمائى و لكن يسعنى قلب عبدى المؤمن » .\r\nيعنى : زمين و آسمان مظهر و مجلا نتوانند شد از براى ظهور و تجلاى من ، و از براى مشاهدهء جمال و جلال من ، و ليكن دل بندهء مؤمن من ، به جهت جامعيتش ، و وسعت حوصله‌اش ، تواند مظهر و مجلا شود از براى ظهور و معرفت من ، و منظر و مرئى باشد از براى مشاهدهء جمال و جلال من . و اين معنا به جهت كمال صفا و نقاى دل مؤمن است از كدورات و تعلقات دنيا ، و از تقيّدات و تعيّنات ماسواى حق ( جل و علا ) با كمال تفاوت و اختلاف در اين معنا چنان كه سابقا اشاره نمودم .\r\nزيرا كه مراد از مؤمن در اين حديث شريف ، مؤمن ممتحن يعنى موحد حقيقى است .\r\nو مراد از موحد حقيقى چنان كه در بيان حقيقت و مراتب توحيد منكشف خواهد شد آن است كه به كلى از شرك خفى خالص باشد .\r\nو همهء اشياء حتى انيّت و ذات خود نيز از نظر شهودش ساقط گردند و منظور نباشد از براى او مگر جمال و جلال حضرت ربوبيت .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو مقصود نباشد او را مگر مشاهدهء عظمت و كبرياى احديت زيرا كه مراد از وسعت دل مؤمن ، مظهريّت و مرآتيّت اوست از براى ظهور ذات اقدس كه عبارت از فيض اول و جلوهء اول و وجود اطلاقى انبساطى است .\r\nو از بينات است كه هر مرآتى از مراياى ماهيات و اعيان ، مظهر و مجلاى او نمىتوانند شد ، بلكه چنان كه سابقا اشاره نمودم كه در سير بداياتى عين ثابت روح اعظم يعنى عقل كلى مظهر و مجلاى آن تجلى كلى ظهور اطلاقى تواند بود ، و در سير نهاياتى صعودى ، قلب موحد حقيقى و عارف ربّانى كه از براى او اتصال معنوى و ارتباط حقيقى و اتحاد وجودى به روح اعظم محقق باشد با تفاوت فاحش در مراتب اين اتصال و ارتباط به جهت شدت و ضعف و به اعتبار كمال و نقصان .\r\nاين است معناى حديث شريف ، و الا ، از بينات است كه محال است اينكه مراد از وسعت حلول ذات اقدس باشد در دل مؤمن ، و يا اتحاد ذات اقدس باشد با دل مؤمن ، و يا حصول كنه ذات اقدس باشد از براى دل مؤمن .\r\n\r\nدر بيان آنكه توحيد وجودى از ناحيهء فناى كامل از طريق عقل نظرى محال است\r\nبدان‌كه در علوم نظريه اين قسم از توحيد متحقق بلكه متصور نمىباشد ، زيرا كه در طريق نظر دو حركت لازم است :\r\nيكى ، از مطلوب بسوى مبادى مناسبه ، و متحقق نمىشود اين معنى مگر بعد از ملاحظهء تفصيلى از ذهن همهء معانى و معلومات مخزونه را ، و تحصيل و تميز مقدمات و مبادى مناسبه را از غير مناسبه ، تا مبادى مطلوب متعيّن شوند .\r\nدوم ، حركت قوهء فكريه است از مبادى متعيّنه بسوى مطلوب به ترتيب خاصى و نظم معلومى كه در علم ميزان محقق است تا مطلوب حاصل شود .\r\nو با اين همه تقيّدات و ملاحظات از اغيار ، چگونه توحيد حقيقى كه حقيقتش نيست مگر اسقاط اضافات و كثرات از نظر شهود عارف متوحد متحقق مىشود .\r\n تا تو پيدائى ، خدا باشد نهان * تو نهان شو ، تا كه حق گردد عيان \r\nچگونه كمال اخلاص و نفى صفات متصور مىباشد و از مولاى متقيان مروى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاست « و كمال توحيده الاخلاص له ، و كمال الاخلاص نفى الصفات عنه » « 1 » .\r\nلهذا جماعتى از اهل عرفان طريق فكر و نظر را از جملهء حجب و شواغل از حق توحيد « 2 » و توحيد حقيقى شمرده‌اند .\r\n« ببين تفاوت ره ، از كجا است تا به كجا ! ؟ »\r\nو با وجود اين تفاوت ، توحيدى كه به طريق نظر از براهين محكمة البنيان ، و حجج شديدة الاركان ، حاصل مىشود ، از مراتب حقيقت توحيد و معرفت معدود ، و در نزد فحول عقلا و اساطين حكماى معقول معتبر است ، و كلام معجز نظام خداوند يگانه و كلمات انبياء و اولياء ( عليهم التحية و الثناء ) مشحون از اين قسم از توحيد و مملو از اين طريق از علم و معرفت است .\r\nبلكه مقتضاى فحص و برهان آن است كه مكلف اولا به اين قسم « 3 » از توحيد است ، و عوام بلكه خواص را نيز زياده از اين قسم تكليفى ثابت نيست ، بلكه از شارقات سابقه مستفاد مىشود كه آن قسم از توحيد از براى همه كس در حيز امكان نيست ، بلكه مستفاد مىشود كه اين قسم از توحيد نيز نسبت به اشخاص متفاوت است « كل ميسر لما خلق له » .\r\n هر كسى را سوى گنج ، ار ره بدى * هر گدائى اندرين ره ، شه بدى \r\nپس منكشف گرديد كه همه كس قابل و سزاوار توحيد سابق الذكر نمىباشد ، بلكه آن توحيد مخصوص به انبياء و اوصياء و خواص ايشان است كه به همه جهت متابعت و انقياد ايشان نموده به مقام « موتوا قبل ان تموتوا » رسيده ،\r\n\r\n\r\n","description":"","footnote":"\r\n( 1 ) . مراد از نفى صفات نفى صفات زائده بر ذات نمىباشد ، اگرچه لازمهء اين فرموده از قبلهء اهل توحيد نفى صفات زائده است ، بلكه مراد نفى كليهء تعينات و الغاى جميع جهات سوائيت است حتى نفى تعين ذات موحد ، و فناى محض و نيل به مقام صعق مطلق كه شامل اقسام فنا نيز شود .\r\n( 2 ) . و فرموده‌اند : « العلم حجاب اللّه الاكبر » چه آنكه اصل وجود امكانى سالك موحد حجاب و صورت علميهء حاجب بين حق مطلق و او ، حجاب اكبر است .\r\n( 3 ) . چه آنكه سالك طريق باطن بعد از سلوك راه ظاهر و تحصيل مقدمات سلوك و علم به صحت سلوك و طريق كشف و شهود ، از راه تخليه ، تصفيه و تجريد و تجليه حقايق را به چشم قلب شهود نمايد لذا محققان اهل توحيد گويند : سالك قبل از ورود به وادى سلوك راه باطن ، بايد متكلم يا فيلسوف باشد .\r\n","page_name":" 166 ","page_number":166},
  {"content":"\r\n\r\nمهبط انوار جمال ازلى و جلال لم يزلى باشند .\r\n چون برافتد از جمال او نقاب * از پس هر پرده تابد آفتاب \r\nمزيد تحقيق را از براى اين مقصد اعلى و مطلب أسنى در شارقات مستقبله و در شرح فقرات حديث كميل بن زياد ، به بسط تمام ، خواهد آمد منتظر باش .\r\nبدان‌كه بسوى طريق دوم از علم و معرفت اشاره است كلام معجز نظام  « كَذلِكَ أَوْحَيْنا إِلَيْكَ رُوحاً مِنْ أَمْرِنا ، ما كُنْتَ تَدْرِي مَا الْكِتابُ ، وَ لَا الْإِيمانُ ، وَ لكِنْ جَعَلْناهُ نُوراً نَهْدِي بِهِ مَنْ نَشاءُ »  « 1 » .\r\nيعنى : « فرستاديم بسوى تو روح القدس را ، و تو نمىدانستى چه چيز است كتاب و نه ايمان ، و لكن بگردانيديم آن را نورى كه هدايت كند به آن هر كسى را كه بخواهيم » . و كلام ديگر خداوند جل و علا  « وَ عَلَّمَكَ ما لَمْ تَكُنْ تَعْلَمُ ، وَ كانَ فَضْلُ اللَّهِ عَلَيْكَ عَظِيماً »  « 2 » ، و كلام ديگر او  « لَقَدْ رَأى مِنْ آياتِ رَبِّهِ الْكُبْرى »  « 3 » ، و كلام ديگر او   « نَزَلَ بِهِ الرُّوحُ الْأَمِينُ عَلى قَلْبِكَ »   « 4 » و  « بِالْحَقِّ أَنْزَلْناهُ وَ بِالْحَقِّ نَزَلَ »  « 5 » و كلام ديگر او  « وَ عَلَّمْناهُ مِنْ لَدُنَّا عِلْماً »  « 6 » .\r\nيعنى : « تعليم كرد به تو آنچه را كه نمىدانستى ، و نعمت و فضل خدا بر تو بزرگ است » .\r\nو « بتحقيق ديد آن پيغمبر در شب معراج آيت كبرى را كه روح اعظم است » « نازل شد روح القدس با قرآن به قلب تو » و « به حق نازل گردانيديم و به حق نازل شد ، » و « تعليم كرديم به خضر از نزد خود علم به حقايق اشياء را » .\r\nو بسوى اين طريق از علم و معرفت نيز اشاره است كلام خاتم انبياء عليه - التحية و الثناء « قد أدّبنى ربّى فاحسن تأديبى » .\r\nتأويل و كلام ديگر آن جناب « لى مع اللّه وقت ، لا يسعنى فيه ملك مقرب ،\r\n\r\n\r\n","description":"","footnote":"\r\n( 1 ) . سورهء شورى ( 42 ) ، آيهء 52 .\r\n( 2 ) . سورهء نساء ( 4 ) ، آيهء 113 .\r\n( 3 ) . سورهء نجم ( 53 ) ، آيهء 18 .\r\n( 4 ) . سورهء شعراء ( 26 ) ، آيهء 193 و 194 .\r\n( 5 ) . سورهء اسراء ( 17 ) ، آيهء 105 .\r\n( 6 ) . سورهء كهف ( 18 ) ، آيهء 65 .\r\n","page_name":" 167 ","page_number":167},
  {"content":"\r\n\r\nو لا نبىّ مرسل » .\r\nو كلام خاتم اولياء ( عليه الصلاة و السلام ) : « ان رسول اللّه - صلى اللّه عليه و آله - ادخل لسانه فى فّمى ، فانفتح فى قلبى الف باب من العلم مع كل باب الف باب » .\r\nيعنى : « پيغمبر خدا زبان مبارك خود را به دهان من گذاشت ، پس گشوده شد از براى من هزار باب از علم ، و گشوده شد از براى من هزار باب ديگر از علم » .\r\nو كلام ديگر آن جناب : « هرگاه متمكن مىبودم ، هر آينه حكم مىكردم بر اهل تورات به تورات ايشان ، و بر اهل انجيل از انجيل ايشان ، و بر اهل زبور ، به زبور ايشان ، و با اهل قرآن ، به قرآن ايشان » « 1 » .\r\nو امثال اين كلمات كه دلالت مىكنند به اين طريق از علم و معرفت ، از مشكات نبوت و ولايت - لا تعّد و لا تحصى - است و علوم و معارف ملائكه مقربين و ملائكه مدبّرين و انبياء و اولياء به اين طريق حاصل است .\r\n\r\nبيان وجوه فرق بين وحى و الهام\r\nبدان‌كه اين قسم از علم و معرفت را نيز دو طريق است يكى را وحى گويند ، و ديگرى را الهام .\r\nاول : عبارت است از استفاده علوم و معارف و استفاضه انوار و حقايق ، به جهت اهتزازات علويه ، و جذبات الهيّه ، و اتصالات معنويّه ، از مبدأ فيّاض ، به وساطت نورانيت روح اعظم كه مسمّا به عقل كل است ، با مشاهدهء ملك حامل وحى ، كه از مراتب تنزلات آن روح كلى ، و از جملهء جنود و خادم آن عقل كلى است ، در نشأت مثال كه از برازخ سفليه ، و اشباح مثاليه است ، به حضور اشراقى غيبى نه مجرد خيالى ظلى ، چنان كه جماعتى خيال نموده‌اند .\r\nو اين معنا به جهت قوت اتصال به عالم جبروت و شدت ارتباط به عالم لاهوت ، و كمال ارتفاع حجب و استار بشريّه و تمام انقطاع از تعلقات دنيويه و\r\n\r\n\r\n","description":"","footnote":"\r\n( 1 ) . اين كلام را از حضرت اهل معرفت از عامه نقل كرده‌اند « لو بسطت لى الوسادة ، لحكمت بين اهل التوراة . . . الخ » اشاره است اين فرموده به آنكه من از طريق علم لدنى و وهبى كه بالوراثة از حق تعالى اخذ كرده‌ام به جميع كتب سماوى احاطه دارم .\r\n","page_name":" 168 ","page_number":168},
  {"content":"\r\n\r\nجهات نفسانيه به اين معنى كه مرتبهء روحانيت نبى ، استفاده مىكند انوار عقليه را از روحانيت عقل كلى ، و مرتبهء نفسانيتّش از نفسانيّت او ، و مرتبهء مثاليتش از مرتبهء مثاليّت او ، زيرا كه عالم صغير نوع شريف انسانى ، متعلق است بر عالم كبير همچنان كه مراتب عالم كبير مترتب و متنازل است ، مراتب عالم صغير نيز مترتب و متنازل است تا به عالم جسمى منتهى شود .\r\nاز اينجا ظاهر مىشود كه در نزد وحى ، همهء حقايق و اعيان عوالم مترتبه در وجود ، هريك در مقام و مرتبهء خود ، مشاهد و عيان مىباشند از براى صاحب وحى ، به اشراق و حضورى كه لايق آن مرتبه است ، در دفعهء واحده ، بدون تراخى و مهلت و بدون نظر و فكرت .\r\nو بسوى اين لطيفهء ربّانيه اشاره است در صحيفهء الهيّه به كلام معجز نظام  « وَ عَلَّمْناهُ مِنْ لَدُنَّا عِلْماً »  « 1 » ، و از بينات است كه ذات اقدس را نزد به معناى مكان متصور نمىباشد « ليس عند ربّك صباح و لا مساء » ، بلكه مراد از نزد او ، قرب معنوى است ، و كمال قرب معنوى در صورتى محقق مىشود كه واسطه در ميان متصور نباشد ، و اقرب به ذات اقدس حقيقت روح اعظم و عقل كلى است .\r\nچنان كه سابقا منكشف گرديد و كلام معجز نظام  « لَقَدْ رَأى مِنْ آياتِ رَبِّهِ الْكُبْرى »  « 2 » .\r\nزيرا كه مراد از آيت كبرى و ملكوت اعلى يعنى روح اعظم است .\r\nو كلام معجز نظام  « نَزَلَ بِهِ الرُّوحُ الْأَمِينُ  على قبلك » « 3 » ،  « وَ بِالْحَقِّ أَنْزَلْناهُ وَ بِالْحَقِّ نَزَلَ »  « 4 » .\r\nو در نزد حاذق محقق و بصير محدق ، منكشف است كه مراد از نزول ، نزول تجليات روح اعظم است تا منتهى شود به عالم اشباح مثاليه ، چنان كه در حديث سابق مذكور شد كه جبرئيل به حضرت رسالت عرض كرد كه : « در ميانهء خداوند\r\n\r\n\r\n","description":"","footnote":"\r\n( 1 ) . سورهء كهف ( 18 ) ، آيهء 65 .\r\n( 2 ) . سورهء نجم ( 53 ) ، آيهء 18 .\r\n( 3 ) . سورهء شعراء ( 26 ) ، آيهء 193 و 194 .\r\n( 4 ) . سورهء اسراء ( 17 ) ، آيهء 105 .\r\n","page_name":" 169 ","page_number":169},
  {"content":"\r\n\r\nعالم ، و اسرافيل ، هفتاد هزار نور است كه هريك از آنها اگر نزديك شود به اسرافيل ، هر آينه مىسوزاند لوح محفوظ را كه در پيش روى اوست ، و هرگاه مشيّت ازلى تعلق بگيرد به وجود چيزى در آسمان و زمين ، در پيشانى اسرافيل نوشته مىشود ، پس نظر مىكند به او بعد از آن امر مىكند مرا اگر از عمل من باشد . . . » تا آخر حديث .\r\nو ظهور حضرت جبرئيل از براى حضرت رسالت ( صلى اللّه عليه و آله ) به صورت دحيه كلبى متواتر بلكه نزديك به ضرورت اسلام است ، و ليكن صورت عينى خارجى بود نه خيالى ظلّى ، در عالم برزخ و مثال بوده كه از جملهء عوالم متأصّله عينيّهء خارجيه است - چنان كه مقتضاى فحص و برهان است و مؤادى كشف و عيان و مستفاد از قواعد ملت بيضاى اسلام است - نه در عالم حس و ماده ، و الا لازم مىآيد كه هر صحيح البصرى با تحقق شرايط ابصار تواند آن ملك را بيند ، و نه چنين بود - به اتفاق اهل اسلام - پس ديدن حضرت رسالت او را به ديدهء ديگر بود ، نه به اين ديده .\r\nچنان كه در اخبار بسيار وارد است كه در نزد نزول وحى ، شبه غشى به آن جناب عارض مىشد و اصلا التفاتى به اين نشأت نمىفرمودند ، و بعد از افاقه مقتضاى وحى را بيان مىفرمودند .\r\nاز اين باب است آنچه كه از مسلّمات اهل اسلام است كه آن جناب در خواب مىديدند چنان كه در بيدارى مىديدند ، و از بينات است كه اين ديده به ديدهء باطن بوده نه به ديدهء ظاهر ، بلى اگر رأى مبارك نبىّ تعلق بگيرد كه ديگران نيز آن ملك را ببينند ، مىتوانند ببينند .\r\nزيرا كه هر نفسى از نفوس را بصر ذاتى است ، كه اين بصر از رشحات و اظلال او است .\r\nو همچنين سمع ذاتى و ذوق ذاتى و شم ذاتى و لمس ذاتى است ، كه اين حواس ، از رشحات و فروع آن حواس ذاتى مىباشند ، لهذا در عالم خواب مىبينند و مىشنوند و مىبويند ، و آثار خارجيه نيز به آنها مترتب مىشود .\r\nبلكه گاهى كه لذّات و آلامى در عالم رؤيا حاصل مىشود به مراتب شتّى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاقوى مىباشند از لذّات و آلام حسيّه پس حقيقتا مىبينند و حقيقتا مىشنوند ، نه مجازا و استعارتا ، و چگونه اين معنى متصور نمىباشد ؛ اگر بصر ذاتى و سمع ذاتى در آن نفوس محقق نباشد ، و ليكن در بيدارى به جهت ضعف نفوس و توجه آنها تدبير ابدان ، و استعمال آلات ممكن نمىباشد و از توجه به عالم ملكوت سفلى كه در تحت همهء برازخ واقع است و محجوب مىباشند از مشاهدهء موجودات عالم مثال را مىتوانند مشاهده نمايند . چنان كه از ابى بصير مروى است كه در ابطح مكه در خدمت امام جعفر صادق ( عليه السلام ) بودم بعد از سؤالى كه از من صادر شد دست مبارك را به روى من ماليد و فرمود نظر كن ، پس نظر كردم بعضى از مردم حاج را به صورت سگ و بعضى را به صورت خوك و بعضى را به صورت حمار ، ديدم و نديدم به صورت انسان مگر معدود قليلى را .\r\nو اما دوم : يعنى الهام ، پس عبارت است از استفادهء علوم و معارف و استفاضه انوار و حقايق ، به اهتزازات علويّه و اتصالات معنويه و جذبات آلهيه از مبدأ فياض به وساطت نفس كلى كه مسمّا به لوح محفوظ است بدون مشاهدهء شخص ملك و بدون تراخى و مهلت و بدون نظر و فكرت .\r\nپس الهام در حقيقت اثر وحى است و تابع او ، و تفاوت در ميانهء آنها به شدت و ضعف و كمال و نقصان است .\r\nيعنى انكشاف حقايق در وحى ، اقوى و اصرح و أجلى و اظهر است نسبت به الهام .\r\n\r\nبيان وجوه فرق بين الهام و وحى ، و فرق بين احاديث قدسيه و قرآن\r\nپس نسبت الهام به وحى ، نسبت پرتو به آفتاب است ، چنان كه نسبت نفس كلى كه جوهرى است مفارق و متحلى است به زيور همهء علوم و معارف ، و مصّور است به صور همهء حقايق و رقايق ، به عقل كلى و روح اعظم ، نسبت حوّا است به آدم ، اخذ كن اين دو نحو از فرق را كه در ميانهء وحى و الهام بيان نمودم :\r\nاول ، آن است كه در وحى استفاده از عقل كلى است كه موسوم است به لسان نبوت به روح اعظم و قلم أعلى .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nو در الهام از نفس كلى است كه مسمّا به لوح محفوظ است .\r\nدوم ، آن است كه در الهام مشاهدهء ملك معتبر نيست ، و در وحى معتبر است .\r\nلهذا ، احاديث قدسيه را كه به اتفاق ، كلام خدا است ، وحى و قرآن نمىگويند .\r\nفرق ديگر در ميانهء وحى و الهام آن است كه وحى از خواص رسالت و متعلق به ظواهر است .\r\nو الهام از خواص ولايت و متعلق به بواطن است - خواه ولايت نبى باشد يا ولايت وصى - زيرا كه هر نبى ولى است ، و هر ولى لازم نيست كه نبى باشد .\r\nفرق ديگر آن است كه در الهام تبليغ و انذار معتبر نيست ، و در وحى معتبر است . چنان كه از صحيفهء الهيّه وارد است  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  « 1 » .\r\nو از اينجا ظاهر مىشود كه هر نبى لازم نيست كه صاحب وحى باشد چنان كه لازم نيست كه هر نبى مأمور به تبليغ باشد ، بلكه در صدق نبوت ، الهام خاص كه عبارت از علم لدنّى است كافى است ، چنان كه در باب خضر ( عليه السلام ) فرموده است كه :  « عَلَّمْناهُ مِنْ لَدُنَّا عِلْماً »  « 2 » .\r\nو بر بسيارى از انبياى بنى اسرائيل و غير ايشان جبرئيل بلكه ملك ديگر نازل نمىشده است ، با وجود اينكه به اتفاق ، به ايشان انبياء مىگويند .\r\n\r\nدر بيان آنكه انبياء بر چهار قسم‌اند\r\nدر كتاب حجت از اصول كافى از امام جعفر صادق ( عليه السلام ) مروى است كه فرمود انبياء و رسل چهار طبقه دارند :\r\nاول ، پيغمبرى است كه آمده باشد او را نبوت در نفس خودش ، و تجاوز نكند غير نبوت را ، يا تجاوز نكند غير نفس خود را ، بنا بر دو احتمال در فقرهء حديث .\r\nاحتمال اول ، اشاره است به اينكه به مرتبهء رسالت نرسيده باشد .\r\nدوم ، اشاره است به اينكه مأمور به تبليغ نباشد ، و مال هر دو يكى است .\r\n\r\n\r\n","description":"","footnote":"\r\n( 1 ) . سورهء مائده ( 5 ) ، آيهء 67 .\r\n( 2 ) . سورهء كهف ( 18 ) ، آيهء 65 .\r\n","page_name":" 172 ","page_number":172},
  {"content":"\r\n\r\nدوم ، پيغمبرى است كه در خواب بيند ملك را ، و صداى او را بشنود ، و ليكن مشاهده نكند او را در بيدارى ، و مبعوث نشود به احدى ، و او را پيشوايى باشد ، يعنى تابع شريعت پيغمبر ديگر باشد .\r\nسوم ، پيغمبرى است كه در خواب بيند ملك را ، و صداى او را بشنود ، و در بيدارى نيز بيند ، و مبعوث باشد بر طايفه‌اى - كم باشند يا بسيار - مثل يونس ، خداوند عالم فرموده است : و بتحقيق فرستاديم او را بسوى گروهى كه عدد ايشان صد هزار بود يا زايد بود بر صد هزار .\r\nحضرت فرمود كه زايد بودند بر صد هزار به قدر سى هزار ، و او را پيشوايى باشد كه تابع باشد شريعت او را .\r\nچهارم ، پيغمبرى است كه در خواب بيند ملك ملقى علوم و معارف را ، و صداى او را بشنود ، و مشاهده كند او را در بيدارى ، و امام يعنى صاحب شريعت نيز باشد ، مثل اولو العزم ، و بتحقيق ابراهيم ( عليه السلام ) پيغمبر بود و امام نبود تا اينكه خداوند عالم فرمود : بدرستى كه مىگردانم ترا امام يعنى صاحب شريعت مطلقه .\r\nعرض كرد : از ذريّهء من نيز امامى مقرر گردان .\r\nفرمود : نمىرسند به عهد من ظالمان ، هركه عبادت كرده باشد بت را نمىباشد امام . . . تمام شد ترجمهء حديث .\r\nصدر محققين ( قدس سرّه ) در شرح اين حديث فرموده است كه : مراد از مرتبهء اولى ، القاى علوم و معارف است از جانب خداى تعالى به پيغمبر بدون ديدن ملك ملقى ، نه در خواب و نه در بيدارى ، و بدون شنيدن صداى او .\r\nو اين مرتبه ، مرتبهء اولياست بنابر تقسيمى كه ما كرده‌ايم اولا و آن اين است كه الهامى كه از خواص اولياء است ، عبارت است از علوم نظريه كه حاصل شوند در قلب بدون اكتساب ، و بدون اطلاع بر سبب ملقى كه عبارت از ملك است .\r\nو ليكن اسم نبى پيش از پيغمبر ما بر و اصل از اولياى سابقين گفته نشده است ، بلكه ايشان را نيز انبياء مىگفتند ، زيرا كه فرقى نيست در ميانهء ولايت و نبوتى كه رسالت و تشريع با او نباشد مگر در اطلاق اسم .\r\nپس پيش از پيغمبر ما هر ولى نبى مىباشد به حسب اسم ، اگرچه ولى باشد\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبه حسب معنا .\r\nو تصريح كرده است به اين معنى ، شيخ فاضل سعد الدّين حموى در كتابى كه به لغت فرس نوشته است :\r\n« و بايد چنين باشد كه استعدادات از زمان آدم ، تا آخر الزمان در ترقى مىباشند .\r\nپس بايد امّت پيغمبر ما بهتر باشند از ساير امم ، چنان كه در كلام مجيد وارد است :  « كُنْتُمْ خَيْرَ أُمَّةٍ أُخْرِجَتْ لِلنَّاسِ »  « 1 » ، يعنى : « مىباشيد شما بهترين امّت‌ها »\r\nو نيز فرموده است :  « لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً »  « 2 » .\r\nيعنى : « تا باشيد شما گواه بر مردم ، و پيغمبر گواه باشد بر شما » .\r\nو از اين جهت است كه قيامت به ايشان بر پا مىشود و دايرهء وجود به ايشان به تماميّت مىرسد .\r\nپس لا محالة بايد در ميانهء ايشان كسانى باشند كه مرتبهء پيغمبران باشد .\r\nو از پيغمبر ( صلى اللّه عليه و آله ) مروى است كه از براى خدا بنده‌هايى مىباشد كه پيغمبر نيستند .\r\nو معناى كلام پيغمبر كه فرمودند : « لا نبىّ بعدى » اين است كه نبوت تشريعى ، و وحى خاص ، بعد از من نخواهد شد نه اصل نبوت .\r\nاز اينجا ظاهر مىشود كه ، الهام مشترك است در ميانهء انبياء و رسل ، و اولياء كه در زبان حديث موسومند به محدثين به صيغهء اسم مفعول از باب تفعيل .\r\nو فرق در ميانهء ايشان از مشاهدهء ملك است در خواب يا در بيدارى ، و عدم مشاهدهء او .\r\nپس منكشف گرديد كه اصل نبوت كه ، عبارت از القاى علوم و معارف و الهام حقايق و رقايق است از مفيض كمالات و ثمرات آن‌كه ايصال آن علوم و معارف است به مكلّفين و مستعدين ، و تكميل و تصعيد ايشان است از حيّز نقصان\r\n\r\n\r\n","description":"","footnote":"\r\n( 1 ) . سورهء آل عمران ( 3 ) ، آيهء 110 .\r\n( 2 ) . سورهء بقره ( 2 ) ، آيهء 143 .\r\n","page_name":" 174 ","page_number":174},
  {"content":"\r\n\r\nبه ذروهء كمال ، به حال خود باقى است به جهت وجود اولياى كاملين و اوصياى مرضيّين ( صلوات اللّه عليهم اجمعين ) و تصريح نموده است به اين مطلب اعلى ، بعضى از محققين عرفا در بعضى از كتب خود . . . » تمام شد كلام آن محقق ( قدس سره ) .\r\n\r\nتفصيل - فيه توضيح و تحقيق\r\n\r\nدر بيان آنكه اصل نبوت و مراتب آن باقى است و منقطع نشود مگر نبوّت تشريعى\r\nبدان‌كه صدر محققين و قدوهء محققين را در شرح كتاب حجت از اصول كافى در اين مقام كلامى است لطيف و تحقيقى است شريف ، و ملخصش اين است كه قلب انسانى به منزلهء بصر و قوهء عقليه‌اش به منزلهء قوهء باصره است .\r\nو قوهء باصره لطيفه‌اى است ملكوتيه در همه احوال از براى صاحب بصر ثابت است تاريك باشد هوا يا روشن .\r\nبگشايد چشم خود را يا بر هم گذارد .\r\nو علوم و ادراكات قلب در مدت طفوليت تا به حد تميز و بلوغ رسد به منزلهء تأخّر ابصار و رؤيت است از قوهء باصره تا وقت فيضان نور آفتاب بر مبصرات .\r\nو ملك قدسى مسمّا به قلم اعلى كه واسطهء تصوير علوم و ادراكات باشد در صحايف علوم به منزلهء قرص آفتاب است .\r\nو انوار فايضه از آن جوهر قدسى بر الواح قلوب به حيثيتى كه خارج از قوه به فعليت شوند ، و از ظلمت جهل به نورانيّت علم بيرون آيند ، به منزلهء نور آفتاب است كه به جهت تابش آن بر اشياء مبصره قوهء رؤيت و ابصار به فعليّت و وجود آيد ، و تهيّؤ و استعداد قلوب از براى قبول انوار علميّه و معارف حقيقيه به اسباب خارجيه و داخليه تهيّؤ و استعداد قوهء باصره است از براى قبول صور ابصاريه به سبب تحقق شرايط ابصار .\r\nپس منكشف گرديد كه در ميانهء بصيرت و بصر ، متابعت ثابت و موازنت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمتحقق است .\r\nلهذا در صحيفهء الهيّه وارد است :  « كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ »  « 1 » .\r\nو نيز وارد است :  « لَقَدْ رَأى مِنْ آياتِ رَبِّهِ الْكُبْرى »  « 2 » ،  « ما كَذَبَ الْفُؤادُ ما رَأى »  « 3 » .\r\nو از مشكات ولايت وارد است : « رأته القلوب بحقايق الايمان » . يعنى به جهت مطابقت و موازنت در ميانهء بصيرت و بصر در آيات شريفه و حديث مذكور بر بصيرت رؤيت اطلاق فرموده‌اند و با اينكه رؤيت و ابصار از خواص بصيرت است در ادراك قوه باصره مستعمل مىشود .\r\nزيرا كه ديدن ابراهيم و پيغمبر ، ملكوت و ديدن آيت كبرى را ، و ديدن قلب پيغمبر « ما رأى » را ، و ديدن عظمت و كبرياى خدا را به حقايق ايمان ، به ديدهء ظاهر كه موسوم به بصر است به جهت علاقهء مطابقت و موازنت است و از قبيل استعاره يا مجاز مرسل است .\r\nو نه چنين است ، زيرا كه در تحقق مطلب رؤيت و ابصار بصر يعنى اين ديدهء ظاهر معتبر نيست . بلكه مطلق علم حضورى اشراقى رؤيت و ابصار است حقيقتا نه مجازا .\r\nخواه به ديدهء ظاهر باشد يا به ديدهء باطن ، چنان كه سابقا اشاره نمودم ، و خواه از قبيل حضور معلول در نزد علت باشد ، و يا حضور شىء در نزد نفس خود ، چنان كه در تقسيم علم به حصولى و حضورى بيان نمودم .\r\nو از اينجا ظاهر مىشود كه اطلاق بصير بر ذات اقدس حق - چنان كه در شرايع حقّه ثابت ، و در نزد اساطين حكمت محقق است - به عنوان حقيقت است و محتاج نيست به اينكه به علم به مبصرات مؤوّل شود ، چنان كه معتقد بيخبران از قواعد ملت و شريعت ، و از قواعد حكمت و معرفت است .\r\nبلكه اطلاق كلمهء « عين » كه تعبير از آن در لغت فرس به چشم است ، نيز\r\n\r\n\r\n","description":"","footnote":"\r\n( 1 ) . سورهء انعام ( 6 ) ، آيهء 75 .\r\n( 2 ) . سورهء نجم ( 53 ) ، آيهء 18 .\r\n( 3 ) . سورهء نجم ( 53 ) ، آيهء 11 .\r\n","page_name":" 176 ","page_number":176},
  {"content":"\r\n\r\nاختصاص به چشم ظاهر ندارد .\r\nو اين است مقتضاى فحص و برهان و مؤادى كشف و عرفان و مستفاد از كلمات مشكات نبوت و ولايت ، چنان كه در نزد صاحبان بصيرت و فطنت مخفى و مستور نيست ، و در شارقات سابقه اشارات شافيه و تلويحات كافيه به اين مطلب اعلى نموده‌ام .\r\nو در كتاب لمعات الهيه در باب سمع و بصر به بسط تمام و تفصيل ما لا كلام محقق و مبرهن ساخته‌ام .\r\nو مذاق آن محقق نيز در اسفار اربعه و شرح اصول كافى همين مذاق است و توجيه كلامش در اين مقام آن است كه مرادش از مطابقت و موازنت در ميانهء بصر و بصيرت ، اصالت و فرعيّت است ، يعنى بصيرت اصل است و بصر فرع آن است و تفاوت به شدت و ضعف است .\r\nپس بصيرت ، بصرى است قوى ، و بصر ، بصيرتى است ضعيف ، چنان كه انسان عقلى قوى ، و انسان حسّى انسانى است ضعيف .\r\nخلاصهء كلام مذاق آن محقق است كه همه معانى و ماهيات را در همه نشآت تحقق و وجود است ، چنان كه مذاق و مشرب افلاطون الهى و فيلسوف اعظم ارسطاطاليس و ساير اساطين حكمت و معرفت است .\r\nمثلا ماهيت انسانى را سه نحو از وجود است ، عقلى و مثالى و حسّى ، همه انسانند حقيقتا و تفاوت ندارند مگر به شدت و ضعف . و همچنين عرش عقلى است و عرش مثالى و عرش حسى ، و ارض عقلى است و ارض مثالى و ارض حسى .\r\nو از مشكات ولايت نيز اين معنى مستفاد مىشود ، و همهء تأويلات كه در احاديث اهل بيت عصمت وارد است حاكى از اين معنى و بر اين معنى مبتنى است .\r\nو در شارقات سابقه به اين معنى اشاره نمودم ، و بيان نمودم كه همهء بطون قرآن ، قرآن است .\r\nبلى ، ماهياتى كه قابل وجود عقلى و وجود استقرارى نمىباشند ، مثل قو و استعداد و حركت و زمان ، موجود نمىتوانند شد ، مگر به وجود حسى .\r\nزيرا كه آن نشآت ، نشأت ثبات و استقرار ، و نشأت فعليّت و دوامند و بعد از\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nآن فرموده است آن محقق :\r\nبدان‌كه قلب انسانى لطيفه‌اى است ربّانى ، و چون به حسب فطرت و غريزت از سنخ ملكوت عالم انوار است ، پس به حسب اصل جبلّت مستعد مىباشد از براى اينكه متجلى شود در او حقايق علميه و معارف ربّانيه .\r\nو ليكن علومى كه متجلى مىشوند در او از حجب غيب دو قسمند يكى علوم بديهيّه و ديگرى علوم نظريّه .\r\nاول آن است كه : از براى هر صحيح الادراكى حاصل شود بدون اينكه به نظر و فكر محتاج باشد ، مثل تصديق به اينكه كل اعظم از جزء است ، و متناقضان در موضوع واحد جمع نمىشوند ، و مانند آنها از اقسام بديهيات اوليه باشند يا ثانويه .\r\nدوم آن است كه : محتاج به نظر و فكر باشد ، و صحت مبادى و آلات ادراك در حصول آن كفايت نكند .\r\nو اين قسم از علم نيز دو قسم است :\r\nاول آن است كه به طريق اكتساب و نظر به آن معنى كه بيان نمودم حاصل شود ، آن را اعتبار و استبصار گويند ، و در اصطلاح عرفا علم دراست خوانند .\r\nدوم ، آن است كه نه چنين باشد و آن را علم لدنّى و علم درايت خوانند و آن نيز دو قسم است يكى را الهام گويند ، و ديگرى را وحى .\r\nاول آن است كه عالم را اطلاعى بر سبب و ملقى نباشد ، يعنى مشاهدهء ملك ننمايد خواه صداى او را بشنود و خواه صداى او را نشنود و نداند كه آن علوم از كجا حاصل شده‌اند ، و چگونه حاصل شده‌اند . و اين قسم از علم را الهام و نفث در روع گويند .\r\nدوم آن است كه مطلع باشد بر سبب ملقى يعنى مشاهده نمايد ملكى را كه واسطه القاى علوم و معارف است ، خواه در خواب باشد يا در بيدارى .\r\nو اين قسم از علم را وحى گويند .\r\nقسم اول ، از اقسام علوم غير بديهيّه مخصوص به حكما و علماى نظّار است ، دوم مخصوص به اولياء و اوصياء است ، سوم مخصوص به انبياء و رسل است .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nدر بيان آنكه تعلقات دنيويه حجابند گاهى نفحه‌اى يا جذبه‌اى رفع آن نمايد\r\nو كشف حقيقت اين مقامات موقوف است بر تمهيد مقدمه‌اى و آن اين است كه : قلب شريف انسانى به جهت نورانيت و ملكوتيش ، قابل تجليات و انوار حقايق و معارف است ، و حايل نيست در ميانهء آن و لوح محفوظ كه مصور به همهء علوم و معارف است مگر تعلقات دنياويه و تشهيات نفسانيه كه حجب و سواترند در ميانهء آنها ، پس نسبت قلب به لوح محفوظ مثل نسبت آينه است مصور به نقوش و عكوس به آينهء ديگر در مقابل آن‌كه نيز مصور باشد به نقوش و عكوس ، و ليكن پرده‌اى در ميان آن دو آينه حايل باشد و مانع شود از انعكاس صور و نقوش هر يك از آن دو آينه به ديگرى .\r\nو از بينات است كه هر وقت كه حجاب پرده از ميان آن دو آينه برداشته شود ، صور و عكوس هريك ، در ديگرى منقش مىشود ، و اگر يكى مصور باشد و ديگرى خالى از صور ، در نزد ارتفاع حجاب ، مصور منعكس مىشود به خالى از صور ، و بعد از آن انعكاس ديگرى حاصل مىشود از خالى از صور نسبت به مصور ، اگرچه به حسب حس امتيازى حاصل نباشد ، و ليكن به دست گاهى حجاب را بر مىدارند ، و گاهى بادى مىوزد و پرده را از ميان برمىدارد .\r\nو همچنين تعلقات دنيويه حجب و استارند در ميانهء قلب انسانى و لوح محفوظ گاهى ارتفاع آن حجب و استار را از روى قلب برمىدارند پس متجلى مىشود در مرآت قلبى به اندازهء ارتفاع حجب از علوم و حقايقى كه در مرآت لوح محفوظ به قلم الهى مسطورند .\r\nو اين معنى همچنان‌كه در عالم رؤيا متحقق مىشود ، در عالم بيدارى نيز حاصل مىشود ، خواه شخص ملك ملقى مشاهده شود و يا اطلاعى بر او حاصل نيايد .\r\nو خواه آن لمعهء فايضه در مرآت قلبى « كالبرق الخاطف » باشد ، يا دوامى و استقرارى نيز حاصل باشد .\r\nاگرچه اين معنى مادامى كه ريشهء تعلق باقى است نادر است .\r\nاز اينجا ظاهر مىشود كه فرق نيست در ميانهء الهام و اكتساب در نفس علم و نه در محلش و نه در سببش ، بلكه فرق در كيفيت و جهت زوال حجاب است چنان كه بيان نمودم .\r\nو همچنين فرق نيست در ميانهء وحى و الهام در امور مذكوره ، بلكه فرق\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبه اعتبار مشاهدهء ملك و عدم مشاهدهء آن است .\r\nپس تفاوت نيست در ميانهء وحى و الهام ، مگر به اعتبار شدت و ضعف و كمال و نقصان . . . » .\r\nتمام شد ملخّص كلام آن محقق اگرچه بعضى از اين مطالب را سابقا بيان نموده بودم ، و ليكن چون بر تحقيقات شريفه و دقايق لطيفهء ديگر مشتمل بود به اين بسط و تفصيل نقل نمودم .\r\n\r\nاشراق و تنبيه\r\n\r\nبيان معنى عام براى وحى و الهام و استشهاد به كلمات ملكوتى صادر از مصدر تاله\r\nبدان‌كه از براى هريك از وحى و الهام معنايى است اعم از آن دو معناى مذكور .\r\nدر كتاب صراح اللغة مذكور است كه وحى ، نامه و اشاره و پيغام و در دل - افكندن و سخن پوشيده را گويند ، و الهام در دل افكندن است .\r\nو آنچه كه در دل افكند خداى گفته مىشود « ألهمه اللّه و أستلهمت اللّه » و وحى به معناى اخصّ ظاهر اين است كه از معناى چهارم مأخوذ باشد اگرچه اخذ آن از باقى معانى نيز ممكن است بخصوص معناى سوم و پنجم .\r\nو معناى اخصّ الهام ممكن است كه از هريك از آن دو معنى مأخوذ باشد .\r\nپس در همهء صور اطلاق وحى و الهام بر آن دو معنى ، از قبيل تسميهء خاص به اسم عام ، و نقل اسم عام بسوى خاص خواهد بود . و از باب معناى عام وحى است كلام معجز نظام  « وَ أَوْحى رَبُّكَ إِلَى النَّحْلِ ، أَنِ اتَّخِذِي مِنَ الْجِبالِ بُيُوتاً »  « 1 » ،  « وَ أَوْحى فِي كُلِّ سَماءٍ أَمْرَها »  « 2 » ،  « وَ أَوْحَيْنا إِلى أُمِّ مُوسى أَنْ أَرْضِعِيهِ »  « 3 » ،  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ \r\n\r\n\r\n","description":"","footnote":"\r\n( 1 ) . سورهء نحل ( 16 ) ، آيهء 68 .\r\n( 2 ) . سورهء فصلت ( 41 ) ، آيهء 12 .\r\n( 3 ) . سورهء قصص ( 28 ) ، آيهء 7 .\r\n","page_name":" 180 ","page_number":180},
  {"content":"\r\n\r\n غُرُوراً »  « 1 » .\r\nو از باب الهام عام است مفاد كلام معجز نظام  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ »  « 2 » .\r\nزيرا كه تسبيح و تحميد ، بدون الهام و القاى از جانب مبدأ أعلى متصور نمىباشد .\r\nو از اين قبيل است نيز آيهء شريفهء  « أَنْطَقَنَا اللَّهُ الَّذِي أَنْطَقَ كُلَّ شَيْءٍ »  « 3 » زيرا كه نطق اشياء بدون نور و الهام صورت نمىبندد .\r\nو محتمل است كه مراد از انطاق ، الهام و القاى صور و معانى باشد و به هر دو تقدير شاهد مدعا است .\r\n\r\nبيان معناى خاطر و اشاره به اقسام و انواع آن\r\nبدان‌كه علوم و معارف را كه از الهام خاص حاصل مىشوند ، علوم لدنّيه گويند .\r\nو گاهى هردو را علوم لدنّيه گويند .\r\nو علوم و معارفى كه حاصل مىشوند ، از وحى عام و الهام عام ، خواطر مىگويند .\r\nو در نزد جماعتى ، خاطر دو قسم است ، يكى ملكى ، و ديگرى شيطانى ، چنان كه سابقا بيان نمودم .\r\nو در نزد جماعتى چهار قسم است .\r\nبيانش به نحوى كه در كتاب نفايس الفنون مذكور است آن است كه « مراد از خاطر واردى است كه در دل گذر كند در صورت خطابى يا تعريفى يا طلبى » .\r\nو مطلق وارد از خاطر اعم است . زيرا كه هر خاطر وارد بود اما هر واردى خاطر نباشد ، مانند : اندوه و سرور و قبض و بسط .\r\nو اكثر عرفا را اعتقاد آن است كه خاطر چهار قسم است : حقانى ، ملكى ، نفسانى ، و شيطانى .\r\n\r\n\r\n","description":"","footnote":"\r\n( 1 ) . سورهء انعام ( 6 ) ، آيهء 112 .\r\n( 2 ) . سورهء اسراء ( 17 ) ، آيهء 44 .\r\n( 3 ) . سورهء فصلت ( 41 ) ، آيهء 21 .\r\n","page_name":" 181 ","page_number":181},
  {"content":"\r\n\r\n- حقانى عبارتست از : علمى كه مبدأ فيّاض از بطنان غيب بىواسطه در دل اهل قرب و حضور اندازد ، چنان كه فرموده است :  « قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ »  « 1 » .\r\n- و خاطر ملكى آن است كه : بر خيرات و طاعات ترغيب كند ، و از شرور و مضار تحذير و تبعيد نمايد ، و بر ارتكاب مخالفات و با تقاعد و تكاسل از خيرات و مبرّات ملامت كند .\r\n- و خاطر نفسانى آن است كه : بر تقاضاى حظوظ عاجله ، و اظهار دعاوى باطله ، مقصور باشد .\r\n- و خاطر شيطانى آن است كه : بر شرور و مضارّ اخرويه ، و بر مكاره و مناهى شرعيه ، دعوت كند ، زيرا كه شيطان در مبدأ حال ، به معاصى و مناهى دعوت مىنمايد ، و اگر بيند كه به اين وجه اغوا و اضلال صورت نمىبندد ، در عقد نيّت صلاة ، و تنظيف لباس ، و اسراف ، و استعمال آب وضو ، و امثال آن وسوسه كند .\r\nو فرق در ميانه حقانى و ملكى آن است كه خاطر حقانى را هيچ خاطرى معارض نشود .\r\nزيرا كه با ظهور سلطنت او ، جملهء اجزاى وجود ، منقاد و مستسلم شوند ، و ساير خاطرها مضمحل و متلاشى گردند .\r\nو با وجود خاطر ملكى ، معارضهء خاطر نفسانى ممكن است .\r\nو فرق ميانهء خاطر نفسانى و خاطر شيطانى آن است كه : خاطر شيطانى در هنگامى كه دل سالك عارف منوّر است به نور مجاهدات علميه و عمليه ، و تفكر در آيات آفاقيه و انفسيه ، منقطع و مضمحل گردد ، بخلاف خاطر نفسانى ، كه منقطع نمىشود مگر در نزد انقطاع تام به حضرت ربوبيت ، و تعبير از آن به فناى توحيد « موتوا قبل ان تموتوا » است .\r\nو در اين حال خاطرى نمىباشد از براى او مگر خاطر حقانى . و اگر اين حالات را استقرارى نباشد ، هر سه خاطر ، در معركهء قلب انسانى كه « مجمع البحرين »\r\n\r\n\r\n","description":"","footnote":"\r\n( 1 ) . سورهء سبا ( 34 ) ، آيهء 48 .\r\n","page_name":" 182 ","page_number":182},
  {"content":"\r\n\r\nملك و ملكوت است جلوه مىنمايند . [ تمام شد آنچه از نفائس الفنون نقل شد . 
  ]\r\n\r\nاشاره به ميزان تميز و ملاك فرق ، بين خواطر ملكى و شيطانى و رحمانى و نفسانى . . .\r\nبدان اى سالك طريق مستوى و صراط مستقيم كه ، تميز در ميانهء خواطر مذكوره ، چنان كه بايد و شايد ، ممكن نيست ، مگر كسى را كه نخست آينهء دل را از زنگ هوى و هوس نفسانى و تعلقات دنياوى ، به مصقلهء زهد و تقوى جلا دهد ، تا صور حقايق « كما هى » در آن مكشوف گردد و الا چه بسيار است كه خاطر نفسانى به خاطر ملكى شبيه شود ، و يا عكس اين معنى حاصل مىباشد ، و عمل بر مقتضاى هريك به فساد كلى منجر شود .\r\nپس هركه در زهد و تقوى به اين درجه نرسد و خواهد كه در ميانه خاطر تميز دهد ، بايد اولا ، خاطر خود را به ميزان شريعت حقه موازنه كند .\r\nو اگر از قبيل فرايض يا فضايل باشد آن را امضاء كند ، و اگر محرم يا مكروه باشد انكار نمايد .\r\nو اگر از مباحات شرعيه باشد هر طرف كه به مخالفت نفس ، نزديكتر باشد امضا نمايد .\r\nزيرا كه غالب آن است كه نفس را ميل به امور دنيه و اعمال خسيسه و افعال ذميمه است .\r\nو مطالبات و متخيّلات نفس ، بعضى حقوق باشد و بعضى حظوظ ، حقوق ضرورات‌اند كه قوام بدن و بقاى حيات به آن مربوط و مشروطند ، و حظوظ آن است كه نه چنين باشد بلكه از جملهء زوايد و مستلذّات است .\r\nپس بايد حقوق را از حظوظ تميز دهد ، تا حقوق را امضاء كند و حظوظ را انكار نمايد .\r\nچنان كه طريقه ، و ديدن انبياء و اولياء و متابعين ايشان بوده است در ترك حظوظ نفسانيه و لذّات جسمانيه و اقتصار بر آنچه كه از ضروريات قوام بدن و بقاى حيات است .\r\nو كافى است در اين باب كسى را كه اندك بصيرتى دارد ، ملاحظهء احوال\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nخاتم انبياء و ائمه هدى ( عليهم آلاف التحية و الثناء ) كه در كتب معتبرهء اخبار از طريقهء عامه و خاصه ، به بسط تمام مذكور و مسطورند . « جعلنا من اتباعهم و اشياعهم ، و ينور قلوبنا بانوارهم و معارفهم بجاههم و حقهم » .\r\n\r\nشارقة كشفيّه بيان معانى كشف و تقرير انواع و تحقيق در اقسام آن\r\nبدان‌كه كشف در لغت ، برداشتن حجابى است كه حايل باشد در ميانهء دو چيز .\r\nو در اصطلاح عبارت است از ، اطلاع بر معانى غيبيه و امور حقيقيه كه در وراى حجب بشريه و عالم شهادت واقعند .\r\nصاحب نفايس الفنون گفته است : « حقيقت كشف از حجاب بيرون شدن چيزى است بر وجهى كه پيش از اين بر آن وجه نباشد ، و هرچند در عالم وجود انسانى « هفتاد هزار » ديده كه ادراك « هفتاد هزار » عالم از جسمانيات و روحانيات تواند كرد مودع است ، اما اهل حقيقت ، مكاشفات بر آن معانى اطلاق كرده‌اند كه مدركات باطن آن را كرده باشند . . . » تمام شد كلام نفايس .\r\nبدان‌كه از كلمات مشكات نبوت و ولايت ، در باب بيان مراتب ادراك نبوت و فرق در ميانهء نبوت و رسالت و امامت ، و از احاديث معراج خاتم نبوت و از مؤلفات و مصنّفات اساطين حكمت و معرفت مستفاد مىشود كه از براى كشف به آن معنى كه مذكور شد مراتب و درجات است .\r\nاولا منقسم مىشود به : كشف صورى و كشف معنوى .\r\nاول ، عبارت است از كشف برازخ سفليه و اشباح برزخيه و صور مثاليه كه سفلاى همه برازخ و ملكوتات و واسطه در ميانهء مفارقات و ماديات است به يكى از طرق حواس خمسه ، در بيدارى باشد يا در خواب .\r\nزيرا كه ادراكات اين حواس ، منحصر به نشأت ظاهر ، و مقصور به عالم شهادت ، نيستند چنان كه سابقا اشاره نمودم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nپس كشف صورى منقسم به پنج قسم است :\r\nاول ، كشف ابصارى است ، كه بطريق مشاهده و ابصار ، حاصل شود ، مثل ديدن صور متقدرهء مثاليه ، و مشاهدهء ارواح شبحيّهء نورانيه .\r\nو از اين قبيل است مشاهدهء ملائكه در هنگام القاى وحى الهى و غير آن .\r\nصاحب نفايس الفنون گفته است :\r\n« بدان‌كه چون آينهء دل به تدريج از تصرف مصقله ذكر احديّت و توجه تام به حضرت ربوبيّت صقالت يابد ، و زنگ طبيعت و ظلمت بشريت از او محو شود قابل ظهور انوار غيبى گردد ، و چندان‌كه صقالت بيشتر انوار قويتر بود .\r\nو آن انوار در بدايت حال بر مثال چراغ و شمع و شعله و آتشهاى افروخته نمايد .\r\nو بعد از آن انوار علوى پديد آيد ، در ابتدا به صورت كوكب خرد و بعد از آن به صورت قمر ، پس به صورت شمس ، تا كه انوار مجرد از محال ، ظاهر شود ، و چون به كلى از حجب بيرون آيد ، خيال را بر او تصرفى نماند و الوان و اشكال صورت بندند .\r\nپس بىرنگ و شكل و بىكيفيت و هيئت ، مشاهده افتد . چه شكل و لون نور به واسطهء آلايش صفات بشرى بود كه نظر روح از پس خيال و حجب ادراك كند .\r\nو چون با روحانيت صرف افتد و از حجاب خيال بيرون آيد ، آن اشكال و الوان منتفى شود .\r\nو از آن انوار هرآنچه به شكل امور سفلى نمايد مثل بروق و لوامع و لوايح و مشاعل و قناديل و مصابيح ، آن را انوار ارضى خوانند ، و هرچه به شكل اجرام علوى نمايد مثل كواكب و اقمار و شموس ، آن را انوار سماوى گويند .\r\nاگرچه مظهر و مفيض همهء انوار ، ذات اقدس نور الانوار است ، و ليكن منشأ آن اختلافات در ظهور انوار ، اختلاف احوال سلاك ، و تفاوت مقامات قلوب و ارواح است در مراتب و درجات صقالت و صفا . مثلا اگر آينهء دل به قدر كوكبى صافى باشد ، نور روح به مقدار آن كوكب مشاهده شود .\r\nو اگر آينهء دل تمام صافى شود ماه تمام بيند .\r\nو اگر از كدورت ، بقيه‌اى باقى باشد ، ماه ناقص بيند .\r\nو اگر آينهء دل بكمال صفا كرد ، آن بر مثال خورشيد مشاهده مىشود ، و هر\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nچه صفا بيشتر خورشيد درخشانتر نمايد .\r\nو اگر ماه و خورشيد به يك دفعه مشاهده شوند ، ماه دل بود كه از عكس نور روح منوّر گرديده است و خورشيد روح » تمام شد كلام نفايس الفنون .\r\nدوم از اقسام كشف صورى كشف سماعى است كه به طريق شنيدن و سماع حاصل مىشود .\r\nو از اين قبيل است نيز شنيدن وحى مثل آواز جرس يا صداى زنبور ، چنان كه مروى است كه پيغمبر ( صلى اللّه عليه و آله ) گاهى وحى را به اين نحو مىشنيدند ، و مراد خداوند عالم را مىفهميدند .\r\nو از اين قبيل است نيز شنيدن پيغمبر ( صلى اللّه عليه و آله ) صداى كتابت اقلام ملائكه را ، چنان كه از مشكات ولايت وارد است .\r\nسوم از اقسام صورى كشف ، شمّى است كه به طريق بوئيدن و استنشاق حاصل شود .\r\nو آن تشمّم نفحات الهيّه و تنشّق روايح ربوبيّه است از مهب نسايم الطاف رحمانيه .\r\nمروى است از خاتم درجات نبوت و رسالت ، كه فرمودند : « ان للّه فى ايّام دهركم نفحات ، الا فتعرضوا لها » .\r\nيعنى : « از براى خداوند عالم در ايام دهر شما ، روايحى است ، پس متعرض شويد ، و استشمام كنيد آنها را » .\r\nو نيز فرموده‌اند : « انى لأجد نفس الرحمان ، من جانب اليمن » .\r\nيعنى : « بدرستى كه من استشمام مىكنم نفس رحمان را از جانب يمن » .\r\n بوى رحمان از يمن آمد ، دل و جان ، تازه شد . * چه دل و چه جان ، جهان از بوى جانان تازه شد \r\nچهارم از اقسام كشف ذوقى است ، كه به طريق ادراك ذوقى حاصل شود ، و آن عبارت است از خوردن و آشاميدن اطعمهء ملكوتيه و اشربهء برزخيه ، و چشيدن آن طعام و اشربه است به أذواق ملكوتيه ، و قواى برزخيه ، تا مطلع شود بر معانى غيبيه و معارف روحانيه ، چنان كه مروى است كه حضرت رسالت فرمودند كه : « در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nخواب ديدم كه شير خوردم ، تا اينكه بيرون رفت چركها از ناخنهاى من ، پس تأويل كردم اين معنى را به علم » .\r\nپنجم از اقسام كشف صورى ، كشف لمسى است كه به طريق ملامسه حاصل شود ، و آن عبارت است از اتصال معنوى مثالى كه در ميانهء دو چيز به حسب وجود برزخى حاصل شود ، مثل اتصال در ميانهء دو نور مثال شبحى و دو جسم نورانى برزخى .\r\nمروى است از ابن عباس ( رضى اللّه عنه ) كه حضرت رسالت فرمودند :\r\n« وضع اللّه كفّه بين كتفى ، فوجدت بردها بين ثدييى ، فعلمت ما فى السماوات و ما فى الارض ، ثم تلا هذه الآية :  « وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ »  « 1 » .\r\nيعنى : « گذاشت خداوند عالم ، دست خود را در ميانهء دو دوش من ، پس يافتم برودت آن را در ميانهء پستانم ، پس دانستم آنچه را كه در آسمان و زمين است ، بعد از آن اين آيهء شريفه را خواند . . . »\r\nو از اين معنا حاكى است لسان بعضى شعراى عرب در مدح امير مؤمنان :\r\n قيل لى ، قل لعلى مدحا * ذكره يطفىء نارا موصده\r\nقلت هل ، اقدم فى مدح امرء * حار ذو اللّب ، الى ان عبده\r\nو النبى المصطفى قال لنا * ليلة المعراج لمّا صعده\r\nوضع اللّه على ظهرى يدا * فأرانى القلب ان قد برده\r\nو علىّ واضع اقدامه * فى مكان وضع اللّه يده \r\nملخص معناى اين ابيات آن است كه به من گفتند كه : « از براى على ( عليه السلام ) مدحى بگو كه آتش افروخته را ، خاموش كند » .\r\nگفتم : « چگونه مدح بگويم كسى را كه صاحبان عقل دربارهء او حيران ماندند ، تا اينكه او را خدا دانستند » .\r\nو پيغمبر برگزيده فرمود از براى ما كه : « در شب معراج چون به منتهاى صعود رسيدم ، خداوند عالم گذاشت دست خود را بر پشت من ، پس برودت آن در دل من ظاهر شد . و على ( عليه السلام ) پاى خود را گذاشت در مكانى كه خدا\r\n\r\n\r\n","description":"","footnote":"\r\n( 1 ) . سورهء انعام ( 6 ) ، آيهء 75 .\r\n","page_name":" 187 ","page_number":187},
  {"content":"\r\n\r\nدست خود را گذاشته » .\r\n\r\nاشراق و انارة بيان معناى رهبانيت و كهانت\r\nبدان‌كه اقسام كشف صورى اگر متعلق باشند به حوادث يوميه و امور متجدده ، رهبانيت و كهانت است .\r\nو ارباب آنها در حقيقت از مشاهدهء جمال ازلى و جلال لم يزلى ، محجوب و از ملاحظهء معارف الهيّه و حقايق اخرويّه ، محرومند  « نَسُوا اللَّهَ فَأَنْساهُمْ أَنْفُسَهُمْ »  « 1 » .\r\nو غرضى نيست از براى ايشان مگر طلب رياسات وهميه و حصول مقاصد دنيويه .\r\nلهذا سلاك مسالك ايقان و عرفان ، التفاتى و اعتنايى به اين قسم از كشف صورى نمىنمايند .\r\nزيرا كه همم عاليه و قلوب صافيهء ايشان ، مقصور است به مشاهدهء حقايق اخرويه و انوار روحانيه ، بلكه ايشان اين قسم از كشف را استدراج نفسانى و مكر شيطانى مىدانند .\r\nبلكه كمّل ايشان را نظرى و التفاتى به قسم اخروى نيز نمىباشد ، زيرا كه مقصود اصلى و مطلوب حقيقى ايشان ، فناى در توحيد و بقاى به توحيد ، يعنى فقر حقيقى و قرب معنوى و مشاهدهء جمال لم يزلى است .\r\nچنان كه از مشكات ولايت مأثور است كه در دعاى خود مىگفتند : « خداوندا عبادت نمىكنم ترا از براى ترس جهنم ، و نه از براى طمع بهشت ، بلكه از براى اينكه يافته‌ام ترا اهل از براى عبادت . . . » . پس معتبر و مقصود ولايت و غرض در نزد سلاك مسالك توحيد و عرفان و طلاب متوحّد تجريد و ايقان ، از اقسام مكاشفات صوريه ، كشفى است كه متعلق به حوادث دنيويه و مرتبط به احوال متجدده كونيّه نباشد ، بلكه متعلق باشد به امور حقيقيه ثابته اخرويه ، و به حقايق دائمه\r\n\r\n\r\n","description":"","footnote":"\r\n( 1 ) . سورهء حشر ( 59 ) ، آيهء 19 .\r\n","page_name":" 188 ","page_number":188},
  {"content":"\r\n\r\nروحانيه از ارواح عاليه و ملائكه سماويه و ارضيّه .\r\nو غالبا اين قسم از مكاشفات صوريه اخرويه ، متضمن مكاشفات معنويه و معانى غيبيه مىباشند .\r\nو به جهت جامعيّت و احاطه‌اش ماهيت معنى و صورت را ، از اعلى مراتب كشف و يقين مىباشد .\r\nچنان كه سابقا در فرق در ميانهء وحى و الهام اشاره نمودم ، و ليكن در نزد صاحبان بصيرت مخفى و مستور نيست كه همين قسم از كشف را نيز مراتب مختلفه و درجات متفاوته است به حسب ارتفاع حجب - كلا و بعضا ، شدّتا و ضعفا ، و اصلا و تبعيتا - در كشف صورى و معنوى .\r\n\r\nتحقيق و توضيح\r\n\r\nدر بيان آنكه محل تابش انوار الهيّه مقام غيب ناطقهء انسانى و قوا و حواس غيبى آن مىباشد نه حواس جزئى كه خود حجاب و حائل و مانع‌اند\r\nبدان‌كه از تأمّل صادق در اين لمعات و اشراقات ، از براى صاحبان بصيرت منكشف مىشود كه : منبع همهء اين مكاشفات ، قلب لطيف انسانى در نزد استعمال قوهء عقليّه منوّره به انوار الهيه و لمعات ربّانيّه حواس روحانيه و مشاعر نورانيه كه از قواى ذاتيه و جنود فطريّهء نفس ناطقهء قدسيه مىباشند ، نه اين حواس ظاهره و قواى متفرقه را .\r\nبلكه استعمال اين حواس ، حجاب و ساتر است از مكاشفات صوريّهء غيبيه و از مشاهدات برزخيهء مثاليه .\r\nمگر از براى كمّلين از انبياء و اولياء ، كه مقام ايشان جامع بين النشأتين باشد .\r\nيعنى توجه به باطن ، حجاب از ظاهر ، و توجه به ظاهر حجاب از باطن نباشد « لا يشغلهم شأن عن شان » .\r\nو مشروحا در شرح فقرات حديث شريف مذكور خواهد آمد ، و بيان انكشاف\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآن است كه سابقا بيان نمودم كه نفس شريف انسانى در حدّ ذات ، وراى اين حواس است .\r\nيعنى بصرش عين ذات ، و ذاتش عين بصر است .\r\nچنان كه در صحيفهء الهيه از براى اشاره به اين لطيفهء الهيه فرموده‌اند :  « فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ »  « 1 » ،  « خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ »  « 2 » .\r\nيعنى : « چشمهاى ظاهر ايشان كور نيست ، و ليكن چشمهاى دل ايشان كور است ، مهر زده است خداوند بر دلهاى ايشان و بر گوشهاى ايشان و بر چشمهاى ايشان » .\r\nو نسبت اين قوا ، و حواس روحانى ذاتى ، نسبت فرع به اصل و نسبت پرتو به آفتاب است .\r\nو مادامى كه حجاب التفات به اين نشأت فانى باقى است ، اين حواس در مواضع متفرقهء خود باقى ، و ادراك هريك مقصور بر عالم شهادت ، و بر مدركات خاصهء خود مىباشد .\r\nزيرا كه تعلقات اين نشأت حجب و استارند از رجوع اين فروع به اصول خود ، و از اتحاد اين عكوس به ذوات خود مگر هنگام مرگ طبيعى ، يا ارادى كه عبارت است از انقطاع تعلقات اين نشأت ، و ارتفاع حجب ، و استار عالم شهادت .\r\nو در نزد خواب كه برادر مرگ است ، اين فروع به اصول خود راجع ، و با ذات خود ، كه قلب شريف انسانى يعنى نفس ناطقهء قدسيه است ، متحد مىشوند .\r\nپس مىبيند به آنچه كه مىشنود ، و مىشنود به آنچه كه مىبيند و مىبويد به آنچه كه مىچشد ، و مىچشد به آنچه كه مىبويد ، و هكذا .\r\nپس همچنان‌كه نفس شريف انسانى ، به اين حواس ظاهرى فرقى ، مدرك موجودات عالم حس و عالم شهادت است ، به آن حواس باطنى ذاتى ، مدرك\r\n\r\n\r\n","description":"","footnote":"\r\n( 1 ) . سورهء حج ( 22 ) ، آيهء 46 .\r\n( 2 ) . سورهء بقره ( 2 ) ، آيهء 7 .\r\n","page_name":" 190 ","page_number":190},
  {"content":"\r\n\r\nموجودات عالم جبروت و عالم غيب است .\r\nو فرقى نيست مگر به اينكه در عالم ملك ، به جهت ضيق نشأت ، مواضع و مظاهر آن حواس مختلف ، و محسوسات و مدركات ، متغاير است ؛ به حيثيتى كه هر يك را محسوس خاصى است كه به ديگرى مدرك ، نمىتواند شد .\r\nبخلاف عالم ملكوت كه به جهت وسعت و فسحتش ، به حسب وجود ، عين يكديگر ، و عين ناطقهء قدسيه‌اند .\r\nاز اينجا ظاهر مىشود سرّ معناى كلام محققين از حكماء و متكلّمين ، كه مدرك به همهء ادراكات نفس ناطقه است .\r\nو سرّ معناى كلام ايشان كه نفس همهء قواست .\r\nمتفطن باش كه دقيق المسلك و صعب المنال است . و از اينجا نيز منكشف مىشود سرّ عالم رؤيا ، زيرا كه در حالت خواب ، بعضى از تعلّقات حسّيّه منقطع ، و طايفه‌اى از حجب و اغشيهء هيولائيه ، مرتفع مىشود .\r\nلهذا گفته‌اند : النوم اخ الموت .\r\nپس اين حواس متفرقه ، به اصل خود راجع ، و به ذات خود كه ناطقهء قدسيّه است ، برمىگردند .\r\nپس اصحاب رؤيا ، مىبينند به بصر ذوات خود ، و هكذا .\r\nو تفصيل كيفيت و حقيقت رؤيا و بيان كيفيت رؤياى صادقه و رؤياى صاحب تدبير و رؤياى كاذبه كه موسوم به اضغاث و احلام است بسطى تمام از كلام مىخواهد .\r\nنه اين وجيزه را گنجايش بسط و تفصيل ، و نه اين فقير را مجال بيان و تحقيق .\r\nولى از براى اينكه اين وجيزهء شريفه به كلى از بيان آن خالى نباشد به وجهى از اجمال مىگويم كه در حالت نوم نفس شريف انسانى كه از شواغل حسيه فارغ و جوهر روح بخارى كه مطيه و مركب قواى نفسانى است ميل به باطن مىنمايد .\r\n\r\nاشاره به سرّ عالم ربانى و بيان كيفيت رؤياى صادقه و خوابهايى كه قبول تعبير نمايند\r\nپس اگر نفس ناطقه به جهت فطرت اصليه ، يا قدسيهء كسبيه ، يا به جهت انزجار\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاز مكدرات نشأت دنياويه ، متوجه شود به ملكوت اعلى ، يعنى متصل شود به برازخ علويه و نفوس منطبعه سماويه ، كه در لسان نبوت تعبير از آن به لوح قدر و لوح محفوظ و اثبات است ، و مشاهده نمايد در صورت اولى صور عقليه و مجردات امريه را ، و در صورت دوم صور مثاليهء قدريه را ، پس به جهت صقالت و مرآتيّتش ، منعكس مىشود در او ، به اندازهء قابليّت و استعدادش ، صور روحانيه مجرد ، و يا صور مثاليه برزخيه .\r\nپس اگر قوهء متخيله كه شغلش محاكات و اختراع صور و اشباح برزخيه ، و تصور صور مجردهء عقليه است به صور خياليه و اشباح مثاليه ، صورت عقليه را به صورت مطابقهء آن از صور مثاليه در صقع خيال تصوير كند ، و به مظهر حس تمام مشترك منتقل نمايد .\r\nمثلا : اگر صورت عقليه ، صورت شير باشد ، صورت خياليه نيز صورت شير باشد ؛ رؤيا صادق و محتاج به تعبير و تأويل نخواهد بود .\r\nو همچنين در صورت اتصال به لوح قدر ، اگر صورت منعكسه مثاليه ، بعينها باقى باشد و تصرفى و تبديلى از صورتى به صورتى از قوهء متخليه كه شغلش به حسب جبلّت و فطرت تصوير و اختراع و تمثيل و محاكات است ، تحقق پذيرد ، باز رؤيا صادق و مطابق واقع و به تأويل و تعبير محتاج نخواهد بود .\r\nو رؤياى انبياء ( عليهم السلام ) غالبا ، از اين قسم مىباشد ، چنان كه در بيان مراتب نبوت اشاره نمودم .\r\nلهذا از مشكات ولايت وارد است كه : رؤياى صادقه ، يك جزو از اجزاى نبوت است .\r\nو در بعضى احاديث « يك جزو » از « چهل و شش جزو » وارد است .\r\nو اگر در صورت اول صورت عقليه ، به مطابق خود از صور جزئيه خياليه ، مصور نشود ، بلكه به صورتى مصور شود كه به وجهى از وجوه مناسب صورت اصليه باشد ، و در صورت دوم نيز صورت مثاليه به حال خود نماند ، و ليكن مبدل شود به صورتى كه مناسب صورت اصليه باشد .\r\nپس اين قسم از رؤيا ، صاحب تأويل و تعبير مىباشد ، ولى اگر مناسبت تامّه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nباشد ، تعبيرش آسان و به اندك تأملى ظاهر مىشود و مطابق واقع مىباشد ، و الا تعبيرش صعب و به حسب مراتب مناسبت در شدت و ضعف متفاوت مىشود .\r\nو اگر مناسبت بغايت ضعيف باشد ، تعبيرش صعب‌تر و تأمل در حذف زوايد و مغيّرات بيشتر تا صورت اصليه پيدا شود ، لهذا غالبا تعبير فاسد و مطابق واقع نمىآيد .\r\nو نيز بايد دانست كه منشأ مطابقت صورت محكيه ، با صورت اصليه گاهى قوت نفس و قدسيّت اوست ، و گاهى رسوخ صورت اصليه ، و قوت ادراك اوست .\r\nو منشأ عدم مطابقت گاهى ضعف نفس و انكسار او ، و قوت و غلبه قوهء مخيله است .\r\nو گاهى عدم رسوخ صورت اصليه ، و ضعف ادراك اوست ، و با غير مذكورات است از امور داخليّه و خارجيه ، كه حصرش به حيّز تقرير و تحرير نمىآيد .\r\nو از جملهء لطيفه تعبير ابن سيرين است رؤياى كسى را كه گفت در خواب ديدم كه : « دهنهاى مردم و فرجهاى زنها را مهر مىكنم » .\r\nابن سيرين گفت كه : « تو مؤذنى و اذان را پيش از طلوع صبح صادق مىگوئى » .\r\nصاحب رؤيا تصديقش كرد .\r\nو ديگرى گفت : « در خواب ديدم كه روغن زيت را در زيتون مىريزم » .\r\nابن سيرين گفت : « جاريهء مدخولهء تو مادرت است ، زيرا كه زيتون اصل زيت است » .\r\nبعد از تفتيش منكشف گرديد كه جاريهء او مادر او بوده است كه در صغر سن او ، اسيرش كرده بودند .\r\nو ديگرى گفت : « در خواب ديدم كه مرواريدها را در گردنهاى خوكها مىآويزم » .\r\nابن سيرين گفت : « تو حكمت را به غير اهلش مىآموزى » . صاحب رؤيا تصديقش كرد .\r\nبدان‌كه اين قسم از رؤيا نيز از براى انبياء ثابت است ، چنان كه از حضرت رسالت مروى است كه : « در خواب ديدم كه شير خوردم و چركها از ناخنهاى من\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبيرون رفت ، پس تعبير كردم او را به علم » .\r\nبدان‌كه اگر در ميانهء صورت محكيّه ، و صورت اصليه مناسبتى نباشد كه قابل تعبير و تأويل شود ، و يا نفس را در حالت خواب به جهت ضعف و انكسار و يا به جهت شدت تعلقش به اين نشأت ، و يا به جهت اسباب و جهات ديگر كه حصرش به حيّز تقرير و تحرير برنمىآيد ، به عالم علوى اتصالى حاصل نيايد ، بلكه مشغول شود به مخترعات و جزافيات قوهء متخيله ، كه شغلش ، تركيب و تفصيل صور خياليه ، و تمثيل و تصوير اشباح مثاليه است .\r\nكيف كان و على اىّ نحو كان - آن صور مخترعه غير منضبطه ، مشاهد شوند از براى نفس در محضر حس مشترك كه موسوم است به لغت يونانى به بنطاسيا يعنى لوح نفس .\r\nو محفوظ شوند در قوهء خيال كه خزانهء حس مشترك است تا بيدارى حاصل آيد ، و التفاتى به آن صور مخترعهء مخزونه در قوهء حافظه متحقق شود .\r\nپس اين قسم از رؤيا ، در هردو صورت از رؤياى كاذبه ، و اضغاث و احلام است .\r\nيعنى تأويلى و تعبيرى از براى آن نمىباشد . بلكه از اكاذيب وهميه و وساوس خياليه مىباشد ، كه از شيطنت و تصرفات غير منضبطهء قوهء متخيله حاصل مىشوند .\r\n\r\nاشراق و اناره\r\n\r\nبيان آنكه همهء اقسام رؤيا در بيدارى نيز صورت وقوع پيوندند\r\nبدانيد اى صاحبان بصيرت و حكمت ، و اى طالبان مراتب كشف و حقيقت ، كه همهء مذكورات كه در حالت رؤيا به رشتهء تقرير كشيدم و به سلك تحرير آوردم ، در حالت بيدارى نيز حاصل مىشوند .\r\nزيرا كه نفس شريف انسانى به حسب اصل سنخ ذات ، از عالم ملكوت است ، در حالت « يقظه » يعنى بيدارى نيز به عالم ملكوت متصل و به عالم غيب ملتفت\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىشود .\r\nو قوهء متخيله را نيز در حالت بيدارى تصوير و محاكات و تمثيل و اختراع ثابت است .\r\nو مطابقت و عدم مطابقت صورت محكيّه ، با صورت اصليه ، و مناسبت و عدم مناسبتش ، و اتصال نفس به عالم غيب و اتصال در بيدارى نيز متصور است .\r\nنمىبينى انبياء را كه در حالت بيدارى از مغيبات عالم ملكوت ، خبر مىدهند ، و مورد وحى و الهام مىشوند ؟\r\nو نمىبينى اصحاب سودا ، و ماليخوليا را ، بلكه كسانى را كه در وقت اعراض از شواغل حسّيه و اعمال بدنيه ، به مخترعات و جزافيات قوهء متخيله ، مشغول مىشوند ، و اصلا به عالم علوى التفات نمىنمايند ؟\r\n\r\nبيان آنكه طرق اتصال به ملكوت بسيار است ولى مطلوب طريق زهد و متابعت از شرع انور است\r\nبدان‌كه بيان كيفيّت و اقسام رؤيا - از باب الكلام يجر الى الكلام - به ميان آمد ، پس برمىگردم به اصل مدعا ، و مىگويم كه : از براى ارتفاع حجب و غواشى اين نشأت حسيه تا اتصال به عالم علوى حاصل شود ، اسباب مختلفه و طرق متشتّته است ، نه اين وجيزه را گنجايش بسط و تفصيل ، و نه اين فقير را مجال بيان و تحقيق است .\r\nولى بايد دانست كه : آنچه كه از آن طرق و اسباب مرغوب ، و مطلوب و مرضى و محبوب و سيرهء انبياء و اوصياء و متابعين ايشان است ، طريق زهد حقيقى و تقواى صميمى ، و ورع واقعى و مجاهدات نفسانيه و رياضات علميه و عمليه ، و توجه تام به حضرت ربوبيت ، و انقطاع تمام به درگاه احديت است . تا ناطقهء قدسيه از تعلقات و تشبثات اين نشأت داثره ، رهائى يابد ، و به عالم قدس و طهارت متصل گرديده ، به اندازهء قابليت و استعدادات ، مورد مكاشفات غيبيه و انوار الهيه واقع شود كه :  « الَّذِينَ جاهَدُوا فِينا لَنَهْدِيَنَّهُمْ سُبُلَنا »  « 1 » . و باقى طرق و اسباب را كه موجب\r\n\r\n\r\n","description":"","footnote":"\r\n( 1 ) . سورهء عنكبوت ( 29 ) ، آيهء 69 .\r\n","page_name":" 195 ","page_number":195},
  {"content":"\r\n\r\nالتفات نفس به برازخ سفليه مىباشند ، و به اين جهت از امور غيبيه و صور مثاليه برزخيه اطلاع حاصل مىشود ، در نزد اهل بصيرت ، وقعى و اعتبارى نمىباشد ، چنان كه سابقا اشاره نمودم . خواه طريق رهبانيت و كهانت باشد ؟ و يا غير آن از اسبابى كه موجب ترك استعمال حواس ، و اعراض نفس از اين نشأت حسيّه ، و توجه قلب به عالم اشباح و مثال باشد .\r\n\r\nمكاشفهء معنويه\r\nبدان‌كه قسم دوم از اقسام مطلق كشف ، كشف معنوى است . و آن عبارت است از : ظهور معانى و حقايق غيبيه و انوار عقليه ، به حيثيتى كه مجرد باشند از جهات وضعيه و تعيّنات مقداريّه .\r\nو در نزد صاحب بصيرت ، مخفى و مستور نيست كه اين قسم از كشف ، از تجليات دو اسم « عليم » و « حكيم » است از اسماء حسنى .\r\nچنان كه كشف سابق از تجليات دو اسم « سميع » و « بصير » است ، اگرچه نسبت در ميانهء اين دو اسم ، عموم و خصوص مطلق باشد .\r\nزيرا كه در شارقات سابقه بيان نمودم كه هر اسمى عين مسماست به اعتبارى و غير مسماست به اعتبارى .\r\nپس از براى هر اسمى به اعتبارى اتحاد با مسماى اين دو اسم ، در تحت آن دو اسم مندرج باشند ، و اگرچه از براى هريك از اين دو ، حكمى ثابت و اثرى مترتب است كه از براى ديگرى ثابت نيست .\r\n پادشاهان مظهرِ شاهىِ حق * عارفان مرآتِ آگاهىِ حق \r\n\r\nبيان آنكه مراتب كشف معنوى تناهى ندارد\r\nبدان‌كه از براى كشف معنوى نيز مراتب و درجات است ، بلكه مراتب و درجات آن به اعتبارى غير محصور بلكه غير متناهى است .\r\nزيرا كه در شارقات سابقه به حد انكشاف آمد كه وجود را مراتب مختلفه و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nدرجات متفاوته است به حسب شدت و ضعف ، و به اعتبار كمال و نقصان .\r\nو در نزد صادق محقق از بينات است كه مراتب اشدّ و اضعف غيرمتناهى است .\r\nبه اين معنا كه هيچ مرتبه از مراتب شدت متحقق نمىباشد مگر اينكه مرتبهء ديگر در فوق آن متصور توان نمود كه اشدّ از سابق باشد تا منتهى شود به مرتبه‌اى كه در آن شدت و عدّت وجود و كمالات وجود ، فوق غيرمتناهى باشد به عدهء غير - متناهى ، و آن حقيقت صرفه ، و صرف حقيقت واجب الوجود بالذات است ، چنان كه در شارقات سابقه به بسط تمام به حد انكشاف آمد .\r\nبلكه مىتوان گفت : كه در ميانهء مرتبه‌اى از اشدّ و مرتبه‌اى از اضعف نيز ، مراتب غيرمتناهيه متصور است .\r\nمثلا : ميانهء حرارتى كه صاحب ده جزو از اجزاى حرارت است ، و حرارتى كه صاحب يازده جزو از اجزاى حرارت است ، مراتب غيرمتناهيه متصور است .\r\nزيرا كه هر جزوى قابل تنصيف و تثليث و تربيع است و هكذا .\r\nهمچنين است نصف نصف ، و ثلث ثلث ، و ربع نصف ، و ربع ثلث و ثلث ثلث ثلث ، و هكذا هلّم جّرا ، الى غير النهايه .\r\nو ليكن مراتب كلّيهء كشف معنوى محصور است .\r\nجماعتى از محققين از اهل حكمت و برهان را مذهب آن است كه شش مرتبه دارد .\r\nو مذاق جمع ديگر از ايشان آن است كه هفت مرتبه دارد . و مشروحا و مبسوطا خواهد آمد .\r\nو مطابق اين تعيين است تعيين مراتب ايمان در احاديث اهل بيت عصمت و طهارت به شش مرتبه و هفت مرتبه ، و تعيين مراتب بطون قرآن در آن اخبار به هفت مرتبه .\r\nو مستفاد از ساير اخبار و آثارى كه در اين باب از مشكات ولايت وارد است مختلف است .\r\nاز بعضى مستفاد مىشود كه مراتب كليهء كشف معنوى نود هزار است چنان كه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدر كتاب حيات القلوب از صادق آل محمد ( صلى اللّه عليه و آله ) مروى است كه فرمودند : « در ميانهء خداوند عالم و خلق او ، نود هزار حجاب است » .\r\nيعنى از حجب معنوى چنان كه صاحب آن كتاب تفسير كرده است ، و دور نيست كه تفسير از راوى باشد و از لفظ حديث نيز مستفاد مىشود ، متفطن باش !\r\nو از بعضى مستفاد مىشود كه از براى او نود مرتبه است چنان كه در همان كتاب از امام محمد باقر ( عليه الصلاة و السلام ) مروى است كه : « روزى جبرئيل در خدمت رسول خدا ( صلى اللّه عليه و آله و سلّم ) بود ناگاه نظر كرد بسوى آسمان و رنگش مانند زعفران متغير شد و به آن جناب پناه آورد . ديد كه ملكى عظيم از آسمان به زير مىآيد كه ما بين مشرق و مغرب را پر كرده است . تا نزديك آن جناب رسيد و عرض كرد كه :\r\n- حق تعالى مرا به خدمت تو فرستاده است كه مخيّر گردانم ترا در ميانهء اينكه پادشاه و پيغمبر باشى .\r\nپس آن جناب ديد كه رنگ جبرئيل به حال خود برگشته است و عرض كرد به خدمت آن جناب كه :\r\n- « اختيار من كه بنده و پيغمبر باشى » .\r\nپس آن جناب به آن ملك فرمودند كه :\r\n- « بلكه مىخواهم بنده و پيغمبر باشم » .\r\nپس آن ملك پاى راست خود را برداشت و در ميان آسمان اول گذاشت و پاى ديگر را در آسمان دوم گذاشت و همچنين هر قدمى را در آسمانى مىگذاشت و هرچند بلند مىشد كوچكتر مىشد پس آن جناب به جبرئيل فرمودند كه : ترا متغيّر ديدم و ترسيدم سبب تغير چه بود ؟\r\nعرض كرد : اى پيغمبر خدا مىدانى كه اين ملك كيست ؟\r\nفرمود : نه .\r\nعرض كرد كه : اين ملك اسرافيل بود كه حاجب پروردگار است و از روزى كه خداوند عالم آسمان و زمين را آفريده است به زمين نيامده بود .\r\nچون ديدم كه به زمين مىآيد گمان كردم كه قيامت برپا شده است لهذا\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمتغيّر شدم .\r\nو چون ديدم كه براى كرامت و بزرگوارى تو آمده است به حال خود آمدم نديدى كه چگونه كوچك مىشد هرچند بلند مىشد .\r\nهر چيزى كه به درگاه جلال حق تعالى و محل مناجات و قرب او نزديك مىشود در نزد عظمت او حقير مىگردد .\r\nاين ملك حاجب پروردگار است و نزديكترين خلق است در درگاه او ، لوح در ميان دو ديدهء او است از ياقوت سرخ ، چون حق تعالى وحى مىفرستند لوح بر پيشانى او مىخورد ، پس نظر مىكند در لوح ، و آنچه مىيابد به ما القاء مىكند ، و ما به آسمان و زمين مىرسانيم ، و با آنكه او نزديكترين خلق است به محل صدور وحى ، ميان او و محل صدور وحى و ظهور عظمت و جلال او ، نود ( 90 ) حجاب است از نور كه ديده‌ها نزد او مانده مىشود ، و به شمار و وصف نمىآيند ، و من نزديكترين خلقم به اسرافيل ميان من و او ، هزار ( 1000 ) ساله راه است » .\r\nچون اين حديث علاوه بر اصل مدعا بر لطايف و دقايق بسيارى از حقايق و اسرار معرفت مشتمل بود همه حديث را ايراد نمودم ، متفطن باش .\r\nو از بعضى مستفاد مىشود كه از براى كشف معنوى ، هفتاد و دو ( 72 ) مرتبه است .\r\nچنان كه صاحب آن كتاب گفته است كه در چندين حديث از امام جعفر صادق ( عليه الصلاة و السلام ) منقول است كه خداوند عالم به عيسى ( عليه السلام ) دو اسم اعظم داده بود كه به آنها مرده را زنده مىكرد و آن معجزه‌ها از او ظاهر مىشد .\r\nو به موسى عليه السلام ، چهار اسم داده بود .\r\nو به ابراهيم عليه السلام ، هشت اسم .\r\nو به نوح عليه السلام ، پانزده اسم . و به آدم ، بيست و پنج اسم .\r\nو اين همه را به حضرت رسول ( صلى اللّه عليه و آله ) داد با زياده .\r\nبدرستى كه اسماء عظام الهى ، هفتاد و سه ( 73 ) اسم است ، يك اسم مخصوص ذات مقدس او است كه به هيچ كس تعليم نكرده است و هفتاد و دو اسم را به حضرت رسول تعليم كرده است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nوجه دلالت اين حديث بر مدعا آن است كه در شارقات سابقه بيان نمودم كه در لسان نبوت و ولايت غالبا بر مراتب حقايق موجودات نيز اسماء اطلاق نموده‌اند بخصوص در ادعيهء مأثوره از مشكات ولايت .\r\nچنان كه در نزد صاحبان بصيرت مخفى و مستور نيست .\r\nاز آن جمله در اين باب نص است كلام صادق آل محمد ( عليه السلام ) كه فرمود : « نحن اسماء اللّه الحسنى » و در زيارت ششم وارد است : « على اسم اللّه الرضا » .\r\nو از معدن عصمت وارد است كه : مراد از اسماء در آيهء شريفهء  « وَ عَلَّمَ آدَمَ الْأَسْماءَ »  « 1 » حقايق اشياء است ، و غير اينها از اخبار و آثار .\r\n\r\nاشاره به اختلاف اخبار در مراتب كليهء كشف و سرّ اختلاف\r\nدر نزد صاحبان بصيرت از بينات است كه مراد از اسماء عظام ، انوار قدسيّه و مفارقات عقليه است كه عالم ايشان عالم جبروت و سلطنت است نسبت به ساير اشياء .\r\nبعضى از انبياء را با دو مرتبه از آن مراتب اتصال و اتحاد است و بعضى را با چهار مرتبه تا هفتاد و دو مرتبه .\r\nلهذا مظهر معجزات و كرامات مىباشند ، متفطن باش ! .\r\nو از بعضى مستفاد مىشود كه مراتب ايمان ، چهل و نه ( 49 ) جزء است ، و هر جزوى منقسم است بر ، ده ( 10 ) جزو .\r\nو نصيب بعضى يك جزء ، از ده جزء ، از چهل و نه جزء ، است ، تا چهل و نه جزء تمام ، چنان كه سابقا نقل نمودم .\r\nپس جميع مراتب ايمان بنابراين ، چهارصد و نود ( 490 ) مرتبه خواهد بود .\r\nو در كتاب حيات القلوب از امير المؤمنين ( عليه السلام ) مروى است كه فرمود :\r\n« حق تعالى بود و هيچ خلقى با او نبود ، پس اول چيزى كه آفريد نور حبيب خود محمد ( صلى اللّه عليه و آله ) بود . آفريد او را پيش از آنكه آب و عرش و كرسى و آسمانها ، و زمين و لوح و قلم و بهشت و دوزخ و ملائكه و آدم و حوّا را ، بيافريند به چهارصد و بيست و چهار هزار سال » .\r\nو در بعضى اخبار ، بيست و پنج هزار سال .\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 31 .\r\n","page_name":" 200 ","page_number":200},
  {"content":"\r\n\r\nو در بعضى ، دوازده هزار سال .\r\nو در بعضى ، هفت هزار سال . و در بعضى ، چهارده هزار سال وارد است .\r\nصاحب آن كتاب گفته است كه احاديث در باب خلق انوار ايشان بسيار است و اين كتاب گنجايش ذكر همه ندارد و بعضى در كتاب امامت مذكور خواهد شد .\r\nاما اختلافى كه مدت سبق خلق انوار ايشان بر ساير خلايق هست :\r\nچون معانى خلق متعدد و مراتب هريك مختلف است كه هريك بر يكى از آنها محمول باشد . چنان كه در كتاب بحار الانوار بيان شده است .\r\nبدان‌كه در اين اخبار اشارات لطيفه است به اينكه در ميانهء نور مقدس آن جناب و عرش و كرسى و غير آنها چهارصد و بيست و چهار هزار حجاب است از حجب معنويه و انوار عقليه ، و به اينكه آن نور پاك و انوار مقدسهء اوصياى او ، جامع جميع انوار و كمالات و لمعات و ساير مخلوقات‌اند به نحو اشرف و اعلى و ابهج و اقدس و اقوى .\r\nلهذا صاحب ولايت مطلقه و خلافت كليه‌اند كه محيط به همهء اشياء است .\r\n\r\nابطال زمان موهوم و زمان تقديرى و نقل اقوال اهل تحقيق\r\nاختلاف اين روايات در مقام تعبير و بيان اشاره به آن است كه پيش از ايجاد عرش و كرسى و آسمان و زمين نه امتدادى متصور است و نه مدتى ، و نه حركتى ممكن است و نه زمانى ، و در جاى خود محقق است كه زمان مقدار حركت فلك محدود جهات است ، و زمان موهوم از اكاذيب مخترعات اوهام جماعتى از غير - محصلين متكلّمين است .\r\nو سيد اعاظم و سند افاخم مير داماد ( قدس سره ) مفاسد اين رأى كاسد ، و اين وهم كاذب را ، در كتاب قبسات نوريّه به استيفاى تمام بيان فرموده ، و محقق فاضل ملا اسماعيل خواجوئى « 1 » نيز وجوه بطلان و فساد آن را در حواشى خود بر حاشيهء خفرى بيان فرموده ، و زمان تقديرى كه بعضى از مفسرين در امثال اين مقام توهم نموده‌اند خالى از تحصيل و عارى از معناى محصل بلكه از خيالات فاسده و توهمات كاذبه است .\r\n\r\n\r\n","description":"","footnote":"\r\n( 1 ) . ملا اسماعيل ، محقق خواجوئى رساله‌اى در نفى زمان موهوم و اثبات حدوث دهرى به عنوان رد بر آقا جمال خوانسارى نوشته است كه به ضميمهء كتاب ثمرة الفؤاد در معاد ( كه هر دو رساله به خط مؤلف نزد حقير است ) جزء منتخبات فلسفى تأليف ، حقير چاپ و خلاصه‌اى از آن به لغت فرانسه اثر مغفور له هنرى كربن جدا منتشر شده است ( آشتيانى ) .\r\n","page_name":" 201 ","page_number":201},
  {"content":"\r\n\r\nزيرا كه در ميانهء مجرد از زمان و مكان انطباقى و اتصالى متصور نيست زيرا كه مجرد ثابت الذات است و زمان متغير الذات ، چگونه انطباق متصور مىشود در ميانه ثابت الذات و متغير الذات .\r\nو نيز نسبت هر مجردى به همهء اجزاى زمان مساوى است و از همهء اجزاى زمان خارج است .\r\nپس چگونه انطباق متصور است و چگونه زمان از براى آن توان فرض كرد .\r\nپس زمان تقديرى در امثال اين مقام ، تقدير امر باطلى و فرض امر محالى است . [ تو همه صاحب تفسير مجمع البيان 
  ]\r\nو چه بسيار اجلّ و ارفع است كلام خدا و كلام انبياء و خلفاى او كه معادن علم و حكمت ، و ينابيع وحى و الهامند بر امر باطلى و فرض محال محمول شود .\r\nبدان‌كه در ازاى هر حجابى كشفى ، و در حذاى هر نور مشاهده‌اى است ، پس بنابر اينكه مراتب حجب و انوار نود هزار ، يا چهارصد و بيست و چهار هزار باشد ، اقسام كشف و مشاهده نيز به همان درجات مىباشد .\r\nو هر كشفى ديده‌اى از بصيرت مىخواهد وراى ديدهء كشف ، پس نود هزار ، يا چهارصد و بيست و چهار هزار ديده بايد تا مراتب و درجات كشف معنوى ديده شود .\r\nو با وجود اين معنى هر مرتبه‌اى از مراتب كشف ديده‌ها به حسب قوت و ضعف بصيرت و بينائى متفاوت‌اند .\r\nيكى كاه مىبيند و ديگرى كوه ، يكى دريا مىبيند و ديگرى قطره ، يكى آفتاب بيند و ديگرى ذره .\r\n\r\nمناجات مع قاضى الحاجات\r\nخداوندا به ذات پاكت و به عظمت و كبريايت و به عزت و جلالت و به شارقات تجليات ذات و صفاتت و به والهان انوار نعوت جمالت و به خاصان درگاه راز و نيازت و به پويندگان طريق كعبهء وصالت و به سالكان مسالك فناى توحيد ذاتت و به عاكفان فناى كوى قرب و جوارت و به عاشقان حسن آفتاب جمالت و به واصلان بارگاه جنابت و به سوختگان آتش مهر لذيذ لقايت كه دلم را به شارقات مكاشفهء جلالت روشن گردان و روانم را به انوار مشاهدهء جمالت منوّر ساز !\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز حضيض بيانم به اوج عيان آور و از حيّز نقصانم به ذروهء كمالم رسان !\r\nكسوت تجريدم بپوشان و از لباس هستيم باز رهان !\r\nتا خاك هستى را بر باد دهم و زندگى جاويد از سر گيرم پاى بر فرق فرقدان نهم ، و از دايرهء زمان و كون و مكان بيرون روم .\r\nدم از « موتوا قبل أن تموتوا » زنم و غرقهء بحر محيط فنا گردم ، محو جمال ازلى شوم ، جز ترا نبينم و جز ترا نپرستم ، و به قصوى درجات كشف سبحات حجب و انوار فايز گردم .\r\nو به قوت بصيرت و بينايى در هر مرتبه از مراتب انوار ، آفتاب بينم ، نه ذره دريا بينم نه قطره .\r\nآمين يا غاية آمال المشتاقين و يا منتهى اشواق السالكين و العارفين .\r\n\r\nتنبيه\r\nبدان‌كه از براى هريك از مراتب كليهء متعيّنهء كشف معنوى كه از مشكات ولايت و اساطين حكمت و معرفت مقرر گرديده است ، لمّى ثابت و سرّى متحقق است « لا يعلمه  إِلَّا اللَّهُ وَ الرَّاسِخُونَ فِي الْعِلْمِ »  « 1 » .\r\nيعنى كسانى كه تحصيل مراتب كشف معنوى نموده در مرتبهء مشاهده و عيان باشند ، اسرار و وجوه تعيين مراتب كليهء مذكوره و غير مذكوره در نزد ايشان مشاهد و مكشوف مىباشد ، چنان كه در بيان كشف سرّى بيان خواهم نمود .\r\nو الا جز اعتقاد اجمالى در اين باب چاره‌اى نخواهد بود ، زيرا كه تخمين و جزاف محال است اينكه از معادن حكمت و معرفت و از ينابيع عصمت و طهارت صادر شود .\r\nو بعضى از مشايخ علما گفته است كه ، اخبار بسيارى از مشكات ولايت در تعدد عوالم وارد است و بيشتر آن عوالم به حسب عدد كه در اخبار وارد است اين است كه : « هزار ، هزار ، عالم ، و هزار ، هزار ، آدم ، است و تو در آخر آن عوالم\r\n\r\n\r\n","description":"","footnote":"\r\n( 1 ) . سورهء آل عمران ( 3 ) ، آيهء 7 .\r\n","page_name":" 203 ","page_number":203},
  {"content":"\r\n\r\nو در آخر آن آدمها واقع شده‌اى » .\r\nو اين عدد را ابن بابويه ( عليه الرحمة ) در كتاب خصال از امام محمد باقر ( عليه السلام ) روايت نموده است .\r\nو مستفاد از آن اخبار آن است كه : « مراد از آن عوالم - خواه متعيّن به اين عدد باشد ، و خواه به كمتر از اين - مراتب تنزّلات و تطورات فيض وجودى است .\r\nچنان كه اشاره فرموده است به اين معنا امير المؤمنين ( عليه الصلاة و السلام ) به كلام خود « لقد دوّرتم دورات و كوّرتم كورات » . [ أنا صاحب الدورات و الكورات 
  ]\r\nيعنى : « بتحقيق دور زده‌ايد دور زدنهاى بسيار و گرديده‌ايد گرديدنهاى بسيار » .\r\nو به كلام خود ، بدرستى كه از براى خدا در هر روزى سه لشكر است لشكرى است كه نازل مىشوند از اصلاب آباء و ارحام امهات ، و لشكرى است كه بيرون مىآيند از ارحام امهات به عرصهء دنيا ، و لشكرى است كه كوچ مىكنند از دنيا بسوى آخرت .\r\nو مشتملند اين عوالم بر اجناس از موجودات و بر انواع آنها و اصناف آنها از ذوات و صفات .\r\nپس بنابراين ، مراد از عدد مذكور و غير آن از اعدادى كه در اخبار وارد است ، مطلق كثرت است چنان كه در السنه و افواه متداول است نه تعيين خصوص اعداد مذكوره . » تمام شد كلام آن شيخ بزرگوار ، و خالى از بعد نيست زيرا كه در بسيارى از اعداد مرويه و غير مرويه كه اساطين علما و محققين از حكماء و عرفا تعيين نموده‌اند جارى نيست ، چنان كه در نزد صاحبان حكمت و بصيرت مخفى و مستور نيست .\r\n\r\nبيان اقسام كشف معنوى از : حدسى ، قدسى ، الهامى ، روحى و شهودى\r\nبدان‌كه جماعتى از اساطين علما و محققين عرفا برطبق آنچه كه در بعضى از اخبار از مشكات ولايت وارد است از براى كشف معنوى ، بعضى شش مرتبه ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو بعضى هفت مرتبه ، تعيين نموده و در كتب و صحف خود بيان فرموده‌اند .\r\nو اين فقير نيز به جهت اقتدا و پيروى ايشان آن مراتب و اقسام را با بيانات شافيه و تحقيقات شريفه به رشتهء تقرير مىكشم تا نفعش عام و فيضش تمام باشد .\r\nپس مىگويم : مرتبهء اولاى از كشف معنوى ، كشف حدسى است و آن عبارت است از ظهور معانى غيبيه در نزد قوهء متفكره بدون اينكه محتاج باشد به استعمال مقدمات عقليه و تركيب قياسات برهانيه ، بلكه مجرد انتقال قوهء متفكره از مطالب بسوى مبادى و در ظهور و انكشاف آن معانى غيبيه در نزد قوهء مفكّره كافى و وافى باشد .\r\nلهذا اين قسم از كشف به كشف حدسى موسوم است .\r\nدوم كشف قدسى است ، و آن عبارت است از ظهور معانى غيبيه و معارف عقليه در نزد قوهء عاقله كه مستعمل قوهء متفكره است ، و آن قوه را قوهء ناطقه و نور قدسى گويند .\r\nلهذا اين قسم از كشف را به كشف قدسى ناميده‌اند و كشف سابق ، يعنى حدسى از جمله لمعات و انوار اوست چنان كه قوهء مفكّره از جملهء لمعات و انوار نور قدسى است . و هردو را از ادناى مراتب كشف معنوى شمرده‌اند .\r\nو بعضى از عرفا بعد از بيان كشف دوم گفته است كه : « اين قسم از كشف را كشف نظرى خوانند ، و بر او زيادت اعتمادى نباشد ، چه هرچه در نظر آيد تا در قدم نيايد اعتماد را نشايد و جمله ارباب نظر كه همت بر تجريد عقل و ادراك معقولات گماشته‌اند و عمر در آن صرف كردند در اين مقام بماندند و آن را وصول به مقصد حقيقى شمردند .\r\nو به حقيقت چون مقصود اصل را نشناختند از فوايد ديگر مدركات و مراتب محروم ماندند » . تمام شد كلام بعضى عرفا .\r\nسوم كشف الهامى است ، و آن عبارت است از ظهور معاينه غيبيه در نزد لطيفهء الهيه كه موسوم است گاهى به قلب معنوى و گاهى به نفس ناطقه در هنگامى كه مصفّا باشد از كدورات نفسانيه و هواجس جسمانيه و مصقّل باشد به مصقّلات مجاهدات علميه و عمليه ، و منقطع باشد از تعلقات كونيّه و تشبّثات طبيعيه .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو اين قسم از كشف را « الهام » گويند اگر مكشوف از سنخ معانى باشد و مشاهدهء قلبى و كشف روحى است و آن عبارت است از ظهور حقايق اشياء در مقام روحى كه فوق مقام قلبى است .\r\nو نسبت آن به قلب و ساير قواى عاليه و سافله نسبت آفتاب است به ماه و به ساير مستنيرات كه به نور آن منور و به ضياء آن مستضىء و به اشراق آن منجلى و منكشف مىباشند .\r\nپس مقام روحى مستفيض است به اندازهء قابليت و استعدادش از مبدأ فياض بدون واسطه نسبت به مادون خود .\r\nو افاضه مىكند به مقام قلبى و به ساير قواى عاليه و سافله كه در تحت آن واقعند ، و تقييد به نسبت مادون به جهت آن است كه مقام روحى نيز نسبت به ما فوق خود از ساير مقامات به واسطه محتاج است .\r\nبلكه در ميانهء نفس مقامات روحانيه نيز تفاوت فاحش ثابت است ، به شدت و ضعف و به كمال و نقصان .\r\nمثلا : مقام روحى انبياء و اوصياء ، اكمل و اقوى است از مقام روحى اتباع و اشياع ايشان .\r\nو در اتباع و اشياع نيز تفاوت با شدت و ضعف متحقق است ، پس هر عالى در اين مرتبه واسطهء دانى است تا منتهى شود به قطب الاقطاب ، كه روح نبى يا وصى باشد و بر اين قياس است ساير مقامات ، متفطن باش !\r\nبدان‌كه در كتاب نفايس الفنون مذكور است كه : « در مبادى اين مقام كه نامش كشف روحى است ، درجات جنان و شواهد رضوان ، و مشاهدهء ملائكه و مكالمهء روحانيه با ايشان ، كشف شود و در چمن روح به كلى صاف گردد ، و از كدورات جسمانى صقالت يابد ، عوالم نامتناهى مكشوف شود و دائرهء ازلى و ابدى نصب گردد و حجاب زمان و مكان برخيزد چنان كه از ابتداى آفرينش موجودات و مراتب آن كشف نظر او شود .\r\nهرآنچه در زمان مستقبل خواهد بود به معاينه بيند و رسول خدا ( صلى اللّه عليه و آله ) از اينجا فرمود : « لا ترفعوا رؤسكم فانّى اريكم من امامى و خلفى » .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو بيشتر خرق عادات كه آن را كرامات گويند از اشراق بر خواطر و اطلاع بر مغيبات و عبور بر آب و آتش و هوا و طىّ زمين و غير آن در اين مقام پديد آيد .\r\nو اين معانى را در نزد ارباب حقيقت زيادت اعتبارى نبود چه اهل ضلالت را نيز اين معنى صورت بندد .\r\nچنان كه رسول خدا ( صلى اللّه عليه و آله ) از شخصى پرسيد : « ما ترى ؟ »\r\nقال : ارى عرشا على الماء .\r\nفقال ( عليه السلام ) : ذاك عرش ابليس .\r\nو آنچه در نقل آمده كه دجّال مرده را زنده مىكند ، هم از اين قبيل باشد .\r\nو حقيقت كرامات جز اهل دين را نتواند بود .\r\nو آن بعد از كشف روحى در مكاشفات خفى پديد آيد .\r\nزيرا كه روح كافر و مسلمان را هست » .\r\nتمام شد كلام نفايس الفنون .\r\n\r\nبيان كشف سرى از مراتب كشف و اشاره به تجليات انوار در مقام باطن انسانى\r\nچهارم از اقسام كشف معنوى كشف سرّى است ، و آن عبارت است از ظهور معانى غيبيه و حقايق قدسيه و مفارقات عقليه در مقام سرّ ، كه فوق مقام روح است .\r\nو در اين مقام بواطن حقايق ارواح مشهود و اسرار آفرينش و حكمت وجود هر چيزى مكشوف مىگردد .\r\nپنجم كشف خفى است ، و آن عبارت است از ظهور و شهود حقايق و معانى اشياء و انكشاف صفات و نعوت جمال حق جل و علا ، كه تعبير از آنها در اصطلاح ارباب عرفان به عالم اسماء و عالم واحديّت است ، در مقام خفى كه مقام فناى سالك مسالك توحيد و عرفان است از اغيار .\r\nجماعتى از ايشان به اين شش مرتبه اقتصار نموده دو مرتبهء اخيره را قصواى مراتب و درجات كشف معنوى شمرده و گفته‌اند كه نه اشاره به اين دو مقام و در اين دو مقام ممكن ، و نه عبارت و بيان در استكشاف آنها كافى و وافى تواند بود .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n « آن را كه خبر شد خبرى باز نيامد » \r\nو بعضى مرتبه هفتمى زياد نموده كشف اخفا ناميده‌اند ، و اين معنا را از كلام معجز نظام  « وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى »  « 1 » اخذ نموده‌اند و مراد ايشان از كشف اخفى كشف ذاتى است كه در مقام فناى در فناء ، به اندازهء حوصله و استعداد سالك عارف حاصل مىشود .\r\nتعبير از اين مقام در زبان مشكات ولايت گاهى به مقام كمال اخلاص و نفى صفات است .\r\nو گاهى به مقام « الفقر فخرى » ، و « موتوا قبل ان تموتوا » « 2 » و گاهى به مقام  « قابَ قَوْسَيْنِ أَوْ أَدْنى »  « 3 » است ، و گاهى به عبارات ديگر ، متفطن باش !\r\nبدان‌كه اين مرتبه از كشف در نزد طائفهء اولى داخل در تحت كشف خفى است تا مراتب زياده بر شش مرتبه نباشد ، و زياده تحقيق و توضيح از براى اين مقامات در نزد بيان اقسام فنا و مراتب توحيد و به‌خصوص در نزد شرح فقرات حديث شريف مذكور خواهد شد ، منتظر باش !\r\n\r\nاشراق و انارة اشاره به نسبت معنوى و ارث معنوى\r\nبدان‌كه اين مكاشفات در بدايت سلوك سالك عرفان ، در خيال مقيد كه خيال سالك باشد حاصل مىشوند ، و به تدريج و با حصول ملكهء راسخه ، به عالم مثال انتقال يابد .\r\nپس اولا اطلاع به ملكوت عالم عناصر حاصل مىشود ، بعد از آن به ملكوتات افلاك به ترتيب معهود ، تا منتهى شود به لوح محفوظ كه مرتبهء نفس كلى و به قلم اعلى كه مرتبهء عقل كلى است ، بعد از آن به مرتبهء فناى به توحيد كه مرتبهء كمال\r\n\r\n\r\n","description":"","footnote":"\r\n( 1 ) . سورهء طه ( 20 ) ، آيهء 7 .\r\n( 2 ) . به مجرد فناى در وجود ، خطاب موتوا قبل ان تموتوا ، اجابت مىشود ، اگرچه سالك به مقام او ادنى يا قاب قوسين برسد ، چه آنكه شهود قيامت در اول مقام فناء ظاهر مىشود .\r\n( 3 ) . سورهء نجم ( 53 ) ، آيهء 9 .\r\n","page_name":" 208 ","page_number":208},
  {"content":"\r\n\r\nاخلاص ، و به مرتبهء فناى در فنا و مقام جمع جمع كه مرتبهء نفى صفات و فقر ذاتى و عبوديّت حقيقيه است فايز مىشود ، بعد از آن مقام فرق بعد از جمع ، و مقام تمكين و استقامت است كه فوق همهء اين مقامات است ، چنان كه در نزد شرح فقرات حديث معهود مبسوط و مشروحا مذكور خواهد شد .\r\nو ليكن بدانيد اى صاحبان بصيرت و فطنت و اى طالبان معرفت و حقيقت كه مقام فنا ، و فناى در فنا ، و مقام بقاى بعد از فنا ، به اصالت و تماميت و به حقيقت و بالذات ، مقام خاتم نبوت و خاتم ولايت است ، بعد از آن از براى كسى كه در ميانهء او ، و آن دو صاحب ولايت ، نسبت معنوى و رابطهء حقيقى متحقق شود .\r\nو اين نسبت معنويه را مراتب مختلفه و درجات متفاوته است ، و مقامات غير - محصوره بلكه غير متناهيه است ، و سبب ميراث معنوى اين و آن سبب معنوى است .\r\nو مراد از ميراث معنوى مراتب ارث معنوى انكشاف حقايق غيبيه و معانى غيبيّه و معارف « 1 » حقيقيه است .\r\nو به حسب تفاوت مراتب نسبت معنويهء مراتب ارث معنوى نيز متفاوت مىباشد .\r\nاز اينجا ظاهر مىشود سرّ كلام ختمى مآب « العلماء ورثة الأنبياء » ، و سرّ حديث « من عمل بما علم ، ورثّه اللّه علم ما لم يعلم » .\r\nزيرا كه عمل عبارت از مجاهدات نفسانيه و اعمال بدنيّه است ، سبب حصول نسبت معنويه و موجب تحقق استعداد ، حصول معارف حقيقيه است چنان كه در كلام مجيد از براى اشاره به اين لطيفهء ربانيه فرموده  « وَ اتَّقُوا اللَّهَ وَ يُعَلِّمُكُمُ اللَّهُ »  « 2 » .\r\n\r\n\r\n","description":"","footnote":"\r\n( 1 ) . به اين معنا محققان از عرفا تصريح نموده‌اند از جمله شارح فصوص ، علامه قيصرى با اينكه ايشان به ظاهر از علماى عامه و اهل سنت محسوب مىشود در اول شرح خود بر ديباچهء فصوص گويد « و من صحت نسبته الى رسول اللّه معنا و ظاهرا فهو الخليفة القائم مقامه » و خود در اينجا نسبت ظاهرى را همان قرابت ظاهرى مىداند و نسبت معنوى را وراثت علمى و تخلق به خلق حضرت ختمى دانسته است و اين معنى فقط بر اهل بيت و عترت منطبق است و لا غير . آنچه ذكر شد در تعليقه ( حدود 18 سال قبل ) مذكور افتاده و بايد وارث مقام ختمى مرتبت داراى دو نسبت باشد ؛ طينى يا نسبت به حسب طينت و ديگر نسبت معنوى « چو او ( حضرت مهدى روحى لجسمه الفدا ) با خواجه يابد نسبت تام ( مراد نسبت معنوى و صلبى است از او با ظاهر آيد رحمت عام » « وجود اوليا او را چو عضوند - كه او كل است و ايشان جمله جزءند » .\r\n( 2 ) . سورهء بقره ( 2 ) ، آيهء 282 .\r\n","page_name":" 209 ","page_number":209},
  {"content":"\r\n\r\nيعنى : « بپرهيزيد از ياد غير خدا در اعمال قلبيه و افعال بدنيه تا افاضه كند بر شما انوار علميه و مكاشفات حقيقيه را » .\r\nمىبينى كه چگونه مترتب فرموده است علم به حقايق اشياء را به تقواى حقيقى .\r\nو حقيقت تقوى كه تعبير از آن به حق تقوا است در كلام معجز نظام « فاتقوا  اللَّهَ حَقَّ تُقاتِهِ »  « 1 » و حق تقوى ، در صورتى متحقق مىشود كه شرك جلى و شرك خفى بالكليّه مرتفع شوند و دل سالك عارف بالمرّة از ، ياد غير خدا ، خالى شود و مستعد لمعات الهيه و علميه گردد   « وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ »   « 2 » .\r\nپس منكشف مىشود از براى او معانى غيبيه و حقايق عينيه به اندازهء حوصله و استعدادش ، و به قدر تزكيه و تصفيهء باطنش   « قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها »   « 3 » .\r\nو به اين لطيفهء عرفانيه نيز اشاره است كلام معجز نظام  « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 4 » .\r\nيعنى : كسى كه اميد دارد كه به اعلى مقامات معرفت كه لقاى پروردگار و مشاهدهء جمالى ازلى است ، فايز گردد ، پس بايد عمل صالح كند ، يعنى عمل خود را از شرك جلى و از شرك خفى خالص گرداند ، و دل خود را از ياد غير خدا بازدارد - حتى از ياد خود ، زيرا كه خود نيز از اغيار است - و شريك نگرداند به عبادت پروردگار خود احدى را ، يعنى غايتى و غرضى در عبادت جز لقاى پروردگار - فمن كان يرجو ، لقاء ربّه ، فليعمل عملا صالحا . . . - ، و مشاهدهء انوار جمال لا يزال منظور نباشد حتى خوف جهنم و طمع بهشت نيز مقصود و منظور نباشد . چنان كه از مشكات ولايت مروى است .\r\nو الا قسمى از معامله و نحوى از معاوضه خواهد بود ، و مقصود بالذات در اين معامله عوض و نيل غرضى است كه خدا را واسطه ساخته است ! ؟\r\nپس خدا مقصود بالتبع و منظور بالعرض خواهد بود نه مقصود بالذات ، بلكه عبادت نيز بايد منظور نباشد مگر از براى اينكه نسبت شريفه و رابطه لطيفه\r\n\r\n\r\n","description":"","footnote":"\r\n( 1 ) . سورهء آل عمران ( 3 ) ، آيهء 102 .\r\n( 2 ) . سورهء طلاق ( 65 ) ، آيهء 2 و 3 .\r\n( 3 ) . سورهء شمس ( 91 ) ، آيات 9 و 10 .\r\n( 4 ) . سورهء كهف ( 18 ) ، آيهء 110 .\r\n","page_name":" 210 ","page_number":210},
  {"content":"\r\n\r\nاست در ميانهء عابد حقيقى و معبود حقيقى ، و الا شرك خفىّ ثابت مىشود ، و كمال خلاص و نفى صفات و سلب اغيار حاصل نمىباشد .\r\nو از براى اشاره به اين لطيفهء عرفانيه رئيس محققين شيخ ابى على سينا ، در مقامات عارفين از كتاب اشارات گفته است :\r\n« و من اثر العرفان « 1 » فقد قال بالثانى ، و من وجد العرفان كانه لا يجده ، بل يجد المعروف به ، فقد خاض لجة الوصول » .\r\nيعنى : كسى كه مقصودش از عرفان نفس عرفان باشد پس او موحد حقيقى نيست بلكه مشرك است اگرچه شركش خفى باشد . زيرا كه عرفان حالتى است از براى عارف نسبت به معروف .\r\nو از بيّنات است كه آن حالت غير معروف است ، پس اگر آن حالت منظور بالذات باشد حقيقت توحيد و توحيد حقيقى ثابت نخواهد بود ، اگر بيابد عرفان را گو كه نمىيابد ، يعنى منظور بالعرض باشد و ملحوظ شود به جهت اينكه عرفان معروف است و ملحوظ بالذات ، معروف به آن عرفان باشد پس مستغرق باشد در لجّهء درياى وصول كه مشاهدهء جمال ازلى و جلال لم يزلى باشد .\r\nو اين كلام لطيف از آن شيخ جليل اشاره است به فناى كلى در توحيد كه عبارت است از سلب جميع اغيار حتى سلب ذات خود چه جاى از صفات خود از نظر شهود تا منظورى نباشد جز جمال محبوب و مشهودى نماند سواى جلال معروف ، متفطن باش كه دقيق المسلك و صعب المنال است و شيخ يد بيضا نمود .\r\nو جارى كن اين معنى را در عبادت و زهد و تقوى و ورع و خوف و رجا و توكل و محبت و شوق و غير اينها از مقامات و حالات سلاك سالك عرفان و ايقان ، و جعلنا اللّه من سلاكه الواصلين ، و عباده المخلصين بجاه محمد و آله الطيبين الطاهرين .\r\n\r\n\r\n","description":"","footnote":"\r\n( 1 ) . بايد توجه داشت كه فناى اهل عرفان ، فناى علمى نيست ، بل كه فناء عينى است كه نفس فنا را نيز شامل گردد .\r\n","page_name":" 211 ","page_number":211},
  {"content":"\r\n\r\n\r\nتنبيه لطيف\r\n\r\nاشاره به جامعيّت آيه نسبت به كليهء مقامات و درجات عرفان و ايمان\r\nاى طلاب معارف حقيقت و اى سلاك معالم معرفت چشم بصيرت باز كنيد و در اين كلام معجز نظام بدقت تمام نظر كنيد كه چگونه جامع جميع مقامات عرفان و ايمان است ، و چگونه مترتب فرموده است در آن لقاى پروردگار را كه اعلى مراتب توحيد حقيقى و اقصى درجات كشف معنوى است بر اعمال صالحه و نيّات خالصه و افعال مرضيه ، و بر نفى شريك و سهيم در عبادات شرعيه و نسك عقليه ، تا منكشف شود در نزد شما حقيقت ، و حقيقت كه در شارقات سابقه بيان نمودم كه علم غير ضرورى دو قسم است ، علمى است كه از نظر و استدلال حاصل مىشود ، و مترتب مىشود بر اعمال قلبيه و افعال بدنيه و مجاهدات نفسانيه كه اكتساب خصال حميده و ملكات مرضيه برطبق قوانين شرعيه و نواميس الهيه ، و اين قسم از علم را اعتبار و استبصار گويند ، و در اصطلاح عرفا علم دراست خوانند .\r\nو علمى است كه مترتب مىشود بر اعمال صالحه و مجاهدات نفسانيه و رياضات علميه و عمليه  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  « 1 » ، و اين قسم از علم را علم وراثت گويند « 2 » ، زيرا كه موجب اين علم نسبت معنوى و نسبت معنويه است كه در ميانه مفيض و مستفيض متحقق باشد لهذا از مشكات نبوت وارد است « السّلمان منّا اهل البيت » .\r\nو الا از بينات است كه در ميانهء سلمان و اهل بيت ( عليهم السلام ) نسبت صورى متحقق نبوده است « 3 » .\r\n\r\n\r\n","description":"","footnote":"\r\n( 1 ) . سورهء عنكبوت ( 29 ) ، آيهء 69 .\r\n( 2 ) . همهء نساخ در نسخ موجود نزد ما در جميع موارد « علم وراثت » را « دراست » ضبط نموده‌اند اين كماترى غلط است .\r\n( 3 ) . محققان از اهل عرفان و توحيد ( رضى اللّه تعالى عنهم ) در آثار خود تصريح فرموده‌اند :\r\nخليفه و جانشين حضرت ختمى مرتبت كسى است كه نسبت صورى و معنوى او با آن حضرت كامل باشد يعنى جامع اين دو بوده باشد . شيخ اعظم شرف الدين قيصرى در شرح خطبهء فصوص الحكم به اين معنى تصريح فرموده است . اگر مراد از نسبت صورت نسبت به حسب طينت باشد و همه گويند كه ولايت خاص اولاد على عليه السلام است ولى از بطن صديقهء كبرى عليها سلام اللّه .\r\n","page_name":" 212 ","page_number":212},
  {"content":"\r\n\r\nو بسوى اين لطيفهء الهيه اشاره است كلام صادق آل محمد ( عليه الصلاة و السلام ) كه در اصول كافى مروى است و آن اين است : « لا يقبل اللّه عملا الّا بمعرفة ، و لا معرفة الا به عمل ، فمن عرف اللّه دلّته المعرفة على العمل ، و من يعمل فلا معرفة له ، الا ان الايمان بعضه من بعض » يعنى : « قبول نمىكند خدا هيچ عمل را مگر به معرفت ، و معرفتى نيست مگر به عمل پس كسى كه عارف باشد به حق دلالت مىكند او را آن معرفت به عمل ، و كسى كه عمل نكند به علم خودش پس نيست معرفتى از براى او ، و بدانيد كه بعضى از مراتب ايمان از بعض ديگر است » .\r\nدر نزد صاحبان بصيرت از بينات است كه معرفتى كه مترتب مىشود بر آن قبول ، غير معرفتى است كه مترتب مىشود بر عمل .\r\nاول اشاره به علم دراست است كه از نظر و فكر حاصل آيد و از تعليم و اكتساب پيدا شود .\r\nدوم اشاره به علم وراثت است كه به جهت اعمال صالحه ، و نيّات خالصه ، و مجاهدات نفسانيه ، از مفيض انوار حقايق علوم و معارف بر قلوب صافيه و بصاير خالصه فايض شود . [ يعنى علم وليده عمل كه قرب فرائض و نوافل از اين قبيل‌اند 
  ] .\r\nو در نزد اصحاب معرفت و ارباب حقيقت منكشف است كه علم وراثت كه مترتب بر تصفيه و تزكيه است ، اكمل و اقوى و اظهر و اجلاست از علمى كه مترتب بر نظر و اكتساب است ، بلكه نسبت در ميانهء آنها ، نسبت نور و ظلمت ، و نسبت ضياء و ظلّ است ، چنان كه - مرّة بعد اولى و كرّة بعد اخرى - بيان نمودم . لهذا فرموده‌اند : معرفتى نيست مگر به عمل ، يعنى كمال معرفت و حقيقت حكمت كه عبارت از انكشاف حقايق و اعيان است متحقق نمىشود مگر به عمل به نهجى كه مقتضاى قوانين شرعيه و نواميس الهيه است ، متفطن باش !\r\nو در شارقات سابقه و لمعات ماضيه نيك تأمل نماى تا سرّ اين معنى به حد انكشاف آيد و - كالشمس فى رابعة النهار - مشاهد و عيان گردد .\r\nو بدان‌كه سبب بودن معرفت از براى عمل سببيّت ذاتى و طبيعى است ، چنان كه همه افعال اختياريه به مبادى اربعه مسبوقند :\r\nاول ، تصور فعل مطلوب و تصديق به منفعت او است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدوم ، شوقى است كه از آن تصديق حاصل مىشود .\r\nسوم ، عزمى است كه از شوق پيدا مىشود .\r\nچهارم ، قواى محركه در عضلات و ساير اعضاء مودع‌اند . و بعد از تحقق عزم ، آن قوى حركت مىدهند اعضاء را ، تا فعل مطلوب در خارج موجود شود .\r\nو هريك از اين مبادى اربعه به ترتيب مذكور ، علت لاحق خود ، و معلول سابق خود مىباشند ، تا از طرف تصاعد به مسبب الاسباب منتهى شود ، و از طرف تنازل به فعل مطلوب منتهى گردد .\r\nبخلاف سببيت عمل از براى معرفت كه سببيت اعدادى و تقدمش تقدم زمان است .\r\nچنان كه همه حركات و تحريكات در نزد فحص و برهان نسبت به امورى كه به آنها مترتب مىشوند علل اعداديه‌اند نه علل ذاتيه .\r\nو بعد از تحقق اعداد امورى كه در بادى نظر بر آن حركات و تحريكات مترتب مىشوند از مبادى فعّاله و علل ذاتيه فايض مىشوند .\r\n\r\nدر بيان آنكه سببيّت در حركات و تحريكات اعدادى است\r\nاز اين قبيل است علّيت بنّا نسبت به بنا زيرا كه علّيت بنّا به اعتبار تحريك آلات بنا است نه به اعتبار ذاتش بلكه عليت آتش نسبت به سخونت آب نيز از اين قبيل است زيرا كه عليت آتش به اعتبار تحريك مادهء آب است نه به اعتبار ذاتش و بعد از تحقق اعداد در هردو باب ، صورت بنا ، و صورت سخونت ، از مبادى فعّاله و علل ذاتيّه ، بر مادهء مستعدّه ، فايض مىشود .\r\nو بيان كيفيت اعداد در ما نحن فيه آن است كه : به جهت اعمال صالحه ، و نيات خالصه ، و مجاهدات نفسانيه ، و تخلق به اخلاق كريمه و خصال حميده ، و توجه تام به حضرت ربوبيت ، كدورات نفسانيه ، و هواجس جسمانيه ، و تعلقات دنياويه ، زايل مىشود و صفايى در قلب و جلايى در روح و عقل ، پيدا مىشود ، و قابل انوار غيبيه و لمعات الهيه مىگردد .\r\nپس لا محاله انوار معارف حقايق و لمعات شهود حقايق معارف از مبدأ فياض\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبر آن قلوب صافيه و عقول سليمه ، فايض و متجلى مىشود .\r\nزيرا كه در شارقات سابقه برهان محكم البنيان و حجت شديد الاركان به حد انكشاف آمد كه ذات اقدس مبدأ اعلى جواد مطلق و فياض على الاطلاق و واجب الوجود من جميع الجهات و الحيثيات است ، و قصور و نقصان از قبل قوابل و ماهيات است .\r\nپس به قدرى كه قصور و نقصان زايل ، و حجب و استار تعلقات و كدورات به جهت مجاهدات نفسانيه و رياضات علميه و عمليه از صفايح قلوب و ارواح ، مرتفع مىگردند ، انوار علميه و معارف حقيقيه از مبدأ فياض ، فايض مىشوند چنان كه در صحيفهء الهيه وارد است :  « إِنَّ رَبِّي يَقْذِفُ بِالْحَقِّ عَلَّامُ الْغُيُوبِ »  « 1 » .\r\nو در كلام اهل بيت حكمت و عصمت ، وارد است : « العلم نور يقذفه اللّه فى قلب من يشاء » .\r\nبدان‌كه از اين بيان و تبيان ظاهر گرديد معناى كلام آن جناب كه : ايمان بعضيش از بعضى ديگر است ، زيرا كه ايمان يا عبارت است از مجموع تصديق به عقايد حقه و اعمال صالحه كه در شريعت حنيفه مقرر است ، چنان كه معتقد بعضى از علماى كلام است .\r\nپس تصديق جزئى از ايمان ، و عمل جزء ديگر خواهد بود .\r\nو از بيانات مذكوره منكشف گرديد كه هريك از ديگرى حاصل است نه به وجهى كه دور ثابت شود ، يا عبارت است از نفس تصديقات به عقايد حقه ، چنان كه مذاق و مشرب محققين ايشان است .\r\nپس در اين صورت مراد از بعض ايمان مراتب آن خواهد بود .\r\nو از بيان سابق منكشف گرديد كه هر مرتبه‌اى از مراتب معرفت علت ذاتى است از براى عملى ، و هر عملى سبب اعدادى است از براى معرفتى « هكذا الى ما شاء اللّه » .\r\n\r\n\r\n","description":"","footnote":"\r\n( 1 ) . سورهء سبا ( 34 ) ، آيهء 47 .\r\n","page_name":" 215 ","page_number":215},
  {"content":"\r\n\r\n\r\nتأييد و تسديد بيان ولادت صورى و معنوى\r\nبدان‌كه صاحب نفايس الفنون را در اين مقام كلام لطيفى است ، و آن اين است كه : « ولادت دو قسم است يكى ، صورى و ديگرى معنوى .\r\nاول ، عبارت است از خروج اجنّهء ارواح بشرى ، از مشيمهء عالم غيب به فضاى عالم شهادت به واسطهء آباء صورى ، و بدين ولادت نسب صورى لازم شود ، و ميراث صورى از اسباب و اموال تابع آن بود .\r\nدوم ، عبارت است از خروج اجنهء ارواح مؤمنان از مشيمهء عالم شهادت به فضاى عالم غيب به واسطهء آباء معنوى و به اين ولادت نسبت معنوى ثابت شود و ميراث معنوى از علوم و معارف لازم آيد .\r\nو ابتداى اين ولادت وقتى است كه روح از قيد تعلقات دنيوى به كلى خلاصى يابد و صورت احوال آخرت نصب عين او شود .\r\nو اين ولادت است كه عيسى ( عليه السلام ) از آن خبر داد كه « لن يلج ملكوت السماوات ، من لم يولد مرّتين » .\r\nو همچنان‌كه ولادت صورى مشروط است به وجود نطفه و استقرار آن در رحم ، و تسويهء اعضاء ، و نفخ روح در آن ، ولادت معنوى نيز مشروط است به وجود كلمهء ايمان و استقرار آن در دل و تسويهء حقايق ايمانى از زهد حقيقى و توبهء نصوح و توكل تام و صبر جميل و شكر جزيل و رضا و محبت و شوق و تفويض و تسليم و فنا و بقا و عين اليقين و حق اليقين و نفخ روح توحيد در صورت سوات ايمانى و چون واسطهء ايمان به غيب كه سبب ولادت معنوى است ، اولا وجود انبياء ، و ثانيا وجود اولياء است نسب ابوّت ايشان از براى مؤمنان ثابت شود و به آن نسب علوم و معارف ايمانى حاصل آيد .\r\nاز اينجاست كه از مشكات نبوت وارد است كه « من و على دو پدر اين امتيم » .\r\nو هركه به كلى از دنيا و اعراض آن اعراض نكند ، و متوجه آخرت نگردد علامت آن است كه هنوز حقيقت ايمان در دل او فرود نيامده است » تمام شد كتاب نفايس الفنون .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nشارقة عرفانية\r\n\r\nبيان معناى موت و تحقيق در حقيقت آن و تقرير اقسام آن از موت طبيعى و اخترامى و موت اختيارى\r\nبدان‌كه كشف حقيقت و معناى فنا و بقا و بيان معنى و كيفيت محو و اثبات كه از مبادى و مقدمات شرح حديث كميل بن زياد است به نحوى كه قواعد عرفانيه مطابق قوانين عقليه و نواميس شرعيه باشد ، موقوف است بر تحقيق موت ارادى و بيان مقامات و درجات آن .\r\nلهذا مىگويد « 1 » : موت يعنى مرگ عبارت است از انتقال شىء از نشأتى از وجود ، به نشأت ديگرى از وجود ، خواهى بگو : عبارت است از ارتفاع تعينى و تلبّس به تعيّن ديگر ، و خواهى بگو : عبارت است از خفا و كمون نشأتى از وجود ، و ظهور و بروز نشأت ديگرى از وجود ، خواهى بگو : عبارت است از تحول شىء از حدى از قصور و نقصان ، به درجه‌اى از تمام و كمال ، خواهى بگو : عبارت است از خروج شىء از قوهء حصولى به فعليّت آن حصول ، طبيعى باشد آن وجود و ظهور و تعيّن و كمال و فعليت ، يا نفسانى ، حيوانى باشد يا انسانى ، سماوى باشد يا ارضى ، روحانى باشد يا عقلانى .\r\nو اين است معناى عام موت كه بر همه اقسام آن شامل ، و در همه اجسام و جسمانيات جارى است ، چنان كه منكشف خواهد شد ، منتظر باش !\r\nبدان‌كه موت به هريك از اين عنوانات مذكوره منقسم مىشود اولا به سه قسم : اضطرارى ، طبيعى و ارادى .\r\nاول ، عبارت است از : انقطاع تعلق نفس به بدن ، و خروج آن از نشأت جسمى به نشأت مثالى يا عقلى به حيثيتى كه هيچ نحو از تصرف و تدبير در جنود و قواى بدن جسمى باقى نماند ، و طبيعت بدن به جماديت اصلى خود برگردد .\r\nو در نزد عامهء مردم موت مقصور به همين معناست .\r\nو قسم ديگرى براى آن ثابت نكرده‌اند و اين معنى نيست مگر به جهت\r\n\r\n\r\n","description":"","footnote":"\r\n( 1 ) . در نسخهء م : لهذا مىگويند و در نسخهء ع : مىگويم .\r\n","page_name":" 217 ","page_number":217},
  {"content":"\r\n\r\nانحصار انظار ايشان به عالم حسّى ، و عدم ارتقاء ادراك ايشان به عالم معنى ؛ چنان كه در اكثر ابواب اصول و عقايد دينيه و معارف ايمانيه ، از عالم حسّى و وهمى ترقى ننموده ، ذات اقدس حق جل و علا را از سنخ اجسام و جسمانيات و صفت كمال او را از سنخ محسوسات متمكنه و زايد بر ذات ، خيال نموده‌اند ، و از براى اشاره به اين قسم از موت در صحيفهء الهيه فرموده‌اند :  « كُلُّ نَفْسٍ ذائِقَةُ الْمَوْتِ *   أَيْنَما تَكُونُوا يُدْرِكْكُمُ الْمَوْتُ »  « 1 » .\r\nبدان‌كه اين قسم از موت ، يعنى موت اضطرارى منقسم مىشود به طبيعى و اخترامى ، خواهى بگو به حتمى و معلقى .\r\n\r\nبيان وجوه فرق بين موت طبيعى و اخترامى\r\nمراد از طبيعى مقابل اخترامى آن است كه منقطع شود تعلق نفس به بدن و تصرف او در قوا و جنود بدن به جهت نيل غايت حقيقيه و وصول به كمالاتى كه از براى او به حسب حوصله ذاتى و استعداد فطرى ممكن است .\r\nخواهى بگو : موت طبيعى عبارت است از انتقال نفس از اين نشأت وجود به نشأت ديگرى از وجود ، به جهت استغناى او از اين نشأت از وجود .\r\nيعنى بىنيازى از تدبير تصرف و استعمال قوا و جنود بدن حسّى عنصرى به جهت فعليت ، و حصول همهء كمالات حقيقيه كه از براى او به امكان عام متصور است ، و مراد از موت اخترامى آن است كه : منقطع شود تعلق نفس به بدن و تصرف او در قوا و جنود بدن ، به جهت فساد بدن ، و عدم صلاحيت آن از براى تعلق نفس ، و تدبير او .\r\n « جان عزم رحيل كرد گفتم كه مرو * گفتا چه كنم خانه فرو مىآيد » \r\n\r\nلمعه الهيّه\r\n\r\nتحقيق در حقيقت و اثبات غايت ذاتيه و نحوهء رجوع نهايات به بدايات\r\nبدان‌كه كشف حقيقت اجل طبيعى و اجل اخترامى و بيان كيفيت آنها مطابق\r\n\r\n\r\n","description":"","footnote":"\r\n( 1 ) . سورهء نساء ( 4 ) ، آيهء 78 .\r\n","page_name":" 218 ","page_number":218},
  {"content":"\r\n\r\nقواعد برهانيه و قواعد عقليه موقوف است بر تمهيد مقدمه .\r\nو آن اينست كه : در علم كلى از علم الهى براهين ساطعه و حجج نيّره قائم است بر اينكه از براى هر موجودى از ممكنات - ابداعى باشد يا تكوينى ، مجرد باشد يا مادى - غايتى است ذاتى و غرضى است و مطلوبى است حقيقى و محبوبى است فطرى ، كه به جبلى ذاتش بسوى آن متوجه ، و به جانب آن ملتفت و به وصول آن مايل و به نيل آن قاصد ، و به وصال آن عاشق است .\r\nو آن غايت ذاتى و غرض اصلى به جهت اصالت و قوت ، و به اعتبار شدت و كمالش ، مكمل ذات او و متمم حقيقت اوست در همهء فضايل و كمالات كه از براى او به امكان عام متصور است از براى اينكه اين قانون الهى كه از امهات وصول به مطالب است از بيانى و برهانى خالى نباشد ، و مقاصد آينده و مطالب مستقبله كه هريك فى نفسه از امهات و مطالب وصول مقاصدند به حواله محتاج نباشند و از اقناعيّات محسوب نشوند در مقام كشف حقيقت اين مطلب اعلى مىگويم كه :\r\nدر شارقات سابقه به حد انكشاف آمد كه جاعليت بالذات و مجعوليت بالذات ، به اصالت و حقيقت در ميانهء حقايق وجودات است نه در ميانهء اقسام ماهيات مگر بالعرض و بالتبع .\r\nو اينكه وجود مفيض و جاعل بايد اقوى و اكمل و اجلى و ارفع باشد از وجود مجعول و مفاض .\r\nو اينكه وجودات امكانى مرتبط بالذات و متعلق بالذات‌اند به وجود مفيض بالذات . يعنى حقيقتى ندارند سواى تعلق و ارتباط به جاعل حقيقى و فاعل سرمدى .\r\nپس نسبت وجودات مفاضه به وجود مفيض ، نسبت نقص به تمام و نسبت فقر به غنا و نسبت جلوه به تجلى و نسبت فرع به اصل است .\r\nپس هر كمال وجودى بايد در مفيض اكمل و اقوى باشد از مفاض و تفاوتى متحقق نباشد مگر به شدت و ضعف و به كمال و نقصان .\r\nلهذا همهء اوصاف و كمالات وجود از آن جهت كه وجود است در جميع مراتب و درجات حقايق وجوديه متحقق بلكه عين آن حقايق مىباشد .\r\nپس در هر حقيقت وجوديه علم و حيات و قدرت و مانند آنها از نعوت و اوصاف وجوديه بايد متحقق باشد و تفاوتى نباشد مگر به شدت و ضعف حتى در\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاجسام عنصريه بلكه در هيولاى اولى نيز بايد آن اوصاف متحقق باشد و ليكن به نحو ضعف و نقصان . به اين معنى كه همچنان‌كه وجود هيولاى اولى ، قوهء وجود است شعور و ادراك و ساير اوصافش نيز قوهء شعور و قوهء حيات و قوهء قدرت است .\r\nو بر اين معنى قياس كن ساير مراتب وجود و اوصاف و كمالات آن مراتب را .\r\n\r\nاثبات شوق و عشق طبيعى در مواد نسبت به صور و فعليّات\r\nلهذا اساطين حكما و محققين عرفا از براى هيولاى اولى ، شوقى نسبت به صور و هيآت كماليه ، ثابت كرده‌اند . بيانش آن است كه از براى هيولاى اولى حظّى از وجود ثابت و به اندازهء شعور ابتهاج و التذاذى از براى او حاصل است .\r\nزيرا كه هر وجودى خير و كمال است كه در فوق او ، و اعلى از اوست تا مكمّل ذاتش و متمّم حقيقتش شود ، و خيريّتش تمامتر و كاملتر گردد .\r\nو حقيقت شوق ملتئم است از وجدان و فقدان آن ، به دو اعتبار .\r\nيعنى نسبت به نحو ضعيف آن كمال وجدان است و نسبت به نحو شديدش فقدان حاصل است .\r\nچون چنين است پس طالب نحو تمام است زيرا كه به جهت وجدان ابتهاج و التذاد ثابت ، و به جهت نقصان ألم و ادراك ناملايم حاصل است .\r\nپس طلب مىكند كمال مقصود را تا از ألم خلاصى يابد و تا حقيقتش تمامتر و كاملتر گردد .\r\nو همچنين نسبت به كمال ديگر تا جهات قوه و نقصان به انتها برسد و همهء فضايل و كمالات فعليّت يابد و به عالم عقول و مفارقات متصل شود و با عقل فعّال همدوش گردد .\r\nپس منكشف گرديد كه در همهء اجسام و جسمانيات ، از صور طبيعيه و معدنيه و نفوس نباتيه و حيوانيه و انسانيه ، شوق فطرى و اشتياق جبلى بسوى خيرات و كمالات ثابت است با تفاوت مراتب اشتياق در كمال و نقصان به حسب اختلاف مراتب موجودات در قوه و ضعف وجود و كمالات وجود . و چون در معناى شوق ، فقدان معتبر است ، محال است اينكه در مفارقات قدسيه و مجردات عقليه متحقق شود .\r\nزيرا كه سابقا محقق گرديد كه همهء كمالات ممكنه در آن موجودات ابداعيه به\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nحسب اصل فطرت ، بايد بالفعل ثابت و محقق باشد .\r\nپس ابتهاج آنها به ذوات خود كه عين ذوات آنها است بعينها محبت آنها و عشق آنها است به مبدأ اعلى كه صرف خير و خير صرف ، و خير الخير است و كمال - الكمال و تمام التمامات است .\r\nلهذا مستغرقند در ملاحظهء جلال ازلى و واله‌اند در مشاهدهء جمال لم يزلى .\r\nمعشوقى جز مبدأ اعلى ندارند و محبوبى جز علت اولى ندارند .\r\n\r\nاشاره به آنكه عشق به كمال و حب به مبدأ فيض در همه اشياء سارى است\r\nمتفطن باش و بدان‌كه از اين بيانات و اشراقات ظاهر مىشود در نزد صاحبان بصيرت كه هر جاعلى بذات اصلى است از براى مجعول خود ، و هر مفيضى مطلوب حقيقى است از براى مفاض خود ، و هر علتى محبوب ذاتى است از براى معلول خود . لهذا سفليّات طالب علويّات ، كائنات طالب مبدعات ، و همه به حسب فطرت و جبلّت طالب خير اقصى و مبدأ اعلى مىباشند .\r\n سارى است سرّ عشق در اعيان على الدّوام * كالبدر فى الدجيه و الشمس فى الظّلام \r\nو بر اين معنى مبنى است قول قائل : لو لا عشق العالى لا نطمس السافل  « أَلا إِلَى اللَّهِ تَصِيرُ الْأُمُورُ »  « 1 » ،  « إِنَّا لِلَّهِ وَ إِنَّا إِلَيْهِ راجِعُونَ »  « 2 » .\r\n\r\nسرّ الهى\r\n\r\nاشارة اجمالى به حركت جوهرى و بيان آنكه رجوع به معدن كمال و منبع عشق در ماديات به حركات ذاتى حاصل مىشود\r\nاز اينجا ظاهر مىشود در نزد حاذق محقق ، و بصير محدق ، سرّ حركات جوهريه و تحولات طبيعيه ، از جماد بسوى نبات و از نبات بسوى حيوان و از\r\n\r\n\r\n","description":"","footnote":"\r\n( 1 ) . سورهء شورى ( 42 ) ، آيهء 53 .\r\n( 2 ) . سورهء بقره ( 2 ) ، آيهء 156 .\r\n","page_name":" 221 ","page_number":221},
  {"content":"\r\n\r\nحيوان بسوى انسان و از انسان بسوى انوار عقليه و مفارقات قدسيه كه نهايت سير الى اللّه و منتهاى سفر از خلق بسوى حق است با كمال تفاوت در ميانهء سالك مسالك معرفت در اين سلوك و عروج تا منتهى شود به مقام  « أَوْ أَدْنى »  « 1 » و مقام « لو كشف الغطاء » كه مقام خاتم نبوت و خاتم ولايت است - چنان كه مشروحا مذكور خواهد شد .\r\nبدان‌كه از اين بيانات و بيّنات نيز منكشف مىشود سرّ آيات قرآنيّه كه دلالت مىكند بر اينكه همهء كائنات را از براى انسان آفريده‌اند ، و سرّ حديث قدسى « لولاك لما خلقت الافلاك » ، و سرّ حديث قدسى ديگر كه عالم را از براى تو آفريدم و ترا از براى خودم ، و سر حديث شريف « نحن صنايع اللّه و الخلق بعد صنايع لنا » .\r\n\r\nدر بيان آنكه انسان كامل از باب اتحاد با اسم اللّه غايت اصلى وجود است\r\nپس هويدا و آشكار گرديد كه مقام خاتميت در نبوت و ولايت غايت اصل و مطلوب حقيقى همهء كائنات و مبدعات و همهء سفليات و علويات و غايت همهء غايات و غرض همهء اغراض و مطلوب همهء طلاب و سلاك ذات اقدس خير اقصى و مبدأ اعلا است ( جل ذكره و عظم قدره ) متفطن باش ، و تأمل نماى در شارقات سابقه و لمعات ماضيه ، تا رخسارهء شاهد مدعا از حجاب اختفاء بيرون آيد - و كالشمس فى رابعة النهار - مشاهد و عيان گردد .\r\nپس به حد انكشاف و انجلا آمد كه : حقيقت موت و تعبيرش انتقال شىء از نشأتى از وجود ، به نشأت ديگرى از وجود است از براى افراد نوع شريف انسانى ، بلكه از براى همهء مخلوقات و كائنات ، بالاصاله و به حسب ذات و حقيقت ، ذاتى و طبيعى و جبلى و فطرى است ، يعنى هريك به حسب جبلت و فطرت بسوى غايت اصلى و مطلوب حقيقى خود متوجه است .\r\nو بسوى اين لطيفهء الهيه اشاره است كلام معجز نظام  « أَلا إِلَى اللَّهِ تَصِيرُ الْأُمُورُ »  « 2 » ، « و  إِنَّ إِلى رَبِّكَ الرُّجْعى »  « 3 » ،  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ » \r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيهء 9 .\r\n( 2 ) . سورهء شورى ( 42 ) ، آيهء 53 .\r\n( 3 ) . سورهء علق ( 96 ) ، آيهء 8 .\r\n","page_name":" 222 ","page_number":222},
  {"content":"\r\n\r\n « تُرْجَعُونَ »  « 1 » ، و كلام مشكات نبوت « كلّ مولود يولد على الفطرة و لكن ابواه يهودانه و ينصرّانه و يمجسانه » .\r\n\r\nبيان نحوهء تعلق نفوس به ابدان عنصرى مادى\r\nبدان‌كه بنا بر اين تحقيقات و اشراقات منكشف مىشود كه اعتناى طبايع و نفوس در معدنيات و نباتات و حيوانات به حفظ تركيب و مزاج و اصلاح قوا و آلات و تدبير نظام اعضاء و ابدان و تحصيل ملايمات ، و تحذير از منافيات نه به جهت اين است كه مقصود بالذات است بلكه به جهت اين است كه آلات و ادوات ، اسباب و معدات‌اند از براى وصول به غايات اصليه و اغراض حقيقيه و از براى انتقال از نشأت حيات فانيّه دنيويّه به نشأت حيات باقيهء اخرويّه .\r\nپس نسبت آن به بدن مثل نسبت ناخدا است به كشتى در تدبير نظام و سلوك او به قدر مستوى و صراط مستقيم تا به ساحل مقصود رساند .\r\nخواهى بگو : مثل نسبت راكب است به مركوب خود در هنگامى كه مسافر بسوى كعبهء مقصود است در تربيت و اصلاح آن مركوب ، و تحصيل ما يحتاج او تا وصول به مقصد حقيقى حاصل آيد و از مزاحمات مسافرت رهايى يابد .\r\nو از بينات است كه نه كشتى ، مقصود بالذات است و نه مركوب ، بلكه مقصود بالعرض و مطلوب بالتبع‌اند .\r\nو با وجود اين معنى در حين سلوك نهايت اعتنا و اهتمام به شأن آنها مىنمايند و بعد از وصول به ساحل مطلوب ، و كعبهء مقصود بالكليه از نظر اعتنا و التفات ناخدا و راكب ساقط مىشوند .\r\n\r\nبيان علت موت طبيعى و لزوم رجوع به غايات و نهايت\r\nو همچنين است قياس نفوس ناطقه به ابدان خود يعنى مادامى كه به غايات حقيقيه و اغراض كليه و اتصال به عالم مفارقات كه فناى در توحيد واجب الوجود بالذات است نرسيده ، غايت اعتنا و نهايت اهتمام در تربيت بدن و اصلاح قوا و آلات آن مىنمايند ، و بعد از وصول به عالم مفارقات و اتصال به عقل فعال ، تعلق\r\n\r\n\r\n","description":"","footnote":"\r\n( 1 ) . سورهء يس ( 36 ) ، آيهء 83 .\r\n","page_name":" 223 ","page_number":223},
  {"content":"\r\n\r\nخود را از اين ابدان فانيّه قطع مىنمايند تا به جماديّت اصلى خود برگردند .\r\nاين است حقيقت موت طبيعى و اجل حتمى كه يك قسم از دو قسم موت اضطرارى است ، اخذ كن و التفات مكن به آنچه كه اطباء و طبيعيين در اين باب گفته‌اند ، زيرا كه مبتنى بر غفلت از غايات حقيقيه ، و اغراض كليه و حكم الهيه است و مبتنى بر عدم ارتقاء انظار ايشان است از غايات سفليه و اغراض طبيعيه بسوى غايات علويه و اغراض عقليه .\r\n\r\nبيان مذهب اطباء در موت و اشاره به آنكه سبب موت همان علت حيات است\r\nبيان مذهب ايشان تا حقيقتا و حقيقت آنچه كه اشاره نمودم به حد انكشاف آيد آن است كه بعد از سن وقوف رطوبت غريزيه به جهت استيلاى حرارت غريزيه و حرارت خارجيه و حركات بدنيه و حركات نفسانيه ، انتقاص و انتكاس مىپذيرد و به تدريج منطفى و منعدم مىشود ، و به انتفاء و انطفاى آن ، حرارت غريزيه نيز منطفى و منعدم مىگردد زيرا كه فعل حرارت غريزيه نضج و احاله است ، و از بينات است كه اين معنى بدون مادهء رطبه بلكه رطوبت غريزيه متصور نمىباشد .\r\nپس بقاى حرارت غريزيه بدون رطوبت غريزيه منافى حكمت و موجب تعطيل است ، يا اينكه انعدام رطوبت غريزيه موجب انعدام مزاج ، و انعدام مزاج ، موجب انعدام مادهء مركب ، و انعدام او موجب انعدام صورت نوعيّهء مركّب و انعدام او ، موجب انعدام لوازم و لواحق آن صورت است .\r\nپس اگر به انتفاى رطوبت غريزيه منتفى نشود لازم مىآيد وجود صورت بىماده و يا وجود عرض بىموضع ، و هردو از مستحيلات و ممتنعات است .\r\nلهذا گفته‌اند : سبب حيات بعينه سبب ممات ، و علت بقا بعينها علت فنا است .\r\nزيرا كه اصل ماده تا به حرارت غريزيه نضج نيابد حيات نمىپذيرد و تا تقبل رطوبات ننمايد بقا متحقق نمىباشد ، و منكشف گرديد كه به تدريج ، رطوبت غريزيه متحلل و منطفى مىشود و به انتفاى آن ، حرارت غريزيه منطفى مىشود . اين است بيان موت طبيعى به مذاق ايشان .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاين بيان در نزد فحص و برهان ، منكسر البنيان و متزلزل الاركان است ، زيرا كه چه مىشود بدل ما يتحلّل از رطوبت غريزيه در زمان كهولت ، مثل زمان شباب ، به وساطت قوهء غاذيه ، به نعت اتصال ، وارد شود و انتكاسى و انتقاصى هرگز لازم نيايد ؟ و چه مىشود كه منشأ ضعف بدن و ضعف قوا و آلات آن ، به جهت انجذاب نفس باشد بسوى غايات اخرويه و اغراض حقيقيه ، چنان كه اشاره نمودم .\r\nاگر بگوئى : در زمان كهولت مقدار تحلل رطوبت غريزيّه به جهت مجفّفات و محلّلات مذكوره ، بيشتر است از بدل ما يحلّل نسبت به زمان شباب ، پس رطوبت غريزيّه به مقدار زيادتى تحلّل در زمان كهولت ، انتقاص مىيابد ، و به جهت انتقاص او حرارت غريزيه منتقص مىشود ، پس قوهء غاذيه را در تغذيه ، ضعفى حاصل مىشود ، و استمرار اين معنى موجب فساد بدن قوى و عروض موت مىگردد .\r\nمىگويم : نسبت محللات مذكوره به زمان كهولت و شباب مساوى است ، و ضعف قوهء غاذيه به جهت انتقاص رطوبت غريزيه ، و حرارت غريزيه مستلزم دور است زيرا كه مفروض اين است كه در زمان كهولت انتقاص رطوبت غريزيه به جهت قوهء غاذيه است ، متفطن باش !\r\nبدان‌كه علاوه بر آنچه كه در هدم بنيان اين بيان به رشتهء تقرير كشيدم ، مىگويم : كه مقتضاى اين حجت و بيان آن است كه فواعل طبيعيه در تحريكات ذاتيه و افاعيل طبيعيهء خود مقتضى فساد و انعدام و وفات خود باشند ، و اين معنى در نزد عقول سليمه و اذهان مستقيمه ، بديهى الفساد و ضرورى البطلان ، و منافى است با آنچه كه محقق گرديد كه از براى همهء موجودات از ممكنات غايات حقيقيه و اغراض كليه است ، كه مكملات ذوات و متممات حقايق صاحبان غايات‌اند .\r\n\r\nلمعة أخرويه بيان آنكه اجل طبيعى و موت حتمى در جانب شقاوت نيز متحقق مىباشد\r\nبدان‌كه در اين مقام دقيقه‌اى است الهيه و لطيفه‌اى است اخرويه و آن اين است كه : همچنان‌كه موت طبيعى و اجل حتمى به آن معنى كه بيان كردم ، در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nجانب سعادت متحقق مىشود ، در جانب شقاوت نيز متحقق مىشود و فهم آن خالى از دقت و غموض نيست ، بلكه در بادى رأى و ظاهر نظر ، مستبعد و مستنكر مىنمايد ، لهذا به تمهيد مقدمه موقوف است ، و آن اين است كه :\r\nنفوس شريفهء نوع انسانى ، به حسب فطرت اوليّه و جبلّت اصليّه متوجه بسوى غايات عقليه و كمالات روحانيه مىباشند ، زيرا كه به حسب اصل فطرت از سنخ ملكوت و ارواح‌اند ، و منكشف گرديد كه غايات حقيقيه مكمّلات ذوات و حقايق اصحاب غايات‌اند .\r\nپس بايد غايت و صاحب غايت در اصل سنخ وجود و حقيقت هستى و ذات متحد باشند و غايت در آن حقيقت اكمل و اقوى باشد تا تكميل و تتميم متصور ، و استكمال و استتمام تواند كه متحقق شود .\r\nاز اينجا ظاهر مىشود در نزد صاحبان بصيرت كه غايات طبايع معدنيه و غايات نفوس نباتيه كمالات نباتيه و غايات نفوس حيوانيه كمالات حيوانيه و غايات قواى وهميه كمالات وهميه و غايات قواى شهويه كمالات شهوانيه و غايات قواى غضبيه كمالات غضبيه و غايات نفوس انسانيه كمالات انسانيه ، يعنى غايات عقليه است .\r\n در جهان هر چيز ، چيزى جذب كرد * گرم ، گرمى را كشيد و سرد ، سرد\r\nناريان مر ناريان را جاذبند * نوريان مر نوريان را طالبند \r\n« الطيّبات للطيّبين ، و الخبيثات للخبيثين » .\r\nبدان‌كه نوع شريف انسانى به جهت جامعيت ، اشتمال نشأت وجودش بر همهء اين نشآت و عوالم ، چنان‌كه مقتضاى حجت ، و مستفاد از مشكات ولايت است ، همهء اين غايات و مشتهيات و همهء اين اغراض و ابتهاجات ، در اين نشأت جامعه ، متحقق است ، و هر مرتبه ، از مراتب و هر نشأت از نشآتش ، به حسب فطرت و جبلّت خود به اعتناى تمام و اهتمام مالا كلام دربند غايت اصلى خود و در قيد مشتهيات حقيقى خود گرفتار است .\r\nلهذا دائما تنازع و تخاصم و تشاجر و تجاذب ، در معركهء نشأت انسانى در ميانهء مبادى مذكوره به جهت تحصيل غايات و اغراض خاصهء خود كه در حد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nأنفس خود متباين و متنافرند متحقق است ، گاهى به جهت معاونت اسباب داخليه و خارجيه جنبهء وهميّت يا غضبيّت يا شهويّت غالب است ، پس آثار مبادى مذكوره متحقق مىشوند .\r\nو گاهى به جهت اسباب ديگر از داخليه و خارجيه جنبهء ناطقيت و روحانيت غالب است ، پس آثار ناطقيه غالب مىشوند .\r\nخواهى بگو : گاهى جهت ملكيت غالب است و گاهى جهت شيطانيت ، و گاهى جهت تعارض اسباب زمانى متردد است كه « يقدم رجلا و يؤخّر أخرى » .\r\nو هميشه بر يك حالتى ثابت‌قدم نيست بلكه هر دمى در عالمى و هر لحظه‌اى به صنعتى و هر زمانى به حالتى بروز مىنمايد .\r\n هست در هر گوشه‌اش ، صد ميكده * هر طرف ، صد كعبه و صد معبده\r\nگه به طوف عالم علوى رود * گه مطافش ، عالم سفلى بود\r\nگه مجرد مىشود گه منطبع * گاه و اصل گردد و گه منقطع\r\nگاه محض عقل باشد گاه نفس * گه ملك مىگردد و گه ديو نحس \r\n* * *\r\n اتزعم انك جرم صغير * و فيك انطوى العالم الاكبر\r\nو انت الكتاب المبين الذى * با حرفه يظهر المضمر \r\nو با وجود اين كثرات مختلفه و مبادى متشعبه و مقتضيات متباينه ، كمال ارتباط و نهايت اتحاد در ميانهء آن مبادى و قوا متحقق است به حيثيتى كه هر فردى از افراد انسانى واحد به وحدت حقيقى و متشخّص به تشخّص وحداى است - و مرّة بعد اولى كرة بعد أخرى - در شارقات سابقه به حد انكشاف آمده است ، كه وحدت مساوق وجود بلكه عين وجود است ، و وجود مساوق تشخص بلكه عين تشخص است .\r\nپس هر فردى از افراد انسان به اشتمال بر اين نحو از كثرات متباينه و اختلاطات متنافره كه مذكور گرديد ، به يك وجود موجود و به يك تشخّص متشخّص ، و به يك تعيّن متعيّنند چه بسيار عجيب است اين معنى .\r\nعجيب‌تر اينكه با وجود اين نحو از اتحاد ، نظر به سير صعوديش ، هر عالى از دانى حاصل ، و نظر به سير نزوليش ، هر دانى از عالى صادر است ، ولى اول به نحو\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاعداد است نه به نحو ايجاب ، دوم به نحو ايجاب است نه به نحو اعداد .\r\nپس نسبت عالى به دانى نسبت ثمر به شجر ، و نسبت دانى به عالى نسبت پرتو به آفتاب است ولى « لا على وجه دائر » .\r\nيعنى نه به نحوى كه دور ثابت باشد . بسيار مشكل است ، اين دو حكايت ، روايتش آسان و درايتش صعب المنال است ، از غايت غموض بطونش ، عقول و اذهان در نيل حقيقت و وصول به كنهش حيران و مضطرب الاركانند .\r\nبيان وافى مىخواهد و تبيان شافى ، و لسان صادق مىخواهد و كلام ناطق ، از شدت ضعف مزاج و تفّرق حواس و پريشانى احوال ، نه بيان وافى دارم و نه تبيان شافى ، نه لسان صادق دارم و نه كلام ناطق .\r\nولى در شارقات سابقه و لمعات ماضيه ، لآلى چندى از اشراقات ، و جواهر چندى از تحقيقات ، در كشف حقيقت ، و حقيقت توحيد در صفات اضافيه و توحيد در افاعيل نفس الامريه ، به سلك تحرير آورده به رشتهء تقرير كشيده‌ام كه اگر صاحب بصيرتى به ديدهء بصيرت و بينائى در آن اشراقات و لمعات نظر نمايد ، به غور حقيقت اين حكايت تواند رسيد .\r\nپس در نزد او هويدا و آشكارا مىشود سرّ « من عرف نفسه فقد عرف ربّه » كه از مشكات ولايت وارد است ، متذكر و متفطن باش ! .\r\n\r\nسرّ و اشراق عقلى\r\n\r\nاشاره به سر بعثت انبياء و ظهور اولياء و بيان آنكه در فطرت هر چيزى طلب كمال پنهان است\r\nاز اين لمعات و اشراقات ، و از اين تحقيقات و تدقيقات ، در نزد تأمل صادق منكشف مىشود سرّ بعثت انبياء و نصب اوصياء و رسل ، و انزال كتب و تقرير شرايع حقّه و نواميس الهيّه - از براى قاطبهء مكلّفين و مستعدّين از اشخاص نوع انسانى و غير ايشان .\r\nبيان انكشاف آن است كه محقق گرديد كه به مقتضاى عنايت ازلى و حكمت\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nلم يزلى ، در جبلّت و فطرت هر چيزى طلب كمال حقيقى و اشتياق بسوى غايت اصلى به اندازهء قابليّت و استعدادش ، مقرر و مودع است به حيثيتى كه اين توجه و اشتياق در افاضهء اصل وجود اشياء از مبدأ اعلى مندمج و مندرج است .\r\nيعنى : افاضه و جعل اصل وجود اشياء بعينها جعل آنهاست مشتاق بسوى كمالات ، و متوجه بسوى غايات ، نه به جعل ديگر و افاضهء آخر .\r\nو به اين معنى تصريح است كلام علامهء طوسى ( قدس سره القدوسى ) در كتاب نقد محصّل « 1 » بقوله ( قدس اللّه روحه ) :\r\n« افاضة الموجودات عن مبدأها يكون « 1 » على اكمل ما يمكن ، لا بان يخلق ناقصا ثم يكمله بقصدثان ، بل يخلفه مشتاقا الى كماله لا باستيناف تدبير » .\r\nاين است معناى نظام اتم و فعل متقن ، كه مقتضاى عنايت ازلى و حكمت لم يزلى كه عين ذات مبدأ اعلى است .\r\nو نيز در شارقه و شارقات سابقه منكشف گرديد كه غايت اصلى و غرض كلى از براى وجود شريف انسانى از آن جهت كه انسان است ، اتصال به عالم مفارقات و اتحاد با عقل فعّال و فوز به اعلى درجات معرفت و توحيد است .\r\nو بسوى اين لطيفهء ربّانيه اشاره است در كلام معجز نظام  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  « 2 » زيرا كه در شارقات سابقه محقق گرديد كه غايت عبادت معرفت و فناى در توحيد است .\r\nو حديث شريف « كنت كنزا مخفيا ، فاحببت ان اعرف ، فخلقت الخلق لكى اعرف » دلالت صريح بر مدعا دارد .\r\nو نيز منكشف گرديد كه نسخهء شريفهء انسانى به جهت كليت و جامعيت نشأت وجودش ، مشتمل است بر همهء آنچه كه در عالم كبير متحقق است از قواى طبيعيه و نباتيه و حيوانيه و انسانيه و غير آنها .\r\n\r\n\r\n","description":"","footnote":"\r\n( 1 ) . نقد محصل يكى از عالىترين آثار حكمى و كلامى است كه استاد البشر علامه محقق خواجه نصير الدين طوسى در مقام رد تمويهات و نقد بعضى از شبهات ابليسى مؤلف محصل تأليف نموده است .\r\n( 2 ) . سورهء الذاريات ( 51 ) ، آيهء 56 .\r\n","page_name":" 229 ","page_number":229},
  {"content":"\r\n\r\nو شناختى كه هريك را به حسب فطرت و جبلّت ، غايت خاصى و مطلوب مخصوصى و محبوب متعيّنى است ، و با منافى و مدافع مقصود و مطلوب خودش على الدّوام در نزاع جبلّى و جدال فطرى است .\r\nو به اين جهت سلوك طريق غايات حقيقيه از براى نفوس ناطقهء انسانى ، خطرناك و هولناك ، و قطّاع طريق نجات از اطراف و اكناف با شمشيرهاى آخته و دشنه‌هاى افراخته ، به جدال و نزاع برخاسته ، طالب مشتهاى خويش مىباشند .\r\n\r\nدر بيان آنكه نفوس به حسب حدوث جسمانى ، و به اعتبار بقاء روحانى و مجردند ، و اشاره به مراتب وجود عقل\r\nعلاوه بر اين در جاى خود محقق است و در اين وجيزه نيز اشاره رفت ، و خواهد آمد ، كه نفوس انسانيه ، جسمانية الحدوث و روحانية البقاء مىباشند ، و قوهء نطقيه يعنى قوهء قدسيهء عقليه ، در اوايل سن بلوغ صورى ، از مبدأ فياض فايض مىشود ، و مرتبه‌اش عقل بالملكه است ، و حاصل نمىباشد در اين مرتبه از براى ايشان مگر بديهيات از كليات ، چنان كه در مرتبهء سابقه كه موسوم به عقل هيولايى است از همهء معقولات خالىاند .\r\nو بعد از حصول اين مرتبه از مراتب جوهر نطقى اكتساب نظريات از بديهيات و استعلام مجهولات از معلومات و استنتاج نتايج از مقدمات ، از حيّز امكان و قوه بيرون مىآيد و طريق فكر و نظر از براى ايشان گشوده مىشود .\r\nپس بعد از ترتيب مبادى و مقدمات ، مواليد نتايج ، از بطون امهات آن مبادى بيرون مىآيند ، و به قدر حصول نظريات از بديهيات و به اندازهء فعليت و تحصّل معقولات ، اشتداد جوهرى و استكمال ذاتى در آن جوهر عقلى و طاير قدسى متحقق مىشود ، و ارتباط حقيقى و اتصال معنوى به عالم قدس و طهارت يعنى به مفارقات عقليه و ارواح كليه حاصل مىشود .\r\nو اين مرتبه از مراتب جوهر قدسى را عقل بالفعل گويند ، و انفس صور عقليه و معقولات مكتسبه را عقل مستفاد خوانند ، خواه همهء مجهولات نظريهء مكتسب و مستنتج باشند ؛ و اين مرتبهء قصواى مراتب عقل نظرى است ، و يا بعضى مكتسب\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nدر مكمن اختفا باقى باشند .\r\nو در اين قسم ، مراتب غير محصوره ، و درجات متفاوته است كه به حسب كميت و كيفيت ، يعنى به اعتبار عدّت و شدّت مختلف مىباشند .\r\nبخلاف قسم اول كه در آن تفاوتى نمىباشد مگر به اعتبار شدت و ضعف و كمال و نقصان .\r\nزيرا كه كيفيت حصول نتايج از براى قواى عقليه در جلا و ظهور ، بسته به كيفيت حصول مبادى و مقدمات است از براى آن قوا در مرتبهء جلا و ظهور ، و چه بسيار از مقدمات است كه از براى كسى در نهايت جلا و ظهور است ، و از براى كسى نه چنين است ، بلكه ، حصول آن مقدمات ، جهت شخص واحد ، نسبت به ازمنهء مختلفه ، و حالات متغايره نيز مختلف مىشود .\r\nو در هر باب نتيجه تابع مقدمات است و به حسب اختلاف آنها در ظهور و جلا نتيجه نيز مختلف مىشود ، و اينها مراتب علم دراست و استبصار است .\r\nو مراتب ديگرى نيز از براى آن جوهر قدسى حاصل مىتواند شد كه فوق آن مراتب است ، چنان كه در بيان كشف صورى و كشف معنوى به بسط تمام گذشت ، متذكر باش !\r\nبدان‌كه از اينجا ظاهر مىشود سرّ اينكه صبيان اشخاص انسانى كه هنوز به مرتبهء بلوغ صورى نرسيده‌اند مكلّف به تكليفى و متعبّد به شريعتى و ملتى نمىباشند ، بلكه مرفوع القلم و مطلق العنان‌اند چنان كه متفق عليه همهء اهل ملل و شرايع است ، بلكه مطلق تكليف نسبت به ايشان - به اصول باشد يا به فروع - از مستحيلات و ممتنعات مىدانند .\r\n\r\nاشاره به سرّ آنكه صبيان و مجانين مكلّف به تكاليف شرعيه نيستند\r\nبيان ظهور آن است كه مادامى كه عقل بالملكه ، به فعليت نيامده است ، اكتساب نظريات متصور نمىباشد .\r\nو از بينات است كه ايشان شرايع حقّه يعنى تحصيل علم يقينى به اصول آنها و فروع آنها ، از باب نظريات است نه از باب بديهيات ، پس تكليف به شرايع حقه و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nنواميس الهيه ، پيش از حصول عقل بالملكه ، تكليف ما لا يطاق است .\r\nبلكه بعد از تدقيق نظر و تأمل صادق در مضمون كريمهء  « وَ ما عَلَى الرَّسُولِ إِلَّا الْبَلاغُ »  « 1 » منكشف مىشود كه حقيقت تكليف ، اعلام معالم دينيّه ، و اعلان حقايق علميه و ارائه طريق مستوى و صراط مستقيم است ، و در صورت مفروضه نه اعلام و اعلان متصور ، و نه ارائه و هدايت ميسر است .\r\nپس اصل تكليف در اين صورت محال است نه اينكه تكليف متصور است و ليكن به ما لا يطاق است .\r\nبدان‌كه حكم مجانين در اين باب حكم صبيان است ، زيرا كه ايشان نيز فاقد اين مرتبه از كمال ، و قاصر از ادراك مبادى و مقدمات‌اند ، اينها همه از باب « الكلام يجر الى الكلام » و از باب استنباط فروع از اصول ميان آمد .\r\n\r\nاشاره به اثبات نبوت مطلقه و بعثت انبياء\r\nپس برمىگردم به اصل مدعا كه اثبات نبوت مطلقه است ، و مىگويم : از اين بيانات منكشف گرديد كه قطّاع طريق وصول نفوس ناطقهء انسانى به غايات اصليه ، و موانع و اضداد حصول معارف حقيقيه ، يعنى رياسات وهميه ، و شهوات نفسانيه ، و غايات غضبيه ، و مقتضيات طبيعيه ، و تعلقات دنياويه به جهت رسوخ ملكات حسيه و مؤانست لذات نفسانيه ، در بدايت سلوك بسوى غايات حقيقيه ، در نهايت قوت و شدت و در غايت كثرت و عدت مىباشد ، و جنود و معاونات آنها از خارج و داخل در نهايت آراستگى به مخاصمت و مدافعت برخاسته ، و در حقيقت مالك مملكت بدن و آلات و ادوات آن گرديده‌اند .\r\nبخلاف قوهء ملكيه ، يعنى قوه قدسيه ، كه بغايت ضعيف و ناتوان و بنهايت نحيف و پريشان است .\r\nو اگر جنود و معاوناتش هنوز از قوه به فعليت ، و از مكمن اختفا به جلوهء ظهور نيامده‌اند ، علاوه بر اين ، طريق كيفيت سلوك بسوى غايات حقيقيه به جهت تعلقات نفسانيه و تدبيرات بدنيه و فقدان اتصال به مبادى عقليه ، مجهول و ناپيداست ، و از بينات است كه هر راهى نه بسوى كعبهء مقصود است و هر كشتى نه بسوى ساحل كوى مطلوب .\r\n\r\n\r\n","description":"","footnote":"\r\n( 1 ) . سورهء عنكبوت ( 29 ) ، آيهء 18 .\r\n","page_name":" 232 ","page_number":232},
  {"content":"\r\n\r\n « اين ره كه تو مىروى به تركستان است » \r\nپس بلدى واجب و ناخدايى لازم است كه سالك را به مقصد اصلى رساند و كشتى را به ساحل مطلوب كشاند .\r\nپس منكشف گرديد كه واجب است در نظام اتم اشياء ، و در انتظام عالم ماسوى كه مقتضاى عنايت ازلى و حكمت لم يزلى است ، و در وصول اشخاص انسانى به غايات اصليه ، و معارف حقيقيه و جنات عدنيه وجود شخصى كه به حسب فطرت و جبلت نفس شريف و روح قدسيش را اتصالى با عقل كلى و اتحادى با نفس كلى و ارتباطى با روح قدسى متحقق باشد ، و در استكمال كمالات عقليه و معارف حقيقيه و در اهتواى به عالم اخرويه و مناهج الهيه مستكفى باشد به ذات خود و به باطن ذات خود ، يعنى به معلم خارج از ذات خود و باطن ذات خود محتاج نباشد ، و الا به معلم ديگر محتاج خواهد بود ، پس تسلسل لازم مىآيد ، و اگر برگردد دور مىشود ، و هردو از مستحيلات‌اند .\r\nپس بايد آن شخص به حسب اصل فطرت به عالم قدس متصل باشد ، و به علم لدنّى و كشف معنوى به واسطهء عقل كلى از فيّاض علوم و معارف استعلام معالم دينيه و استكشاف معارف حقيقيه نمايد ، و معاونت كند ساير سالكين و مكلفين را ثابت در ابتدا بسوى طريق مستوى و صراط مستقيم .\r\nيعنى مقرر نمايد از براى ايشان قوانين كليه و شرايع حقّه و نواميس الهيه را .\r\nو تبليغ نمايد به ايشان معالم دينيه و منهاج اخرويه را ، و تعليم نمايد به ايشان معارف حقيقيه و نسك الهيه را ، بشارت دهد ايشان را به حور و غلمان .\r\nو بترساند ايشان را از عذاب نيران ، ترغيب نمايد ايشان را به طاعت ، و زجر كند ايشان را از منهيات ، تا به معاونت او به نهج مذكور ، بر خصوم خود غالب آيند ، و متوجه بسوى غايات حقيقيه و اغراض اصليه خود باشند .\r\nو چنين شخصى پيغمبر است يا خليفهء پيغمبر است .\r\nفرق در ميانهء ايشان در بيان حقيقت وحى و الهام در شارقات سابقه منكشف گرديد ، متذكر باش ، و بدان‌كه بعد از اثبات نبوت مطلقه بلكه خلافت مطلقه به اين نحو از بيان و برهان كه از الهامات غيبيه و مواهب ربانيه و از خصايص اين وجيزهء شريفه است ، مىگويم كه اين تحقيق و تنوير از بابت تفريع و تنبيه عيان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآمد و الا مقصود بالذات از ترتيب اين گونه مبادى و مقدمات كشف نقاب از چهرهء مطلوب ديگر ، رفع حجاب از رخسارهء شاهد آخر بود .\r\nو آن اينست كه : همچنان‌كه موت طبيعى و اجل حتمى به آن معنا كه مذكور گرديد در ضمن وصول به درجات سعادات حقيقيه متحقق مىشود ، در ضمن وصول به دركات شقاوت دنيويه و اخرويه نيز متحقق مىشود .\r\n\r\nدر بيان آنكه شقاوت نيز داراى مراتب و درجات و دركات متفاوته است\r\nو همچنان‌كه سعادات حقيقيه را مراتب مختلفه و درجات متفاوته است - به شدت و ضعف و به كمال و نقصان ، تا منتهى شود به سعادتى كه فوق آن متصور نباشد - شقاوات حقيقيه را نيز مراتب مختلفه و دركات متفاوته است تا منتهى شود به شقاوتى كه فوق آن متصور نباشد .\r\nپس در ازاء هر سعادتى شقاوتى ، و به حذاء هر كمالى نقصانى است ، و - مرة بعد اولى و كرة بعد اخرى - بيان نمودم كه قصوى درجات سعادات در سير صعودى مقام  « أَوْ أَدْنى »  « 1 » و مقام « لو كشف الغطاء » است كه از براى خاتم نبوت و خاتم ولايت ثابت است .\r\nپس قصواى درجات شقاوت در سير صعودى از براى كسى ثابت است كه در مقابل آن دو خاتم نبوت و ولايت ايستاده باشد ، ريشهء مخالفت و انكار ايشان را در زمين دلهاى خود راسخ گردانيدند ، و در شارقات سابقه به حد انكشاف آمد كه نبوت هر نبىّ فرع ولايت اوست ، پس در خاتم نبوت نيز دو جهت است يكى نبوت مطلقه و ديگرى ولايت مطلقه .\r\nجهت ولايت جهت ايجاب ، و جهت ارتباط به مبدأ اعلى است ، و جهت نبوت جهت اعداد و ارتباط به عالم خلق است .\r\nجهت اولى جهت كشف حقايق و تلقى انوار معارف و جهت مبدئيت معجزات و كرامات است .\r\nو جهت ثانيه جهت تشريع شرايع حقّه و سنن مرضيه و تبليغ احكام شرعيه\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيهء 9 .\r\n","page_name":" 234 ","page_number":234},
  {"content":"\r\n\r\nو نواميس الهيه است .\r\nلهذا در صحيفهء الهيه فرموده‌اند  « وَ ما عَلَى الرَّسُولِ إِلَّا الْبَلاغُ »  « 1 » ،  « إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ »  « 2 » پس جهت نبوت هر نبى ، متفرع است بر جهت ولايتش ، و جنبهء ولايتش اكمل و اشرف است از جنبهء نبوتش ، پس شقاوت كسى كه در مقابل ولايتش باشد « 3 » اتمّ شقاوت است چون ولى مطلق مظهر ولايت خاتم نبوت است چنان كه سابقا اشاره نمودم .\r\nو از براى اشارهء لطيفه به اين معنا از مشكات ولايت مروى است كه حضرت رسالت در تفسير آيهء كريمهء  « إِنَّما أَنْتَ مُنْذِرٌ وَ لِكُلِّ قَوْمٍ هادٍ »  « 4 » فرمودند : « يا على منم منذر و توئى هدايت‌كننده » ، متفطن باش !\r\nپس شقاوت كسى كه در مقابل ولى مطلق ايستاده باشد و در مقام مخالفت و انكار آيد ، اكمل و اقوى مراتب شقاوت مىباشد ، متلطف باش ، كه خالى از دقت و غموض نيست ، و بدان‌كه تحقق موت طبيعى و اجل حتمى در باب سعادات ظهور دارد و تحققش در باب شقاوات اگرچه از مقدمات ممهده مستفاد مىشود ، ولى از براى توضيح و تنقيح مىگويم : كه منكشف گرديد كه همه قوا و طبايعى كه در عالم كبير متحقق است ، در نسخهء شريفهء انسانى نيز محقق مىباشد ، و هر يكى را غايت خاصى ، و مطلوب مخصوصى است كه به حسب فطرت و جبلت بسوى آن متوجه ، و به جانب آن مايل است ، و نيز منكشف گرديد كه غايت اصلى هر چيزى متمّم و مكمّل حقيقى آن است .\r\nپس قوهء شهويه را ، غايت لايق ذات او ، بلكه از سنخ او و قوهء غضبيه را غايتى است مناسب ذات او ، بلكه از سنخ او ، و همچنين است ساير مبادى و قوا ، طبيعيه باشند يا نباتيه ، نفسانيه باشند يا روحانيه .\r\n\r\n\r\n","description":"","footnote":"\r\n( 1 ) . سورهء عنكبوت ( 29 ) ، آيهء 18 .\r\n( 2 ) . سورهء قصص ( 28 ) ، آيهء 56 .\r\n( 3 ) . مثل معارضان حضرت ختمى ولايت امير اهل ايمان شاهنشاه اولياء على ( عليه السلام ) كه اشقى از همه آنها قاتل اوست كه به اشقى الاولين و الاخرين در لسان نبوت مذكور است و غاصبان حق او مبدأ شرور بلكه اولى ابو الشرور در امّت مرحومه‌اند .\r\n( 4 ) . سورهء رعد ( 13 ) ، آيهء 7 .\r\n","page_name":" 235 ","page_number":235},
  {"content":"\r\n\r\nپس حصول هريك از اين غايات از براى صاحبش ذاتى خواهد بود نه عرضى ، طبيعى خواهد بود نه تبعى .\r\nپس اگر به جهت وساوس شيطانيه و اسباب داخليه ، و خارجيه ، ترقيات درجات غايات مبادى وهميه يا شهويه يا غضبيه كه به حسب فطرت از جنود شيطانند حاصل شود ، و به نهايت رسد ، كمال شقاوت ثابت و موت طبيعى به آن معنى كه مذكور گرديد متحقق مىشود .\r\nزيرا كه مفروض اين است كه جنبهء شيطنت و نكرا ، غالب و قاهر ، و حركات جوهريه كه تحولات ذاتيه و انقلابات نفسانيه در جهات شقاوت باشد واقع مىباشد ، و جنبهء ملكيت و ناطقيت به كلى مضمحل و مستهلك ، و مقهور و مغلوب است ، و مفروض ، حصول غايات حركات و محركات مذكور است پس لا محالة حركات و تحريكات منقطع و موت طبيعى متحقق مىشود .\r\n\r\nبيان آنكه موت طبيعى مراتب مختلفه و درجات متفاوته دارد\r\nپس از اين بيانات و بينات كه اغلبش از الهامات غيبيه و مواهب ربانيه است به حد انكشاف آمد كه گاهى وصول به درجات سعادات حقيقيه منجر به موت حقيقى مىشود و به حسب تفاوت مراتب سعادات در كمال و نقصان كه هريك اختصاص به نفسى دارد و از براى ديگرى نشايد ؛ مراتب موت طبيعى نيز مختلف مىشود .\r\nو گاهى وصول به دركات شقاوت حقيقيه منجر به موت طبيعى مىشود به حسب مراتب شقاوت كه هريك از براى نفسى است و براى ديگرى نشايد نيز موت طبيعى مختلف مىشود .\r\nدر صورت اولى باطن ملكى و انسانى است و آثار ، آثار ملكيت و انسانيت و مقام و آشيان مقام قدسى و جنّات نعيم است .\r\nو در صورت دوم باطن شيطانى و حيوانى است و آثار ، آثار شيطانيّت و حيوانيّت يعنى قساوت و خباثت است و مكان و موطن ظلمتكده و نار جحيم است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nسرّ ملكوتى بيان آنكه نفوس انسانى بعد از مرور از مرتبهء عقل بالقوه ، به حسب باطن ذات ، تخالف نوعى دارند\r\nاز اينجا ظاهر مىشود در نزد صاحبان بصيرت و معرفت كه حقايق نفوس انسانى بعد از مرور از مرتبهء عقل هيولايى كه برزخى است در ميانهء عالم جسمانيات و روحانيات و مجمع البحرين است در ميانهء عالم محسوسات و معقولات ، يعنى نهايت عالم جسمانيات و بدايت عالم روحانيات است ، طبايع مختلفه و حقايق متباينه مىباشند ، يعنى هر نفسى كه سالك طريق صراط مستقيم است تخالف نوعى دارد با نفسى كه منحرف از آن صراط باشد و در مسلكى از مسالك شيطانى سلوك نمايد ، و چون مسالك شيطانى نيز اختلاف نوعى دارند ، سالك هر مسلكى نيز تخالف نوعى دارد با سالك مسلك ديگر ، مثلا : سالك مسلك سبعى ، تخالف نوعى دارد با سالك مسلك ميمونى يا روباهى ، پس اتحاد نوعى متحقق نمىباشد به حسب بواطن ، مگر در ميانهء نفوسى كه سالك مسلك واحد باشند مثلا : نفوسى كه به مجاهدات نفسانيه و رياضات علميّه و عمليّه و انقياد شرايع حقّه سالك مسالك عقليّه و حقايق عرفانيه باشند ، به حسب حقيقت و باطن نيز اتحاد نوعى دارند ، چنان كه به حسب ظاهر و صورت متحد بالنوع مىباشند .\r\nپس تطابق در ميانهء صورت و حقيقت و ظاهر و باطن متحقق مىشود و نفاق از ميانه برمىخيزد .\r\nو نفوسى كه سالك مسالك سبعيّت يا حماريت باشند به حسب باطن و حقيقت از سنخ نوع سباع يا حمار مىباشند ، اگرچه به حسب ظاهر و باطن صورت ، از سنخ نوع انسان محسوب و معدود باشند ، پس تطابق ، در ميانهء ظاهر و باطن مرتفع و نفاق متحقق مىشود .\r\nو بر اين دو مسلك قياس كن ساير مسالك شيطانيه را ، و نيك تأمل نماى در اشراقات سابقه تا « لمّ » ظهور به حد انجلا و انكشاف آيد و - كالشمس فى رابعة النهار - مشاهد و عيان گردد ، و از براى اشاره به اين لطيفهء ملكوتيه از مشكات\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nنبوت وارد است : « الناس معادن كمعادن الذهب و الفضّه » ، و وارد است « الارواح جنود مجندة ، فما تعارف منها ائتلف ، و ما تناكر منها اختلف » يعنى : « مردم مثل معدنهاى طلا و نقره‌اند » و « ارواح لشكرهاى مجتمعه‌اند ، آنهايى كه همديگر را مىشناسند ، مناسبت با هم دارند و آنهايى كه يكديگر را نمىشناسند اختلاف دارند با يكديگر » .\r\nو از بينات است در نزد تأمل صادق كه مراد از ائتلاف و اختلاف ، ائتلاف طبيعى و اختلاف طبيعى است ، و الا از جملهء مبتذلات و از قبيل اظهار بديهيات خواهد بود ، متفطن باش !\r\n\r\nسرّ اخروى\r\nاز اينجا ظاهر مىشود سرّ آنچه كه در شريعت حقه مقرر است كه مكلفين از اشخاص نوع شريف انسانى در روز قيامت به صور مختلفه و هيآت متباينه محشور خواهند شد ، يكى به صورت شير ، و ديگرى به صورت خوك ، يكى به صورت حمار ، و ديگرى به صورت گاو ، يكى به صورت ميمون ، و ديگرى به صورت روباه ، و همچنين به صور ساير حيوانات .\r\n\r\nدر بيان آنكه در قيامت مردم به اطوار مختلف محشور مىشوند و اشاره به سرّ مسخ ، در امم سابقه\r\nبيان ظهور آن است كه منكشف گرديد كه افراد انسانى به حسب حقيقت و باطن طبايع مختلفه و انواع متباينه‌اند و اتفاقى ندارند مگر در صورت و ظاهر .\r\nو نشأت آخرت نشأت بروز حقايق و بواطن است چنان كه مقتضاى حجت و مستفاد از مشكات ولايت است .\r\nو در ادعيهء مأثوره وارد است : « اللّهمّ ارحمنا يوم تبلى السرائر و تبدى - الضماير » .\r\nيعنى : « خداوندا رحم كن ما را ، در روزى كه بروز مىيابد پوشيدنىها ، و\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nظاهر مىشود ضميرها » .\r\nيعنى : اظهار مىشود سرّ مسخ در امم سابقه به صور حيوانات مختلفه از ميمون و گرگ و طاوس و فيل و غير آنها .\r\nو سرّ ديدن بعضى از اصحاب ائمه ( عليهم السلام ) جماعتى از حاجّ را به صورت حيوانات مختلفه ، چنان كه مروى است از ابى بصير كه در مكه معظمه به خدمت امام جعفر صادق ( عليه السلام ) رسيدم و عرض كردم كه : « فداى تو شوم چه فضيلت داريم ما بر مخالفان به خدا قسم كه مىبينم از ايشان كسانى را كه گشاده‌تر است خاطر او و نرمتر است لباس او ، و بهتر است حال او .\r\nپس آن جناب ساكت شدند تا وارد ابطح مكه شديم ديديم كه مردم صيحه مىزنند و فرياد مىكشند .\r\nپس فرمود : اى ابا محمد چه بسيار است صيحه و فرياد مردم و چه بسيار كم‌اند حج‌كنندگان ايشان .\r\nقسم به كسى كه مبعوث گردانيد محمد ( صلى اللّه عليه و آله و سلم ) را به پيغمبرى و به زودى روح مقدس او را در بهشت ساكن گردانيد كه قبول نمىكند خدا هيچ عملى را مگر از تو و امثال تو از شيعيان ما « 1 » .\r\nپس دست مبارك خود را بر روى من كشيد و فرمود نظر كن ، پس نظر كردم بعضى آن مردم را به صورت سگ ديدم ، و بعضى را به صورت خوك و بعضى را به صورت حمار ، و به صورت انسان نديدم مگر معدود قليلى را » .\r\nبيان ظهور آن است كه منكشف گرديد كه بواطن اشخاص مردم انواع متباينه\r\n\r\n\r\n","description":"","footnote":"\r\n( 1 ) . اشاره به آنكه ولايت بعد از توحيد ، روح اعمال و باطن كامل نيات و منشأ صعود اعمال به ملكوت و بالاخره بعد از توحيد شرط معتبر صحت اعمال اعتقاد به ولايت و حب به آل محمد است نه از باب آنكه فقط قرب ظاهرى به حضرت ختمى دارند بلكه مرتبه و مقام باطن ولايت آنان متحد با مقام نبوت مطلقه است لذا حب به آنان اجر رسالت است و غايت رسالت مقام ولايت است كه در همهء حقايق سارى است و صورت عشق حق و حب حق به ذات است و لزوم ابراز عشق به آنان صورت عشق حق و حب حق به ذات خود و عشق به معروفيت اسماء و صفات است و وجوب حب به آنان انحصار به آن بزرگواران دارد كه « عشق امير - المؤمنين حيدر بود » براى بحث تفصيلى اين مطلب رجوع شود به تأويلات عبد الرزاق كاشى در تفسير كريمه : قل لا اسئلكم عليه اجرا الا المودة فى القربى .\r\n","page_name":" 239 ","page_number":239},
  {"content":"\r\n\r\nو طبايع مختلفه مىباشد .\r\nو به اعجاز نبىّ و ولىّ آن بواطن بروز و ظهور يافتند ، ولى در صورت مسخ ، بروز تامّ حاصل گرديد به حيثيتى كه از صورت ظاهر انسانيّت بالكليّه منسلخ گرديدند .\r\nبخلاف صورت دوم كه صورت انسانيّت به حال خود باقى بود و به اعجاز ولىّ ، كشف صورى ملكوتى ، از براى ابى بصير حاصل گرديد ، لهذا بواطن ايشان را « كما هى » مشاهده نمود .\r\nو اقسام كشف صورى و معنوى را در شارقات سابقه به بسط تمام بيان نمودم ، و در ضمن آن بيانات و اشراقات منكشف گرديد كه در اوايل سلوك ، سالك حقيقت و معرفت ملكوت اشياء يعنى بواطن آنها از براى انبياء و اولياء و كمّل عرفا از متابعين ايشان ، منكشف مىشود ، لهذا غالبا از عامهء مردم وحشت نموده ، كناره مىجستند ، و خلوت اختيار مىنمودند ، تا انشراح صدر به نحو تمام از براى ايشان حاصل مىشد و به مرتبهء جامعيّت ميانهء باطن و ظاهر مىرسيدند ، و در مقام استقامت و هدايت متمكن مىگرديدند .\r\nچنان كه دربارهء حضرت رسالت ( صلى اللّه عليه و آله و سلم ) فرمودند :     « أَ لَمْ نَشْرَحْ لَكَ صَدْرَكَ وَ وَضَعْنا عَنْكَ وِزْرَكَ الَّذِي أَنْقَضَ ظَهْرَكَ »     « 1 » . . .\r\nو بعد از وصول به اين مقام ، چنان خلطه و آميزش با مردم مىفرمودند ، كه ما فوق آن متصور نيايد ، و زياده بر آن در قوهء احدى نباشد ، تا مكلفين و مستعدين را « كما ينبغى و على ما ينبغى » هدايت و ارشاد نمايند ، و از حضيض نقصان به اوج كمال و از حيّز قصور به ذروهء تمام رسانند :     « رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي »     « 2 » .\r\n\r\nتصالح حكمى اشراق ملكوتى\r\nبدانيد اى برادران حكمت و معرفت و اى صاحبان بصيرت و حقيقت كه به\r\n\r\n\r\n","description":"","footnote":"\r\n( 1 ) . سورهء الانشرح ( 94 ) ، آيات 1 تا 3 .\r\n( 2 ) . سورهء طه ( 20 ) ، آيات 25 تا 28 .\r\n","page_name":" 240 ","page_number":240},
  {"content":"\r\n\r\nاين لطيفهء ملكوتيه جمع مىتوان نمود ميانهء مذهب فيلسوف اعظم و مذهب اقدمين از حكما را در باب اينكه نفوس انسانى اتحاد نوعى دارند يا اختلاف نوعى ؟\r\nبيانش آن است كه مذهب فيلسوف اعظم ارسطاطاليس و شيخ ابى على سينا و محقق طوسى و ساير محققين از حكما و متكلمين آن است كه نفوس اشخاص انسانى متحد بالنوع مىباشد .\r\nيعنى نفس ناطقه حقيقت نوعيه است و همه افراد نفوس انسانى در تحت آن يك حقيقت مندرجند ، و امتياز آنها از يكديگر به عوارض مشخصه است نه به فصول منوعه .\r\nو مذهب جماعتى از اقدمين حكما و امام فخر رازى آن است كه نفس ناطقهء انسانى ماهيت جنسيه است و در تحت او انواعى مندرج است و در تحت هر نوعى افراد و مصداقاتى متحقق است ، نه اين است كه هر نفسى نوعى است منحصر در فرد ، زيرا كه احدى بدين معنى قائل نيست .\r\nبلى در ابداعيات مقتضاى فحص و برهان آن است كه هر شخصى از اشخاص منحصر است در فرد ، چنان كه در شارقات سابقه به بسط تمام محقق گرديد ، و فرقى نيست در اين باب اينكه ابداعيات عقول باشند يا نفوس ، طبايع باشند يا اجرام .\r\nو ليكن بنا بر ثبوت حركت در جوهرى صورى ، چنان كه مقتضاى برهان محكم - البنيان است و به زودى در شارقات مستقبله خواهد آمد ، نفوس سماويه و اجرام فلكيه ، به وجهى از ابداعيات‌اند ، و به اين اعتبار منحصر در فردند ، و به وجهى از كائنات‌اند ، و به اين اعتبار صاحب افرادند .\r\nو بنا بر عدم ثبوت حركت در جوهر صورى كه مذهب و معتقد جمهور از حكما و متكلمين است ، آن نفوس و اجرام مطلقا از ابداعيات‌اند .\r\nپس هر نفسى و جرمى از آنها منحصر واحد در فرد خواهد بود ، بخلاف نفوس انسانيه كه مقتضاى برهان محكم البنيان و مستفاد از حجت شديد الاركان آن است كه حادثند به حدوث ابدان و مسبوق الوجودند به استعدادات مواد ، و محسوبند از جملهء كائنات و فاسدات ، پس تكثر در افراد آن نفوس از بقعهء امكان وقوعى بيرون نخواهد رفت .\r\nپس منكشف گرديد كه مذهب اين جماعت رفع ايجاب كلى است كه مذاق و مشرب فيلسوف اعظم و متابعين اوست ، نه اين است كه هيچ دو نفسى در تحت\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nطبيعت واحدهء نوعيه مندرج نمىباشند .\r\nبلكه مقتضاى دليل ايشان كه در اثبات اين مدعا اقامه نموده‌اند نيز همين است كه بيان نمود .\r\nو ملخص دليل ايشان چنان كه محقق لاهيجى ( قدس سره ) در كتاب شوارق نقل كرده است اين است كه :\r\n« نفوس انسانى مختلفند در صفات جبلت مثل ذكاوت و بلادت و بخل و سخاوت و جبن و شجاعت و غير از اينها از صفات جبلّيّه .\r\nو اين اختلاف به سبب مزاج نيست زيرا كه گويا اين صفات باقىاند و مزاج متبدل است ، و گاهى مزاج متبدل نيست و اين صفات متبدلند ، مثل جبان كه به تكلف ارتكاب جدال در معارك قتال شجاعت پيدا مىكند ، و بخيل در تكلف مبادرت در بذل و عطا ، سخى مىشود و غضوب به تكلف حليم مىگردد .\r\nو نيست اين اختلاف به سبب امور خارجه ، مثل تعلّم از معلّم و صحبت آباء و امّهات و اخوان و اصدقاء .\r\nزيرا كه با وجود اينها تخلف ثابت و مخالفت متحقق مىشود ، پس بايد نفوس انسانى طبايع مختلفه و انواع متباينه باشند در يكى جبن ذاتى باشد در ديگرى شجاعت ، در ديگرى بخل ذاتى باشد در ديگرى سخاوت ، و بر اين قياس است ساير صفات جبليه » .\r\nجواب اين استدلال اول آن است كه : خود اعتراف كرده‌اند كه - كما هى - اين صفات متبدل مىشوند و مزاج شخص باقى است ، و از بينات است در نزد حذاق فن علم الهى كه بقاى مزاج بىبقاى ذات متصور نمىباشد و بقاى ذات بىبقاى صورت نوعيه كه مبدأ فصل اخير است متحقق نمىتواند شد .\r\nبلكه در جاى خود محقق است كه مقوم و حافظ مزاج هر شخصى صورت نوعيه آن شخص است .\r\nپس هرگاه اين صفات ذاتى ، يعنى فصل اخير باشند ، از تبدّل آنها تبدّل در ذات حاصل مىشود .\r\nبا اينكه اين معنى خلاف ضرورت است و خلاف اعتراف است ، موجب تغيير\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمزاج نيز هست ، پس از فرض ثبوت مزاج عدمش لازم آمد .\r\nو از اين بيان ظاهر مىشود كه بقاى اين صفات با تبّدل مزاج بنا بر ذاتيّت اين صفات متصور نمىباشد .\r\nزيرا كه مزاج تابع صورت نوعيه است كه مبدأ فصل اخير است ، چنان كه در شارقات مستقبله منكشف خواهد شد .\r\nو ثانيا : مىگويم در جواب اين استدلال كه صفات مذكوره از حقيقت و ماهيت نفس ناطقه خارجند .\r\nيعنى از جملهء لواحق متأخره‌اند نسبت به حقيقت نفس ناطقه و از لواحق و عوارض خصوصيات افراد خارجيه‌اند كه به حسب استعدادات مختلفه حاصل مىشوند .\r\nچنان كه تكثر در افراد هر نوعى به جهت اختلاف استعدادات مختلفه و هيأت متباينه است ، پس جبلّت اين صفات نسبت به خصوصيات اشخاص است نه نسبت به حقيقت نوعيه .\r\nو چه بسيارست كه اعراض مفارقهء انواع ، نسبت به خصوصيات اشخاص اعراض لازمه مىباشند .\r\nو چگونه چنين نباشد و حال آنكه به اعتراف خصم اين صفات مبدل مىشوند .\r\nو بر تقدير ذاتيّت آنها تبدّل در ذاتيّات و انقلاب در حقيقت لازم مىآيد ، - الّلهمّ - مگر اينكه بكون و فساد قائل باشند ، و اين معنى خلاف ضرورت بلكه ظاهرا خلاف مذهب ايشان است .\r\nعلاوه بر اين لازم مىآيد كه نفس ناطقه ماده باشد از براى صور كاينه و فاسده ، و اين معنا با تجرّد نفس ناطقه چگونه صورت مىبندد ، و به سوى اين جواب اشاره فرموده است حكيم طوسى ( قدس سره ) در كتاب تجريد به كلام خود : « و اختلاف العوارض لا يقتضى اختلافها » .\r\nيعنى اختلاف در عوارض موجب اختلاف در طبيعت نوعيه نمىباشد ، پس از تقرير دليل و جوابش ظاهر گرديد كه مذهب اين جماعت رفع ايجاب كلى است نه سلب كلى ، چنان كه اشاره نمودم .\r\nپس در نزد ايشان نيز نفوس ناطقه انواع منحصر در افراد نمىباشد ، بلى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمقتضاى مذهب كسانى كه به قدم نفوس ناطقهء انسانى قايل شده‌اند اين است كه هر نفسى از آن نفوس منحصر در فرد باشند .\r\nزيرا كه بنابراين مذهب از سنخ ابداعيات خواهد بود ، و سابقا محقق گرديد كه تكثر افراد در نوع ابداعى الوجود ، از ممتنعات است .\r\nو اين مذهب فاسد و مخالف برهان محكم البنيان است ، و نسبت آن به افلاطون الهى و متابعان او از جملهء مفتريات و مبنى بر غفلت و عدم نيل بر مراد آن حكيم بىنظير است .\r\n\r\nبحث و تحقيق\r\n\r\nاشاره به آنكه نفوس داراى كينونت عقلى مقدم بر وجود نفسى مىباشند و اخبار و روايات به آن محمول است\r\nاگر بگوئى كه : در اخبار مستفيضه و احاديث معتبره وارد است كه ارواح پيش از اجساد موجود بوده‌اند ، و بعد از حدوث ابدان تعلق تدبيرى به ابدان به هم رسانند ، پس بنابراين از سنخ ابداعيات خواهند بود نه از سنخ كائنات .\r\nمىگويم : در تحقيق اين مقام كه سابقا اشاره نمودم كه از براى اشياء در همهء نشآت كينونت و وجود است ، و چه بسيار فرق است در ميانهء كينونت روحى و كينونت نفسى . اوّلى وجود عقلى كلى است كه مرتبه وجود ارباب انواع اشياست ، و از براى هر نوعى رب النوعى است در عالم عقلى در زبان افلاطون و افلاطونيين تعبير آنها به مثل الهيه ، و در زبان شريعت غرّاء به ملائكه مقرّبين است .\r\nبراهين عقليه و حجج نقليه بر وجود آنها قائم است ، بلكه مقتضاى حجج نيّره و براهين ساطعه آن است كه ارباب انواع با ساير افراد آن انواع اتحاد نوعى دارند .\r\nو تصريح فرموده است به اين معنى فيلسوف اعظم در كتاب اثولوجيا ، بلكه فرد مثالى نيز از براى آن انواع ثابت كرده‌اند\r\nپس از براى هر نوعى سه نحو ، از وجود ثابت است ، عقلى و مثالى و مادى ، و هر سه از افراد خارجه آن نوع مىباشند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nپس از براى نوع انسان نيز اين مرتبه از وجود ثابت است ، اشرف و اكمل همهء افراد فرد مفارقى عقلى است ، و همهء اعيان ثابته و عنوانات اشخاص نفوس انسانى به آن وجود عقلى ابداعى موجودند .\r\nو عالم « ذرّ » و وجود « ذرّى » كه در اخبار وارد است اشاره از آن نحو وجود است ولى به اين اعتبار ارواحند نه نفوس ، زيرا كه نفسيت نفس به اعتبار تعلق و مباشرت تدبير ابدان جزئيه است ، يعنى نفس اسم اين مرتبه از تعلق است .\r\nلهذا در تعريف مطلق نفس گفته‌اند : « كمال اول لجسم طبيعى آلى ذى حياة بالقوه » .\r\nو دومى يعنى كينونت نفسى وجود فرقى تعلقى ، و كينونت جزئى تكوينى است كه بعد از استعدادات مواد و حصول ابدان از مبدأ فياض به وساطت همان وجود روحى ربّ النوعى فايض مىشوند ، و تعلق و ارتباط حقيقى در ميانهء آن نفوس و ابدان متحقق مىشود .\r\nپس در حقيقت نسبت نفوس به ارواح نسبت فروع به اصول و نسبت پرتو به آفتاب است .\r\nپس حقايق در نفوس حقيقيه تعلقات آن روح كلى ، و شارقات و لمعات آن نور عقلى است .\r\nپس منكشف گرديد كه وجود ارواح پيش از ابدان لازم ندارد اينكه وجود نفوس جزئيه كه مباشر تدبير ابدان كائنه جزئيه‌اند نيز پيش از ابدان باشد .\r\nو اينكه وجود ارواح پيش از ابدان چه معنا دارد ؟ و اينكه آن حقيقت ابداعيه با اين حقايق كائنه از سنخ واحدند و تفاوت ندارد مگر به شدت و ضعف و به كمال و نقصان و اينكه اوست حقيقت انسانيت و انسان حقيقى و باقى فروع ، و اظلالند نسبت به او ، و وجودى نيست او را جز وجود نطقى ، و حقيقتى نيست او را جز حقيقت صورى ادراكى ، و باقى صفات از شجاعت و سخاوت و ذكاوت و مانند آنها از خصوصيات نشأت حسّى است . لهذا بر وجود مفارقى ، شجاع و سخّى و ذكى و مقابلات مذكورات گفته نمىشود ؟\r\nپس به حد انكشاف آمد كه جوهر ناطقه كه حد نفوس ناطقهء انسانى است از\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nحقايق متحصّله است يعنى منطبق است بر حقيقتى از حقايق عينيه پس چگونه حقيقت جنسيه مىتواند شد ؟\r\nبا اينكه متّفق عليه است كه ماهيت جنسيه از آن جهت كه ماهيت جنسيه است ماهيت مبهمه است . يعنى بر هيچ حقيقتى از حقايق عينيه منطبق نمىباشد بلكه متردد مىباشد در ميانهء آن حقايق و متحصل نمىباشد مگر به حقايق فصليه .\r\nپس باطل شد مذهب كسانى كه آن را حقيقت جنسيه مىدانند . اگر بگوئى :\r\nچه مىشود كه نفس ناطقه از قبيل جوهر امتدادى جسمانى مىباشد كه به اعتبار « به شرط لا » نوع و وجودش وجود امتدادى اتصالى است و به اعتبار « لا به شرط » جنس است از براى مادون خود از حقايق محصّله نوعيّه ، چنان كه در نزد ارباب اهل نظر مقرر است ، بلكه اين كلام را در همهء اجناس جواهر جسمانيه گفته‌اند ، و تصريح فرموده است به اين معنى رئيس محققين در الهيات شفا و صدر المتألهين در امور عامهء اسفار اربعه ، لهذا انواع جواهر جسمانيه را از مركبات خارجيه شمرده‌اند و انواع اعراض را از بسايط خارجيه . زيرا كه در ازاى اجناس اعراض به هيچوجه از وجوه و به هيچ اعتبارى از اعتبارات وجودى و تحصّلى سواى وجود فصل محقق نمىباشد .\r\nمثلا : ماهيت لون جنس است از براى انواع الوان از سواد و بياض و حمرت و صفرت و مانند آنها و در ازاى آن تحصل نيست سواى تحصّل قابض بصر كه فصل سواد و تحصل مفرق بصر كه خصلت بياض است .\r\nلهذا در صورتى كه « به شرط لا » مأخوذ شود مادهء عقليه مىباشد نه مادهء خارجيه .\r\nبخلاف قضيهء جسم طبيعى كه جنس است از براى انواع جواهر جسمانيه .\r\nزيرا كه وجود امتدادى اتصالى در ازاى تحصّل اوست ، نه وجود فصول مقوّمه از نامى و حساس و ناطق و امثال آنها چنان كه مخفى و مستور نيست .\r\nمىگويم در جواب : اين كلامى كه مبنى بر عدم فرق در ميانهء اعتبارات و حيثيات است ، كه جوهر امتدادى به آن اعتبار كه نوع است ، محال است اينكه جنس باشد ، بلكه به اين اعتبار از حقايق متحصلهء عينيه است ، و جنسيت او به اعتبار فقدان كمالات ديگر است نه به اعتبار وجود امتدادى ، و آن كمالات صور عنصريّه و صور\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nفلكيه و معدنيه و نباتيه و انسانيه‌اند كه مبادى فصول طبيعيه مىباشند .\r\nو در اين نظر و به اين اعتبار ، جهت جوهر امتدادى ، بر هيچ حقيقتى از حقايق عينيه منطبق نمىباشد .\r\nبلكه به اين اعتبار ، متردد باشد در ميانهء آن حقايق ، و متحصّل نمىباشد مگر به تحصل آن كمالات منتظره .\r\n\r\nاشاره به آنكه جوهر ناطق جنس نيست و استعداد و قوه ، ذاتى هيولاست\r\nو به اين قياس است اجناس جواهر جسمانيه ، و جوهر عقلى يعنى رب النوع انسانى ، مصداق و منتزع منه جوهر ناطق است ، و حالت منتظره در او متصور نمىباشد ، و الّا جوهر عقلى نخواهد بود .\r\nزيرا كه در مفارقات ابداعيه ، همهء كمالات ممكنه ، بايد بالفعل باشد ، و حالت منتظره متحقق نباشد ، و الّا جهتى از جهات قوه و استعداد او ثابت ، و تركيب خارجى متحقق ، و خلاف مفروض ثابت مىشود .\r\nزيرا كه حامل قوه و استعداد بالاصاله و بالذات هيولاى اولاست ، لهذا در تحديد او و در جواب « ما هو » از آن ، واقع نمىشود مگر جوهر مستعد .\r\nپس استعداد مطلق ذاتى هيولاى اولى مىباشد ، و شيئى از اشياء متّصف نمىباشد به قوه و استعداد مگر اينكه مصاحب و ملازم هيولاى اولى باشد .\r\nپس به هيچ اعتبارى ، جوهر ناطق ، كه حد نفوس ناطقه است ، ماهيّت جنسيّه نمىتواند شد ، و الا بايد به جوهر عقلى صادق نيايد .\r\nزيرا كه مقتضاى طبيعت ظاهره نوعيه ، در تأصّل [ تحصّل 
  ] ، و عدم تحصّل ، مختلف نمىتواند شد ، و الا لازم مىآيد كه شىء واحد از حيثيت واحده ، هم محتاج باشد ، و هم ، محتاج نباشد .\r\nزيرا كه مقتضاى تأصل آن است كه در قبول اصل وجود ، بضميمهء فصلى محتاج نباشد ، اگرچه به حسب خصوصيات وجود نشأه‌اى از نشآت ، در خصوصيات ، و تعينات وجود ، به مشخصات عرضيه محتاج باشد .\r\nو مقتضاى عدم تأصّل ، احتياج به ضميمهء فصل است در قبول اصل وجود .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپس بر تقدير مزبور تناقض ثابت و اجتماع متقابلين لازم مىآيد . اخذ كن اين بنا را ، و جارى كن در جميع طبايع نوعيه ، بلكه در جميع حقايق عينيه نسبت به جميع مقتضيات ذاتيه و غنيمت شمار .\r\n\r\nمقتضاى طبيعت واحدهء نوعيه ، مختلف نمىباشد\r\nپس از اين بيانات و اشراقات به حد انكشاف آمد كه همهء نفوس انسانيه به حسب فطرت اولى در تحت طبيعت نوعيهء واحده ، مندرجند و اختلاف ندارند مگر به اعتبار عوارض مشخصه و مخصصات خارجيه ، اخذ كن اين نحو از بيان را در اثبات اين مدعا و در تحقيق اين مقصد اعلى كه از الهامات غيبيه و مواهب ربّانيه است « 1 » و غنيمت شمار .\r\nو جواب اول در استدلال كه در حقيقت برهان الزامى بلكه برهان واقعى است نيز مثل بسيارى از مقاصد از خصائص اين وجيزه است كه بعون اللّه به خاطر مىرسد .\r\n\r\nاشاره به وجه جمع بين دو سلك\r\nبدان‌كه بيانات قوم در اثبات اتحاد نوعى خالى از مناقشات و مناقضات نيست .\r\nبعضى از آن مناقشات از شارح علامه و بعضى از محقق شريف است ، و حاذق محقق و بصير محدق بعد از تأمل صادق در مقدمات مذكوره تعميم آن برهان و دفع آن مناقشات و مناقضات تواند نمود .\r\nخلاصهء كلام از اين بيانات منكشف گرديد كه همهء نفوس انسانى به حسب\r\n\r\n\r\n","description":"","footnote":"\r\n( 1 ) . علت اينكه نفوس انسانيه ، بعد از مرور از مرتبهء عقل بالملكه و نيل به دايرهء تكاليف و تشخيص حسن و قبح ، به انواع مختلفه تقسيم شوند آن است كه انسان قبل از نيل به مقام تجرد عقلى حيوان بالفعل است و از جهت حيوانى داراى تمايلات مختلف بالفعل است و سير او در اين قواى حيوانى كه مقام نفسيت نفس باشد و از آن به نفس اماره تعبير كرده‌اند و انغمار در جهات حيوانى و نفس بهيمى و سير در مراحل خاص قوه و هم تكامل در قواى شيطانى ، قهرا صورت اخروى ، غير صورت انسانى است و اگر چنانچه در صراط شهوى خاص قوهء شيطانى واقع شود و براى رسيدن به مقامات دنيوى طرق نامشروع انتخاب نمايد به بدترين صور محشور شود ، چه آنكه نفس در ابتداى وجود عقل مجرد مفاض و متعلق به بدن خلق نمىشود بلكه مراتب حيوانى و شهوى را به حركت جوهرى طى نمايد و به صورت اعمال و نيات خود محشور شود .\r\n","page_name":" 248 ","page_number":248},
  {"content":"\r\n\r\nفطرت أولى ، اتحاد نوعى دارند ، و از بيانات سابقه انكشاف آمد كه آن نفوس به حسب فطرت ثانيه يعنى بعد از مرور از مرتبه عقل بالملكه ، طبايع مختلفه و انواع متباينه‌اند .\r\nقيد مرور از مرتبه عقل بالملكه به جهت آن است كه نفوس انسانى غالبا ، تا آن مرتبه به سلوك فطرى طبيعى در صراط مستقيم انسانى سلوك مىنمايند ، پس هر دو مذهب به وجهى حق و به وجهى باطلند .\r\nيعنى اگر بگويند : هر دو به حسب فطرت متحد يا مختلفند ، كذب محض و بطلان صرف است « الحمد للّه ملهم انوار الحكم و المعارف » .\r\n\r\nبيان و تبيان\r\n\r\nدر بيان آنكه موت اخترامى كه اضطرارى است به وجهى اختيارى است\r\nبدان‌كه قسم دوم از موت اضطرارى ، موت اخترامى است ، و آن را اجل معلّقى نيز گويند ، و آن عبارت است از ارتفاع تعلق نفس به بدن و انقطاع تدبير و تصرف آن در بدن و قوا و آلات آن به سبب سوء مزاج طبيعى و فساد نظام روح بخارى و انكسار رؤساى اعضاى بدنى به جهت هيجان امراض بدنيّه و اعراض نفسانيه ورود آلام و قواطع خارجيه به حيثيتى كه از صلاحيت آليت بيرون رود و از قابليت اصلاح و تدبير قاصر آيد ، و جنود نفسانيه و قواى طبيعيه به جهت فقدان مادهء قابله از شغل و عمل خويش باز مانند .\r\nپس در اين صورت ، روح نفسانى كه فرمانفرماى مملكت بدن و مدّبر جنود و قواى آن است ، بعد از مشاهدهء اين احوال و بعد از تنبّه به موطن اصلى و منزل قديمى و تذكر عهود سابقه و حقوق قديمه ، - و نعم ما قيل : فيل را ياد آمد از هندوستان - به امداد علوى و جذبهء الهى و سوق جبلّى ، ريشهء تعلق را از جويبار بدن حسى طبيعى مىكند و بنشأتى از برازخ سفليه كه مناسب استعداد و ملكات مكتسبه او و لايق افعال و اعمال او باشد - مرضيه باشد آن ملكات يا خسيسه ،\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nحسنه باشد آن اعمال يا قبيحه - منتقل مىشود .\r\nپس به جهتى اين انتقال و ارتحال اضطرارى است ، زيرا كه مفروض اين است كه سيلاب حوادث روزگار ، بنيان اركان مملكت بدن را از بيخ بركنده به باد فنا داده است ، پس چاره‌اى از ارتحال و انتقال ندارد .\r\n جان قصد رحيل كرد ، گفتم كه مرو * گفتا چكنم خانه فرو مىآيد \r\nوجه ديگر از براى اضطرار آن است كه هنوز به كمالاتى كه از براى او به حسب فطرت اصليه ، ممكن است - خواه در سعادت باشد و خواه در شقاوت - نرسيده است ، پس مىخواهد كوچ نمايد تا كمالات خود را كسب نمايد ، ولى به جهت فقدان آلت استكمال چاره‌اى از انتقال و مفرى از ارتحال ندارد ، پس خواهى نخواهى مىرود ، بلكه خواهى نخواهى مىبرند او را ، و به جهتى اختيارى است زيرا كه مكرر مذكور گرديد كه روح نفسانى از سنخ ملكوت و روحانيات و از عالم قدسى و مفارقات است .\r\n « هبطت اليك من المحل الارفع * و رقاء ذات تعزّز و تمنّع » \r\nو سبب اصلى در هبوطش از آن محل اعلى به اين منزل أدنى ، و غرض كلى از نزولش از آن درجهء قصوى به اين مرتبهء دنيا ، اكتساب كمالات حقيقيه و اصطياد طيور قدسيه و استقلال در احوال نشأت اخرويه و فضايل روحانيه است ، يعنى به وجود انفرادى و حصولى استقلالى خود محشور گردد نه به وجود جمعى رب النوعى .\r\nبدان‌كه از براى اشاره به اين لطيفهء ملكوتيه در صحيفهء الهيه وارد است  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  « 1 » زيرا كه مراد از خلق جنّ و انس ، افاضهء نفوس و ارواح به ابدان ، و قوابل عنصريه و انزال كلمات قدسيه است به الواح قابله و مواد بدنيّه ، و مراد از عبادات ، مجاهدات نفسانيّه و اعمال صالحه و رياضات علميه و عمليه و انقطاع تام است به بارگاه احديت تا حقايق اشياء - كما هى - منكشف گردند ، و معارف حقيقيه و كمالات روحانيه از مبدأ فياض فايض شوند .\r\nزيرا كه در شارقات سابقه به حد انكشاف آمد كه هر عبادتى مستجلب معرفتى و هر معرفتى مستلزم عبادتى است ، از اينجا ظاهر مىشود سرّ اينكه « ليعبدون » را\r\n\r\n\r\n","description":"","footnote":"\r\n( 1 ) . سورهء الذاريات ( 51 ) ، آيهء 56 .\r\n","page_name":" 250 ","page_number":250},
  {"content":"\r\n\r\nبه « ليعرفون » تفسير نموده‌اند و از براى تنبيه به اين لطيفهء عرفانيه « ليعبدون » را به « ليعرفون » اختيار فرمودند ، و الا از بينات است در نزد صاحبان بصيرت كه مقصود بالذات از ايجاد اشياء و احداث ماسوى معرفت و توحيد ذات اقدس مبدأ اعلى و تقديس و تنزيه حقيقت حق جلّ و علا است از اضداد و انداد و از امثال و اشباه ، چنان كه در حديث قدسى وارد است : « كنت كنزا مخفيا فاحببت ان اعرف فخلقت الخلق لكى اعرف » ، و اصدق شاهدى است از اين باب كلام معجز نظام  « فَمَنْ كانَ يَرْجُوا لِقاءَ رَبِّهِ ، فَلْيَعْمَلْ عَمَلًا صالِحاً ، وَ لا يُشْرِكْ بِعِبادَةِ رَبِّهِ أَحَداً »  « 1 » . مىبينى كه چگونه مترتب فرموده است لقاء پروردگار را كه اعلى درجات توحيد و معرفت و تعبير از او به فناى در توحيد و بقاى به توحيد است ، بر عمل صالح و خلوص نيت كه عبارت است از اينكه اغيار بالكلّيه از نظر سالك عابد ساقط گردند ، جز حق جلّ و علا كسى را نبيند و جز ذات اقدس مبدأ اعلى كسى را نپرستد ، متفطن باش و چشم بصيرت باز كن و دنيا را مزرعه بدان ، چنان كه از مشكات نبوت وارد است :\r\n« الدنيا مزرعة الاخرة » ، و در اصلاح اين مزرعه كوشش نماى تا حاصلش كه انوار قدسيه و معارف حقيقيه و جنّات عدنيّه است ، نيك به وجود آيد و به آلايش ظلمات اوهام مخلوط نگردد .\r\nپس منكشف گرديد كه نسبت روح انسانى به اين بدن ظلمانى ، نسبت راكب به مركوب يا نسبت ناخداى است به كشتى ، اگر اختلالى در حال كشتى پديد آيد و فسادى در نظام آلات آن پيدا شود تا ممكن است ناخداى آن كشتى به اهتمام تمام به اصلاح و انتظامش پردازد تا به ساحل مقصودش كشاند ، و الا به حال خود گذارد تا از پيش خود از هم بپاشد و خود را ناچار به ساحلى مىرساند اگر تخته‌پاره‌اى به دستش آيد و توشهء راه همراه دارد ، و الا غرق درياى هلاكت و ضلالت گردد .\r\n\r\nاشاره به وجه تسميهء اين قسم از مرگ به موت اخترامى و معلقى\r\nبدان‌كه تسميهء اين قسم از موت به اخترامى به جهت آن است كه اخترام به معناى ربودن اوست به عالم برزخ و موجب فقدان و كم كردن آلت است .\r\nلهذا از قبيل تسميهء خاص به اسم عام اين قسم از موت را اخترامى ناميده‌اند ،\r\n\r\n\r\n","description":"","footnote":"\r\n( 1 ) . سورهء كهف ( 18 ) ، آيهء 110 .\r\n","page_name":" 251 ","page_number":251},
  {"content":"\r\n\r\nو تسميهء آن به معلّقى به جهت آن است كه مشروط به فساد بدن و معلق به عدم صلاحيت اوست از براى اصلاح تدبير ، بخلاف موت طبيعى و اجل حتمى كه مشروط به فساد بدن نمىباشد ، بلكه به جهت اين است كه نيل كمالات حقيقيه و وصول به غايات اصليه و اغراض حبيبه ، تحقق پذيرفته ، استغناى كلى از بدن و آلات او حاصل كرده است .\r\nپس تسميهء آن به طبيعى و حتمى به جهت آن است كه مقتضاى طبيعت و جبلّت حاصل مىشود ، و انتقال از اين نشأت به جهت استغناى كلى و امتناع تعطيل ، و استحالهء ترجيح بلا مرجح بلكه ترجيح مرجوح بر راجح از جملهء حتميات و واجبات است .\r\n\r\nاشراق و انارة\r\n\r\nاشاره به آنكه هر موتى بعد از حيات و هر فنائى ملازم بقائى است\r\nاز اين لمعات و اشراقات و از اين تحقيقات و تدقيقات به حد انكشاف آمد كه هر موتى متعقب حياتى و هر خروجى از مشيمهء نشأتى به فضاى نشأت ديگر كه حقيقت موت عبارت از اين است ، مستلزم ولادتى و هر فنائى از مرتبه‌اى كه در نظر بصيرت عبارت از ارتقاع تعيّن و نقصان اين مرتبه است ، متولد بقائى است . بلكه حيات لاحقه اقواى از حيات سابقه ، و ولادت ثانيه اكمل از ولادت متقدمه است .\r\nلهذا از مشكات نبوت وارد است : « خلقتم للبقاء لا للفناء » ، و از مشكات ولايت وارد است : « رحم اللّه امرء عرف من اين وفى اين والى اين » .\r\nيعنى : « خداوند رحمت كند كسى را كه بشناسد از چه مقامى نازل شده است و در چه مقامى منزل كرده است و به سوى چه مقامى خواهد رفت » .\r\n\r\nاشاره به شرح حديث « خلقتم للبقاء لا للفناء » ، و سر بقاى نفس بعد از مرگ\r\nاول اشاره است به كينونت سابقهء نفس چنان كه سابقا بيان نمودم ، دوم اشاره است به اين نشأت از وجود كه محل زراعت و تحصيل زاد و راحله است ، سوم اشاره\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاست به نشأت ديگرى از وجود كه عالم برزخ و عالم غيب و عالم ملكوت عبارت از آن است .\r\nبيان انكشاف آن است كه محقق گرديد كه همه اشياء طالب غايات حقيقيه و متوجه به سوى اغراض اصليه مىباشند ، و منكشف گرديد كه غايت ذاتى هر شىء ، مكمل حقيقت و متمم ذات آن شىء است ، بلكه در نزد بصير محدق و حاذق محقق بعد از تأمل صادق در سرّ حركات جوهريّه و تحولات ذاتيه و نظر ثاقب در درجات و نشآت وجودات اشياء از حسيّات تا مفارقات ، منكشف مىشود كه غايت حقيقى هر چيزى كمال او و تمام اوست ، مثلا حصول وجود عقلى مفارقى غايت ذاتى و غرض اصلى است از براى انسان ، و همان وجود كمال و تمام انسان است يعنى اوست حقيقت انسانى و انسان كامل ، و نسبت او به ساير مراتب و درجات انسان نسبت تمام به نقص و نسبت آفتاب به پرتو و نسبت متجلى به جلوه و نسبت غنا به فقر است .\r\n\r\nاشاره به آنكه ذات سالك در راه نيل به موطن اصلى باقى است و غايت هر شىء صورت تمامى و كمالى اوست\r\nپس در سلوك به سوى غايات اصليّه بايد ذات سالك باقى باشد تا استكمال متصور و وصول به كمال متحقق شود ، و الا شيئى معدوم و ديگرى موجود خواهد بود ، و از بينات است كه اين نه معناى سلوك و استكمال و نه معناى توجه به سوى غايات و طلب كمالات است ، و نيز چگونه متصور مىشود در نزد عقول سليمه و اذهان مستقيمه كه سلوك طبيعى و توجه فطرى به سوى غايت ذاتى و كمال جبلّى ، موجب فناى ذات و انعدام حقيقت متوجه به كمال ذاتى و غايت حقيقى شود ، بلكه اين معنا در حقيقت تناقض و تدافع است .\r\n\r\nلمعة اشراقيّه بيان آنكه حقايق وجوديه از آن جهت كه حقايق وجوديه‌اند منعدم نشوند و فنا عبارت است از زوال نقصانات و رفع تعيّنات\r\nاز شارقات سابقهء محكم البنيان و حجت شديد الاركان به حد انكشاف آمد كه\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nموجود بالذات و متحقق بالاصاله حقايق وجودات است نه اقسام ماهيات مگر بالعرض و بالتبع ، لهذا اساطين حكما و محققين عرفا گفته‌اند : « الماهيات ماشمت رائحة الوجود و لا تشمها ازلا و ابدا . » و نعم ما قيل :\r\n اذا قالت حذام فصدقوها * فان القول ما قالت حذام \r\nپس حقيقت هر شىء و منشأ آثار و احكام آن بالذات و به حسب حقيقت وجود آن شىء است نه ماهيت آن ، مگر بالعرض و بالتّبع ، و در همان شارقات بيان نمودم ، كه مراد از موجودات بالذات آن است كه جهت ذاتش بعينها جهت موجوديت و جهت موجوديتش بعينها جهت ذاتش باشد ، پس موجوديت به حقايق وجود است و به ضرورت ذاتى است نه به ضرورت غيرى ، پس فنا و انعدام به حقايق وجوديه از آن جهت كه حقايق وجوديه‌اند محال است ، و ممتنع است اينكه عدم در متن واقع و حاقّ اعيان طارى شود و حقايق وجودى از خارج و اعيان منتفى و از نفس الامر و واقع مرتفع گردند ، و الا انقلاب ذوات ثابت و تخلف بالذات حاصل مىشود .\r\nپس فناى حقايق موجودات و انعدام ذوات انيّات را معناى ديگرى است و آن عبارت است از زوال نقصانات و تعينات آن وجودات كه از خصوصيات نشآت ناشى و از اختلاط قوا و استعدادات حاصلند ، مثلا فنا و انعدام نطفه عبارت است از نزول تعيّن نطفه كه به حسب استعداد خاصى حاصل گرديده نه انعدام اصل وجود نطفه از آن جهت كه وجود است و الا محذور سابق لازم مىآيد ، و همچنين انعدام نفس نباتى نه انعدام اصل وجود نفس نباتى و هكذا تا به مرتبهء انسانيت منتهى شود ، و در مراتب انسانى نيز ترقيّات به اعتبار زوال تعينات و نقصانات است ، و اصل وجود انسانى در همهء مراتب و درجات باقى است تا به غايت حقيقى و غرض اصلى خود كه اتصال به عالم مفارقات ، و فوز به درجات قرب حضرت آفريدگار است فايز گردد ، با مراتب تفاوت قرب و وصال چنان كه مذكور شده است و خواهد شد .\r\nبلى ماهيات اشياء چون در حد ذوات خود نه موجودند و نه معدوم ، و نظر به ذوات خود اباى از موجوديت و معدوميت ندارند ، بلكه حيثيت ذوات آنها بعينها حيثيت عدم اباى از قبول دو طرف وجود و عدم است - گاهى - به جهت ايجاب علت فياضه وجوب غيرى حاصل نموده معدوم مىباشند و گاهى اشتداد يا تضعّف و يا به جهت\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكون و فساد و اختلاف استعدادات ماهيتى معدوم و ماهيت ديگر موجود مىشود چنان كه در مثال نطفه و علقه و نبات و حيوان در سير صعودى به جهت انتفاى استعداد نطفه ، و حصول استعداد علقه ، ماهيت نطفه‌اى معدوم و ماهيت علقه‌اى موجود ، و همچنين است نبات و حيوان .\r\nپس زايل نمىباشد مگر تعيّن و نحويّت وجود نطفه و معدوم نمىباشد مگر تعين و نحويت وجود نبات ، و الا لازم مىآيد كه سالك حين سلوك و توجه به سوى غايت حقيقى معدوم شود ، و قياس كن بر سير صعودى كون و فساد را مثلا در انقلاب رطب به هوا تعيّن و نحويت صورت « ماء » ى زايل مىشود نه اصل وجود صورت از آن جهت كه وجود صورت است و الا لازم مىآيد كه ماده در زمانى بدون صورت موجود باشد ، زيرا كه در ميانهء آن انعدام صورت « ماء » ى و آن حصول صورت هوائى ، زمانى بايد فاصله شود ، و الا تتالى آنات لازم مىآيد و هر دو لازم ، مبرهن الفسادند ، متفطن باش كه مطالب در اين مقامات خالى از دقت و غموض نيست .\r\nبدان‌كه از اين تقرير و بيان منكشف گرديد كه اتصاف وجودات به فنا ، و انعدام به مجرد تبعيت ماهيات است ، زيرا كه هر وجودى با ماهيت خود متحد مىباشد در خارج ، پس همچنان‌كه ماهيات موصوف نمىشوند به احكام وجودات مگر بالعرض و بالتبع ، وجودات نيز موصوف نمىشوند به احكام ماهيات مگر بالعرض و بالتبع به معناى مجاز برهانى و عرفانى چنان كه سابقا اشاره نمودم .\r\nو غفلت از اين معنا ، يعنى در تميّز در ميانهء احكام اصليه و احكام عرضيه ماهيات و وجودات ، و عدم فرق در ميانهء مفهومات و مصداقات - خواهى بگو در ميانهء ماهيات و انيات - موجب مفاسد عظيمه و اغلاط كثيره است در علوم الهيه و اصول الهيه ايمانيه ، چنان كه از براى فخر رازى و امثال او اتفاق افتاده ، بسى خرابيها در قواعد برهانيهء يقينيه و در اصول حقّه ايمانيّه نموده از صراط مستقيم عقل متين و شرع مبين منحرف گرديدند .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nتحقيق لطيف و تنبيه شريف\r\n\r\nاشاره به معناى ماده به معناى اعم و صورت به معناى اعم و بيان معناى ماده و صورت به معناى اخص\r\nبدان‌كه در اين مقام ، لطيفه‌اى است الهيّه و دقيقه‌اى است اشراقيّه ، و آن اينست كه در موجودات عالم كائنات و در انواع عالم ، ماديّات كه موسوم به عالم خلق و تقديرند ، جهت قوه‌اى ثابت ، و جهت فعليتى حاصل است . اولى را ماده گويند ؛ هيولا باشد يا موضوع ، ثانيه را صورت گويند ، عرض باشد يا جوهر ، طبيعت باشد يا نفس ، نباتى باشد يا حيوانى ، انسانى باشد يا ملكى . . .\r\nاينكه مذكور شد ماده به معناى اعم و صورت به معناى اعم است ، و گاهى ماده در مقابل موضوع گفته مىشود ، و آن عبارت است از جوهرى كه به حالّ خود محتاج باشد ، و موضوع محلى است كه به حالّ خود محتاج نباشد . و صورت نيز گاهى در مقابل عرض گفته مىشود و آن عبارت است از حالّى كه محلش به آن محتاج نباشد ، و مراد از حلول در اين مقام آن است كه وجود شىء فى نفسه ، بعينه وجود آن باشد در شىء ديگر به حيثيتى كه آن را سواى اين نحو از وجود كه تعبير از آن به وجود در شىء است وجود ديگر نباشد ، و اين نحو از وجود را وجود رابطى گويند ، و گاهى وجود ناعتى نيز گويند ، زيرا كه جهت ارتباط حالّ است به محل خود ، و جهت اتصاف منعوت است به نعت خود ، مثلا وجود سواد ، در حد نفس خود عين وجود آن است در جسم ، و سواى وجود در جسم يعنى سواى اين وجود در وى كه نفس ارتباط و رابطيت است وجود ديگر ندارد ، بخلاف وجود مال از براى زيد زيرا كه مال را وجودى است فى نفسه و عارض شده است آن را ارتباط به زيد ، و بخلاف وجود جسم در مكان زيرا كه وجود جسم فى نفسه عين وجود آن نيست در مكان بلكه وجود در مكان يعنى اين وجود رابطى از لواحق متأخره و وجود فى نفسه جسم است . لهذا در نزد مشائين لازم نيست كه هر جسمى را مكانى باشد زيرا كه مكان در نزد ايشان سطح باطن جسم حاوى است از براى جسم محوّى .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو فلك محدّد جهات كه فوق همهء افلاك است حاوى ندارد كه سطح باطن آن مكان از براى محدّد جهات باشد ، و لهذا منتقل مىشود از مكانى به مكانى و وجودش بعينه باقى مىباشد ، و لهذا نيز اجسام مثاليه و اجرام برزخيه را مكانى نمىباشد چنان كه در جاى خود مقرر است .\r\nاز اين تقرير و بيان منكشف مىشود كه وجود حالّ بدون وجود محل متحقق نمىتواند شد ، زيرا كه وجود رابطى بدون مرتبط اليه متصور نمىباشد چه جاى اينكه متحقق باشد .\r\n\r\nاشاره به آنكه صور و هيآت حاصل در مواد حشر ندارند مگر به تبع و نفوس مجرد داراى حشر مستقل‌اند\r\nبدان‌كه همه اعراض حالّند در موضوعات خود و همهء صور طبيعيه و نفوس نباتّيه حالّند در مواد خود . و مقتضاى براهين محكمة البنيان و حجج شديد الاركان آن است كه نفوس انسانيه و نفوس ملكيه ، بلكه اكثر و اغلب نفوس حيوانيه نيز در مواد خود حلول نكرده‌اند بلكه قائمند به ذوات خود به اين معنا كه وجود نباتى آنها عين وجود آنها در مواد نمىباشد ولى به جهت نقصانى كه در وجودات آنها ثابت است در فعل خود و در استكمالات خويش به مواد خود محتاجند ، و به اين اعتبار از مفارقات امتياز دارند ، زيرا كه مفارقات كه عبارت از عالم عقولند بالكليه از عالم اجسام و معادن ، مستغنى مىباشند و همهء كمالات ممكنه در فطرت اولى از براى ايشان حاصل است .\r\nقسم اول را بعد از فساد موضوعات و مواد يعنى بعد از بطلان استعداد موضوعات و مواد وجود استقلالى نمىباشد ، بلكه به وجود كل خود كه وجود رب النوعى باشد موجود مىباشند و به آن متصل مىشوند و به آن محشور مىگردند و با آن اتحاد به هم رسانند .\r\nو قسم دوم بعد از فساد ماده و بطلان صلاحيت آن از استعمال و تدبير به وجود استقلالى خود موجود و به حشر استقلالى محشور مىشوند . اخذ كن اين لطيفهء الهيه را و غنيمت شمار كه ثمرات آن « لا تعد و لا تحصى » است ، و بدان‌كه از\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاين بيانات و بيّنات به حد انكشاف آمد كه در كليّهء مراتب سير صعودى طبيعى باشد يا نفسانى ، در سعادت باشد يا در شقاوت ، فنا و انعدام نسبت به حقايق اشيا كه عين حقايق وجوديه‌اند عبارت است از زوال نقصانات و ارتفاع تعيّنات نشآت .\r\nپس هر چيزى كه از حيّز نقصانى به ذروهء كمالى ، و از حضيض قصورى به اوج تمامى ، متوجه است ، بايد حقيقت ذاتش به اعتبار جهت دهريّت و ثباتش كه جهت ارتباط آن است به مفيض خيرات و كمالات باقى باشد ، و به اعتبار جهت ماديّت و زمانيّتش كه جهت قصور و نقصان است زايل و فانى و متجدد و منقضى شود .\r\nپس در عين فنا باقىاند و در عين بقا فانى و در عين حيات ممات دارند و در عين ممات حيات . متفطن باش ، كه خالى از دقت و غموض نيست بلكه دقيق - المسلك و صعب المنال است .\r\nلهذا مثالى از مسلّمات و مقررات به رشتهء تقرير مىكشيم تا سورت غموض و استبعادش اندكى شكسته شود ، و آن اين است كه صبى فاقد كمالات رجوليّت است و آنا فآنا به اتصال تدريجى از قوهء رجوليّت به فعليت رجوليّت و از نقصان رجوليّت به كمال رجوليّت مىرسد ، با اينكه از بديهيات و بينات است كه از بدايت صباوت و طفوليت تا منتهاى كمال و شيخوخيّت ، ذاتش بعينها و شخصها باقى است ، پس زايل نيست از او مگر نقصانات صباوت و تعيّنات طفوليت ، و حاصل نيست در او مگر كمالات رجوليّت ، و زايد نيست در او مگر اشتدادات جوهريه و قواى عقليه كه جهت ذات و حقيقت و حيثيت جوهريت و فعليت آن شخص مىباشد .\r\nپس در عين تجدد و تبدّل باقى و مستمر الوجود است ، و در عين بقا و استمرار وجود ، متجدد الحصول و متبدّل الهويّه است .\r\nاگر بگوئى كه تجدد و تبدّل در مثال مفروض از اعراض است و تبدّل اعراض موجب تبدّل ذات موضوع نمىباشد ، زيرا كه موضوع اعراض در وجود و تشخّص خود ، به اعراض محتاج نمىباشد بلكه امر به عكس است يعنى اعراض در وجود و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتشخّص خود به موضوعات محتاج مىباشند چنان كه بيان نمودم و به اين معنا تصريح است كلام حكيم طوسى ( قدس سره القدوسى ) در كتاب تجريد : « و الموضوع من جملة - المشخصات » لهذا انتقال اعراض موضوعات محال است . و مراد از انتقال آن است كه بعد از انعدام موضوع همان عرض بعينه و شخصه در موضوع ديگر موجود شود .\r\nبيان محاليت آن است كه از بيانات سابقه منكشف گرديد كه وجود خاص عرض ، وجود رابطى است نسبت به موضوع خاص ، نه نسبت به موضوع مبهم ، و الا فرق در ميانهء صورت و عرض و ماده و موضوع نخواهد بود .\r\nپس انتفاى موضوع خاص موجب انتفاى عرض خاص است زيرا كه انتفاى علت مستلزم انتفاى معلول است پس چگونه انتقال متصوّر و بقا متحقق مىشود ، پس منكشف گرديد كه مثال مذكور مطابق مدعا و مفيد در اين دعوا نخواهد بود .\r\nمىگويم در جواب اين خيال فاسد و رأى كاسد كه از بينات است در نزد عقول ضعيفه چه جاى از عقول سليمه و اذهان مستقيمه كه نسبت صباوت به رجوليّت نسبت نقص به تمام و نسبت قصور به كمال و نسبت ضعف به قوت و نسبت قوه به فعليت است .\r\nو تحولات شخص از دركات صباوت به درجات رجوليّت ، استكمال و اشتداد و توجه نقص به سوى تمام و ترقى از قصور به سوى كمال و تحول از ضعف به سوى قوه و خروج از قوه به فعليت است ، چگونه صاحب بصيرتى بلكه صاحب شعورى تجويز مىكند كه عرض كمال و تمام و قوه فعليت باشد از براى جوهر ، و مكمل و متمم شود از براى حقيقت جوهر ، و چگونه مجوّز مىباشد در نزد عقول سليمه و اذهان مستقيمه كه حقايق عرضيه كه جهات و ذات آنها بعينها جهات فقر و احتياج و حيثيت تعلق و تبعيت است ، مكمل و متمم و قوت و فعليت باشند از براى متبوعات و موضوعات خود كه در حدود ذات خود مستغنى است از آن اعراض كه وجودى ندارند مگر وجود رابطى ، و حصولى ندارند مگر حصول تبعى ، پس بايد تجويز كند عقل سليم و ذهن مستقيم كه فقير مكمل غنى ، و ضعيف متمم قوى و تابع كمال متبوع و فرع تمام اصل باشد . نمىدانم كدام حكم از بديهيات و ضروريات اجلا و اظهر است از اين حكم ، و از تأمل صادق در اين تقرير و بيان منكشف\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمىشود در نزد حاذق محقق و بصير محدق كه جميع ترقيّات طبيعيه و نفسانيه اشتداد جوهرى و استكمال ذاتى است از حيّز نقصان جوهرى به ذوره كمال جوهرى نه اينكه ذات حقيقت جوهريه باقى و تبدّل در اعراض طبيعيه يا اعراض نفسانيه است ، چنان كه مذاق و مشرب جمهور از حكما و متكلمين است .\r\n\r\nبيان اين اصل و تحقيق در اين حقيقت كه اعراض ذاتيه در خارج متحد با جوهرند و حركت در عرض ، عين تبدّل جوهر است\r\nبدان‌كه مقتضاى فحص و برهان آن است كه اعراض لازمه ، از عوارض تحليليّه مىباشند نسبت به ملزومات خود ، يعنى به وجود ملزومات خود موجودند نه به وجود ديگر ، و تغايرى نيست در ميانهء آنها و ملزومات آنها مگر در نزد تعمّل از عقل و اعتبارى از ذهن ، و در نزد تأمل و اعتبار تباين و تغايرى در معانى و ماهيات در نزد عقل حاصل مىشود و منسوب مىشود وجود واحد بسوى ملزومات به اصالت و بسوى آن لوازم به تبعيت . خواهى بگو نسبت آن وجود بسوى ملزومات به قوت ، و بسوى اعراض لازمه به ضعف است ، چنان كه نسبت وجود واحد به فصل اخير هر نوعى به اصالت است و به اجناس آن به تبعيت ، و نسبت موجوديت به معقولات اول به اصالت است و به معقولات ثانيه به تبعيت ، و نسبت موجوديت به حقايق وجوديّه به اصالت است و به ماهيات به تبعيت .\r\nو اين معنا در لوازم ماهيات از جملهء مسلّمات و مقررات محققين از حكما و متكلمين است .\r\nبرهانش بر وجه اجمال آن است كه هرگاه مطلق لوازم به وجود على حده موجود باشند ، قيام خارجى متحقق مىشود در ميانهء آنها و ملزومات آنها ، و قيام خارجى را چاره از قيام قابل خارجى نمىباشد ، و قابل از آن جهت كه قابل است فاعل نمىتواند باشد زيرا كه مناط فاعليت فعليت و مناط قابليت قوه است ، زيرا كه كلام در قابل به معناى منفعل و متصرّم است .\r\nو از بينات است كه قوه و فعليّت متقابلان و متنافيان‌اند ، پس چگونه شىء واحد از جهت واحده متّصف به آن دو صفت مىتواند شد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nخواهى بگو مناط فاعليت ايجاب است و مناط قابليت عدم ايجاب .\r\nپس اتصاف شىء واحد از جهت واحده به فاعليت و قابليت موجب اجتماع نقيضين است ، پس فاعل ديگر لازم است كه جاعل وجود قابل باشد در قابل و با قطع نظر از جعل جاعل ، لزومى متحقق نخواهد شد ، بلكه مقتضى لزوم در حقيقت امر خارج خواهد بود نه حقيقت ملزوم ، پس در اين صورت در ميانهء امر خارج مقبول لزوم متحقق مىشود نه در ميانهء حقيقت قابل و حقيقت مقبول ، بلكه نسبت ذات قابل به وجود مقبول و عدم او مساوى خواهد بود .\r\nپس چيزى كه ملزوم فرض كرده بوديم ملزوم نخواهد بود و چيزى كه لازم فرض كرده بوديم مفارق خواهد بود .\r\nديگر اينكه بنابراين فرقى در ميانهء لوازم و غير لوازم نخواهد بود زيرا كه هر چيزى در نزد وجود علت تامّه واجب است و در نزد عدم علت تامّه ممتنع است .\r\nپس نسبت سخونت به آب مثل نسبت حرارت خواهد بود به آتش . مگر اينكه بگوئيم علت تامّه در لوازم دائم الوجود است در غير لوازم نه چنين است ، و اين معنا در حقيقت نفى لزوم است ميانهء ملزومات و لوازم ، و عدم فرق است در ميانهء لزوم و دوام ، زيرا كه لزوم عبارت از امتناع انفكاك است .\r\nخواهى بگو لزوم به ضرورت ذاتيهء مطلقه برمىگردد ، و در دوام نه امتناع انفكاك معتبر است و نه ضرورت ذاتى ، پس منكشف گرديد كه ، محال است اينكه از براى مطلق لوازم وجود علىحده و مابحذاء مستقلى در خارج و اعيان متحقق باشد ، بلكه بايد به وجود ملزومات موجود باشند ، و به جعل آن ملزومات مجعول شوند نه به جعل ديگر ، و مغايرتى نباشد مگر در نزد تعمّلى از عقل و اعتبارى از ذهن .\r\nپس قيام عقلى خواهد بود نه خارجى ، و قبول به معناى مطلق اتصاف خواهد بود نه به معناى انفعال خارجى و استفادهء مسبّبى ، پس در ملزومات تبدّلى و تغيّرى نباشد ، محال است اينكه در اعراض لازمه تبدّلى و تغيّرى حاصل شود ، زيرا كه در حاقّ واقع و متن اعيان ، به يك وجود موجودند .\r\nولى تبدّل ملزومات علت تبدّل لازم و تبدّل لوازم كاشف از تبدّل ملزومات\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاست ، چنان كه تحقق ملزومات موجب تحقق لوازم و تحقق لوازم كاشف از تحقق ملزومات است ، لهذا استدلال از وجود ملزومات و عدم آنها بر وجود لوازم و عدم آنها از قبيل برهان لمّى ، و استدلال از وجود لوازم و عدم آنها بر وجود ملزومات و عدم آنها از قبيل برهان انّى مىباشد .\r\nبدان‌كه مقتضاى فحص و برهان آن است كه اعراض مفارقه نيز تابع صور جوهر حادثه مىباشد ، زيرا كه تا در موضوع عرض مفارق تغييرى حاصل و امرى حادث نشود نسبتش به حدوث آن عرض و عدم حدوث آن مساوى خواهد بود ، زيرا كه مفروض اين است كه ذات موضوع در وجود عرض مفارق كافى نيست و الا لازم خواهد بود نه مفارق ، پس نقل مىكنيم كلام را به آن امر حادث ، اگر صورت جوهريه است مطلوب حاصل « 1 » و عرض مفارق تابع بلكه تابع موضوع خواهد بود ، زيرا كه اصل موضوع ماده مىباشد نسبت به صورت جوهريه حادثه ، و تحصل نيست از براى ماده به صورت جوهريه ، و سابقا اشاره نمودم كه موضوع اعراض بايد متقوّم باشد به نفس خودش ، پس موضوع عرض مفارق در حقيقت ماده است « 2 » با صورت جوهريه پس منكشف گرديد كه عرض مفارق نيز تابع موضوع است ، و تا در موضوع تبدلى حاصل نشود ، تبدّل در آن عرض حاصل نمىتواند شد .\r\n\r\nاعراض مفارقه ، نسبت به صور سابق مفارقند و بيان آنكه صدور متجدد از ثابت محال است\r\nبلكه در نزد دقيق از نظر ظاهر مىشود كه عرض مفارق نسبت به صورت جوهريه حادثه از اعراض لازمه است ، و مفارق بودنش نسبت به موضوع سابق و صورت سابقه است ، و اگر آن امر حادث ، عرض در موضوع عرض باشد ، مخصّص ديگر مىخواهد تا ترجيح بلا مرجّح لازم نيايد ، زيرا كه كلام در اعراض مفارقه است و از براى دفع دور يا تسلسل بايد منتهى شود به صورت جوهريه كه تجدد و حدوثش ذاتى باشد ، يعنى به نفس ذات خود متجدد باشد و ثبوت تجدد و تغيّر از\r\n\r\n\r\n","description":"","footnote":"\r\n( 1 ) . بيان برهان بر اين امر كه اعراض مفارق نيز در تبدل و زوال تابع موضوعات خودند .\r\n( 2 ) . اشاره به آنكه اعراض مفارق نسبت به صور حادثه از اعراض لازمه و نسبت به موضوع ثابت اعراض مفارق محسوب مىشوند .\r\n","page_name":" 262 ","page_number":262},
  {"content":"\r\n\r\nبراى او به ضرورت ذاتى حاصل شود ، و جعل در ميانهء ذات او و تجددش متخلل نشود ، پس در اصل وجود ذاتى به علت فياضه محتاج مىباشد نه در تجدد و حدوثش مگر بالعرض و بالتبع چنان كه در مطلق لوازم محقق نمودم .\r\nپس « صدر متجددا » در مادهء او صادق است نه « صدر فتجدّد » چنان كه بر اربعه صادق است « صدرت زوجا » نه « صدرت فصارت زوجا » .\r\nاگر بگوئى : چه مىشود كه آن امر حادث ، استعداد موضوع باشد از براى عرض مفارق ، پس ترجيح بلا مرجّح و تخصيص بلا مخصّص لازم نخواهد بود .\r\nمىگويم : اولا محذور دور و تسلسل بنابراين نيز به حال خود باقى است ، زيرا كه استعداد خاص نيز حادث است و به علت حادثهء موجبه محتاج است ، زيرا كه محال است اينكه حادث از قديم و متغير از ثابت صادر شود ، و الا يا ثابت متغير يا متغير ثابت ، و يا تخلف معلول از علت تامه لازم مىآيد . خواهى بگو : و الا يا حادث قديم ، يا قديم حادث ، و يا تخلف ثابت مىشود ، پس بايد منتهى شود به امرى كه تجدد و تغيّر ذاتيش باشد و آن صورت جوهريه است كه فاعل مباشر و شريك علت حادثات و متغيرات است . و اگر آن صورت طبيعيه نيز حادث زمانى باشد به اين معنا كه مسبوق باشد وجودش به عدم زمانى يعنى در زمان سابق اصلا موجود نباشد به علت حادثهء موجبهء ديگر محتاج خواهد بود تا منتهى شود به امرى كه متجدد بالذات باشد و به نعت اتصال تجددى موجود و حادث گردد و متقدم نباشد بر آن مگر ذوات مفارقه تا منتهى شود به علّة العلل و مبدأ المبادى ( جلّت عظمته ) و در تجدد و حدوثش به علت بالذات محتاج نباشد ، و محتاج نباشد به علت فياضه مگر در جعل اصل ذات و جهت ثباتش ، زيرا كه تجددش ذاتى ، و ضرورت ذاتى مغنى از علت بالذات است اگرچه مغنى از علت بالعرض نباشد ، بخلاف ضرورت ازلى كه از مطلق علت مغنى است و او منحصر به ذات اقدس مبدأ اعلى است .\r\nپس آن صورت متجدده به اعتبار « 1 » جهت ذاتش صادر از علت ثابته و مرتبط به علت قديمه است به اعتبار تجدد ، و تغيير ذاتيش كه از خصوصيت نشأت وجودش ناشى است جهت ارتباط متغيّرات و حادثات است به علل قديمه و مبادى ثابته ،\r\n\r\n\r\n","description":"","footnote":"\r\n( 1 ) . اشاره به سر ارتباط حادث به قديم و لم صدور متغير از ثابت .\r\n","page_name":" 263 ","page_number":263},
  {"content":"\r\n\r\nمتفطن باش كه دقيق المسلك و صعب المنال است و نيك تأمل نماى در مبادى سابقه و لمعات ماضيه تا به حد انكشاف آيد و مقام تأمل و مجال توقف نماند .\r\n\r\nاشاره به اينكه استعداد منشأ خصوصيات صور و اعراض حادث نمىشود\r\nو ثانيا مىگويم : كه نسبت مفارق محض به خصوصيات اعراض حادثه در موضوعات و به خصوصيات صور حادثه در مواد مساوى است و الا حادث نمىشدند ، زيرا كه تخلف مقتضى بالذات از جملهء مستحيلات است ، و الا يا لازم مىآيد كه مقتضى بالذات ، مقتضى بالذات يعنى علت تامه نباشد ، و اين معنا خلاف مفروض است ، و يا ترجيح بلا مرجّح بلكه ترجيح مرجوح بر راجح ثابت مىشود . زيرا كه با وجود تحقق علت تامّه كه جامع جميع جهات اقتضاست وجود حادث در زمان تحقق اقتضا راجح است نسبت به عدمش پس محذور در حقيقت ترجيح مرجوح است كه بطلانش متّفق عليه است حتى در نزد طايفهء اشعريّه نه ترجيح بلا مرجّح و ذكر آن از باب مماشات است .\r\nپس مفارق محض منشأ خصوصيات اعراض و صور حادثه نمىتواند شد ، و استعداد نيز منشأ اين خصوصيت نمىتواند شد ، زيرا كه از بينات است كه استعداد باستقلاله در وجود مجتمع نمىتواند شد . پس اگر استعداد منشأ اين خصوصيت باشد لازم مىآيد كه علت مقتضيّه منتفى شود و معلول باقى بماند ، زيرا كه كلام در مقتضيات خصوصيات است نه در معدات آنها ، و از بينات است كه خصوصيت معلول بدون اقتضا متحقق نمىتواند شد ، مفروض اين است كه نسبت مفارق محض به همه خصوصيات آن صور و اعراض مساوى است پس بايد منشأ آن خصوصيات امرى باشد در جهات فاعل كه خصوصيات حادثات از او ناشى شود ، باقى باشد به وجهى تا با معلول خود مجتمع باشد در وجود و زايل باشد به وجهى ، تا منشأ حدوث « 1 » حادث و صدور متغير تواند شد و آن امر بايد جوهر باشد .\r\nزيرا كه از بينات است كه علت موجبه بايد اقوى باشد در وجود و كمالات وجود از معلول خود و مقتضاى خود ، علاوه بر اين عرض واجب اين دو وجه\r\n\r\n\r\n","description":"","footnote":"\r\n( 1 ) . اشاره به اينكه منشأ خصوصيات حوادث امرى جوهرى و ذاتى است .\r\n","page_name":" 264 ","page_number":264},
  {"content":"\r\n\r\nنمىتواند شد ، زيرا كه منكشف گرديد كه وجود آن مجرد وجود رابطى است و از بينات است كه امر رابطى محض و امر انتسابى صرف در بقا و ثبات در فنا و زوال تابع مرتبط اليه و منتسب اليه است پس به اعتبار جهت بقاى مرتبط اليه باقى ، و به اعتبار جهت تجدد آن متجدد است ، بخلاف صور جوهريه طبيعيه ، زيرا كه حلول آنها در مواد به اعتبار تعيّنات آن صور است نه به اعتبار اصل وجود ، چنان كه مكرر بيان نمودم ، لهذا صاحب درجات‌اند در وجود تا به ارباب انواع منتقل شوند ، و سابقا اشاره نمودم كه مقتضاى حجت و مستفاد از مشكات ولايت و مذاق و مشرب اساطين حكمت آن است كه از براى هر نوعى از انواع جوهريه كائنات فردى در عالم ابداع ثابت است كه نسبت آن فرد ، به افراد كائنه نسبت اصل به فرع و نسبت غنا به فقر است .\r\nپس صور جوهريّه به اعتبار جهت ثبات و دهريّت از علت فيّاضه صادرند و به اعتبار جهت تجدد و انقضاء منشأ صدور متغيّرات و مبدأ خصوصيت حادثات‌اند .\r\nو ثالثا مىگويم كه استعداد از امور نسبيّه و معانى اضافيّه است و در نزد حاذق محقق از بيّنات است كه امور اضافيّه و ربطيه داراى فعليّت و تحصّل مستقل نمىباشد بلكه به تحصل مضاف اليه و منتسب اليه متحصّلند ، چنان كه فوقيّت آسمان به تحصّل آسمان متحصّل است نه به تحصّل ديگر ، و ابوّت زيد به تحصّل زيد متحصّل است نه به تحصّل ديگر .\r\nپس اگر حكمى از براى استعداد خاص ثابت شود بالعرض و بالتبع مستعد خواهد بود ، پس بايد منشأ خصوصيت عرض مفارق ، بالذات و بالاصاله ذات مستعد باشد نه استعدادش ، مگر بالعرض و بالتبع .\r\nپس از اين بينات و اشراقات به حد انكشاف آمد كه اعراض مطلقا تابع موضوعات‌اند ، پس تا در موضوعات تغييرى و تبدّلى حاصل نشود محال است اينكه اعراض متبدّل شوند . بلى تبدّل اعراض كاشف از تبدّل موضوعات و تبدّل موضوعات موجب تبدل اعراض است ، چنان كه انتفاى علت موجب انتفاى معلول و انتفاى معلول كاشف از انتفاى علت است .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nدر بيان آنكه سلوك از صباوت بسوى رجوليّت به نهج استعداد ذاتى و جوهرى است\r\nپس در سلوك از صباوت بسوى رجوليّت تحولات ، تحولات ذاتيّه و انتقالات ، انتقالات جوهريه است به نهج اشتدادات جوهرية و استكمالات ذاتيّة ، و ليكن به نعت اتصال وحدانى جوهرى به حيثيتى كه در عين تبدل و زوال بقاء و استمرار ثابت و در عين بقاء و استمرار تبدّل و زوال حاصل است ، چنان كه در حركات كيفيّه و حركات كميّة اين معنا از مسلمات و مقررات همهء حكما و محققين از متكلمين از بيّنات و بديهيّات ايشان است .\r\n\r\nبيان آنكه در حركات جوهرى تبدّل عين بقا و بقا عين فنا و تبدّل است\r\nو سرّش آن است كه ثبوت حركت از براى موضوع آن حركت و اتصال موضوع به افراد آنيهء مقوله يعنى چيزى كه حركت در آن ، واقع مىشود به نهج اتصال است نه به نهج انفصال ، و الا شىء معدوم و شىء ديگر موجود خواهد بود ، و اين نه معناى حركت در مقوله است ، لهذا در تعريف حركت گفته‌اند كه : آن عبارت است از خروج شىء از قوه به سوى فعليت به نهج تدريج . و در صورت انفصال ، تدريجى متحقق نمىباشد ، بلكه چيزى دفعتا موجود و دفعتا معدوم مىشود ، بعد از آن چيز ديگر دفعتا موجود مىشود و معدوم مىشود ( متفطن باش ) .\r\nبدان‌كه وحدت اتصاليّه مساوق وحدت شخصيه است ، زيرا كه حقيقت اتصال در متّصلات قاره از ذاتيّات آن متصلات است ، پس وجود هر نوعى از انواع متّصلات ، در ازاى ماهيّت اتصال و متّصل است ، زيرا كه وجود هر نوعى بالاصاله و بالذات در ازاى فصل اخير آن نوع است ، و فصول بعيده و اجناس بعيده و قريبه به وجود فصل اخير موجود مىشوند ، بلكه از توابع و لوازم آن مىباشند چنان كه در علم الهى مسلّم و محقق است . پس منكشف گرديد كه وجود متّصلات وجود اتصالى است ، و در شارقات سابقه محقق گرديد كه وجود مساوق وحدت و تشخص بلكه عين وحدت و تشخص است به حسب ذات و حقيقت و تغايرى نيست مگر به اعتبار\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمعنا و مفهوم ، پس متصل واحد ، شخص واحد است ، و اگر انفصالى طارى شود آن شخص معدوم مىشود و دو شخص ديگر موجود مىشوند .\r\nلهذا انفاق نموده‌اند بر اينكه حركت از مبدأ معيّن تا منتهاى معيّن و از موضوع معين و فاعل معين شخص واحد است : و همچنين مقولهء حركت يعنى چيزى كه حركت در آن واقع است ، كيف باشد يا كم ، اين باشد يا وضع ، در موضوع معين از فاعل معين از مبدأ معين تا منتهاى معين نيز شخص واحد غير قارّ است .\r\nمثلا ، حركت زردآلو ، در زردى كه نوعى از انواع مقولهء كيف است از مبدأ معين تا منتهاى معين ، در زردآلوى معين ، از صورت نوعيهء معين ، يك شخص غير قارّ از حركت است ، و همچنين زردى كه مقولهء اين حركت است نيز يك شخص غير - قارّ از نوع زردى است ، و همچنين است حركت آفتاب به حركت يوميّه از نصف النهار معيّن تا همان نصف النهار يك دورهء شخصيّهء غير قارّ از حركت و يك شخص غير - قارّ از مقولهء وضع است ، و همچنين است ساير مقولات حركات از « اين » و « كمّ » و جوهر .\r\nو بدان‌كه بناى برهان فصل و وصل از براهين اثبات هيولا در حقيقت به اين لطيفهء الهيه است . و آن اين است كه وحدت اتصال مساوق وحدت شخصى است . و به جهت عدم تحقيق اين قاعدهء لطيفهء برهانيه ، جماعتى از حكماى متكلمين برهان اثبات ماده را كه مبتنى بر برهان محكم البنيان است محل ايراد و مناقشات نموده‌اند ، متلطف باش .\r\n\r\nرمز الهى و سر عرفانى\r\n\r\nبيان اين اصل مهم كه كليه عالم ماده از زمان و زمانيات متحركند به حركت ذاتى و يا تابع حركت ذاتىاند در تغييرات\r\nبدانيد اى برادران حكمت و حقيقت و اى صاحبان بصيرت و معرفت كه از اين لمعات و اشراقات و از اين تحقيقات و تدقيقات كه بيشترش از الهامات غيبيه و مواهب ربّانيه است به وجوه عديده از بيان و برهان به حد انجلاء و انكشاف آمد سرّ\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nحركات جوهريه و تحولات ذاتيه در كليهء عالم اجسام و جسمانيات - جوهرا و عرضا ، صورتا و مادتا ، سماويا و ارضيا ، معدنيا و نباتيا و حيوانيا و انسانيا - زيرا كه منكشف گرديد كه صور جوهريه متجدد بالذاتند و اعراض تابع جوهر و هيولا متقوّم به صور جوهر و متحرك در آن صور جوهريه است ، و نفوس از آن جهت كه نفوسند متعلق به مواد و مرتبط به ابدان‌اند ، بلكه نفسيّت نفس عين جهت تعلّق به مواد است ، پس حكم نفوس در اين باب حكم طبايع صوريه است ، و اين همه موسوم به عالم خلق است .\r\nپس عالم خلق بالكليهء اجزاء و اشخاصش در تجدد و انقضاء و در تبدّل و زوال است . ولى از اشراقات سابقه و لمعات ماضيه نيز منكشف گرديد كه در عين تجدد ثابت‌اند و در عين ثبات متجدد و در عين فنا باقيند و در عين باقى فانى و در عين ممات حيات دارند و در عين حيات ، ممات و در هر آنى ولادتى حاصل است كه در آن سابق نبوده است و در آن لاحق نخواهد بود ، ولى به نعت اتصال وحدانى تدريجى كه مساوق وحدت شخصى است نه به طريق تجدد امثال كه مذهب جماعتى از غير محصلين از متكلمين است در اعراض .\r\n\r\nابطال مسلك متكلمان از عامه در تجدد امثال در اعراض\r\nملخّص آن مذهب اين است كه در هر آنى فردى از سواد مثلا در جسم حاصل است ، و در آن متصل به آن اول ، فرد ديگر حاصل است ، و در آن متصل به آن دوم ، فرد ديگر موجود است و هكذا . پس در آن دوم ، آن انعدام فرد اول ، و آن حصول فرد دوم است و هكذا ، و در ميان هيچ آنى و آن ديگر زمانى فاصله و امتدادى متحقق نيست ، بلكه زمان در نزد ايشان مركب از آنات متتاليه است كه هريك در مقام خود موجود مىباشد .\r\nپس در حقيقت اشخاص آنات از يكديگر منفصل مىباشند ، و اتصال در ميانهء آنها ، از قبيل تماس اجسام متكثّره به يكديگر است ، پس افراد سواد ، كه هريك در آنى واقع است ، اشخاص متكثّره و امور منفصله مىباشند و در حقيقت اتصالى در ميانهء آنها متحقق نيست بلكه اتصال آنها نيز از قبيل تماس اجسام است .\r\nو اصل اين مذهب مبنى بر تركيب اجسام است از اجزاى لا يتجزا ، و آن موجب تركيب سطوح و خطوط و مسافت و حركت و زمان از اجزاى لا يتجزا\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاست و آن به رأى كاسد مذاهب فاسده است .\r\nزيرا كه براهين محكمة البنيان و حجج شديد الاركان از طبيعيات و هندسيات بر بطلان اين مذهب و بر اتصال اجسام بسيطهء طبيعيه در حد انفس خود قائم است ، پس تجدد امثال كه مبتنى بر اين مذهب است نيز باطل خواهد بود ، با اينكه بنابراين مذهب ، امثال و اشخاص به حسب نفس الامر از يكديگر منفصل مىباشند و اصلا اتصالى در ميانهء آنها متحقق نمىباشد تا وحدتى حاصل و بقائى متصور باشد ، و اين معنى خلاف بيّنه و برهان بلكه مصادم مشاهد و عيان است چنان كه سابقا اشاره نمودم .\r\nعلاوه بر اينها دليلى كه اقامه نموده‌اند بر اينكه در دو آن ، يك شخص از عرض در موضوع خود باقى نيست مبنى بر اصول فاسده و رأى كاسد است ، چنان كه بر متّتبع و متفطن مخفى و مستور نيست و نخواهد بود .\r\n\r\nسر ملكوتى\r\n\r\nبيان حقيقت موت طبيعى ، و مراد از مرگ طبيعى ، امر مقابل موت اضطرارى و ارادى است\r\nاز اينجا ظاهر مىشود در نزد بصير محدق و حاذق محقق ، حقيقت موت طبيعى كه اساطين حكما و محققين عرفا از براى كليهء عالم خلق ثابت نموده در مقابل موت اضطرارى و موت ارادى شمرده‌اند .\r\nبيان انكشاف آن است كه در شارقات سابقه و لمعات ماضيه به حد انكشاف آمد كه حقيقت موت رستن از قيد كثرت ، و برگشتن بسوى وحدت است ، چنان كه حقيقت ولادت ، فيضان نور وجود است از مبدأ فيّاض به وساطت ربّ هرنوع و تقيّد آن است به كثرات عالم مواد و استعدادات . خواهى بگو : حقيقت موت كندن تعيّنى است و پوشيدن تعين ديگر . خواهى بگو : خروج شىء است از جهت قوه به جهت فعليتى . خواهى بگو : انتقال شىء است از نشأتى از وجود و ظهور و بروز نشأت ديگرى از وجود .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nو به وجوه عديده از حجت و برهان به حد انكشاف آمد كه كليهء عالم و اجسام و جسمانيات - جوهرا و عرضا ، مادتا و صورتا و نفسا و بدنا ، نباتا و حيوانا ، انسانيا و سماويا - كه موسوم به عالم خلقند متبدّل الذوات متجدد الهويّات متغيّر الانيّات‌اند ، به حيثيتى كه در هر آنى از نشأتى به نشأتى منتقل ، از قوه به فعليتى خارج ، و در هر آنى كمونى است نسبت به نشأتى ، و به روزى است نسبت به نشأت ديگر ، و رستنى است از كثرتى و رسيدنى است به وحدتى ، و متصل است در هر آنى به تحصلى كه در آن سابق نبوده و در آن لاحق نخواهد بود ، و ليكن به نعت اتصال تدريجى كه مساوق وحدت شخصى و به نهج اشتداد جوهرى كه ملزوم بقا و استمرار متحرك و ما فيه - الحركة است ، يعنى ملزوم است نيز بقا و حركت چيزى را كه حركت و شدت در آن واقع مىشود و الا اشتداد نخواهد بود ، بلكه چيزى بالكليه معدوم و چيزى ديگر به تازگى موجود خواهد بود .\r\n\r\nهر مقوله‌اى كه از حركت حاصل آيد به حسب فرد زمانى باقى و به حسب افراد آنى ، متجدد است\r\nمثلا : حركت جسم در سواد كه حركت در مقولهء كيف و اشتداد در كيفيت سواد است ، لازم دارد كه در هر آنى مبلغى و مرتبه‌اى از سواد در جسم حاصل شود كه در آن سابق و لاحق موجود نباشد ، و ليكن به نعت اتصال وحدانى ، يعنى با بقاى اصل طبيعت سواد به نحوى از اطلاق و ابهام ، و با وقوع حركت و اشتداد در خصوصيات سواد چنان كه در حركت در كميّت ازدياد و حركت در خصوصيات كمّ است ، و در وضع در خصوصيات وضع با بقاى كميت مطلقه و وضع مطلق .\r\nيعنى با بقاى وجود اطلاقى سواد و كم و وضع ، نه بقاى ماهيت نوعيهء ماضيه به اعتبار وجود افراد . زيرا كه در آن صورت تجدد امثال و غير آن نيز متصور نمىشود .\r\nبه عبارت ديگر مىگويم : تبدل و تجدد به اعتبار افراد آنيهء مقولهء حركت است كه در آنات مفروضه حاصل مىشود ، و در ميانهء هردو آنى بايد زمانى باشد كه آن دو آن مفروض در طرف آن زمان باشند تا تتالى آنات يعنى تركّب زمان از غير منقسمات لازم نيايد ، و به اعتبار فرد زمانى غير قارّ متدرج الحصول كه منطبق بر زمان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو مسافت است بقاء و استمرار دارد .\r\nپس نظر به جهت اتصال و ارتباط به علت فياضه كه جهت ثبات و دهريت است ، از بدايت حركت تا نهايت حركت ، يك شخص از سواد موجود است ، چنان كه مشروحا محقق گرديد ، و نظر به جهت مادهء افراد آنيه و اشتدادات كيفيّه در هر آنى فردى از سواد موجود است كه در آن سابق و لاحق متحقق نباشد .\r\nمثالى از حسّيات كه ظهور و انكشافش در اين باب بيشتر و در افادهء اين مدعا اجلى و اظهر است بيان مىنمايم تا سورت غموض و استبعادش به كلى شكسته شود .\r\nو آن اين است كه آينه مقابل آفتاب باشد و شعاع آفتاب به آن بتابد و رنگ آينه به تدريج زايل گردد ، مىبينى كه هرقدر كه تصقيل و صقلات و صفاى آينه بيشتر ، تابش نور آفتاب در آن بيشتر ، و ظهورش در نزد ابصار اجلى و اظهر مىشود تا به حدى كه نسبت نور اول و ظهور اول به نورى كه در آخر مراتب صقالت ظهور مىنمايد نسبت ظلمت به نور مىباشد ، و با وجود همهء اين اشتدادات و تجددات در انوار كه منشأش تصقيل و تصفيهء آينه است از كدورات به نهج شدت و ضعف در صفا و صقالت نور آينه همان نور است و يك شعاع تابيده است .\r\n\r\nاشاره به آنكه جهت ارتباط متحرك به مادهء قابل ، تجدد و دثور ، و جهت ارتباط به علت فياضه ثبات و بقاست\r\nو سرّ اين معنى آن است كه نور آفتاب با وجود كمال احاطه‌اش يك حقيقت شخصيه است و كثرت و تعددش به اعتبار كثرت و تعدد مظاهر است و شدت و ضعف ظهورش در مظاهر به جهت صفا و كدورت آن مظاهر است ، و به حسب قوت و ضعف صقالت و كدورت آن نور واحد شخصى در مظهر واحد نيز به حسب شدت و ضعف و كمال و نقصان بغايت متفاوت و مختلف مىشود ، و با وجود اين معنى ضرورت حسيّه بلكه ضرورت عقليه قائم است به اينكه از بدايت تا نهايت يك نور شخصى به آينه تابيده است ، ولى بقا و ثباتش به جهت ارتباط به آفتاب است ، و تجدد و اشتدادش به جهت ارتباط به آينه است .\r\n « از آن جانب بود ايجاد و تكميل * و زين جانب بود هر لحظه تبديل » \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n« و  ما عِنْدَكُمْ يَنْفَدُ وَ ما عِنْدَ اللَّهِ باقٍ »  « 1 » .\r\nاخذ كن اين مثال لطيف را كه از جهات عديده در فهم مطالب علم الهى دخيل و بر عمدهء مقاصد علم توحيد منطبق است ، و غنيمت شمار ، و بدان‌كه از براى اشاره به اين لطيفهء اشراقيّه در صحيفهء الهيّه وارد است  « كُلُّ شَيْءٍ هالِكٌ إِلَّا وَجْهَهُ »  « 2 » ، و   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   « 3 » .\r\nزيرا كه مراد از هلاكت و فنا ارتفاع تعيّنات مواد و زوال نقصانات قوا و استعدادات است ، چنان كه به بسط تمام در لمعات سابقه به حد انكشاف آمد . و مراد از وجه كه فنا و هلاكت ندارد ، عالم امر و مشيّت و ملكوت اعلى و كرّوبين است كه به حسب فطرت اولى همه كمالات ممكنه در حق ايشان متحقق و بالفعل است ، و جهت قوه و استعدادى مطلقا و اصلا ندارند تا تجددى و زوالى متصور باشد .\r\n\r\nاشاره به آيات و رواياتى كه دلالت بر فنا و زوال كليهء خلق نمايند آنا فآنا\r\nو در احاديث بسيارى در اصول كافى و در توحيد ابن بابويه از مشكات ولايت وارد است كه ماييم وجه خدا كه فنا و هلاكت ندارد ، و تخطئه فرموده‌اند كسى را كه وجه را در آيهء اولى ، به ذات خدا تفسير نموده است . و منافى نيست به آنچه كه در تفسير وجه مذكور نمودم . زيرا كه عالم امر و مرتبهء مشيّت و ملكوت اعلى به اصالت و حقيقت مقام ايشان است ، زيرا كه مقام ايشان ولايت مطلقه است كه محيط به همهء اشياء است .\r\nپس جميع جهات امريّت و ملكوتيّت ، عكوس و اظلال و رشحات و اضوائند نسبت به انوار مقدسهء ايشان ، و تعبير به صفت مفرد اشاره به جهت وحدت ايشان در حقيقت ولايت مطلقه و به جهت وحدت مفارقات در حقيقت امريّت است ، چنان كه در شارقات سابقه بيان نمودم .\r\n\r\n\r\n","description":"","footnote":"\r\n( 1 ) . سورهء نحل ( 16 ) ، آيهء 96 .\r\n( 2 ) . سورهء قصص ( 28 ) ، آيهء 88 .\r\n( 3 ) . سورهء الرحمن ( 55 ) ، آيات 26 و 27 .\r\n","page_name":" 272 ","page_number":272},
  {"content":"\r\n\r\nو به اين دقيقهء الهيه نيز اشاره است كلام معجز نظام : « و ترى الجبال تحسبها جامدة ، و هى تمرّ مرّ الحساب » يعنى خيال مىكنى كه كوهها ساكنند با اينكه آنها حركت مىكنند مثل حركت نمودن ابر ، زيرا كه برهان طبيعى قائم است بر اينكه زمين حركت وضعى ندارد ، و ضرورت حسّى قائم است به انتفاى حركت كمّى و اينى و كيفى در زمين « 1 » و در كوههايى كه قائمند بر زمين .\r\nپس بايد مراد تبّدل جوهرى و حركت ذاتى باشد كه در همهء اجسام و جسمانيات متحقق است چنان كه گذشت . و به اين معنا نيز اشاره است آيهء شريفهء  « بَلْ هُمْ فِي لَبْسٍ مِنْ خَلْقٍ جَدِيدٍ »  « 2 » ، يعنى بلكه ايشان در مقام شك‌اند از آفرينش تازه .\r\nو تفسير خلق جديد به روز قيامت چنان كه جماعتى از مفسرين گفته‌اند ، تخصيص بلا مخصص و تحكّم بلا دليل است ، مراد معنائى است عامّ كه هردو قبيل را شامل باشد . بلكه مقتضاى فحص و برهان و مؤداى كشف و عرفان و مستفاد از مشكات نبوت و ولايت آن است كه اگر اين خلق جديد متحقق نباشد ، آن خلق جديد متحقق نمىشود ، زيرا كه علاوه بر براهين سابقه كه در شارقات سابقه و لمعات ماضيه گذشت در نزد هر سليم الفطرتى از بينات است كه بىسير و سلوك به منتها نمىتوان رسيد ، و بىارتفاع تعينات نشأتى به نحو تدريج ، نشأت ديگرى حاصل نمىتوان نمود .\r\n\r\nبيان آنكه آيات قرآنيه دلالت كنند بر موت و فناى ذاتى و مرگ طبيعى نسبت به جميع موجودات دنياويه\r\nپس ملخّص معناى آيهء شريفه اين است كه كليهء عالم خلق دائما در تجدد و زوالند و به خيال آن جماعت مىرسد كه نه چنين است بلكه ثابت و مستمرّند و اصلا تغيير و زوال ندارند ، پس اعتقاد ايشان مشوب از خطا و صواب است در اصل بقا خطا نكرده‌اند بلكه در انكار مطلق تجدد و فنا خطا كرده‌اند .\r\nو از براى اشاره به اين لطيفهء الهيه نيز در صحيفهء قرآنيّه وارد است  « كُلٌّ \r\n\r\n\r\n","description":"","footnote":"\r\n( 1 ) . عدم وجود حركات عرضى در مواد ارضى و اجزاء زمين از مسائل قابل بحث است و حركت وضعى آن نيز از مسلميات است در عصر ما در مقدمه در اين مهم مفصل بحث مىشود .\r\n( 2 ) . سورهء ق ( 50 ) ، آيهء 15 .\r\n","page_name":" 273 ","page_number":273},
  {"content":"\r\n\r\n « إِلَيْنا راجِعُونَ »  « 1 » ، و  « إِنَّ إِلى رَبِّكَ الرُّجْعى »  « 2 » ،  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ »  « 3 » ،  « أَلا إِلَى اللَّهِ تَصِيرُ الْأُمُورُ »  « 4 » ،  « إِنَّا لِلَّهِ وَ إِنَّا إِلَيْهِ راجِعُونَ »  « 5 » .\r\nمتفطن باش و نيك تأمل نماى در تحقيقات سابقه ، و تنويرات لامعه ، تا - كالشمس فى رابعة النهار - مشاهد و عيان گردد .\r\nو كليهء عالم اجسام و جسمانيات آنا فآنا در فنا و زوالند ، بلكه در عين فنا باقىاند و در عين بقاء فانى و در عين ممات حيات دارند و در عين حيات ممات .\r\n هر زمان نو مىشود دنيا و ما * بىخبر از نو شدن اندر بقا\r\nآن ز تيزى مستمر شكل آمده است * چون شرر كش تيز جنبانى بدست\r\nگشت آسان بر من از لطف خدا * فهم اسرار بقا بعد از فنا\r\nزانكه با ما مىنمايد او عيان * حشر و نشرى دائما او در جهان \r\nاين است حق و حقيقت موت طبيعى كه در مقابل موت اضطرارى و موت ارادى شمرده‌اند ، نه به‌طور تجدد امثال چنان كه اشاره نمودم ، و نه به نحوى كه بعضى از عرفا بيان نموده‌اند ، و آن اين است كه عالم ممكن است و هر ممكنى در حد ذات خود موجوديت ندارد بلكه موجوديتش از جانب غير است پس با قطع نظر از غير ، معدوم است ، پس ماهيت عالم در هر آنى نظر به ذات خود معدوم و فانى است و به جهت تجليات أسمائى و شئونات ذاتى هر لحظه ايجاد عالم و تكميل مظاهر به كمالات وجودى كرده مىشود ، و به سبب اين تجلى و ظهور دائم ، وجود عالم دائم و مستمر مىنمايد و به حسب اقتضاى ذاتى عالم هر لحظه و هر ساعت در تغيير و تبديل است . و به حسب اين اقتضاى ذاتى ممكنات عالم در عدميّت و نيستى مستمرّند ، و على الدوام به خود نيستند و به تجلى رحمانى هستند ، و اقتضاى امكانى با قطع نظر از موجد نموده آن است كه على الدوام در هر وقتى عالم نيست باشد ، و اقتضاى تجلى آن است كه هميشه در هر زمانى عالم هست باشد پس هميشه عالم در خلق جديد است و هر ساعت و هر لحظه آفرينش ديگر و وجود تازه\r\n\r\n\r\n","description":"","footnote":"\r\n( 1 ) . سورهء انبياء ( 21 ) ، آيهء 93 .\r\n( 2 ) . سورهء علق ( 96 ) ، آيهء 8 .\r\n( 3 ) . سورهء يس ( 36 ) ، آيهء 83 .\r\n( 4 ) . سورهء شورى ( 42 ) ، آيهء 53 .\r\n( 5 ) . سورهء بقره ( 2 ) ، آيهء 156 .\r\n","page_name":" 274 ","page_number":274},
  {"content":"\r\n\r\nمىيابند ، و هر طرفة العين ايجاد و اعدام ديگر واقع مىشود ، و اگرچه از غايت سرعت و اقتضاى تجدد فيض رحمانى مدت عمر خلق جديد دراز مىنمايد و ادراك آن اعدام كه در هر طرفة العين مىيابند نمىنمايند و پندارند كه همان وجود سابق است كه ممكنات را حاصل است و حال آنكه در نفس الامر نه چنين است چه در هر نفس مطلقا اشياء در خلق جديد و از نفس رحمانى وجود تازه مىيابند و در هر طرفة العين منعدم و موجودند و از غايت سرعت تجدد فيض هيچكس را علم به اين حال نيست .\r\nبدان‌كه انسان واحد نيز از نفس خود نمىيابد كه در هر نفس نيست مىگردد و باز هست مىشود ، و زمان عدم بعينه زمان وجود مثل است ، مانند تجدد اعراض در دليل اشاعره . تمام شد عين عبارت بعضى از عرفا .\r\nوجه مناقشه در اين بيان آن است « 1 » كه اگرچه امكان ذاتى مقتضى عدميّت ممكنات است نظر به انفس ذوات آنها ، و علت احتياج ممكنات است به علت فياضه .\r\nو ليكن بعد از تحقق علت فياضه ماهيت ممكن موجود است در نفس الامر نه معدوم ، ولى موجود بالعرض است نه موجود بالذات چنان كه - مرّة بعد اولى و كرّة بعد اخرى - در اين وجيزهء شريفه به حد انكشاف آمده است .\r\nو معدوميتش در اين صورت نظر به متن واقع و حاق اعيان نيست بلكه اتصافش به امكان ذاتى نيز در اين صورت نظر به متن واقع نيست ، يعنى با قطع نظر از تحقق علت فياضه و عدم تحقق آن موصوف به امكان ذاتى است .\r\nو چون اين ملاحظه مرتبه‌اى از مراتب نفس الامر است ، پس اتصاف ماهيت به امكان ذاتى نيز به اين اعتبار به سبب نفس الامر است ، و الّا علت فياضه يا موجود است در متن واقع و حاق اعيان يا نه ، و از بينات است كه در ميانهء سلب و ايجاب واسطه به حسب متن واقع متصور نمىباشد .\r\n\r\nبيان وجوه مناقشات وارد بر مبناى عرفا در تجدد عالم\r\nپس ملخّص كلام بعضى از عرفا برمىگردد به اينكه عالم نظر به تحقق علت\r\n\r\n\r\n","description":"","footnote":"\r\n( 1 ) . اولا عين ثابت به اصطلاح اهل عرفان كه به اعتبار تجلى حق موجود و به اعتبار تجلى به اسم ديگر به عدم ذاتى فرو مىرود ، غير از آن چيزى است كه مؤلف علامه از ظاهر كلمات اهل معرفت استنباط مىنمايد . عمدهء اشكال آن است كه سكنهء جبروت باقى ببقاء اللّه‌اند نه ابقاء اللّه و موجودند به وجود حق .\r\n","page_name":" 275 ","page_number":275},
  {"content":"\r\n\r\nفياضه موجود است و نظر به ذاتش يعنى با قطع نظر از علت فياضه موجود نيست .\r\nاول اينكه اين مطلب از مطالب مبتذلهء مشهوره است احدى را از حكما و متكّلمين و غير ايشان در اين باب حرفى نيست ، بلكه هركسى كه تصور معناى امكان و وجوب كرده باشد به عنوان بداهت و ضرورت به اين مطلب تصديق مىكند ، چنان كه احتياج هر ممكنى را به مؤثر و مرجّح از بديهيّات شمرده‌اند ، و حال آنكه اين مسأله از غوامض مسائل ربوبيّه و معارف الهيّه و مخصوص به اساطين حكما و محققين عرفا .\r\nمناقشه دوم آن است كه : اين معنى در حقيقت در نظر به متن واقع خلق جديد و ايجاد و اعدام و تجدد زوال نيست ، زيرا كه فيض تجلى از جانب علت ثابته لا - محاله ثابت است و الّا تغيير در ذات علت فياضه ثابت مىشود ، زيرا كه نسبت فيض به مفيض خود نسبت جلوه به متجلى و نسبت تعلق به متعلق و نسبت سايه به شخص و نسبت تابع محض است به متبوع خود ، و از بينات است كه تغيير تابع محض و تعلق و ارتباط محض و جلوه و پرتو محض بدون تغيير متبوع و متعلق و مرتبط اليه و متجلى متصور نمىباشد ، زيرا كه معناى تابع محض و تعلق محض آن است كه جميع جهاتش جهت تبعيت و جهت تعلق باشد ، پس اگر متبوع ثابت و تابع متغير باشد در تغيير تابع نخواهد بود . پس تغيير تابع محض به اثبات متبوع تناقض است .\r\nو ديگر آنكه : اگر علت بالذّات ثابت من جميع الجهات باشد و به اعتبار جهت ثباتش علت باشد لازم مىآيد كه متغيّر از ثابت صادر شود . و امتناع آن در اشراقات سابقه منكشف گرديد و در شارقات سابقه به حد انكشاف آمد كه ماهيت مجعول بالعرض معلول بالتبع است پس موجود مىباشد به وجود آن فيض و ثابت مىباشد به ثبات آن . پس كجاست خلق جديد آنا فآنا نظر به حاقّ واقع ، و كجاست ايجاد و اعدام در هر طرفة العين . و تجدد و زوال در هر لحظه و ساعتى نظر به نفس الامر .\r\nبلى لا استحقاقيت وجودى از براى هر ممكنى نظر به ذاتش يعنى با قطع نظر از همهء اغيار ثابت است ، و اين معنا مبناى اثبات حدوث و عدم ذاتى است در همهء ممكنات - جوهرا و عرضا مجردا و ماديّا - پس به حسب اين نظر و در نزد اين تعمّل انعدام از براى ممكنات ثابت است ، ولى به حسب اين نظر و اين تأمل نه در\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمتن واقع و حاقّ اعيان ، زيرا كه در حاق اعيان با وجود علت متحقق است ، با عدم او معدوم بر تقدير اول معدوميّتى در حاق اعيان حاصل نيست .\r\nبر تقدير اول موجوديتى در متن واقع متحقق نيست ، و مطلق واقع و حاق نفس الامر محال است اينكه از وجود علت يا عدم علت خالى باشد ، و الّا ارتفاع نقيضين ثابت مىشود ، و محال است هردو در حاق اعيان متحقق باشد ، و الّا ارتفاع نقيضين لازم مىآيد .\r\nو معناى كلام الهيين كه ماهيات اشياء در حد ذوات خود نه موجودند و نه معدوم ، اين است كه نه موجوديت در ذوات ماهيات معتبر است و نه معدوميت ، يعنى وجود نه ذات و ذاتى ماهيات است و نه عدم و نه مقتضى موجوديت‌اند و نه مقتضى معدوميت .\r\nاين است معناى ارتفاع نقيضين در مرتبه‌اى كه در كلمات ايشان داير است ، نه اين است كه مطلق واقع و حاق اعيان از هردو خالى مىتوانند شد چنان كه مذهب و معتقد جماعتى از غير محصلين از ارباب اعتزال است .\r\nو به وجوه عديده و براهين ساطعه و دلايل قاطعه بطلان اين مذهب فاسد و فساد اين رأى كاسد در كتب الهى و كلام به حد انكشاف آمده است ، و با وجود اينهمه مفاسد بر فرض تسليم ، ثمرى در ما نحن فيه نخواهد بخشيد .\r\nو بدان‌كه در اين مقام دقيقه‌اى است و آن اين است كه از شارقات سابقه منكشف گرديد كه ماهيات ممكنات ازلا و ابدا در عدميّت خود باقىاند « و ما شمّت و لا تشمّ . رايحة الوجود ابدا » . و موجودند بالاصاله ، و مجعول بالذات ، حقايق وجوديه و انيّات خارجيه است ، و موجوديت ماهيّات بالعرض محض و بالتبع صرف است ، و به ضرب از مجاز برهانى و عرفانى به موجوديت موصوفند ، و الا به حقيقت برهانى - الآن كما كان - در معدوميت خود باقىاند . يعنى خواه علت فياضه متحقق باشد يا نه ؟\r\nو اين كلام مقتضاى فحص و برهان و مؤادى كشف و عرفان است ، ولى در ما نحن فيه ثمرى نخواهد بخشيد ( متفطن باش ) .\r\nمناقشهء سوم آن است كه : از كلمات او در بيان اصل مدعا مستفاد مىشود كه در خلق جديد اشخاص امثال در نفس الامر از يكديگر منفصلند و مطلقا و اصلا\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nوحدت اتصالى وحدانى كه مساوق با وحدت شخصى است ندارند ، و به جهت سرعت تجدد ، فيض رحمانى واحد مىنمايد ، و مؤيد اين معنا است كلام او كه زمان عدم ، بعينه زمان وجود مثل است ، مانند تجدد اعراض در دليل اشاعره . و اين معنى مبتنى بر تتالى آنات و خلاف برهان محكم البنيان و مصادم حجت شديد الاركان است چنان كه اشاره نمودم ، بلى اگر مراد آن محقق از امكان ، امكان استعدادى باشد كه لازم وجود اجسام و جسمانيات است نه از لوازم ماهيات ممكنات . و از سرعت تجدد فيض رحمانى است اتصال تدريجى باشد ، تطبيق مىتوان نمود بيان او را با حق صريح و تحقيقى لطيفى كه بينات شافيه و بيانات واضحه به حد انكشاف آمد ، و ليكن خلاف ظواهر كلمات اوست « و اللّه اعلم بحقايق الامور و سرائرها ، و بمكنونات العباد و ضمائرها » .\r\n\r\nلطيفهء عرفانيه\r\nبدانيد اى برادران حقيقت و معرفت و اى صاحبان بصيرت و فطنت كه اشخاص نوع شريف انسانى بعد از وصول به مرتبهء عقل بالملكه كه مرتبهء حصول كليات بديهيّات و درجهء تحقق مبادى و مقدمات نظريات و مرتبهء بلوغ صورى و ثبوت تكاليف شرعيّه و نواميس الهيّه است ، ترقيات و تنزلات ايشان در باب معارف حقيقيه و كمالات اخرويه بسته به نظر و فكر و منوط به عمل و به نواميس الهيه و قوانين شرعيه و موصوف به تحصيل اخلاق فاضله و ملكات جميله و مقابلات مذكور است .\r\n\r\nبيان موت ارادى به خلع جهات امكان و اجابت خطاب الهى\r\nپس ترقى ايشان از حيّز نقصانى به ذروهء كمال ، و خروج ايشان از حضيض قوه ، به اوج فعليتى و انتقال ايشان از قصور نشأتى به تمام نشآت و اتصاف ايشان به زوال تعيّنى و رستن ايشان از قيد كثرتى ، به رسيدن ايشان به وحدتى كه معانى و عنوانات موت‌اند بسته به اراده و اختيار است . لهذا اصحاب بصيرت و ارباب حكمت موت را به همهء عنوانات مذكوره قسمت نموده‌اند : به اضطرارى ، و طبيعى ، و ارادى ،\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدو قسم اول را به استيفاى تمام بيان نمودم . و اما مرگ ارادى ، پس عبارت است از ارتفاع ماديّت و هواجس نفسانيّه و تعلقات حسّيه و ملكات خسيسه و دواعى وهميّه و لذات جسمانيه ، به تلبس به انوار عقليه و لمعات روحانيه و ملكات فاضله و اخلاق حسنه ، به جهت رياضات علميه ، يعنى انظار عقليه و افكار روحانيه و رياضات عمليه ، يعنى مجاهدات نفسانيه و اعمال بدنيه مطابق قوانين شرعيه و نواميس الهيه ، و توجه تام به بارگاه احديّت و انجذاب كلى به حضرت ربوبيت و انقطاع تمام به فياض على الاطلاق .\r\nپس موت ارادى در حقيقت زوال نقصانات و تعيّنات و حصول كمالات و فضايل است . خواهى بگو : فناى نشأتى و حصول نشأت ديگر ، خواهى بگو خروج از جهت قوه‌اى و حصول جهت فعليتى به جهت رياضات علميه و عمليه ، و امتثال اوامر شرعيه و نواميس الهيه . پس در صورت ارادى ، تخليه لازم و تحليه واجب و تزكيه حاصل و تبصره ثابت است بسوى اول اشاره است در كلام مجيد خداوند حميد :\r\n « قَدْ أَفْلَحَ مَنْ زَكَّاها »  « 1 » « فاتقوا  اللَّهَ حَقَّ تُقاتِهِ »  « 2 »  « وَ جاهِدُوا فِي اللَّهِ حَقَّ جِهادِهِ »  « 3 » و بسوى دوم اشاره است در كلام خاتم رسالت ( صلى اللّه عليه و آله ) : « تخلقوا باخلاق - اللّه » و بسوى هردو اشاره است كلام معجز نظام :  « وَ اتَّقُوا اللَّهَ وَ يُعَلِّمُكُمُ اللَّهُ »  ، « 4 » و  « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 5 » ،   « وَ مَنْ يَتَّقِ - اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ »   « 6 » .\r\nو حديث شريف « موتوا قبل ان تموتوا » كه از مشكات نبوت وارد ، و حديث شريف « الناس نيام فاذا ماتوا انتبهوا » كه از مشكات ولايت وارد است .\r\nيعنى : بميريد به مرگ اختيارى پيش از آنكه بميريد به مرگ اضطرارى ، و مردم در خواب غفلتند ، پس وقتى كه مىميرند متنبّه مىشوند .\r\n\r\n\r\n","description":"","footnote":"\r\n( 1 ) . سورهء شمس ( 91 ) ، آيهء 9 .\r\n( 2 ) . سورهء آل عمران ( 3 ) ، آيهء 102 .\r\n( 3 ) . سورهء حج ( 22 ) ، آيهء 78 .\r\n( 4 ) . سورهء بقره ( 2 ) ، آيهء 282 .\r\n( 5 ) . سورهء كهف ( 18 ) ، آيهء 110 .\r\n( 6 ) . سورهء طلاق ( 65 ) ، آيهء 2 و 3 .\r\n","page_name":" 279 ","page_number":279},
  {"content":"\r\n\r\nو تخصيص موت در اين حديث شريف به موت اضطرارى تخصيص بلا مخصّص است و ترجيح بلا مرجح و حكم بدون دليل است ، پس مراد از موت در اين حديث مطلق انتقال از نشأتى از وجود به نشأت ديگرى از وجود است به اضطرار باشد يا به اختيار .\r\nبلكه مىتوان گفت كه حملش به اختيارى اولى و ارجح است ، زيرا كه مراد از تنبيه بر اين تقدير تنبّه به معارف عقليه و انوار روحانيه و برازخ علويه و سفليه است ، با تفاوت فاحش در مراتب تنبّه به حسب كميّت و كيفيت به جهت تفاوت مراتب موت اختيارى . بخلاف اينكه محمول شود بر مرگ اضطرارى . زيرا كه تنبّه بر اين تقدير نسبت به برازخ سفليه است ، زيرا كه خصوص موت اضطرارى مقتضى زياده بر اين نمىتواند شد .\r\nمگر اينكه در حال حيات به جهت موت اختيارى كمالاتى كسب كرده باشد كه موجب تنبيه زياده بر برازخ سفليه شود و كلام صادق آل محمد ( عليه السلام ) :\r\n« الموت هو التوبة » . يعنى مرگ عبارت از توبه است نيز اشاره به اين قسم از موت است ، زيرا كه حقيقت توبه رجوع از نقصانات به سوى كمالات است .\r\nخواهى بگو : رجوع از دنيا به آخرت است . خواهى بگو : رجوع از ماسواى حق است به سوى حق ، اگرچه آن ماسواى خود توبه باشد ، و آن مرتبه از توبه قصواى مراتب توبه است ، و توبهء نصوح عبارت از اين قسم از توبه است ، پس حقيقت موت ارادى توبه ، و حقيقت توبه موت ارادى است .\r\nو بسوى اين قسم از موت نيز اشاره است كلام معجز نظام :  « فَتُوبُوا إِلى بارِئِكُمْ فَاقْتُلُوا أَنْفُسَكُمْ »  « 1 » ، يعنى : « رجوع كنيد بسوى پروردگار خود پس بكشيد نفسهاى خود را » . و كلام خاتم ولايت در نهج البلاغه در وصف خاتم نبوت « قد احيى عقله و امات نفسه » . يعنى : « زنده گردانيد عقل خود را و ميرانيد نفس خود را » . و كلام ديگر آن جناب در همان كتاب : « اغتنم المهل ، و بادر الاجل ، و تزوّد من العمل » . يعنى « غنيمت شمار مهلت را و مبادرت كن بسوى مرگ و توشه بردار از عمل » . و كلام ديگر آن جناب در همان كتاب : « التصديق منهاجه و الصالحات\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 54 .\r\n","page_name":" 280 ","page_number":280},
  {"content":"\r\n\r\nمناره و الموت غايته » . يعنى : « تصديق راه اوست و اعمال صالحه نشانه‌هاى او و مرگ غايت او است » .\r\nبدان‌كه شواهد اين مدعا و دلايل اين مقصد اقصى و مطلب اسنى از مشكات نبوت و ولايت از حد احصاء بيرون و از حيّز شماره بيرون است .\r\nو از براى اشاره به سوى اين قسم از موت بعضى از اهل حكمت و بصيرت گفته‌اند : كه واجب است بر كسى كه به انسانيّت صورى ظاهرى موصوف است اينكه متصف باشد به انسانيت حقيقى و باطنى ، حاصل شود از براى او بعد از انسانيت صورى انسانيت معنوى .\r\nو اين معنا متحقق نمىشود مگر به كشتن حقيقت حيوانيّه ، زيرا كه به كشتن او ظاهر مىشود حقيقت انسانيت ، و مشتعل مىشود نور او در بدنى كه او انسان صورى است . لهذا افلاطون الهى فرموده است : « مت بالارادة تحيى بالطبيعة » يعنى :\r\n« بمير به اراده تا زنده شوى به حيات ذاتيه » .\r\nو از اين معنا حاكى است لسان بعضى از عرفاى شعرا :\r\n اقتلونى باتفاقى ، ان فى قتلى حياتى * و حياتى فى مماتى ، و مماتى فى حياتى\r\nز آرزوى نفس ، هر كو مرده است * در حيات جاودان ، ره برده است\r\nمردگى اينجا ، به از صد زندگى * هر كه ميرد ، يابد ، او صد زندگى\r\nچون بكشتى نفس ، وارستى ز غم * رو نشين فارغ ز لذات و الم\r\nهر كه مرد از آرزوى نفس شوم * هست قدرش برتر از درك فهوم \r\n\r\nبيان آنكه موت ارادى اختصاص به خواص افراد نوع انسانى دارد\r\nبدان‌كه از اين بيانات و اشراقات منكشف گرديد كه موت ارادى مخصوص به نوع شريف انسانى است و در ساير كائنات متحقق نمىشود ، مگر اينكه به صراط مستقيم انسانى داخل شوند بلكه موت آنها منحصر به موت طبيعى است ، بلكه موت يا به اضطرارى و طبيعى است .\r\nاول نسبت به صاحبان طبايع صوريّه ، دوم نسبت به ساير انواع حيوانات است ، بلكه\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nموت اشخاص انسانى كه به مرتبهء عقل بالملكه و بلوغ صورى نرسيده‌اند از اطفال و مراهقين و مجانين و ضعفاى عقول كه صيت تكليف و اسلام به گوش ايشان نرسيده است و عقول ايشان از ادراك معارف حقيقيه قاصر باشد نيز منحصر به موت طبيعى و اضطرارى است .\r\nبلكه بعد از حصول بلوغ صورى هرگاه مجال استنباط و استدلال و عمل و اخذ قوانين شرعيه و عمل به مقتضاى آنها - نفيا و اثباتا فعلا و تركا طاعتا و عصيانا - از براى او حاصل نباشد و موت اضطرارى حاصل شود ، در اين ماده نيز موت منحصر به طبيعى و اضطرارى مىباشد .\r\n\r\nموت ارادى در باب سعادت و طرف شقاوت هردو متحقق مىشود\r\nخلاصهء كلام : موت ارادى در صورتى محقق مىشود كه عقل بالملكه حاصل باشد و به مقتضاى آن عمل كرده شود و انتقالى از نشأتى به نشأت ديگر و خروجى از قوه به فعليتى متحقق گردد . خواه مقتضاى عقل بالملكه شبهات واهيه و اعتقادات باطله و جهالات مركبّه باشد ، و خواه عقايد حقّه و معارف حقيقيّه و معالم دينيّه باشد ، و خواه به مقتضاى قوانين شرعيه و نواميس الهيه ، مرتكب طغيان و عصيان شود ، خواه اين انتقال و خروج در باب سعادات باشد يا در باب شقاوات .\r\nزيرا كه بعد از بلوغ صورى و حصول عقل بالملكه و تحقق شرايط عقليه و شرعيه ، ترقيّات و تنزلات اعمال و افعال طاعات و عبادات ، طغيان و عصيان ، منوط به ارادات و اختيارات و انظار و افكار مكلفين از اشخاص انسانى و غايات منظوره ، و اعراض مقصوده غايات اختياريه و اغراض مرضيه است - عقليّه باشند يا وهميّه ، ملكيّه باشند يا شيطانيه - و در اشراقات سابقه كه در تحقيق اجل طبيعى از دو قسم موت اضطرارى به رشتهء تقرير كشيدم ، تأمل نماى تا مجال توقف نماند بدان‌كه اين قسم از موت در سنخ جنّ يعنى از نوع پرى نيز متحقق مىتواند شد .\r\nزيرا كه ايشان نيز از ارباب عقول و انظار و اصحاب قلوب و افكارند ، لهذا مكلفند به اصول شرعيه و معالم دينيه و مأمورند به مجاهدات نفسانيه و اعمال بدنيه چنان كه مستفاد از ظواهر آيات و اخبار بلكه مقتضاى ضرورت و بداهت ملت بيضاى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاسلام است و در ميانهء ايشان نيز مسلمى و كافرى و مطيعى و عاصى يافته مىشود ، و اگرچه در ميان نشأت ايشان و نشأت انسانى تفاوت از زمين تا آسمان بلكه نسبت قطره به درياست ، زيرا كه جامعيت همهء كمالات مخصوص به نشاء كليهء انسانى است چنان كه مكرر بيان نمودم .\r\nو ليكن بايد دانست كه مادامى كه اين اغراض و نحو از زندگى باقى و ريشهء قوه و نقصانات و حيثيت استعداد و قصورات ثابت است ، موت ارادى متصور مىتواند شد تا منتهى شود به حصول كمالات عقليه و ملكات روحانيه و اندكاك جبال انيات نفسانى .\r\nيعنى ريشهء اين نحو از زندگى كه اختلاط به قوا و نقصانات است بالكليه از جويبار جنبهء روحانيت كه محل معرفت و دانش و مظهر انوار عقليه و لمعات الهيه است كنده شود ، و به اندازهء استعداد كسبى و جبلّى به زبان حكيم اتحاد با عقل بسيط اجمالى و اتصال با روح اعظم كلى ، و به زبان ديگر فناى در توحيد و بقاى به توحيد حاصل گردد ، و زندگى جاويد ابدى و حيات ذاتى روحانى رخ نمايد .\r\n آزمودم مرگ را در زندگيست * چون رهم زين زندگى ، پايندگيست\r\nآنكه مردن پيش چشمش تهلكه است * امر « لا تلقوا » بگيرد او بدست\r\nوانكه مردن پيش او شد ، فتح باب * « سارعوا » آيد ، مر او را در خطاب \r\nپس منكشف گرديد كه موت طبيعى و اجل حتمى كه يك قسم از دو قسم موت اضطرارى است بر موت طبيعى و اجل حتمى مترتب خواهد بود .\r\n\r\nتتميم و توضيح اشاره به آنكه در نوع انسانى سه قسم از زندگى متصور است\r\nبدان‌كه بعضى از محققين عرفا را در اين مقام كلامى است لطيف و مقالى است شريف از براى توضيح و تتميم اين مقامات حكايت مىكنم ، و آن اين است كه : چون مرگ و زندگى متقابلان و متضاداتند هر آينه در مقابل هر مردگى زندگى بايد بود . و منكشف گرديد كه هر سه قسم مرگ ، در نسخهء شريفهء نوع انسانى متحقق است .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nپس هرسه قسم زندگى نيز در آن نسخهء شريفه بايد متحقق باشند ، و هر يكى از اقسام سه‌گانه در مرتبه و منزلى از براى او حاصل است .\r\nقسم اول زندگى است كه در هر طرفة العينى به تجلى فيض رحمانى به مقتضاى  « كُلَّ يَوْمٍ هُوَ فِي شَأْنٍ »  « 1 » در مواد قابله به نعت اتصال وحدانى تجددى حاصل مىشود .\r\nو اين حيات در مقابل مماتى است كه در همهء اجسام و جسمانيات واقع است چنان كه به استيفاى تمام گذشت .\r\nو اين حيات مخصوص نشأت ظهور و مقتضاى اسم ظاهر و مبدئى است .\r\nو قسم دوم حياتى است روحانى و زندگيى است جاويد كه به جهت انسلاخ از رذايل صفات انسانى و اتصاف به صفات قلبى و روحانى حاصل مىشود ، و اين حيات در مقابل ممات اختيارى است ، چنان كه افلاطون الهى گفته است : « مت بالارادة تحيى بالطبيعة » و منزل اين حيات عالم قدس و مفارقات است ، و اين قسم از موت و حيات به نوع انسانى اختصاص دارد چنان كه مذكور گرديد .\r\nو قسم سوم حياتى است كه در برازخ مثالى و ملكوتى علوى يا سفلى به حسب حال هر مرده حاصل مىشود چنان كه وارد است « كما تعيشون تموتون و كما تموتون تبعثون » يعنى به نحوى كه زندگانى مىكنيد مىميريد و به نحوى كه مىميريد مبعوث مىشويد .\r\nاين حيات در مقابل ممات اضطرارى است ، كه عبارت از قطع تعلق روح است از بدن عنصرى ظلمانى و به حكم « النوم اخ الموت » ، عالم خواب نمودار و انموذجى است از اين موت « كما تنامون تموتون ، و كما تستيقظون تبعثون » ، يعنى « به نحوى كه مىخوابيد مىميريد و به نحوى كه بيدار مىشويد مبعوث مىشويد » تمام شد كلام آن محقق به اندك اصلاحى و تغييرى .\r\n\r\nاشراق عرفانى\r\n\r\nبيان آنكه مراتب و درجات كشف صورى و معنوى بر مراتب موت ارادى مترتب مىباشد\r\nبدان‌كه از براى موت ارادى چنان كه اشاره كردم مراتب متفاوته و درجات\r\n\r\n\r\n","description":"","footnote":"\r\n( 1 ) . سوره الرحمن ( 55 ) ، آيه 29 .\r\n","page_name":" 284 ","page_number":284},
  {"content":"\r\n\r\nمختلفه است و همهء مراتب و درجات كشف صورى و معنوى ، كه در شارقات سابق به استيفاى تمام به حد انكشاف و انجلا آمدند ، به مراتب و درجات موت ارادى مترتب مىشوند .\r\nپس بعد از مرور از مراتب كليهء كشف صورى و مراتب و درجات او به اعتبارى غير متناهيه و به اعتبارى « نود هزار 90000 » يا « چهارصد و بيست و چهار هزار ، 424000 » و يا غير آنهاست چنان كه در همان شارقات بيان نمودم ، و در هر مرتبه فنائى و بقائى و محوى و اثباتى است .\r\nولى محو و فنا نسبت به مرتبهء سابقه ، و اثبات و بقا نسبت به مرتبهء لاحقه ، و هر لاحقى از فنا و بقا اكمل و اقواست از سابقش ، تا منتهى شود به بقائى كه جامع همهء مراتب بقا ، و به فنائى كه حاوى جميع درجات فنا باشد . و در اين مرتبه همهء تعيّنات اشياء از نظر سالك عارف ساقط گردد حتى تعيّن و انيّت ذات عارف نيز از نظر عرفانش محو مىشود ، پس در عين فنا باقى است و در عين بقا فانى .\r\nو از براى اينكه فنا و بقا و محو و اثبات بر موت ارادى مترتّبند بلكه به حسب حقيقت عين يكديگر مىباشند ، و تفاوت ندارند مگر به اعتبار مفهوم و عنوان در زبان عرفا از موت ارادى به فنا و بقا و به محو و اثبات تعبير نموده‌اند .\r\n\r\nاشاره به اين‌كه مراد از فنا و بقا و محو و اثبات ، موت ارادى است\r\nعلاوه بر اينكه در لسان قرآن نيز اين دو كلمه در معناى موت ارادى مستعمل شده‌اند ، پس نبايد در اطلاق و استعمال لفظ فنا و بقا وحشت و استنكار و دهشت و استنكاف نمود . بعد از آنكه مشخص شود كه مراد از محو و فنا ارتفاع تعيّنات ماديه و زوال نقصانات نفسانيه « 1 » و حصول عقل بسيط اجمالى و اتحاد با روح اعظم كلى و اتصال به وجود عقل مفارقى و سقوط كثرات و انيّات اشياء باشد كلا يا بعضا از نظر سالك خبير و عارف بصير « خذ الغايات و اترك المبادى » نه اين است كه ذات عارف بالكليه معدوم شود و يا عين ذات معروف گردد - حاشا و كلّا - كه احدى از محصلين عرفا و غير ايشان به اين معنا قائل باشد ، بلكه جماعتى از محققين ايشان\r\n\r\n\r\n","description":"","footnote":"\r\n( 1 ) . بايد توجه داشت كه مراد از فناء در اين مقام فناى علمى نيست - كما زعم بعض اهل المعرفة - بلكه مراد ، فناى ذاتى و محو تعيّن امكانى است عينا لا علما .\r\n","page_name":" 285 ","page_number":285},
  {"content":"\r\n\r\nبخلاف اين معنا تصريح نموده‌اند ، چنان كه در شارقات لاحقه به بسط تمام مذكور خواهد شد ، منتظر باش !\r\n\r\nشارقة عرفانيّة\r\n\r\nبيان تعاريف اقسام و انواع فنا و درجات بقاى حاصل از اين فنا\r\nبعضى از عرفا گفته است كه : فنا عبارت از زوال تفرقه و تميز است ميان قدم و حدوث .\r\nزيرا كه چون بصيرت روح منجذب به مشاهدهء جمال ذات الهى شود ، نور عقل كه فارق ميان اشياء است در غلبهء نور ذات احدى مختفى و مستتر گردد ، چنان كه انوار ستاره‌ها در نزد ظهور نور آفتاب كه نيّر اعظم است ، پنهان و مستور مىشوند ، به حكم  « قُلْ جاءَ الْحَقُّ وَ زَهَقَ الْباطِلُ »  « 1 » و « المحدث بالاقتران بالقديم لم يبق له اثرا » .\r\nنيز هستى سالك خبير و عارف بصير و جميع كثرات در نزد پرتو تجلى ذات بالكليه از نظر عارف محو مىشوند ، و اين حالت را جمع نيز گويند ، زيرا كه اين تجلى جامع جميع تجليات و شئونات است كه در مقامات سابقه حاصل گرديده است ، لهذا همهء كثرات و اغيار از نظر عارف فانى مىگردند و باقى نمىمانند در نظر او مگر مشاهدهء جمال ازلى و ملاحظهء جلال لم يزلى . تمام شد كلام او .\r\nو بعضى ديگر از ايشان گفته است :\r\n« كه فنا عبارت از آن است كه به واسطهء استيلاى ظهور هستى حق جل و علا بر باطن سالك صراط مستقيم به ماسواى او شعور نماند ، و فناء فنا ، آنكه به آن بىشعورى نيز شعور نماند . و پوشيده نباشد كه فناء فنا در فنا مندرج است .\r\nزيرا كه صفت فنا و موصوف آن از قبيل ماسواى حقّند ، پس شعور به آن منافى فنا باشد .\r\n تا يكسر مو ز خويشتن آگاهى * گر دم زنى ، از ره فنا گمراهى » \r\nتمام شد كلام او .\r\n\r\n\r\n","description":"","footnote":"\r\n( 1 ) . سورهء اسراء ( 17 ) ، آيهء 81 . و فى بعض الآثار « و عند اقتران المحدث بالقديم لم يبق للمحدث أثرا » و أيضا : « اذا اقترن الحادث بالقديم لم يبق له أثرا » .\r\n","page_name":" 286 ","page_number":286},
  {"content":"\r\n\r\nو در نزد صاحب بصيرت بغايت ظاهر و روشن است كه مراد ايشان بيان فناى كلى است كه در نزد ايشان موسوم به فناى اكبر است ، و الا سابقا منكشف گرديد كه فنا به آن معنا كه مذكور گرديد مراتب غير محصوره دارد .\r\n\r\nاشاره به معناى سير الى اللّه و سلوك به سوى حق مطلق به قطع منازل و طى درجات . . .\r\nو در كتاب نفايس الفنون مذكور است كه : « از جمله حالات سلّاك مسالك حقيقت و معرفت فنا و بقا است فنا عبارت است از نهايت سير الى اللّه ، و بقا عبارت است از بدايت سير فى اللّه » .\r\nمرادش از نهايت سير الى اللّه آن است كه جهت قوه ، و استعدادات و حيثيات نقصانات تعلقات نفسانيه بالكليه مرتفع شود و به وجود روحانى امرى و به حصول عقلانى مفارقى متّصف گردد ، زيرا كه در اين مرتبه همهء كمالات وجودى به حسب كميت حاصل و همهء نفسيات و تعلقات نفسانى زايل مىباشد .\r\n\r\nاشاره به معناى سير فى اللّه و بيان معناى فنا\r\nو مرادش از سير فى اللّه آن است كه بعد از حصول وجود امرى مفارقى سلوك در مراتب امرى به حسب كيفيت و اشتداد حاصل آيد تا تخلّق به اخلاق ربّانى تحقق پذيرد . چنان كه از خاتم نبوت ( صلى اللّه عليه و آله و سلم ) وارد است :\r\n« تخلّقوا باخلاق اللّه » و تسميهء اين سير ، به سير فى اللّه به جهت آن است كه مراتب امر مرتبهء مشيت ثانيه و صفات اضافيه است . چنان كه در صحيفهء الهيه وارد است « ذو العرش رفيع الدرجات » « 1 » مراد از درجات ، مراتب صفات اضافيه و تنزلات صفات حقيقيه است زيرا كه وجود امرى مظهر همهء اسماء صفات است ، حقيقيه باشند يا اضافيه . و اين معنا منافى نيست به آنچه كه در شارقات سابقه محقق گرديد كه صفات حقيقيه در مبدأ اعلى ، عين ذات‌اند بلكه مؤيد و مؤكّد آن است ، متفطن باش كه دقيق المسلك و صعب المنال است . .\r\nو صاحب همان كتاب گفته است كه : « اختلاف اقوال عرفا در تعريف فنا و بقا مستند است به اختلاف احوال سائلان كه هركس فراخور فهم و حال سائل خود\r\n\r\n\r\n","description":"","footnote":"\r\n( 1 ) . رفيع الدرجات ذو العرش .\r\n","page_name":" 287 ","page_number":287},
  {"content":"\r\n\r\nجوابى گفته است ، و از بقا و فناى مطلق به سبب عزت آن كمتر تعبير كرده‌اند » .\r\nبعضى گفته‌اند : « مراد از فنا ، فناى مخالفان و از بقا بقاى موافقان است » . و اين معنا از لوازم مقام توبهء نصوح است .\r\nو بعضى گفته‌اند : « فنا زوال حظوظ دنيوى است و بقا بقاى رغبت در آخرت » .\r\nو اين معنا لازم مقام زهد است .\r\nو بعضى گفته‌اند : « فنا زوال حظوظ دنيوى و اخروى است مطلقا و بقا رغبت به حق جل جلاله » . و اين معنا لازم صدق محبت ذاتى است .\r\nو بعضى گفته‌اند : « فنا نيستى است از اشياء و بقا حضور با حق » . و اين معنا نتيجهء شكر است .\r\nو صاحب عوارف گفته است : « فناى مطلق عبارت است از اينكه هستى حق مستولى شود بر هستى بنده به نحوى كه هستى بنده مستهلك شود در جنب هستى حق چنان كه مستهلك است نور چراغ در جنب نور آفتاب » .\r\nتمام شد كلام صاحب نفايس ، چون از شواهد مدعا بود با وجود طولش نقل كردم .\r\n\r\nبيان معانى كلام مولاى موحدان « و كمال توحيده الاخلاص له »\r\nو از براى اشاره به اين مقام صدر محققين در شرح اصول كافى در شرح فقرهء « و كمال توحيده الاخلاص له » از حديثى كه از مشكات ولايت وارد است فرموده‌اند كه : در اين كلام شريف اشاره است به اينكه توحيد مطلق تمام نمىشود مگر به اخلاص ، يعنى خالص گردانيدن ملاحظه ماسواى ، زيرا كه عارف بصير مادامى كه ملتفت است به سوى غيرى در هنگام ملاحظهء عظمت و جلال خداوندى . هنوز از مقام حق وصول دور و توحيدش از رسيدن به درجهء كمال قاصر است .\r\nبلكه اين معنى در نزد اهل بصيرت خالى از شركى نمىباشد ، اگرچه خفى باشد ، لهذا گفته‌اند : « كسى كه به قدر خردله‌اى در دل او از ماسواى عظمت و جلال ذات اقدس مبدأ اعلى حاصل باشد ، هنوز دل او مريض و مزاج عقلش عليل است » ، بلكه در تحقيق حقيقت اخلاص معتبر است اينكه سالك عارف از انيّت ذات خود نيز غايب شود يعنى در نزد ملاحظهء عظمت و جلال خداوندى ذات خود نيز منظور و ملحوظ نباشد ، بلكه مثل ساير اشياء از نظر عرفانش ساقط گردد ، و اگر ملاحظهء\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nذات خود نمايد ملاحظه كند از آن جهت كه ملاحظهء جمال و جلال حق است نه از آن جهت كه متزيّن به زينت حق و متخلّق به اخلاق حق است اين است معناى كلام خاتم ولايت ( عليه السلام ) : « و كمال توحيده الاخلاص له » . تمام شد كلام آن محقق .\r\n\r\nنقل كلام شيخ اعظم ابو على سينا در تحقيق مقام فناى كلى از اشياء\r\nو رئيس محققين در مقامات العارفين از كتاب اشارات « 1 » بعد از بيان كيفيت سلوك و اشاره به مراتب فنا از براى اشاره به اين مقام از فنا فرموده است : « ثم انّه ليغيب عن نفسه ، فيلحظ جناب القدس فقط ، و ان لحظ نفسه فمن حيث هى لا حظة لا من حيث تزيينها و هناك للحق الوصول » « 2 » .\r\nيعنى بعد از انتقال از مقام سابق كه در فصل سابق ذكر نموده است و آن مقام سابق اين است كه از جملهء مقامات سلوك آن است كه سرّ سالك و باطن عارف ، به جهت رياضات علميه و عمليه مصفا شود از همهء رذايل نفسانيه به منزلهء آينه كه از همهء كدورات مصقّل و مصفّا باشد ، پس فايض شود بر او انوار و آثار حق و مبتهج گردد به ذات خود جهت تزيّن او به زينت انوار و لمعات حق ، پس در اين حالت از براى او نظرى است بسوى حق ، و نظرى است بسوى خود ، پس هنوز آن سالك به مقام حق وصول نرسيده در مقام تردد و خودبينى مىباشد ، و به كلى از شرك خفى خالص نمىباشد ، مقام ديگرى از براى سالك حاصل مىشود كه در آن مقام ذات خود نيز از نظرش ساقط مىشود ، و ملاحظه نمىكند مگر عظمت و جلال حق ( جل و علا ) را ، و اگر ملاحظهء ذات خود نمايد از آن جهت است كه ملاحظه كنندهء حق است ، نه از آن جهت كه ذاتش موجود است و متزيّن به زينت حق است . و اين مقام مقام حق وصول است نه مقام سابق ، و اين مقام آخر درجات سلوك از خلق به سوى حق است .\r\nو بعد از اين سلوك ، سلوك ديگرى است كه آن را سلوك بالحق فى الحق گويند ، و سفر به حق در حق نامند ، چنان كه اشاره كردم ، و شيخ نيز بيان فرموده‌اند ،\r\n\r\n\r\n","description":"","footnote":"\r\n( 1 ) . شرح اشارات ، چاپ جديد ، طهران 1379 ، جلد سوم الهيات ص 386 ، 387 .\r\n( 2 ) . فى نسخة ط ج د « لا من حيث هى بزينتها » .\r\n","page_name":" 289 ","page_number":289},
  {"content":"\r\n\r\nو از براى تفهيم و توضيح اين مقامات نقل خواهم نمود .\r\nو شارح محقق يعنى حكيم طوسى ( قدس سره القدوسى ) فرموده است كه : « منافاتى نيست در ميانهء غيبت از ذات ، ملاحظهء ذات ، بيانش آن است كه در مقام سابق ملاحظهء ذات به جهت اين است كه منقش است به زينتى كه از حق حاصل است ، پس در حقيقت مبتهج است به ذات خود ، و ابتهاج به ذات اگرچه به سبب حق باشد ، اعجاب به ذات و توجه به ذات است ، پس گاهى توجه به ذات است ، و گاهى توجه به حق ، لهذا شيخ به تردد حكم فرموده‌اند .\r\nو اما در اين مقام ؛ پس ملاحظهء ذات بالعرض است نه بالذات ، زيرا كه ملاحظهء ذات به جهت اين است كه متوجه است ، نه به جهت اين است كه ذات است ، چنان كه ملاحظهء آب از آن جهت كه اب است در حقيقت ملاحظهء ابّوت است ، نه ملاحظهء ذات اب ، مگر بالعرض و بالتبع » . تمام شد كلام شارح محقق .\r\nو از اين جهت است كه شيخ در فصل تالى « 1 » اين فصل گفته است : « و التبهج بزينة الذات من حيث هى الذات ، و ان كان بالحق تيه و الاقبال بالكلية على الحق خلاص » .\r\nيعنى : ابتهاج به زينت ذات اگرچه حاصل باشد آن زينت از حق و اگرچه شاعر نيز باشد كه از حق است ، تحيّر و ضلالت و تردد و حيرت است ، زيرا كه ملتفت است به چيزى كه غير محبوب حقيقى و غير مطلوب اصلى است ، با اينكه غرض اصلى و غايت كلى از سلوك ، نجات از حيرت و ضلالت است .\r\nلهذا فرموده است كه : اقبالى كلى بسوى حق خلاص است ، يعنى نجات - يافتن از حيرت و ضلالت است ، زيرا كه در اين صورت ريشهء شرك خفى نيز از جويبار توحيد و عرفان به كلى كنده مىشود ، و در اين مقام درجات سير الى اللّه يعنى سفر از خلق بسوى حق كه در حقيقت درجات تخليه و تزكيه است ، به نهايت مىرسد .\r\nو در اين حالت منكشف مىشود از براى سالك خبير و عارف بصير حقيقت معناى كلام معجز نظام  « لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ »  « 2 » .\r\n\r\n\r\n","description":"","footnote":"\r\n( 1 ) . شرح اشارات ، ط جديد 1379 ه . ق . ص 385 ، 386 ، 387 فى الاشارات و التبجح .\r\n( 2 ) . سورهء غافر ( 40 ) ، آيهء 16 .\r\n","page_name":" 290 ","page_number":290},
  {"content":"\r\n\r\nو از براى اشاره به اين مقام در صحيفهء الهيّه وارد است  « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 1 » . زيرا كه حقيقت عبادت پروردگار سلوك بسوى او و طلب قرب او است ، چنان كه در حديث معتبر وارد است « الصلاة معراج المؤمن » ، يعنى : « نماز نردبان مؤمن است جهت عروج به حق » .\r\nو چنان كه در شريعت حقّه مقرر است كه : در هر عبادتى نيّت تقرب معتبر است و بدون آن باطل است .\r\nاز تقرب طلب قرب و مراد از قرب حصول اين مقام اعلى است بلكه معتبر است اينكه آن نيت منسوب به ريايى وسمعه نيز نباشد و الا به اتفاق ، آن عبادت محكوم به بطلان است .\r\nنمىبينى كه در قبول عبادت ، حضور قلب و خلوص نيّت را ، شرط كرده‌اند چنان كه در صحيفهء الهيه وارد است  « مُخْلِصِينَ لَهُ الدِّينَ »  « 2 » ، و در اخبار و آثار وارد است كه تا حضور قلب نباشد عبادت مقبول نمىشود .\r\nو مراد از حضور قلب آن است كه در حال عبادت ، جز عظمت و جلال خداوندى چيزى منظور عابد نباشد ، بلكه همهء اغيار حتى انيّت خود عابد نيز از نظرش ساقط گردد ، و الا ثمرى در باطن و سرّ عابد نخواهد بخشيد ، اگر ضررى حاصل نكند ، لهذا در صحيفهء الهيّه وارد است :     « فَوَيْلٌ لِلْمُصَلِّينَ الَّذِينَ هُمْ عَنْ صَلاتِهِمْ ساهُونَ الَّذِينَ هُمْ يُراؤُنَ وَ يَمْنَعُونَ الْماعُونَ »     « 3 » يعنى : « واى بر نمازكنندگانى كه از نماز خود غافلند و بر كسانى كه ريا مىكنند و بر كسانى كه منع مىكنند زكات را » .\r\nو در نزد صاحبان بصيرت منكشف است كه غفلت از عبادت ، موجب غفلت از معبود است ، زيرا كه عبادت نسبت شريفه است در ميانه عابد و معبود ، و از بينات است كه غفلت از نسبت ، موجب غفلت از منتسب اليه است ، ولى بايد ملحوظ شود از آن جهت كه نسبت است ، نه از آن جهت كه خود مطلوب بالذات است .\r\nپس منكشف گرديد كه مقصود از آيهء شريفه اشاره به كيفيت سلوك و نفى\r\n\r\n\r\n","description":"","footnote":"\r\n( 1 ) . سورهء كهف ( 18 ) ، آيهء 110 .\r\n( 2 ) . سورهء البينه ( 98 ) ، آيهء 5 .\r\n( 3 ) . سورهء ماعون ( 107 ) ، آيات 4 تا 7 .\r\n","page_name":" 291 ","page_number":291},
  {"content":"\r\n\r\nمطلق شريك است ، جلى باشد يا خفى ، و اينكه حق وصول و لقاء كه عبارت از كمال قرب است وقتى متصور مىشود كه اغيار بالكليه حتى خود عارف نيز از نظر عرفانش ساقط گردند .\r\n تا تو پيدائى خدا باشد نهان * تو نهان شو تا كه حق گردد عيان \r\n\r\nتتميم مرام\r\n\r\nنقل كلام رئيس در مراتب و مقامات و اشارهء آن متالّه عظيم به تمام مقامات\r\nبدان‌كه رئيس محققين در مقامات العارفين از كتاب اشارات فرموده است :\r\n« العرفان مبتدء من تفريق و نفض و ترك و رفض ، ممعن فى جمع هو جمع صفات الحق للذّات المريدة بالصدق الى الواحد ثم وقوف » .\r\nحكيم طوسى ( قدس سره القدوسى ) در شرح اين كلام فرموده است كه : شيخ بزرگوار همهء مقامات عارفين را در اين فصل جمع كرده است ، تقرير كلام و توضيح مرامش آن است كه در نزد اهل بصيرت و عرفان ، مقرر است اينكه تكميل ناقصين به دو چيز متصور است يكى تخليه و ديگرى تحليه ، چنان كه مداواى مرضى به دو چيز متصور است ، يكى تنقيه و ديگرى تقويه . و گاهى تعبير مىكنند از تخليه به تزكيه و از تحليه به تبصره .\r\nو از براى هريك درجات مختلفه و مراتب متفاوته است ، اما درجات تزكيه و تخليه پس به تفصيل در كلمات سابقه شيخ گذشت ، و در اين فصل جمع كرده است در چهار مرتبه : اول تفريق ، دوم نفض ، سوم ترك ، چهارم رفض .\r\nتفريق ، مبالغه در فرق است و آن جدا كردن چيزى است از چيزى كه در ميانهء آنها ترجيح نباشد ، و از اين باب است « فرّق الشّعر » يعنى موها را از هم جدا كرد .\r\nو نفض ، حركت دادن شيئى است تا جدا شود از آن ، چيزى كه نسبت به آن ، حقير شمرده شود ، مثل گرد نسبت به رخت و تعبير از آن به لغت فرس تكانيدن رخت و مانند آن است . [ تكان دادن لباس براى جدا نمودن گرد و غبار 
  ]\r\nو ترك ، تخليه و انقطاع از شىء است .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو رفض ، ترك شيئى است با اهمال و بىباكى .\r\nپس حقيقت عرفان ابتدايش جدا كردن عارف است ذات خود را از جميع خصوصيات و امورى كه باز مىدارند او را از ملاحظهء عظمت و جلال حق .\r\nبعد از آن تكاندن آثار آن اشياء است مثل ميل و التفات به آنها از ذات خود تا تجرد از ماسواى حق كامل شود و اتصال به حق حاصل گردد .\r\nو بعد از آن ترك نمودن طلب كمال است از براى خاطر ذات خود ، بعد از آن ترك نمودن ذات است بالكليه ، و عدم التفات است بسوى آن ، مطلقا و اصلا .\r\nبدان‌كه اين چهار مرتبه كه مذكور شده است مراتب تخليه است و اما تحليه ، پس درجات آن به زودى در فصل آينده مذكور خواهد شد .\r\n\r\nبيان درجات تحليه و مراتب آن به اجمال و اختصار\r\nو بيان آن درجات به اجمال آن است كه : هر گاه عارف به كلى از ذات خود منقطع گردد ، و اتصال معنوى در ميانهء او و محبوب حقيقى تحقق پذيرد ، هر قدرتى را مستغرق در قدرت او مىبيند به نحوى كه هيچ مقدورى از حيطهء آن خارج نيست ، و هر عملى را مستغرق و مستهلك در علم او ديده به نحوى كه غايب نيست از او شيئى از اشياء ، و هر اراده‌اى را مستغرق مىبيند در ارادهء او كه ابا نمىتواند نمود از او ممكنى از ممكنات بلكه هر موجودى را مىبيند ، كه از او صادر است و از نزد او فايض است . [ يعنى اراده و قدرت حق را نافذ در كلبهء اقطار هستى به عيان شهود مىكند 
  ]\r\nپس به حق مىبيند آنچه را مىبيند و به حق مىشنود آنچه را مىشنود و به حق مىكند آنچه را كه مىكند و به حق مىداند آنچه را مىداند و به حق موجود و هست مىشود .\r\nپس متخلق مىشود در اين حالت ، عارف بصير ، به اخلاق خداوندى چنان كه از مشكات نبوت وارد است : « تخلقوا باخلاق اللّه » .\r\nو مراد از اخلاق خدا صفات اضافيه و تنزلات صفات حقيقيه او است . اين است معناى كلام شيخ كه عرفان ممعن است در جمع صفات حق از براى كسى كه اراده كند حق را براستى .\r\nبدان‌كه صفات حق اگرچه كثرت دارند به حسب مفهومات و عنوانات ، و ليكن به حسب ذات و حقيقت عين يكديگرند ، پس به حسب وجود و ذات ، تغاير\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nندارند ، بلكه همه به يك وجودند ، چنان كه در كلام مجيد وارد است  « أَنَّما إِلهُكُمْ إِلهٌ واحِدٌ »  « 1 » . پس به غير ذات صرف ، و صرف ذات چيزى در نظر عارف و اصل باقى نمىماند در اين مقام اين است معناى كلام شيخ : « الى واحد » .\r\nو اين است معناى كلام خاتم اوصيا ( عليه التحية و الثناء ) و « كمال الاخلاص نفى الصفات عنه » .\r\nپس در آن مقام نه واصفى است در نظر عارف ، و نه موصوفى ، و نه سالكى ، و نه سلوكى ، و نه عارفى ، و نه معروفى . زيرا كه ذات عارف و همهء صفات حتى صفت عرفان نيز از نظر سالك ساقط گرديده‌اند ، اين است معناى كلام او « ثم وقوف » .\r\nتمام شد كلام شارح محقق به اندك تغييرى و تتميمى .\r\nو كلام آن محقق كه مىبيند آنچه را كه مىبيند تا آخر اشاره است به حديث مشهور قدسى كه : « نزديك مىشود به من بندهء من به كردن نوافل ، تا اينكه دوست مىدارم او را ، و بعد از آنكه دوست داشتم او را ، مىباشم من بصر او ، كه به او مىبيند ، و سمع او كه به او مىشنود ، و دست او ، كه به او مىزند . . . » تا آخر حديث .\r\nو كلام او كه در آن مقام نه واصفى است و نه موصوفى تا آخر اشاره است به اينكه چون در آن مقام ذات عارف نيز از نظر ساقط مىشود ، پس واصفيّت و موصوفيّت و عارفيّت و معروفيّت ، منتفى مىشود نه اين است كه ذات عارف معدوم شود ، و يا عين ذات معروف شود ، زيرا كه وجود معدوم نمىشود چنان كه سابقا محقق گرديد ، و مجعوليت ، ذاتى مجعول بالذات ، و جاعليت ، ذاتى جاعل بالذات است ، چنان كه در شارقات سابقه به حد انكشاف رسيد و تخلف ذاتى شىء از جملهء آن شىء از مستحيلات است . چنان كه سابقا منكشف گرديد .\r\nعلاوه بر اين احدى از محققين عرفا و اساطين حكما و غير ايشان تجويز اين معنا نكرده‌اند ، بلكه در نزد تأمل در كلمات ايشان خلاف اين معنا به نهايت ظاهر و منكشف است بلكه بعضى از محققين تصريح نموده است به اينكه احدى به اين معنا قائل نيست و مقصود از اين كلام تنبيه بر بطلان توهمات فاسدهء جماعتى از مبتدئين و متقلدين و بىخبران و بىچيزان از قواعد حكمت و عرفان است ، در\r\n\r\n\r\n","description":"","footnote":"\r\n( 1 ) . سورهء فصلت ( 41 ) ، آيهء 6 .\r\n","page_name":" 294 ","page_number":294},
  {"content":"\r\n\r\nكلمات سابقه و مباحث ماضيه نيك تأمل نماى تا سرّ كلمات آن دو محقق بىنظير به حد انكشاف آيد و - كالشمس فى رابعة النهار - مشاهد و عيان گردد ، و از براى تأكيد مطالب سابقه شيخ بزرگوار در همان كتاب فرموده است :\r\n« تنبيه - من آثر العرفان ، فقد قال بالثانى ، و من وجد العرفان كأنّه لا يجده ، بل يجد المعروف به ، فقد خاض لجة الوصول ، و هناك درجات ليست اقل من درجات ما قبلها آثرنا فيها الاختصار ، فانها لا يفهمها الحديث ، و لا يشرحها العبارات ، و لا يكشف المقال منها غير الخيال . و من احبّ ان يتعرّفها فليتدرّج الى ان يصير من اهل المشاهدة دون المشافهة ، و من الواصلين الى العين دون السامعين للأثر » .\r\nحكيم الهى و عارف ربانى سلطان محققين محمد بن محمد الطوسى ( قدس سره القدوسى ) در شرح اين كلام فرموده است كه : عرفان حالتى است از براى عارف نسبت به معروف ، پس البته بايد عرفان غير معروف باشد ، و كسى كه غرضش از عرفان نفس عرفان باشد ، البته موحد حقيقى نخواهد بود ، زيرا كه اراده كرده است با حق اول غير حق اول را ، بلكه حق اول در اين صورت مطلوب بالعرض و منظور بالتبع خواهد بود ، و نفس عرفان مطلوب بالذات و مراد بالذات ، چنان كه در كلام شيخ گذشت .\r\nو اين حالت حاصل كسى است كه مبتهج باشد به زينت ذات خود اگرچه از جانب حق باشد . و اما كسى كه عارف باشد به حق و غايب شود ، پس او در عين وجدان عرفان واجد آن نيست ، بلكه در حقيقت واجد نيست مگر معروف را ، و خائض نيست مگر در لجهء وصول ، يعنى مستغرق است در درياى محيط وصول .\r\nو در آنجا درجات ديگر است ، و آن درجات ، درجات تحليه و تزين به امور وجوديه است كه « نعوت اللّه » باشند و اين درجات كمتر نيستند از درجات تخليه كه امور خلقيّه و اوصاف عدميّه مىباشند . زيرا كه الهيات ، محيط و غير متناهى مىباشند ، و خلقيات محاط و متناهى ، بسوى اين معنا اشاره است در كلام مجيد الهى  « قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً »  . « 1 »\r\n\r\n\r\n","description":"","footnote":"\r\n( 1 ) . سوره كهف ( 18 ) ، آيه 109 .\r\n","page_name":" 295 ","page_number":295},
  {"content":"\r\n\r\nپس ارتقاء در آن درجات ، سلوك الى اللّه و سير الى اللّه است ، و ارتقاء در اين درجات سلوك « فى اللّه » و سير « فى اللّه » است ، يعنى سلوك در « نعوت اللّه » و اوصاف اضافيهء خداوند يگانه است ، و مراد در سلوك نعوت منتهى مىشود به فناى در توحيد چنان كه در كلام شيخ گذشت .\r\n\r\nاشاره به اينكه چيزى كه پنهان و شأنش مشاهد و عيان و نسبت به افكار عقول غيب و مجهول است با الفاظ و عبارات آن را نمىتوان شناخت\r\nبدان‌كه تعبير از اين درجات به الفاظ و عبارات از دايرهء امكان بيرون است زيرا كه الفاظ و عبارات موضوع‌اند از براى معانى كه اهل لغات تصور كرده‌اند و حفظ نموده‌اند تا در مقام تعليم و تعلّم به تذكر آن الفاظ و عبارات آن معانى معيّنه در اذهان حاصل شوند .\r\nاما درجات و مقاماتى كه نمىرسد به آنها مگر كسى كه از ذات خود غايب شود چه جاى از قواى بدنش ، پس چگونه ممكن مىشود كه موضوع شوند از براى آنها الفاظ و چگونه متصور مىشود كه تعبير كنند از آنها به عبارات تا تفهيم و تفهم و تعليم و تعلم حاصل شود .\r\nو همچنان‌كه معقولات مدرك نمىشوند به اوهام و موهومات مدرك نمىشوند به خيال و متخيّلات مدرك نمىشوند به حواس ، همچنين چيزى كه شأنش اين است كه معاينه شود به عين اليقين ، محال است اينكه مدرك شود به علم اليقين .\r\nپس واجب است بر كسى كه طلب كند آن را سعى نمايد كه آن را بيابد به عيان و شهود ، نه از راه اقامهء برهان . اين است بيان آنچه كه شيخ بزرگوار در اين فصل ذكر نموده است ، و وجه استثناء خيال در كلام شيخ : « و لا يكشف عنها المقال ، الا الخيال » آن است كه در نمط دهم بيان خواهد نمود كه ذات عارف در حالتى كه مشغول باشد به مشاهدهء عالم قدسى ، گاهى مترائى مىشود در خيال او امورى كه حاكى مىباشند از آن مشاهدات به محاكات بسيار بعيد .\r\nتمام شد كلام آن حكيم الهى و عارف ربانى چون مؤيد و مؤكد و متمم و مكمل مقامات سابقه بود با اشتمال بر ثمرات و فوايد ديگر به اين طول و بسط نقل نمودم .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nتكميل و تتميم\r\n\r\nبيان اقسام كليهء فناء از : ذاتى و صفتى و فعلى و اثرى و اشاره به اقسام تجليات از ذاتى و صفتى و فعلى\r\nبدان اى طالب بصيرت كه فنا اگرچه به اعتبار خصوصيات و جزئيات مراتبش غير متناهى است ، ولى به اعتبار عموم و كليات مراتبش منحصر در چهار قسم است :\r\nاول فناى در آثار است . و آن عبارت است از اينكه : تجلى آثار حق اول به نحوى بر سرّ سالك عارف مستولى و غالب شود كه آثار اشياء ، بلكه آثار خود بالكليه از نظر او ساقط گردند ، پس بجز آثار حق آثارى نبيند ، و بجز آثار او آثارى ، مشاهده ننمايد .\r\nدوم فناى در افعال است و آن عبارت است از اينكه : تجلى افعال حق به نهجى بر سرّ سالك عارف مستولى و غالب شود كه همهء افعال اشياء ، حتى افعال خود از نظر او ساقط گردند ، پس همهء افعال را مستغرق مستهلك ببيند در افعال حق ، بجز افعال او فعلى مشاهده ننمايد .\r\nسوم فناى در صفات است و آن عبارت است از اينكه : تجلى صفات حق جل و علا به نحوى بر باطن سالك عارف مستولى شود كه همهء صفات اشياء ، حتى صفات خود از نظر او ساقط گردند ، پس همهء صفات و نعوت را مستغرق و مستهلك بيند در صفات حق جل و علا ، و بجز صفات و نعوت او صفاتى نبيند و نعوتى مشاهده ننمايد .\r\nچهارم فناى در ذات است و آن عبارت است از اينكه : تجلى جلال و كبرياى احديت صرفه و بساطت حقّه به نحوى بر باطن و سرّ سالك عارف استيلا يابد و غلبه نمايد كه همهء حقايق و انيّات اشياء ، حتى انيّت و ذات سالك عارف و حتى عرفانش نيز از نظر شهودش ساقط و محو گردند ، حتى شعور به محو و فنا نيز از نظرش ساقط گردند ، پس منظور نباشد از براى او مگر انوار جمال ، و مشهود نباشد از براى او مگر عظمت و كبرياى ذو الجلال جل و جلاله ، و عظمت كبرياءه و تعالى جده و تقدست اسماءه الذى اليه معاد كل شىء و ميعاده و اليه رجوع كل شئى و مصيره .\r\nاين است حق حقيقت فنا و اين است قصواى درجات آن و اعلى مقامات آن كه در اصطلاح اهل عرفان موسوم به فناى ذاتى و فناى اكبر و فناى از فنا و طمس\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nكلى است ( متلطف باش ) .\r\nو بدان‌كه بعد از طى مراتب و درجات تخليه و تحليه و وصول به مقام وقوف يعنى تخلق به اخلاق اللّه و تزين به نعوت جماليه و اوصاف جلاليه و صفات اضافيه حق جلّ و علا فناى در توحيد كه قصواى درجات سلوك و منتهاى مراتب عروج است حاصل مىشود « رزقنا اللّه الوصول اليه و الزلفى لديه و التخلّق باخلاقه الكريمة و اوصافه الجميلة به حق خاتم النبوة و آله الكرام و البررة » .\r\nو از براى اشاره به اين مقامات از مشكات نبوت وارد است : « اعوذ بعفوك من عقابك و اعوذ برضاك من سخطك و اعوذ بك منك » .\r\nاول اشاره به فناى در افعال است ، دوم به فناى در صفات ، سوم به فناى در ذات و به سوى سوم يعنى فناى در ذات اشاره است كلام مولاى متقيان : « يا من دل على ذاته بذاته » ، و كلام سيد ساجدين : « بك عرفتك و انت دللتنى عليك » و كلام مولاى متقيان : « و كمال الاخلاص نفى الصفات عنه » و غير اينها از كلمات معدن حكمت و معرفت كه در نزد صاحب بصيرت از حد شماره افزون است .\r\nبدان‌كه اين مقام را مقام جمع و مقام عين اليقين نيز گويند ، و مقامى است در فوق اين مقام كه او را فرق بعد از جمع ، و محو بعد از صحو و بقاى بعد از فنا و مقام حق اليقين گويند ، و بيانش با بسط وجه در نزد شرح فقرات شريف خواهد آمد ، منتظر باش ! [ صحو بعد از صحو يعنى صحو ثانى 
  ]\r\n\r\nلامعة عرفانيه\r\n\r\nبيان معانى محو و اثبات و اشاره به وجود فرق بين فنا و بقا و محو و اثبات فرق بين طمس و محق و سحق و غير اينها از اصطلاحات\r\nبدان‌كه محو و اثبات متقاربند از جهت معنى با فنا و بقا ، و صاحب نفايس - الفنون گفته است كه : « محو در اصطلاح عرفا ، عبارت است از : ازالهء وجود بنده و اثبات اشاره به تحقق آن بعد از محو و محو انيّات ، مضافند به مشيّت ازلى و متعلقند به ارادهء لم يزلى « يمحو اللّه ما يشاء و يثبت و عنده ام الكتاب » .\r\nو محو را سه درجه است : ادنى و آن محو صفات ذميمه و احوال سيئه است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو وسطى ، و آن محو مطلق صفات است از : حميده و ذميمه . و قصوى ، و آن محو ذات است .\r\nو در مقابل هر محوى اثباتى است .\r\nو معناى فنا و بقا و محو و اثبات به يكديگر نزديك است ، و فرق ميانهء محو و فنا و اثبات و بقا آن است كه بقا بعد از فناى ذات صورت بندد ، و اثبات لازم نيست كه بعد از فناى ذات بود ، چنان كه اثبات اخلاق مرضيه و اعمال حسنه بعد از محو ذمائم اخلاق و سيئات اعمال اصحاب تزكيه و ارباب تخليه را حاصل است ، و همچنين فناى افعال و صفات به كلى حاصل نشود مگر بعد از فناى ذوات و محو آن موقوف نيست بر محو ذات .\r\nپس محو و اثبات از فنا و بقا اعم است ، چه فنا و بقا را استعمال نكنند مگر در محو بشريت و اثبات ربوبيت . و در معناى محو چند لفظ ديگر استعمال كنند همچو سحق و محق و طمس .\r\nو بعضى ميان اين الفاظ فرق كنند ، و گويند مراد از محق محو اعيان و صفات است و مراد از سحق محو عين ذات و مراد از طمس محو آثار صفات و ذات » .\r\nتمام شد عبارت صاحب نفايس الفنون .\r\n\r\nاشاره به عدم صحت فرق مذكور\r\nبدان‌كه بعد از تأمل در تحقيقات سابقه و بيانات متقدمه منكشف مىشود در نزد صاحبان بصيرت و فطنت كه فرقى كه در ميانهء فنا ، و بقا و محو و اثبات بيان نموده است خلاف واقع است ، زيرا كه محقق گرديد كه فنا ، و بقا را نيز مراتب مختلفه و درجات متفاوته است ، و منحصر در فناى ذات نيست . بلكه در افعال و صفات نيز حاصل مىشود ، چنان كه به بسط تمام بيان نمودم ، و اشاره نمودم كه هر فنائى مستلزم بقائى است ، بلى فناى كلى در صورتى متحقق مىشود كه محو بشريت و اثبات ربوبيت به نحو كليت حاصل شود ، و بعد از اين مرتبه از فنا ، بقاى كل صورت مىبندد . و اثبات نيز چنين است اگر مراد محو كل و اثبات كل باشد ، چنان كه بعضى از براى اشاره به مقام محو كلّى گفته‌اند مقام محو محو انيّت .\r\n « كه داند اين رموز و اين معمّا » \r\nو اين مقام را فقر محض و عبوديت مطلقه نيز گويند و حديث شريف « الفقر\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nفخرى » كه از مشكات نبوت وارد است اشاره به اين مقام است ، و حديث « الفقر كاد ان يكون كفرا » يعنى : فقر نزديك است اينكه كفر باشد ، ممكن است اينكه ، نيز اشاره به اين مقام باشد ، زيرا كه فقر در اصل لغت ستر و پوشيده است .\r\nو منكشف گرديد كه در اين مقام همهء اشياء حتى انيّت ذات عارف نيز از نظر شهودش مستور مىباشند و تعبير به لفظ « كاد » به جهت سرعت ترتب « صحو » است بر « محو » و شدت ارتباط فرق است به جمع ، كه مقام شهود و انكشاف همهء اشياء است به حيثيتى كه مشاهدهء آنها حاجب از مشاهدهء حق و مشاهدهء حق حاجب از مشاهده آن اشياء نباشد و به معناى لطيف ديگر از براى تعبير به لفظ « كاد » از نزد شرح فقرات حديث شريف اشاره خواهم نمود ، بلكه ممكن است كه حديث « الفقر سواد الوجه فى الدارين » نيز اشاره به اين مقام باشد .\r\n\r\nاشاره به معناى حديث « الفقر سواد الوجه فى الدارين »\r\nزيرا كه مراد از « وجه » ، تعيّن ذات عارف ، و تعيّن صفات و افعال اوست . و مراد از « سياهى وجه » انظلام و استتار اوست در نزد قهر عظمت و جلال وجه حق ، و مراد از دارين دنيا و آخرت .\r\nيعنى : حقيقت فقر آن است كه سرّ عارف ، واله جمال ازلى و مقهور جلال لم يزلى شود به حيثيتى كه تعيّن دنيوى و اخروى او بالكلّيه از نظرش مستور و ساقط گردند .\r\nپس منكشف گرديد كه فرقى نيست در ميانهء فنا و بقا و محو اثبات مگر به اعتبار معنا و مفهوم ، پس حقيقت محو حقيقت فنا و حقيقت فنا حقيقت محو و مراتب هريك مراتب ديگرى است . چنان كه وجود و تشخص در نزد فحص و برهان به حسب ذات و حقيقت عين يكديگرند و مغايرتى ندارند مگر به اعتبار معنى و مفهوم ، متفطن باش و غنيمت شمار .\r\n\r\nحكمت نبويّه و لمعهء معراجيّه\r\nبدانيد اى صاحبان بصيرت و معرفت و اى طالبان حكمت و حقيقت كه اطلاع\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبر احوال هدايت آثار انبياى عظّام و اولياى كرام ملاحظهء كيفيت سلوك و رفتار ايشان در ارتقاى مدارج و معارج عرفان و ايقان از بدايت احوال تا زمان بعثت ايشان ، و از زمان بعثت تا زمان رحلت و انتقال ايشان به جوار حضرت احديت ( جلّت عظمته ) سخت معين است بر ادراك اين مطالب شريفه و مسائل غامضه و بر تصديق بر حقّيت و حقيقت اين لمعات ايمانيّه و اشراقات عرفانيه كه به بسط تمام به رشتهء تقرير كشيدم و به سلك تحرير درآوردم ، خصوصا احوال خير مآل سيد اوصياء و خاتم اولياء امير مؤمنان ( عليه آلاف التحية و الثناء ) كه در كتب احاديث و اخبار مذكور است و از آن جمله در وقت مناجات يا ربّ الأرباب غش فرموده بىحس و حركت مىافتادند به نحوى كه خيال مىكردند كه به عالم بقا رحلت فرموده‌اند ، و نبود اين معنى مگر به جهت اينكه روح قدسيش به كليهء قوا و جنودش به ملاء اعلى منجذب مىشد و ذات شريفش در درياى بيكران مشاهدهء جمال ازلى و ملاحظهء عظمت و كبرياى لم يزلى مستغرق و مستهلك مىگرديد و گويا زبان حالش به اين مقام مترنّم بود .\r\n تا در طريق عشق تو من ، جان فشان شدم * بىجان ، شدم و ليك ، جهان تا جهان شدم\r\nزاندم كه باختم دل و جان در قمار عشق * از هرچه عقل فرض كند بيش از آن شدم\r\nتا در فنا ز هستى خود نيست آمدم * در عالم بقا به خدا جاودان ، شدم \r\nو از آن جمله مروى است كه در هنگام اشتغال به نماز پيكان را از پاى مباركش بيرون كشيدند اصلا مطلع نگرديد و نبود اين معنى مگر به جهت اينكه در وقت راز و نياز با پروردگار خود چنان غرق محيط فنا بود كه از انيّت و ذات خويش نيز غايب و غافل مىگرديد ، و خصوصا احوال خاتم انبياء ( عليه آلاف التحية و الثناء ) پيش از بعثت و بعد از بعثت و خصوصا ملاحظهء كيفيت معراج آن حبيب حضرت عزت و صدرنشين مسند خلافت و نبوت كه در كتب احاديث و اخبار مسطور است ، و از براى توضيح و تنبيه غافلين و به جهت رفع استبعاد و استنكار جاهلين شمّه‌اى از\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاخبارى كه در كيفيت معراج آن حبيب حضرت عزت وارد است نقل مىكنم .\r\n\r\nنقل پاره‌يى از احاديث معراج حضرت ختمىمآب\r\nاز آن جمله در كتاب حيات القلوب مذكور است به سند صحيح از امام جعفر صادق ( عليه السلام ) مروى است در ضمن حديث طويلى كه حضرت رسالت ( صلى اللّه عليه و آله ) فرمودند كه : « پروردگار من مرا ندا فرمود كه اى محمد دست خود را بگشاى تا بگيرى از آن آبى كه از ساق راست عرض من مىريزد ، پس آبى از عرش ريخت و دست راست خود را پيش داشتم و آب را گرفتم ، پس ندا رسيد به اين آب روى خود را بشوى تا آنكه چون انوار عظمت و جلال مرا مشاهده نمائى پاك و مطهر باشى ، و دست راست و چپ خود را تا مرفق بشوى كه مىخواهى به دستهاى خود كلام مرا بگيرى ، و با ترى كه بماند سر و پاى خود را تا كعب مسح كن .\r\nاما مسح سر براى آن است كه مىخواهم دست رحمت بر سرت كشم و بركت خود را بر تو فرو فرستم ، و مسح پاها براى آن است كه مىخواهم ترا به مكان چند بالا برم كه كسى پيش از تو پا به آنجا نگذاشته است و بعد از تو كسى پا به آنجاها نخواهد گذاشت . پس ندا رسيد كه اى محمد رو به جانب « حجر الاسود » كن كه در مقابل توست و بعدد حجابهاى من ، مرا به بزرگى ياد كن و « اللّه اكبر » بگو » .\r\nحضرت صادق ( عليه السلام ) فرمود كه : « به اين سبب مقرر شد كه افتتاح نماز به هفت تكبير بكنند ، زيرا كه حجابها هفت حجاب بود و هر مرتبه‌اى كه آن حضرت تكبير مىگفت يك حجاب را طى مىكرد و چون سه حجاب را طى كرد به دريائى از درياهاى نور رسيد و به اين سبب مقرر شد كه سه تكبير افتتاح را پياپى بگويند و دعا بخوانند ، پس دو تكبير ديگر را پياپى بگويند و دعا بخوانند ، پس دو تكبير را پياپى بگويند و دعاى توجه بخوانند ، چنان كه حضرت رسول به اذان و اقامه و هفت تكبير افتتاح هفت آسمان و هفت حجاب عظمت و جلال را طى نمود و به مقام قرب و مخاطبهء كريم ذو الجلال رسيد » .\r\nو نماز معراج مؤمن است و مؤمن كامل نيز چون تكبيرات هفتگانه را بگويد حجب ظلمانيّه كه به سبب خطاها و علايق دنيا ميان او و حق تعالى به هم رسيده مرتفع مىگردد و به مقام قرب و خطاب با جناب ربّ الارباب مىرسد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nپس حق تعالى به آن حضرت فرمود كه اكنون به مقام قرب و وصال من رسيدى پس نام مرا ببر ، آن حضرت گفت : « بسم اللّه الرحمن الرحيم » و به اين سبب در اول حمد « بسم اللّه » مقرر شد ، پس ندا كرد آن حضرت را كه مرا ، حمد ، كن گفت  « الْحَمْدُ لِلَّهِ رَبِّ الْعالَمِينَ »  و در خاطر خود گفت « شكرا » حق تعالى فرمود بار ديگر مرا نام ببر چون از خود چيزى به خاطر گذرانيدى پس بار ديگر نام مرا ياد كن ، گفت : « بسم اللّه الرحمن الرحيم » و به اين سبب در اول سوره نيز ، بسم اللّه ، مقرر ، شد ، پس ندا رسيد كه سورهء   « قُلْ هُوَ اللَّهُ أَحَدٌ »   را بخوان چنان كه بر تو فرستاده‌ام كه آن سوره مشتمل است بر نعت و صفت من و نسبت من با خلق من ، چون سورهء توحيد را خواندم ندا رسيد كه براى عظمت من خم شو و دست بر زانوهاى خود بگذار و به سوى عرش من نظر كن ، چون چنين كردم نورى از انوار عظمت و جلال حق مشاهده كردم كه مدهوش شدم ، و به الهام الهى گفتم « سبحان ربى العظيم و بحمده » يعنى به پاكى ياد مىكنم پروردگار عظيم خود را و به حمد و شكر او مشغولم . چون اين ذكر را خواندم اندكى به حال خود باز آمدم و دهشت نفس من تسكين يافت تا آنكه به الهام خدا هفت مرتبه اين ذكر را گفتم تا به حال خود باز آمدم ، و به اين سبب مقرر شد كه اين ذكر در ركوع مكرر خوانده شود ، پس ندا رسيد كه سر بردار ، چون سر از ركوع برداشتم صداى ملائكه را شنيدم كه تسبيح و تهليل و تحميد حق تعالى مىگفتند ، پس گفتم : « سمع اللّه لمن حمده » .\r\nو چون نظر به جانب بالا كردم نورى عظيمتر از نور اول مشاهده كردم كه مرغ عقلم پرواز كرد و دهشتم از اول زيادتر شد ، پس از دهشت آن حال نزد ملك ذى الجلال به سجده افتادم و رو به زمين تذلل نهادم و براى علو آنچه مشاهده كرده بودم به الهام خداوند اعلى هفت مرتبه گفتم : « سبحان ربى الاعلى و بحمده » .\r\nو هر مرتبه كه اين ذكر را مىگفتم قدرى از دهشت و حيرت خود را كمتر يافتم ، تا آنكه از حالت حيرت باز آمدم و به كمال معرفت حق فايز گرديدم ، پس سر از سجده برداشتم و نشستم تا مرا از آن دهشت و حيرت و گرانى انوار عظمت استراحتى حاصل شد ، پس به الهام حق بار ديگر به جانب بالا نظر كردم و نورى از آن انوار رباينده‌تر مشاهده كردم و باز بىاختيار نزد خداوند قهّار به سجده افتادم و باز هفت مرتبه « سبحان ربى العظيم و بحمده » گفتم ، و چون قابليت انوار مرا زياد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nشده بار ديگر سر برداشتم و اندكى نشستم و بسوى آن انوار نگريستم ، به اين سبب دو سجده مقرر شد و نشستن بعد از دو سجده سنت شد ، پس برخاستم و بار ديگر به خدمت پروردگار خود به بندگى ايستادم ، و ندا از جانب رب العزت در رسيد كه بار ديگر سورهء حمد را بخوان ، چون خواندم ندا رسيد كه سورهء   « إِنَّا أَنْزَلْناهُ فِي لَيْلَةِ الْقَدْرِ »   را بخوان چون خواندم ندا رسيد كه اين سوره مشتمل است به بزرگوارى تو ، و اهل بيت تو تا روز قيامت .\r\nپس باز ركوع و سجود كردم چنان كه در ركعت اول بجا آوردم و چون خواستم برخيزم از جانب حق ندا رسيد كه اى محمد ، ياد كن نعمتهاى مرا بر خود و نام مرا ببر پس به الهام حق تعالى گفتم : « بسم اللّه ، و باللّه ، و لا إله الا اللّه ، و الاسماء الحسنى كلها للّه » و چون شهادتين گفتم حق تعالى فرمود كه : صلوات فرست بر خود و بر اهل بيت خود ، گفتم : « صلى اللّه على و على اهلبيتى » پس خدا بر من و اهل بيت من صلوات فرستاده چون نظر كردم صفهاى ملائكه و ارواح پيغمبران را ديدم كه در عقب من كشيده‌اند پس ندا رسيد كه سلام كن بر ايشان گفتم : « السلام عليكم و رحمة اللّه و بركاته » پس فرمود اى محمد ، منم سلام و تحيّت و رحمت ، و بركات توئى و امامان بعد از تو ، پس مأمور شدم كه به جانب چپ التفات نكنم ، و اول سوره كه بعد از « قل هو اللّه احد » شنيدم « انا انزلناه » بود ، و چون نماز معراج دو ركعت بود به اين سبب ، در دو ركعت اول شك و سهو نمىباشد ، و اين نماز ظهر بود و اول نمازى بود كه بر آن حضرت واجب شد .\r\n\r\nبيان تطبيق مراتب محو ، و فنا ، بنا بر بعضى از احاديث معراج\r\nو در كتاب حياة القلوب از سلمان فارسى ( رض ) مروى است كه خاتم انبياء فرمود كه : « چون در شب معراج مرا به آسمان اول بردند ، قصرى ديدم كه از نقرهء سفيد كه دو ملك بر در آن قصر ايستاده بودند جبرئيل را گفتم كه از ايشان بپرس كه اين قصر از كيست ؟ چون پرسيد ، گفتند : از جوانى است از فرزندان هاشم ، و چون به آسمان دوم رفتم در آنجا قصرى از طلاى سرخ ديدم ، نيكوتر از قصر اول ، و بر در آن قصر دو ملك ايستاده بودند ، جبرئيل را گفتم از ايشان بپرس كه اين قصر از كيست ؟ گفتند : از جوانى است از فرزندان هاشم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nو چون به آسمان سوم رفتم قصرى ديدم از ياقوت سرخ و دو ملك ديدم كه بر در آن قصر ايستاده بودند جبرئيل را گفتم كه از ايشان پرسيد كه اين قصر از كيست ؟ گفتند : از جوانى است از بنى هاشم ، و چون به آسمان چهارم رفتم قصرى ديدم از درّ سفيد و دو ملك ديدم كه بر در او ايستاده بودند ، جبرئيل را گفتم از ايشان پرسيد كه اين قصر از كيست ؟ گفتند : از جوانى است از فرزندان هاشم ، و چون به آسمان پنجم رفتم قصرى ديدم از درّ زرد و بر درش دو ملك ديدم ، جبرئيل را گفتم از ايشان پرسيد كه اين قصر از كيست ؟ گفتند : از جوانى است از فرزندان هاشم ، و چون به آسمان ششم رفتم قصرى ديدم از مرواريدتر بر درش دو ملك ديدم ايستاده ، جبرئيل را گفتم كه از ايشان پرسيد كه اين قصر از كيست ؟ گفتند :\r\nاز جوانى است از بنى هاشم ، و چون به آسمان هفتم رفتم قصرى ديدم از نور عرش خدا و بر در قصر دو ملك ايستاده بودند ، جبرئيل را گفتم كه از ايشان پرسيد كه اين قصر از كيست ؟ گفتند : از جوانى است از فرزندان هاشم ، پس از آنجا بالا رفتم و پيوسته از نور به ظلمت و از ظلمت به نور مىرفتم تا به درخت « سدرة المنتهى » رسيدم و در آنجا جبرئيل از من جدا شد . گفتم : اى خليل من ، در چنين مكانى مرا تنها مىگذارى ؟ جبرئيل گفت : به حق آن خداوندى كه ترا براستى فرستاده است كه اين مكان كه تو طى كردى هيچ پيغمبر مرسل و ملك مقرب به اين مكان نيامده است و مرا ياراى آن نيست كه از اين بالاتر بيايم و ترا به رب العزت مىسپارم .\r\nپس از آنجا به درياى نور افتادم و امواج عظمت و جلال مرا از نور به ظلمت و از ظلمت به نور افكند تا مرا بازداشت خداوند رحمان در ملكوت خود در آن مكان كه مىخواست ، پس مرا ندا كرد كه : اى محمد بايست در خدمت من ، چون نداى حق را شنيدم بر خود بلرزيدم و از خود تهى گرديدم ، پس بار ديگر از ملكوت ندا رسيد كه : اى احمد ! گفتم : « لبيك ربى و سعديك » اينك بندهء توام و در خدمت تو ايستاده‌ام . پس ندا رسيد كه : خداوند عزيز تو را سلام مىرساند . گفتم : اوست سلام و از اوست سلام و به سوى او برمىگردد سلام ، پس بار ديگر ندا رسيد كه :\r\nاى احمد كه را در زمين خليفهء خود گردانيدى ؟ گفتم : بهترين ايشان را كه پسر عمّ من است بر ايشان خليفه گردانيدم . پس ندا رسيد كه : اى احمد كيست پسر\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nعمّ تو ؟\r\nگفتم : پروردگارا تو بهتر مىدانى على بن ابى طالب را خليفهء خود گردانيدم پس هفت مرتبه از ملكوت اعلى ندا رسيد كه اى احمد با « على بن ابى طالب » نيكو سلوك بكن و حرمت او را رعايت كن ، پس ندا فرمود كه نظر كن به جانب راست عرش چون نظر كردم ديدم كه بر ساق عرش نوشته است كه : و خداوندى بجز من نيست و شريك ندارم و محمد رسول من است و او را قوت بخشيدم به على اى احمد نام ترا از نام خود اشتقاق كرده‌ام منم خداوند محمود حميد و توئى محمد ، و نام پسر عم ترا از نام خود اشتقاق كرده‌ام ، منم خداوند اعلى و اوست على ، اى ابو القاسم برگرد هدايت‌كننده و هدايت يافته ، نيك آمدى ، و نيك رفتى ، خوشا حال كسى كه به تو ايمان آورد و ترا تصديق نمايد ، پس به درياى نور افتادم و موجهاى آن دريا مرا فرود آورد ، و چون به جبرئيل رسيدم نزد « سدرة المنتهى » جبرئيل گفت : اى خليل من خوش رفتى و خوش آمدى ، چه گفتى و چه شنيدى ؟ من آنچه گفتنى بود به او گفتم و آنچه نهفتنى بود نهفتم .\r\nپس با جبرئيل برگشتيم و به آسمان هفتم رسيديم به جبرئيل گفتم كه از آن دو ملك بپرس كه آن جوان هاشمى كيست كه اين قصر را از براى او مقرر كرده‌اند ؟\r\nپرسيد ، گفتند على بن ابى طالب است ، و همچنين در آسمانهاى ديگر » .\r\nو در كتاب حياة القلوب در ضمن حديث طويلى از على بن موسى الرضا ( عليه السلام ) مروى است كه : حضرت رسالت فرمودند كه ، چون در شب معراج به حجابهاى نور رسيدم جبرئيل گفت : پيش رو اى محمد ، و خود ايستاد ، گفتم : اى جبرئيل در چنين وضعى از من جدا مىشوى عرض كرد : اى محمد اين مقام منتهاى حدى است كه خداوند عالم براى من مقرر كرده است اگر از اين مقام تجاوز نمايم بالهاى من مىسوزد . پس مرا در درياى نور غوطه دادند و در بحار الانوار خداوند جبّار شنا كردم تا رسيدم به آنجا كه خدا مىخواست كه مرا به آنجا بالا برد از علوّ ملك خود .\r\nو در همان كتاب از حبيب سجستانى مروى است كه : از امام محمد باقر ( عليه السلام ) پرسيدم از تفسير آيهء   « ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى »   « 1 » فرمود :\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيات 8 و 9 . قاب قوسين همان سدرة المنتهى است نزد « سدره » اول مرتبهء تعيّن امكانى است و ملائكه و اولو العزم در مقام مستقرند و ولوج در واحديت و احديت به نحو مقام خاص ورثهء محمدى است .\r\n","page_name":" 306 ","page_number":306},
  {"content":"\r\n\r\nاى حبيب ، يعنى نزديك شد حضرت رسالت به جناب حق جل و علا به قرب معنوى و بسيار نزديك شد ، پس بود به قدر دو نيم كمان يا نزديكتر ، پس خدا وحى فرستاد به او در آن مقام بلند آنچه خواست ، اى حبيب ، رسول خدا چون فتح مكه نمود خود را در عبادت حق جل و علا تعب مىفرمود - براى شكر نعمتهاى او - پس روزى بسيار طواف نمود و على بن ابى طالب ( عليه السلام ) با او بود . چون تاريكى شب ايشان را فرو گرفت از براى سعى به جانب صفا رفتند و چون از صفا ، فرود آمدند نورى ايشان را فروگرفت كه كوههاى مكه همه از آن نور روشن شدند و ديده‌هاى ايشان از آن نور خيره گرديد و دهشت عظيم ايشان را عارض شد و چون به جانب بالا رفتند حضرت رسول سر به جانب آسمان بلند كرد و دو انار در بالاى سر خود ديد و دست بلند كرد و هردو گرفت ، پس ندا رسيد كه اى محمد ، اينها از ميوه‌هاى بهشتند ، و حرامند مگر بر تو و وصى تو على بن ابى طالب ، پس يكى را آن حضرت تناول فرمود و ديگرى را على بن ابى طالب ، پس جبرئيل آن حضرت را به آسمان برد تا نزديك « سدرة المنتهى » رسيدند و خود ايستاد و به آن حضرت عرض كرد كه پيش رو كه من ياراى آن ندارم كه از اين مقام پيشتر بيايم ، و چون آن حضرت به سدرة المنتهى ، نظر كرد ديد كه شاخهاى آن درخت به زير عرش رسيده و دور عرش را فرو گرفته در اين هنگام نورى از انوار عظمت و جلال خداوند جبّار به آن حضرت تجلى نمود كه ديده‌اش از دهشت آن نور باز ماند ، پس حق تعالى دلش را محكم گردانيد و ديده‌اش را قوت و نور ديگر بخشيد تا آنكه از آيات پروردگار خود ديد آنچه ديد و از خطابهاى پروردگار خود شنيد آنچه شنيد » .\r\nو در ضمن حديث طويلى را وى از حضرت صادق ( عليه السلام ) پرسيد كه :\r\nچرا تسبيح در دو ركعت آخر بهتر است از قرائت حمد ؟ ، فرمود : به جهت اينكه در دو ركعت آخر نورى از انوار عظمت الهى بر آن حضرت جلوه كرد كه آن حضرت را دهشتى عارض شد و گفت : « سبحان اللّه ، و الحمد للّه ، و لا إله الا للّه و اللّه اكبر » و به اين علت تسبيح از قرائت افضل باشد .\r\nو به سند معتبر مروى است كه از امام موسى ( عليه السلام ) ، پرسيدند كه :\r\n« چرا هفت تكبير در افتتاح نماز سنت شده است ، و چرا در ركوع « سبحان ربى العظيم و بحمده » مىگويند و در سجود « سبحان ربى الاعلى » مىگويند ؟ فرمودند : خداوند\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nعالم آسمانها را هفت آفريده است و زمينها را هفت آفريده است و حجابها را هفت آفريده است ، و چون رسول خدا ( صلى اللّه عليه و آله ) به معراج رفت و به مرتبهء « قاب قوسين » رسيد ، و يك حجاب از حجابهاى هفتگانه گشوده شد يك مرتبه اللّه اكبر گفت و همچنين هريك حجاب كه گشوده مىشد يك مرتبه اللّه اكبر مىگفت ، تا اينكه هفت حجاب از او گشوده شد و هفت مرتبه اللّه اكبر گفت ؛ و چون نماز معراج مؤمن است ، لهذا در اول نماز مقرر كرده‌اند كه هفت مرتبه اللّه اكبر بگويند تا حجابهائى كه سبب بعد او از جناب مقدس گرديده از پيش او برداشته شود ، و چون رسول خدا ( صلى اللّه عليه و آله ) بعد از رفع حجابها انوار عظمت و جلال حق جلّ و علا بر دلش جلوه كرد اعضايش بلرزيد ، و به ركوع افتاد و گفت : « سبحان ربى العظيم و بحمده » و چون سر از ركوع برداشت نورى از آن نور عظيمتر بر او جلوه كرد پس به سجود افتاد و گفت « سبحان ربى الاعلى و بحمده » و چون هفت مرتبه اين ذكر را گفت دهشتش ساكن گرديد ، و به اين سبب مقرر گرديد كه اين ذكرها در ركوع و سجود گفته شوند » .\r\nو شيخ طوسى به سند معتبر از ابن عباس روايت كرده است كه : رسول خدا فرمود كه ، خداوند عالم بر من پنج خصلت عطا فرمود ، و على را نيز پنج فضيلت عطا فرمود . مرا كلمات جامعه داد و على را علوم جامعه ، و مرا پيغمبر گردانيد . و على را وصى من گردانيد . و به من كوثر بخشيد . و به او سلسبيل بخشيد ، و به من وحى عطا كرد . و به على الهام عطا كرد . و مرا به آسمان برد و درهاى آسمان و حجابها را براى او گشود كه او بسوى من نظر مىكرد و من بسوى او نظر مىكردم .\r\nپس آن حضرت گريست ، عرض كردم پدر و مادرم فداى تو باد ، چرا گريه مىكنى ، فرمود اى پسر عباس ، اول سخنى كه خداوند عالم با من گفت اين بود كه : هان اى محمد نظر كن به زير پاى خود . نظر كردم ديدم كه ، حجابها شكافته شده و درهاى آسمانها گشوده شده ، و على را ديدم كه سر به سوى آسمان كرده و بسوى من نظر مىكند پس على با من سخن گفت و من با او سخن گفتم و پروردگار من با من سخن گفت . عرض كردم : يا رسول اللّه چه سخن با تو گفت ؟ گفت : فرمود اى محمد گردانيده‌ام على را وصى تو و وزير تو و خليفهء تو بعد از تو . اعلام كن او را كه اينك سخن ترا مىشنود .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nپس من در همان جائى كه در خدمت پروردگار خود ايستاده بودم آنچه فرمود به على گفتم و على مرا جواب گفت كه : قبول كردم و اطاعت تو نمودم . پس خداوند عالم امر فرمود ملائكه را كه بر على سلام كنند و همه بر او سلام كردند ، و على جواب سلام ايشان گفت ، و ملائكه را ديدم كه شادى مىكردند به جواب سلام او ، و به هيچ گروهى از ملائكه نگذشتم مگر اينكه مرا تهنيت و مباركباد گفتند براى خلافت على ، و با من گفتند : اى محمد به خداوندى كه ترا براستى فرستاده است سوگند كه شادى بر جميع ملائكه داخل شد به اينكه خداوند عالم پسر عم ترا خليفهء تو گردانيد ، و ديدم كه حاملان عرش الهى سرها به زير افكنده بودند و به جانب زمين نظر مىكردند . گفتم : اى جبرئيل ، چرا حاملان عرش اعلى سرها از منازل رفعت بيرون كرده بسوى زمين نظر مىكنند ؟ عرض كرد : اى محمد ، هيچ ملك از ملائكه نماند كه بسوى على نظر نكرد در اين وقت ، از روى طرب و شادى مگر حاملان عرش كه ايشان الحال از جانب خداوند ذو الجلال مرخص شدند كه بسوى آن حضرت نظر كنند . و چون به زمين آمدم آنچه ديده بودم على مرا خبر داد ، پس دانستم كه به هر مقامى كه من رفته بودم حجب را براى على گشوده بودند كه او نيز ديده بود » .\r\nو به سند معتبر ديگر از موسى بن جعفر ( عليه السلام ) مروى است كه : « رسول خدا فرمود كه ، در شب معراج به درختى رسيدم كه مثل آن درخت در عظمت و بهجت نديده بودم و بر هر شاخ آن و بر هر برگ آن و بر هر ميوهء آن ملكى بود و نورى از انوار خداوند عالم آن درخت را احاطه كرده بود .\r\nپس جبرئيل گفت : اين درخت سدرة المنتهاست كه پيغمبران پيش از تو از اين مقام تجاوز نمىتوانستند كرد و حق تعالى به مشيت خود ترا از اين مقام خواهد گذرانيد تا بنمايد به تو آيات بزرگ خود را . پس مطمئن باش به تأييد الهى و ثابت‌قدم باش تا كامل گردد براى تو كرامتهاى خدا و برسى به جوار قرب حق - تعالى - پس به تأييد ربانى بالا رفتم تا به زير عرش الهى رسيدم ، و از آنجا پردهء سبزى براى من آويخته شد ، وصف آن در نور و ضياء و حسن و بهاء نمىتوانم كرد ، پس در آن پرده درآويختم و آن پرده مرا بالا كشيد تا پرده‌دار خلوتخانهء قدس گرديدم و در حرمسراى عزت به بال رفعت پرواز كردم ، تا به مرتبه‌اى رسيدم كه صداهاى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nملائكه را نمىشنيدم و از خود تهى گرديدم و جميع ترسها و بيمها از دلم بيرون رفت و ياد غير خدا از دلم بر طرف شد و نفسم به قرب الهى ساكن گرديد ، و شاديها و سرورها در دل خود يافتم ، و چنان خيال غير خدا از دلم بيرون رفته بود كه گمان كردم كه همهء خلايق مرده‌اند . پس زمانى حق تعالى مرا مهلت داد تا به خود باز آمدم و از حيرت و دهشت رهائى يافتم و به توفيق الهى چشم سر را بستم و ديدهء دل را گشودم ، و به ديدهء دل ملكوت آسمان و زمين را مىديدم - چنان كه خداوند عالم فرموده است :   « ما زاغَ الْبَصَرُ وَ ما طَغى لَقَدْ رَأى مِنْ آياتِ رَبِّهِ الْكُبْرى »   « 1 » - و به ديدهء دل به قدر ته سوزنى از انوار جلال حق مشاهده نمودم ، و از نورى كه هيچ دل را تاب ديدن آن نيست و هيچ عقل را ياراى فهميدن آن نيست . . . » تا آخر حديث .\r\nو به سند معتبر از ابن عباس مروى است كه : « رسول خدا فرمود كه ، چون مرا به آسمان بردند ، به هيچ آسمانى نگذشتم مگر اينكه ملائكه از من سؤال كردند از حال على بن ابى طالب و گفتند : اى محمد چون به دنيا برگردى على و شيعيان على را از ما سلام برسان ، و چون به آسمان هفتم رسيدم و از آنجا گذشتم و جميع ملائكه مقرّبان و جبرئيل از من جدا شدند ، و من تنها به توفيق ربّانى رفتم تا به حجابهاى پروردگار خود رسيدم و داخل سراپرده‌هاى عزت گرديدم و از حجابى به حجاب ديگر مىرفتم . از حجاب عزت و حجاب قدرت و حجاب بهاء و حجاب كرامت ، و حجاب كبريا و حجاب عظمت و حجاب نور و حجاب وقار و حجاب كمال تا آنكه هفتاد هزار حجاب را به قدم قدرت ربّانى و توفيق سبحانى طى كردم و به بال اقبال در حريم قدس پرواز كردم تا به حجاب الجلال رسيدم و در آن خلوتخانهء خاص به قدم عبوديّت و اختصاص ايستادم و با پروردگار خود مناجات كردم و آنچه خواست به من وحى نمود و هرچه از براى خود و على سؤال كردم همه را به من عطا فرمود و مرا در حق شيعيان و دوستان على وعدهء شفاعت نمود . . . » تا آخر حديث .\r\n\r\nاشاره به وجوه اسرارى كه در احاديث معراج و معارفى كه از اخبار عروج حضرت ختمى مرتبت مستفاد مىگردد\r\nتأمل كنيد اى صاحبان بصيرت و تعمّقى نماييد اى طالبان معرفت ، و تفكّر\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيات 17 و 18 .\r\n","page_name":" 310 ","page_number":310},
  {"content":"\r\n\r\nنمائيد اى قاصدان عروج مدارج و معارج حكمت و حقيقت در بحار معانى و مضامين اين انوار معرفت و حكمت كه از معادن نبوت « 1 » و ولايت و از ينابيع عصمت و طهارت مأثورند تا منكشف شود در نزد شما حقيقت موت ارادى و مراتب و درجات آن و حقيقت محو و فنا و اثبات و بقا و مراتب و درجات آنها و مدارج و معارج آنها ، و به حد انكشاف آيد و كيفيت سلوك مسالك معرفت و حكمت ، و امتياز يابد كيفيت سفر از خلق بسوى حق و سفر به حق در حق و سفر از حق بسوى خلق ، و منكشف شود نيز در نزد شما حقيقت كشف صورى و مراتب آن و حقيقت كشف معنوى و درجات آن‌كه در شارقات سابقه به بيانات شافيه به حد انكشاف آمدند ، و ظاهر گردد حقيقت وحى و الهام و مراتب آنها و حقيقت نبوت و ولايت و درجات آنها و منكشف گردد سرّ معناى كلام خاتم اوصياء « لو كشف الغطاء ما ازددت يقينا » ، و سرّ معناى كلام خاتم انبياء « لى مع اللّه وقت لا يسعنى فيه ملك مقرب و لا نبىّ مرسل » و سرّ كلام ايشان كه ذكرش موجب تطويل است و به هريك در موضع و مقام خود اشاره كرده‌ام ، و منكشف شود نيز در نزد شما لمّ « غشى » كه در نزد نزول وحى الهى عارض آن مظهر اسم جامع خداوندى مىشد ، و با وجود اينهمه معارف و حقايق و رموز و دقايق چه بسيار از اسرار حديث شريف كميل بن زياد كه مقصود بالذّات از تمهيد اين لمعات و شارقات و غرض اصلى از تقويم اين تحقيقات و اشراقات شرح انموذجى از معانى و دقايق آن و كشف شمّه‌اى از رموز و اسرار آن است ، نيز از اين انوار معرفت كه از معادن حكمت مأثورند به حد انجلا و انكشاف آمده - كالشمس فى رابعة النهار - مشاهد و عيان خواهد گرديد ، لهذا به اين بسط و تفصيل نقل نمودم ، اخذ كن و غنيمت شمار « الحمد للّه ملهم انوار الحكمة و المعارف » .\r\n\r\n\r\n","description":"","footnote":"\r\n( 1 ) . بايد دانست كه احاديث معراج به واسطهء اشتمال بر معارف الهيّه از احاديث صعب و مستصعب و در نزد كسانى كه در معارف الهيّه و عرفان ، راجل و يا كم بهره‌اند ، اين اخبار از متشابهات سنت به حساب آمده است .\r\n","page_name":" 311 ","page_number":311},
  {"content":"\r\n\r\n\r\nشارقهء عرشيه\r\n\r\nدر بيان معناى توحيد و معرفت يكتايى حق و انواع و اقسام آن\r\nبدان‌كه توحيد را مفهومى است ، و حقيقتى و عنوانى است ، و مصاديقى و اقسامى است و مراتبى :\r\nاما اول پس مىگويم كه كلمهء توحيد مصدر باب « تفعيل » است ، و اين باب گاهى به معناى نسبت مستعمل مىشود يعنى افاده مىكند نسبت دادن فاعل اين باب مصدر مجردى را كه اين باب از او مشتق است بسوى مفعولش مثالش ، فسّقه است يعنى نسبت داد فسق را بسوى او .\r\nپس بنابراين توحيد شىء نسبت دادن وحدت است بسوى آن شىء و وحدت در لغت عرب به معناى انفراد است - چنان كه صاحب مجمع البحرين گفته است :\r\n« الواحدة بالفتح ، الانفراد » - و در لغت فرس به معناى يگانگى است ، پس ملخّص معناى توحيد اذعان است به وحدانيت شىء و تصديق به يگانگى او ، چنان كه از باقر علوم اولين و آخرين در توحيد ابن بابويه مروى است كه فرمودند : « الاحد الفرد المتفرد ، و الاحد و الواحد بمعنى و التوحيد الاقرار بالوحدة ، و الوحدة الانفراد » يعنى : « احد ، فرد متفرد را گويند ، و احد ، و واحد ، به يك معنى مىباشند ، و توحيد اقرار به وحدت و وحدت به معناى انفراد است » و تعريف وحدت چنان كه در علم كلى از علم الهى بيان نموده‌اند ، بودن شىء است غير منقسم از آن جهت كه غير منقسم است ، و تقيّد به حيثيت از براى داخل كردن واحد غير حقيقى به معناى اعم است ، مثلا زيد منقسم نيست از آن جهت كه فردى از افراد انسان است ، و به اين اعتبار واحد است اگرچه منقسم است به اعتبار اينكه مركّب از ماده و صورت ، و ملتئم از جنس و فصل است به اين اعتبار كثير است . و اگر اين قيد در تعريف وحدت مأخوذ باشد لازم مىآيد كه اطلاق واحد صحيح نباشد مگر بر ذات اقدس مبدأ اعلى و مگر بر واحدى كه مبدأ اعداد است .\r\nو بطلان اين معنى غنى از بيان و مستغنى از بيّنه و برهان است . علاوه بر اين تبيان برهان محكم البنيان و حجت شديد الاركان قائم است بر اينكه وحدت مساوق\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nوجود بلكه عين وجود است به حسب ذات و حقيقت ، و غير اوست به اعتبار معنا و مفهوم ، چنان كه در ميانهء علم و قدرت و حيات و سمع و بصر و تشخّص و مانند آنها ، از عوارض وجود از آن حيثيت كه وجود است و وجود ثابت و محقق است .\r\nپس هر موجودى واحد است ، به جهتى يا از همهء جهات . و كثرت مقابل وحدت است ، و تعريف آن از تعريف وحدت در نزد تأمل ظاهر مىشود ، اگرچه مقتضاى انصاف و وجدان آن است كه : تصور معناى وحدت و كثرت از بديهيّات ، بلكه مقتضاى فحص و تحقيق آن است كه تعريف وحدت و كثرت ممكن نيست مگر به تعريفات لفظيّه ، كه مقصود بالذات از آنها اخطار و احضار معانى است در اذهان نه در تحصيل معناى غير حاصل - چنان كه در شارقهء اولى بيان نمودم - زيرا كه تعريف وحدت مشتمل است بر انقسام كه در معناى كثرت مأخوذ است ، و تعريف كثرت نيز مشتمل بر معناى وحدت است زيرا كه كثرت عبارت از انقسام بوحدت است .\r\n\r\nاشاره به آنكه تعاريف وحدت و كثرت و غير اينها از مفاهيم عامه ، از معانى و مفاهيمى هستند كه در نفس به ارتسام اولى حاصل آيند\r\nپس تعريفات وحدت و كثرت اگر تعريفات حقيقيّه باشند و دور لازم مىآيد بخلاف اينكه آن تعريفات لفظيّه باشند ، زيرا كه در تعريفات لفظيّه اصل معنى حاصل و مقصود بالذّات اخطار به بال و احضار در اذهان است . پس در حقيقت توقف و احتياج نيست تا دور متصور باشد . لهذا مقرر داشته‌اند كه : در تعريفات حقيقيّه بايد معرّف اجلى و اعرّف باشد از معرّف ، و در تعريفات لفظيّه تعريف به اخفى را جايز دانسته‌اند .\r\nو از اين جهت است كه رئيس محققين در الهيّات شفا فرموده است « و ما اعسر علينا ان نقول فى هذا الباب شيئا » ، يعنى : « چه بسيار مشكل است كه در باب تعريف وحدت و كثرت چيزى بگوييم كه مشتمل بر دور نباشد » .\r\nو محقق طوسى ( قدس سرّ القدوسى ) در امور عامه تجريد فرموده است « و لا يمكن تعريفها الا باللفظ » بدان‌كه واحد يا نفس واحد است ، و يا شىء واحد ، چنان كه موجود يا نفس موجود است ، و يا شىء موجود .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاول آن است كه او را حقيقتى و معنائى سواى وحدت نباشد ، و واحد به اين معنا دو قسم است يكى وحدتى است كه مبدأ اعداد است به اين معنى كه به انضمام مثل آن ، يا امثال آن ، به او مراتب اعداد حاصل مىشود ، و ديگرى واحد به وحدت حقّه و بسيط به بساطت صرفه است . مراد از وحدت حقّه و بساطت صرفه آن است كه هيچ نحوى از انحاء كثرت در او متحقق نباشد حتى كثرت از جهت وجود و از جهت نقص و تمام . و اين قسم از وحدت مختص ذات اقدس واجب الوجود بالذات است .\r\nچنان كه در شارقات سابقه به حد انكشاف آمد كه ذات اقدس او صرف حقيقت وجود و حقيقت صرفه وجود است ، و تعبير از اين معنى به توحيد به معناى احديت است ، و كلام معجز نظام   « قُلْ هُوَ اللَّهُ أَحَدٌ »   « 1 » اشاره به اين توحيد است « 2 » چنان كه در كلام معجز نظام  « وَ لَمْ يَكُنْ لَهُ كُفُواً أَحَدٌ »  اشاره به توحيد در الهيّت و واجبيت است و  « اللَّهُ - الصَّمَدُ »  اشاره است به اينكه صاحب ماهيت نيست ، زيرا كه هر صاحب ماهيت اجوف است - يعنى در مرتبهء ذاتش خالى از موجوديت و تحصل است - لهذا گفته‌اند : هر صاحب ماهيت ممكن ، و هر ممكن زوج تركيبى است ، و صمد چيزى است كه او را جوف نباشد - يعنى مصمد و ميان‌پر باشد - و برهان هر چيز به حسب خودش است . پس صمديت در واجب الوجوب بالذات عبارت است از اينكه مرتبهء ذاتش عين موجوديت و تحصل باشد ، و تمام حقيقتش صرف وجود و وجود صرف باشد .\r\nو يا اشاره است به اينكه مبدأ همه اشياء و قيوم جميع موجودات است اگر مراد از صمد « سيد يحتاج اليه » باشد . بدان‌كه واحد به معناى شىء واحد نيز دو قسم است حقيقى و غير حقيقى دوم آن است كه معانى متعدده مشترك باشند در معنائى از معانى كه جهت وحدت آن معانى متعدده باشد . اگر جهت وحدت جنس باشد آن امور را واحد بالجنس گويند مثل انسان و فرس كه مشتركند در معناى حيوانيّت .\r\nو اگر نوع يا فصل باشد آن امور را واحد بالنوع گويند ، مثل زيد و عمرو كه مشتركند در معناى انسانيّت . و اگر نسبت باشد واحد بالمناسبه گويند . مثل نسبت نفس به\r\n\r\n\r\n","description":"","footnote":"\r\n( 1 ) . سورهء اخلاص ( 112 ) ، آيه 1 .\r\n( 2 ) . لفظ « هو » اشارت است به ذات منعوت به « كمال التوحيد نفى الصفات عنه » ، چه آنكه متعلق احديت در اينجا مقام بطون و خفاى ذات است نه ذات متجلى در مرائى صفات و اسماء .\r\n","page_name":" 314 ","page_number":314},
  {"content":"\r\n\r\nبدن و نسبت پادشاه به مملكت كه متحدند در تدبير .\r\nو اگر محمول يا موضوع باشد ، واحد بالمحمول و واحد بالموضوع گويند .\r\nمثل اتحاد زيد و عمرو در كاتب و يا اتحاد كاتب و ضاحك در انسان . قسم اول يعنى حقيقى آن است كه ، جهت وحدت عارض امور متعدده نباشد . بلكه ذات موضوع بعينها جهت وحدت باشد نه امر خارج ، و منقسم مىشود واحد حقيقى به اين معنا به واحد جنسى و واحد نوعى و واحد عددى يعنى واحد شخصى . و از بيّنات است كه واحد شخصى از آن جهت كه واحد شخصى است ، منقسم نمىشود مثل ساير اقسام واحد ، و ليكن گاهى از جهت ديگر قابل تكثّر و انقسام خارجى مىشود بالفعل يا بالقوه .\r\nمثال اول مركبات خارجيّه است - از معدنيات و نباتات و حيوانات - و مثال دوم كميات متصله است ، از جسم تعليمى و سطوح و خطوط و معروضات آنها ، از آن جهت كه معروضند از براى آنها .\r\nو گاهى قابل نمىباشد مگر قسمت ذهنيّه را ، خواه اصلا قابل اشارهء حسيّه نباشد ، مثل مجردات از عقول و نفوس ، و يا قابل اشاره حسيّه باشد مثل نقطه يا بالعرض مثل ساير اعراض جسمانيّه . و همهء مذكورات ، بسائط خارجيّه و مركبات ذهنيّه‌اند .\r\n\r\nاشاره به معناى اصطلاحى توحيد نزد حكما و متكلمان اسلام\r\nبدان‌كه آنچه كه بيان نمودم از معناى توحيد در حقيقت معناى عرفى و لغوى توحيد است . و در اصطلاح اسلاميّين از حكما و متكلّمين بلكه در اصطلاح محدثين از اصحاب ائمه اطهار ( عليهم السلام ) توحيد عبارت است از : مجموع معارف و عقايدى كه متعلق به ذات و صفات خداوند يگانه باشند از تصديق به موجوديّت و وحدانيّت او و تصديق به اتّصاف او به صفات حقيقيّه و صفات اضافيّه و صفات سلبيّه ، و تصديق به اينكه صفات حقيقيّه بلكه صفات سلبيّه عين ذات اقدسند . و به اينكه كنه ذات اقدس محال است مدرك عقول و اذهان باشد . و به اينكه حقيقت او در اعلى مراتب تجرد است ، و مانند اينها از ساير مقاصد و معارفى كه متعلق به ذات\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو صفات مبدا اعلى باشند و توحيد به اين معنى در مقابل عدل گفته مىشود .\r\nو عدل عبارت است از : مجموع معارفى كه متعلق به افعال مبدأ اعلا باشند از اين جهت كه افعالند مثل ارسال رسل و انزال كتب و بعث انبياء و نصب اوصياء و تشريع شرايع حقّه و نواميس الهيه و حشر اجساد و نشر ارواح و بقاى ارواح بعد از مفارقت از ابدان و اتصال به ملكوت از اسفل و اعلا و مانند آنها ، و گاهى به همهء معارف خواه متعلق به ذات اعلى باشند و يا به افعال متقنه و محكمهء او علم توحيد گويند .\r\nو در اصطلاح حكما الهى به معناى اخصّ و ربوبيّات نامند ، و گويا اين معنا به جهت آن است كه افعال مبدأ اعلى به صفات اضافيّهء او برمىگردند . چنان كه در شارقات سابقه بيان نمودم .\r\nو در كتاب اسرار التوحيد تعريفات بسيارى از براى معناى توحيد از عرفا نقل نموده است و از براى اينكه اين وجيزه از آن تعريفات خالى نباشد به بعضى از آنها اشاره مىنمايم .\r\n\r\nاشاره به تعاريف توحيد در لسان محققان عرفا و اكابر از صوفيّه\r\nاز آن جمله بعضى گفته‌اند : توحيد اثبات قدم و اسقاط حدوث است . و بعضى گفته‌اند : توحيد جدا كردن قدم است از حدوث . و بعضى گفته‌اند : توحيد اسقاط اضافات است . و بعضى گفته‌اند : توحيد اثبات ذات يگانه است كه از براى او اولى و آخرى نباشد . و بعضى گفته‌اند : توحيد اثبات ذاتى است كه نه وصفى باشد او را و نه نعتى . و بعضى گفته‌اند : توحيد نفى فعل و اثبات فاعل است . و بعضى گفته‌اند :\r\nتوحيد محو آثار بشريّت و تجرد الوهيّت است . و بعضى گفته‌اند : توحيد بقاى حق و فناى ماسوى است . و بعضى گفته‌اند : توحيد مشاهدهء عابد است ذات معبود را . و بعضى گفته‌اند : توحيد مشاهدهء كثرت است در عين وحدت ، و مشاهدهء وحدت است در عين كثرت ، يعنى در عين كثرت‌بينى وحدت‌بين باشد و در عين وحدت‌بينى كثرت‌بين باشد .\r\nو بعضى گفته‌اند : توحيد تميز حق است از خلق و فانى گردانيدن خلق است در حق . و در نزد تأمل صادق ، اكثر اين تعريفات متقاربند در معنا و مقصود و در\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nحقيقت مباين يكديگر نيستند اگرچه به اعتبار معنا و مفهوم تغاير دارند . و ممكن است كه بعضى اشاره به مقامى از مقامات توحيد باشد و بعضى به مقام ديگر ، چنان كه در نزد بيان مقامات توحيد اين معنا و معانى اين تعريفات نيز منكشف خواهد شد بخصوص در نزد شرح فقرات حديث شريف ( منتظر باش ) .\r\n\r\nاشراق عقلى\r\nبعد از شناختن عنوانات و تعريفات توحيد به حسب هر اصطلاحى مىگويم در كشف اسرار حقيقت توحيد كه در شارقات سابقه محقق گرديد كه حقيقت هر شىء وجود آن شىء است ، و نيستند ماهيات اشياء مگر حكايات و عنوانات از حقايق وجودات و انيات وجودات . و نيز منكشف گرديد كه حقيقت وجود بعينها حقيقت وحدت و حقيقت وحدت بعينها حقيقت وجود است . و نيز به حد انكشاف آمد كه حقيقت وجود بعينها حقيقت نور است يعنى ظاهر است به نفس خود مظهر است مر غير خود را .\r\nپس هر حقيقت وجوديّه منكشف است از براى ذات خود در مرتبهء ذات خود به انكشاف حضورى اشراقات و انكشافش از براى ذات خود در مرتبهء ذات خود بعينه انكشاف وحدت ذات اوست از براى او به انكشافى كه مطلب « ما هو » و مطلب « هل هو » عين يكديگر باشند . پس هر حقيقت وجوديّه از آن جهت كه حقيقت وجوديّه است عين توحيد و موحد و موجود به وحدت است ، چنان كه علم هر مجردى به ذات خود عين علم و معلوم و عالم است و تغايرى متحقق نيست ، حتى تأملى [ تعمّلى 
  ] و اعتبارى مگر به اعتبار مفهومات .\r\n\r\nاشاره به آنكه مرتبهء اعلاى توحيد ، شهود حق اول است ذات خود را در حالتى كه وجود او اتمّ و اعلى و اكمل مراتب توحيد است و توحيد در ساير مراتب و مشاهد وجودى عكوس و مرايا و مظاهر توحيد حق اول است جلّ جلاله\r\nاز اينجا ظاهر مىشود كه توحيد ذات اقدس واجب الوجود بالذّات مر ذات خود را صرف توحيد و توحيد صرف و اكمل و اقواى مراتب توحيد و اظهر و اجلاى درجات توحيد و اجلّ و اعلاى اقسام توحيد است ، و ساير درجات مراتب توحيد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعكوس و فروع و رشحات و لمعات اضواء و انوارند از آن توحيد بالذات چنان كه نسبت ساير مراتب وجود به وجود صرف كه تمام حقيقت واجب الوجود بالذات است همين نسبت است .\r\nو همچنين توحيد فيض اول كه در سير بداياتى و نهاياتى حقيقت خاتم مراتب و درجات نبوت است مر ذات خود را اقرب و اكمل و اجلا و اظهر است نسبت به ساير مراتب توحيد و هكذا فهكذا . و ليكن در اين مقام لطيفه‌اى است الهيّه و دقيقه‌اى است ربوبيّه و آن اينست كه : توحيد علت مفيضه معلول بالذات و مفاض بالذات خود را در مرتبهء ذات علت مفيضه عين توحيد ذات علت فياضه است . يعنى توحيد ذات علت مفيضه بعينه توحيد مفاض بالذات است ، به اجمال به اعتبارى و به تفصيل به اعتبار ديگر . بلكه در عين اجمال ، تفصيل و در عين تفصيل ، اجمال است زيرا كه وحدت او كه عين وجودش است جامع جميع وحدات وجودات است ، چنان كه مقتضاى صرافت و فوق التماميت و مؤداى اتميّت و اشديّت است به نحو اعلى و اقدس و به نهج اقوى و اكمل ، يعنى : به نحوى كه قادح در احديت صرفه و بساطت حقّه نباشد .\r\nپس انكشاف وحدت ذاتش بعينه انكشاف همه وحدات وجودات مفاضه است ، ولى به نحوى از اجمال و جمع در تحقق و موجوديّت نه به نهج تفصيل و فرق در تحصل و فعلّيت مگر تفصيلى كه منافى اجمال و فرقى كه منافى جمع نباشد .\r\nو حصول اين معنا در مرتبه‌اى به جهت آن است كه تحقق جمعيّت و شدت در وحدت و وجود لازم دارد حصول همهء عنوانات و حكايات آن وجودات و وحدات را كه در نزد عرفا موسوم به اعيان ثابته و در عرف حكما مسمّات به ماهيّات‌اند در آن مرتبه از وجود يعنى به وجود آن مرتبه از وجود موجودند نه به وجودات خاصهء خود .\r\nپس حقيقت آن مرتبه از وجود ، مظهر و مجلاست از براى آن ماهيّات و مفهومات و محضر و مرائى است از براى آن عنوانات و حكايات ، خواهى بگو :\r\nوجود مرتبه‌اى از وجود كه اكمل و اقواى همهء موجودات است وجود ذهنى و وجود ظلّى است نسبت به آن معانى و ماهيّات نه وجود خارجى و وجود اصيل ، چنان كه معانى ذهنيّه و صور عقليّه در نزد قائلين به اتحاد عاقل و معقول به وجود\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nقوهء عاقله موجودند نه به وجودات خاصهء خود . پس آن وجود ذهنى و وجود ظلّى و مظهر و مجلا و محضر و مرآت است نه وجود خاص .\r\nبدان‌كه همين معنا يعنى اتحاد عاقل و معقول در تعقل اشياء و ماهيّات مقتضاى برهان محكم البنيان و حجت شديد الاركان ، و مذهب و معتقد اساطين حكماى الهيّين و مذاق و مشرب اعاظم عرفاى محققين است . و در نزد جمهور نيز كه به ارتسام معانى ذهنيّه و صور عقليّه قائلند ، آن معانى و ماهيات به وجودات خاصه خود موجود نيستند بلكه به وجود كيفى موجودند .\r\nمثلا : ماهيّت آتش ، در ذهن به وجود آتش موجود نيست ، بلكه به وجود علمى كيفى موجود است بنا بر قاعدهء ارتسام ، و به وجود قوهء عاقله موجود است بنا بر قاعدهء اتحاد .\r\nو ليكن بناى اصل مدعا بر اتحاد عاقل و معقول است . پس همهء صور عقليّه و معانى ذهنيّه به وجود قوهء عاقله موجود است نه به وجود خاص خود و نه به وجود كيفى علمى عرضى .\r\n\r\nاشاره به سرّ علم واجب به اشياء قبل از ايجاد به علمى جمعى و اجمالى در عين كشف تفصيلى\r\nاز اينجا منكشف مىشود - در نزد صاحبان معرفت و حكمت حقيقيّه - حقيقت علم واجب الوجود بالذّات به اشياء قبل از ايجاد آن اشياء ، چنان كه مقتضاى براهين عقليّه و حجج نيّره و مستفاد از دلايل نقليّه و شواهد سمعيّه بلكه از ضروريات اسلاميّه و بديهيّات ايمانيّه است .\r\nو از جهت عدم تفطّن به آن قواعد برهانيّه ، جماعتى علم سابق بر ايجاد اشياء را انكار نموده ، علم ذات اقدس مبدأ اعلا را به اشياء ، مقصور به مرتبهء ايجاد ساخته زايد بر ذات اقدس دانسته‌اند ، كه مرتبهء ذات تقدم دارد بر مرتبه فعل و از مراتب واقع بلكه اصل واقع و حقيقت واقع است .\r\nپس اگر علم به اشياء در آن مرتبه ثابت نباشد جهل به اشياء ثابت مىشود ، اگر در ميانهء علم و جهل ايجاب و سلب ثابت باشد ، چنان كه مقتضاى فحص و تحقيق بلكه مقتضاى بداهت و وجدان است ؛ زيرا كه مراد از جهل ، جهل بسيط است\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nنه جهل مركب . و يا نه علم ثابت شود و نه جهل ، اگر در ميانهء آنها عدم و ملكه ثابت باشد . و در هردو صورت جهت نقصى و قوه و حيثيت قصورى و استعدادى در ذات اقدس متحقق مىشود ، و اين معنا مستلزم تركيب بلكه تجسيم است .\r\nزيرا كه از بيّنات است در نزد عقول سليمه و اذهان مستقيمه كه حيثيت نقص و عدم و جهت قوه و امكان بعينها حيثيت تمام و وجود و جهت تحصّل و وجود نمىتواند شد ، و الا اجتماع نقيضين لازم مىآيد . - چنان كه مكرر در اين وجيزه شريفه بيان نموده‌ام - و مطلق تركيب منافى وجوب وجود است - چنان كه در شارقات سابقه به حد انكشاف آمد - چه جاى اينكه از جهت قوه و فعليّت باشد كه موجب جسميّت نيز مىباشد ، زيرا كه قوه و استعداد از لوازم بلكه از مقومات هيولاى اولى است و هيولاى صورت جسميّه تحقق نمىپذيرد ، چنان كه در جاى خود محقق و مبرهن است .\r\n\r\nبيان قاعدهء مسلمه نزد اكابر از ارباب معرفت كه واجب بالذّات واجب من جميع الجهات و الحيثيات است\r\nبدان‌كه از اينجا ظاهر مىشود در نزد حاذق محقق و بصير مدقق كه بايد واجب بالذّات واجب الوجود من جميع الجهات و الحيثيات باشد . چنان كه موروث از فيلسوف اعظم ارسطاطاليس و ساير اساطين حكمت و معرفت است ، يعنى بايد جهت امكانى و حيثيت امتناعى در ذات اقدس متحقق نباشد ، بلكه بايد همه جهاتش جهت وجوب وجود و همهء حيثياتش حيثيت تأكّد وجود باشد .\r\nو در شارقات سابقه نيز به اين قاعدهء شريفه كه اصل اصيل و ركن ركين است در مقاصد ربوبيّه و معارف حقيقيه اشاره ، نمودم عجب است از بعضى از متبحرين مشايخ « 1 » و فضلا كه در بعضى از كتب و رسائل خود گاهى استدلال مىكند بر اينكه\r\n\r\n\r\n","description":"","footnote":"\r\n( 1 ) . به گمان نگارنده مراد از بعضى از متبحرين فضلا و مشايخ سعيد قمى است كه در شرح اربعين در مقام شرح حديث عمران صابى تصريح است كه در موطن ذات علم به اشياء ( از باب عدم جواز تعلق علم به معدوم ) منتفى است . قاضى سعيد با اصرار تمام علم را از ذات و مقام غيب نفى نموده و آن را در مقام واحديت اعتبار نموده است و ندانسته است كه در مقام ذات علم نيز مانند اصل وجود و حقيقت هستى غير متعين و مطلق عارى از قيد اطلاق اعتبار شود كه در اين صورت حقيقت علم در غيب ذات ، مجهول مطلق است و غير حق را از آن علم نصيبى نمىباشد . به جاى نقد و ردّ چنين مسلكى بايد به خداوند پناه برد . ( آشتيانى )\r\n","page_name":" 320 ","page_number":320},
  {"content":"\r\n\r\nعلم سابق بر ايجاد در مرتبهء ذات ممتنع الحصول است . غافل از اينكه اين معنا موجب تركيب ذات اقدس واجب الوجود بالذات موجب انتفاء و انكار او است .\r\nپس استدلال بر امتناع علم سابق بر ايجاد در حقيقت استدلال بر انكار واجب الوجود بالذات است . پس چنين استدلال در حقيقت توهّم باطلى و خيال فاسدى خواهد بود .\r\nو گاهى متمسّك مىشود به اينكه جهل ضد علم است . پس اگر علم به اشياء عين ذات اقدس و سابق بر ايجاد اشياء باشد ، لازم مىآيد كه از براى او ضدى در واقع ثابت باشد ، و لازم باطل است زيرا كه محال است اينكه از براى ذات اقدس ضدى متحقق باشد . غافل از اينكه در ميانه علم و جهل تقابل ايجاب و سلب است چنان كه مقتضاى برهان و وجدان است . و يا تقابل عدم و ملكه است از باب تنزل و مماشات ، و الّا نديده‌ام در كتاب ، كسى كه قائل باشد به اينكه در ميانهء علم و جهل بسيط تقابل عدم و ملكه باشد نه تقابل تضاد ، بلى در ميانهء علم و جهل مركب يعنى اعتقاد مطابق واقع و اعتقاد غير مطابق واقع تقابل تضاد متحقق است .\r\nو اگر مراد از تضاد مطلق تنافى باشد ، لازم مىآيد كه ، ذات اقدس در مرتبهء ذاتش واجب الوجود نيز نباشد . يعنى لازم مىآيد كه وجوب وجود بلكه نفس وجود نيز عين ذات نباشند ، زيرا كه در ميانهء وجوب وجود و امكان و امتناع ، و در ميانه وجود و عدم تنافى متحقق است و لازم مىآيد كه تجرّد و بساطت نيز عين ذات نباشند ، زيرا كه تجسّم منافى تجرّد و تركّب منافى بساطت است .\r\nخلاصهء كلام ، لازم مىآيد كه در مرتبهء ذات محكوم به هيچ حكمى از احكام حتى به اينكه حقيقتى از حقايق و ذاتى از ذوات است نيز نتواند شود . و فضيحت و شناعت اين معنى غنى از بيان و مستغنى از بيّنه و برهان است . و حال اينكه بر اين تقدير نيز تركيب در ذات متحقق مىشود ، زيرا كه منتهاى مطلب بر تقدير تضاد بنا بر هر دو احتمال آنست كه ، مرتبهء ذات از هر دو خالى باشد ، پس يا جهت امكانى در ذات متحقق مىشود و يا جهت امتناعى ، و هر دو مستلزم تركيب‌اند چنان كه گذشت . و غافل از اينكه علم مثل عوارض وجود از آن جهت كه وجود است عين وجود است ، چنان كه - مرّة بعد اولى و كرّة بعد اخرى - در اين وجيزه شريفه به بيانات شافيه محقق و منكشف گرديده است ، و شناختى كه : از براى وجود ،\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمراتب شديده و ضعيفه ، و درجات كامله و ناقصه است . پس از مراتب علم نيز مراتب شديده و درجات كامله و ناقصه است . پس در واجب الوجود ، واجب الوجود بالذات است ، و در هر جواهر مجرده جوهر مجرد ، و بنا بر اينكه در علم حصولىّ تعقّل به ارتسام باشد از كيفيات نفسانيه است .\r\n\r\nبيان آنكه علم مثل اصل وجود داراى مراتب و مظاهر شديد و ضعيف و درجات مقول به تشكيك است و در مقام سريان در ماهيات عين معانى جوهرى و در مقام ذات نه جوهر است و نه عرض\r\nو بنا بر سريان نور شعور و ادراك در همهء موجودات ، چنان كه مقتضاى فحص و برهان و مؤداى كشف و عرفان و مستفاد از مشكات نبوت و ولايت است ، در جواهر جسمانيه جوهر جسمانى و در مقولات عرضيه مقولهء عرضى . يعنى در كميات كمّ است و در كيفيات كيف ، و در اينيّات اين است و در وضعيات وضع و هكذا ، و از بينات است كه : در بعضى از اين صور ضدى از براى او متصور مىتواند شد ، نه در همهء صور . زيرا كه به اتفاق در تضاد يكى از موضوع يا محل معتبر است ، پس چگونه از براى علم مطلقا ضدى متصور مىتواند شد ، با اينكه بعضى از مراتب او واجب الوجود است و بعضى جواهر مجرده كه قائمند به ذوات خود نه به محال و نه به موضوعات ، پس حقيقت علم از آن جهت كه حقيقت علم است با شيئى از اشياء تضاد ندارد ، مثل حقيقت وجود . و به اعتبار اتحادش با طايفه‌اى از ماهيات در بعضى از مراتب و مقامات به تبعيت آن مراتب و درجات به ضديت موصوف مىشود ، چنان كه اتصاف حقايق موجودات به احكام ماهيات به تبعيت آن ماهيات است .\r\nبدان‌كه اين استدلال اگر تمام باشد ، در علم به ذات نيز جارى است مگر اينكه علم به ذات را نيز انكار كند . و انكار آن مستلزم انكار مطلق علم و ادراك است . زيرا كه علم به غير مستلزم علم به ذات است . زيرا كه عالم به هر شىء ، ممكن است اينكه عالم باشد به اينكه عالم است به آن شىء ، و در اين حكم تصور موضوع اين قضيه ذات عالم است .\r\nپس علم به غير موجب امكان علم به ذات است ، و امكان علم به ذات ، مستلزم فعليت علم به ذات است . زيرا كه علم به ذات به علم حضورى اشراقى است\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nنه به علم حصولى ارتسامى . و الّا لازم مىآيد كه علم به ذات ، به نحو كليت باشد نه به نحو جزئيت و شخصيت . چنان كه از ضروريات وجدانيه و بديهيات اوليه است .\r\nبيان لازم آن است كه صورت ذات بر تقدير علم حصولى ، در قواى جسمانيه نمىتواند شد ، زيرا كه ذات ، مجرد است و صورت آن نيز بايد مجرد باشد ، زيرا كه صورت شىء بايد مطابق با آن شىء باشد تا مناط انكشاف آن ، تواند شود . پس بر تقدير علم حصولى ، صورت ذات بايد در خود ذات مرتسم باشد ، و هر صورت عقليه بايد موصوف به كليت باشد ، زيرا كه نسبتش به همهء افراد خارجيه مساوى است ، و نيست حقيقت معناى كليت مگر همين تساوى نسبت كه گاهى تعبير از آن به مطابقه است و گاهى به اشتراك .\r\nپس منكشف گرديد كه ، اگر علم به ذات به علم حصولى باشد ، لازم مىآيد كه علم به ذات به نحو كليت باشد نه به نحو جزئيت ، و لازم مىآيد كه مخبر از ذات خود از ذات كلى خبر دهد نه از ذات شخصى . و بطلان اين معنا غنى از بيان و مستغنى از بيّنه و برهان است . پس به حد انكشاف آمد كه : علم بذات به علم حضورى اشراقى است ، و علم به هر شىء به علم حضورى اشراقى ، عين ذات آن شىء است ، پس علم به ذات بر تقدير امكانش چنان كه مفروض است بايد بالفعل باشد ، زيرا كه انفكاك شىء از ذات خودش از جملهء مستحيلات است و ممتنعات است .\r\nبدان‌كه امثال اين مطالب از جملهء بينات و واضحات است در نزد كسى كه اندك ربطى در علم الهى حاصل نموده باشد .\r\nولى چون بناى ابناى زمان غالبا بر عدم تحقيق و تدقيق و بر اكتفاى بر مجرد اخذ و تقليد است ، خصوصا از كسانى كه مشهور به فضيلت و براعت و معروف به فضائل و معارف باشند ، لهذا از براى تنبيه غافلين و هدايت جاهلين و ارشاد مسترشدين بسطى دادم ، و الّا - مهما امكن - اقتصار و اختصار در اين وجيزهء لطيفه مطلوب و مرغوب است .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nاشراق و اناره در بيان آنكه نسبت وجود ممكن ، به واجب ، نسبت فقر به غناست و اصل وجود امكانى صرف ربط و نفس فقر و فاقه و محض تعلق به حقّ اول است ( جلّت عظمته )\r\nبدان‌كه در اشراقات سابقه به حد انكشاف آمد كه : هر حقيقت وجوديه امكانيه حقايق تعلقيه و حقايق ارتباطيه‌اند ، و نسبت آنها به مفيض خود ، نسبت نقص به تمام و نسبت فقر به غنا و نسبت جلوه به متجلى ، و نسبت عكس به عاكس ، و نسبت فرع به اصل است .\r\nپس تفاوت در ميانهء مفيض بالذات و جلوه بالذات متحقق نمىتواند شد ، مگر به شدت و ضعف و به غنا و فقر ، چنان كه در صحيفهء الهيه وارد است  « وَ اللَّهُ الْغَنِيُّ وَ أَنْتُمُ الْفُقَراءُ »  « 1 » .\r\nو از بينات است كه مراد از غنا ، غناى بالذات ، و از فقر ، فقر بالذات است ، و فقر ذاتى در صورتى متصور مىشود كه حيثيت ذات شىء بعينها حيثيت ارتباط و تعلق به غير باشد ، و در ذات آن ، جهتى سواى جهت تعلق و ارتباط متحقق نباشد ، و به اين دقيقه نيز اشاره است در كلام سلطان اولياء و خاتم اوصياء ( عليه آلاف التحية و الثناء ) : « توحيد تمييزه عن خلقه و حكم التمييز بينونة صفة لا بينونة عزلة » و مراد از بينونت صفتى آن است كه از براى مخلوق و آفريده حقيقتى متصور نباشد مگر « قائم به غير » به حيثيتى كه قيام به غير مقوّم ذاتش باشد زيرا كه صفت حقيقت قائم به غير را گويند .\r\nولى مراد از قيام در ما نحن فيه « قيام عنه » است نه « قيام فيه » يعنى قيام صدورى است نه قيام حلولى ، و به اين لطيفهء ربوبيه نيز اشاره است در كلام خليفهء به حق و ولىّ مطلق حضرت قائم صاحب الامر ( عليه و على آبائه آلاف التحيّة و السلام ) در دعاى ايام ماه مبارك رجب : « فجعلتهم معادن لكلماتك و اركانا لتوحيدك و آياتك ، و مقاماتك التى لا تعطيل لها فى كل مكان يعرفك بها من عرفك لا فرق بينك و بينهم الا انهم عبادك » .\r\nيعنى : « گردانيده‌اى ، ولات امر خود را معدنها از براى كلمات خود ، و ركنها از براى توحيد خود ، و آيات و مقامات خود كه تعطيل نيست از براى آنها در هيچ مكانى ، و به ايشان شناخته است ترا هركسى كه شناخته است ترا ، فرق نيست ميان\r\n\r\n\r\n","description":"","footnote":"\r\n( 1 ) . سوره محمد ( 47 ) ، آيه 38 .\r\n","page_name":" 324 ","page_number":324},
  {"content":"\r\n\r\nتو و ميان ايشان مگر اينكه بندگان تو مىباشند » .\r\nمىبينى كه چگونه نفى فرموده است همهء انحاء فرق را ؟ مگر فرق به اعتبار الهيت و عبوديت را ، و اين فرق و بينونت ، اتمّ و اكمل انحاء بينونت و فرق است ، زيرا كه مراد از عبوديت ، عبوديت ذاتى است ، و عبوديت ذاتى آن است كه : در ذات و حقيقت شىء سواى جهت عبوديت و فقر ، جهت ديگر متحقق نباشد ، و از بينات است كه نسبت در ميانهء غناى بالذات و فقر بالذات ايجاب و سلب است كه اتمّ و اقوى اقسام تقابل است ، و چه بسيار از معارف ربوبيه و حقايق عرفانيه در اين كلمات شريفه كه ، از معدن حكمت و معرفت و منبع ولايت و طهارت مأثور است ، مندرج و مندمج است .\r\nو بر صاحبان بصيرت و فطنت مخفى و مستور نيست شرح آن كلمات شريفه ، و بيان اسرار و دقايق آنها بسط تمامى از كلام مىخواهد ، نه اين وجيزه را گنجايش آن و نه اين فقير را مجال بيان .\r\nپس از اين بيانات و اشراقات منكشف گرديد كه وجودات امكانيه و حقايق مجعوله ، عكوس و فروع و رشحات و لمعات و اضواء و انوارند از وجود مفيض بالذات و جاعل بالذات ، و متعلق بالذات و مرتبط بالذات‌اند به فاعل سرمدى و جاعل لم يزلى .\r\nپس توحيد هر حقيقت وجوديه از حقايق مجعوله و وجودات فايضه و لمعات مفاضه ، عبارت از انكشاف مفيض بالذات است از براى او ، زيرا كه منكشف گرديد كه تفاوتى و مباينتى متحقق نمىباشد مگر به شدت و ضعف و به غنا و فقر ، و بيان نمودم كه اين قسم از مباينت اتمّ انحاء مباينت است و ما فوق آن متصور نمىتواند شد ، و با وجود اين نحو از مباينت ، كمال مناسبت نيز متحقق است به حيثيتى كه ما فوق آن متصور نمىتواند شد ، متفطن باش كه با كمال ظهور كمال غموض دارد و  « قُلْ كُلٌّ يَعْمَلُ عَلى شاكِلَتِهِ »  « 1 » و قول آن حضرت « و لا فرق بينك و بينهم الا انّهم عبادك » .\r\nو بدان‌كه با وجود اينكه : كمال مباينت در ميانهء علت بالذات و معلول\r\n\r\n\r\n","description":"","footnote":"\r\n( 1 ) . سورهء اسراء ( 17 ) ، آيهء 84 .\r\n","page_name":" 325 ","page_number":325},
  {"content":"\r\n\r\nبالذّات ثابت است به حيثيتى كه ما فوق آن متصور نيست ، چنان كه محقق گرديد جميع جهات مناسبت نيز به جهات عليت و معلوليت برمىگردند .\r\nو براهين ساطعه و حجج نيّرهء ديگر سواى آنچه كه در اين مقام اشاره نمودم و در كتاب لمعات الهيه ، حجاب اختفا را از چهرهء شاهد اين مدعا برداشته‌ام رجوع كن و غنيمت شمار .\r\nو رئيس محققين رسالهء بخصوص ، چنان كه صدر متألّهين در امور عامهء اسفار اربعه اشاره نموده است ، در كشف حقيقت و حقيّت اين مدعا تصنيف فرموده است .\r\nبه اصل مدّعا برمىگردم و مىگويم كه : انكشاف تعلق و ارتباط ، از آن جهت كه تعلق و ارتباط است ، بعينه انكشاف متعلق به و مرتبط اليه است ، از آن جهت كه مرتبط اليه است ، چنان كه انكشاف نسبت ، از آن جهت كه نسبت است ، انكشاف منتسب اليه است . خواهى بگو : انكشاف جلوه ، از آن جهت كه جلوه است ، بعينه انكشاف متجلى است .\r\nخواهى بگو : انكشاف فرع ، از آن جهت كه فرع است ، بعينه انكشاف اصل ، و انكشاف لمعه ، از آن جهت كه لمعه است ، انكشاف لامع . و انكشاف مرتبهء ضعيف از شىء از آن جهت كه ضعيف از آن شىء است ، بعينه انكشاف شديد از آن شىء است . و ليكن به وجه ، نه به كنه ، به اندازهء فيض و جلوه ، نه به اندازهء مفيض و متجلى ، از اينجا است كه گفته‌اند : ادراك مفاض ، مفيض خود را به قدر افاضه است نه به قدر مفيض .\r\nخلاصهء كلام : هر مرتبه از مراتب فيض وجودى حقيقت وحدانيه و حقيقت نورانيه است و از براى ذات خود منكشف است ، و همين انكشاف ، انكشاف مفيض است زيرا كه همه فيوضات به فيض اطلاقى وجودى برمىگردند ، و فيض اطلاقى مرتبهء قيوميّت و ايجاد اشياء است چنان كه در شارقات سابقه منكشف گرديد كه قيّوميت صفت مبدأ فياض است ، و از بينات است كه انكشاف صفت از آن جهت كه صفت است بعينه انكشاف موصوف است و ليكن به اندازهء صفت نه به اندازهء موصوف .\r\nاز اينجا ظاهر مىشود كه : توحيد را مراتب شديده و ضعيفه است به حيثيتى كه نسبت هر لاحقى به سابق خود در سير نزولى نسبت نقص به تمام و نسبت فقر\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبه غنا است ، و در سير صعودى نسبت هر سابقى به لاحق خود همين نسبت است .\r\nاز اينجا ظاهر مىشود : معناى فقرهء شريفهء دعاى مذكور « فجعلتهم معادن لكلماتك و اركانا لتوحيدك » ، و از اينجا ظاهر مىشود نيز سرّ كلام قدسى نظام « كنت كنزا مخفيا فاحببت ان اعرف فخلقت الخلق لكى اعرف » ، و از اينجا نيز منكشف مىشود : سرّ كلام خاتم نبوت « من رآنى فقد رأى الحق » ، و سرّ كلام خاتم ولايت « من عرف نفسه فقد عرف ربّه » ، و سرّ كلام معدن عصمت و طهارت در زيارت جامعهء كبيره « من عرفكم فقد عرف اللّه ، و من اطاعكم فقد اطاع اللّه » ، و سرّ كلام معجز نظام  « مَنْ يُطِعِ الرَّسُولَ فَقَدْ أَطاعَ اللَّهَ »  « 1 » ، سر كلام الهى  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ »  « 2 » .\r\nو از اينجا نيز منكشف مىشود در نزد حاذق محقق و بصير محدق كه همهء اشيا به حسب فطرت اصليه در صراط مستقيم توحيدند و  « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ »  « 3 » و از مشكات نبوت وارد است « كل مولود يولد على الفطرة و لكن ابواه يهودانه و ينصرّانه و يمجّسانه » و بدان‌كه شواهد اين مدعا از طريق نبوت و ولايت « لا تعد و لا تحصى » است و در شارقات سابقه نيك تعمق نماى تا شاهد مطلوب نقاب احتجاب از رخسارهء حيا برداشته - كالشمس فى رابعة النهار - مشاهد و عيان گردد ، و غنيمت شمار كه ؛ از براى غايت ايضاح و اشراق و به جهت نهايت انجلا و انكشاف لآلى امثال اين مطالب عاليه و مسايل غامضه را گاهى از جهت حجت و برهان و گاهى از اسرار ولايت و عرفان و گاهى از رموز نبوت و قرآن ، به رشتهء تقرير كشيدم و به سلك تحرير آوردم تا احدى را مقام توقفى و مجال تأملى نماند ، و با وجود اينهمه توضيح و تفصيل اگر طلاب معارف و حقايق را بصيرتى و معرفتى باشد ، اندك اشاره كافى و وافى خواهد بود ، و الّا ،  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ »  « 4 » .\r\n\r\n\r\n","description":"","footnote":"\r\n( 1 ) . سورهء نساء ( 4 ) ، آيهء 80 .\r\n( 2 ) . سورهء اسراء ( 17 ) ، آيهء 44 .\r\n( 3 ) . سورهء هود ( 11 ) ، آيهء 56 .\r\n( 4 ) . سورهء نور ( 24 ) ، آيهء 40 .\r\n","page_name":" 327 ","page_number":327},
  {"content":"\r\n\r\n\r\nتقسيم و توضيح\r\n\r\nبيان اقسام توحيد ، توحيد به معناى احديت ذات و صفات حقيقى و اضافى و وجود و توحيد در فعل و آثار\r\nبدان‌كه تقسيمات بسيارى از براى توحيد كرده‌اند و اين فقير در كتاب لمعات الهيه هفت قسم از براى آن بيان نموده‌ام ، و اكثر آن اقسام را در شارقات سابقه با بيانات شافيه به رشتهء تقرير كشيده‌ام و از باب توضيح و تتميم مىگويم :\r\nاول آن اقسام توحيد به معناى احديت است ، و آن عبارت است از : تصديق به اينكه حقيقت واجب الوجود بالذات ، واحد من جميع الجهات و بسيط من جميع - الحيثيات است ، وحدتش وحدت حقه و بساطش بساطت صرفه است .\r\nدوم توحيد به معناى « لا شريك له فى وجوب الوجود » است ، يعنى شريك نيست ذات اقدس خداوند يگانه را در معناى وجوب وجود ذاتى ، و در مفهوم واجب - الوجود بالذات است ، يعنى مصداق و محكى عنه اين دو معنى يك حقيقتى از حقايق عينيه است و تحقق مصداق و حقيقت ديگر از براى آن دو معنى از جملهء مستحيلات و از ممتنعات بالذات است « لا إله الا اللّه وحده لا شريك له » .\r\nسوم توحيد به معناى توحيد « لا شريك له فى الايجاد » است يعنى شريك نيست ذات اقدس خداوندى را در ابداع مبدعات و ايجاد مكوّنات و اختراع علويّات و سفليات - جوهرا و عرضا و مجردا و ماديا عقلا و نفسا مادتا و صورتا - با تحقق فواعل كثيره و مبادى غير محصوره ، و كيفيت و حقيقت و حقيقت واقعيتش در شارقات سابقه با بيانات شافيه و تبيانات كافيه به حد انكشاف و انجلا آمد .\r\nچهارم توحيد به معناى « لا شريك له فى اىّ معنا و مفهوم كان » است ، يعنى شريك نيست ذات اقدس خداوندى را در هيچ معنائى از معانى و در هيچ مفهومى از مفهومات ، با تحقق اشتراك معنوى در عوارض وجود از آن جهت كه ، وجود است از وحدت وجود و تشخّص و علم و قدرت و حيات و مانند آنها ، و كيفيت اين مطلب اسنى و مقصد اعلى در كتاب لمعات الهيّه بأبسط وجوه بيان نموده‌ام ، و از شارقات سابقه و لمعات ماضيه در نزد تأمل صادق و تعمق كامل مستفاد مىتواند شد .\r\nپنجم توحيد در صفات حقيقيه و اوصاف كماليه است يعنى همه صفات حقيقيه\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nعين يكديگر و عين ذات اقدس واجب الوجود بالذات‌اند به حسب وجود و تحقق و به اعتبار ذات و مصداق ، به اين معنى كه وجود ذات بعينها وجود آن صفات است و وجود آن صفات بعينه وجود ذات است ، و تغايرى متصور نيست مگر به اعتبار مجرد معنى و مفهوم ، چنان كه در شارقات سابقه به تفصيل تمام مذكور گرديد .\r\nششم توحيد در صفات سلبيه و اوصاف جلاليه است ، يعنى همه صفات جلاليه و اوصاف تنزيهيه به يك صفت سلبى وصف تنزيهى كه عبارت از قدّوسيّت و سبوحيّت باشد برمىگردند ، و آن يك صفت عين ذات اقدس است .\r\nهفتم توحيد در صفات فعليه و اوصاف اضافيه يعنى همهء صفات فعليه و اوصاف اضافيه به يك صفت اضافيه برمىگردند ، و آن صفت عبارت از قيّوميّت مطلقه و فياضيّت عامه است ، و در شارقات سابقه محقق نمودم كه ، اين قسم از توحيد به اعتبارى به توحيد در افعال برمىگردد . زيرا كه مناط و مبدأ صفات اضافيه فيض اطلاقى انبساطى است كه فعل مطلق ذات اقدس است . و بعضى از محققين عرفا گفته است كه توحيد سه قسم است : اول توحيد افعال ، دوم توحيد صفات ، سوم توحيد ذات .\r\nو تمسّك نموده است در اين باب به كلام خاتم انبياء ( عليه التحية و الثناء ) :\r\n« اعوذ بعفوك من عقابك و اعوذ برضاك من سخطك و اعوذ بك منك » .\r\nو بعضى از محققين ايشان دو قسم از براى توحيد ذكر نموده است اول توحيد احديت ، دوم توحيد فردانيت .\r\nمرادش از توحيد احديت توحيد عامهء مسلمين است ، خواه از تقليد علما و اكياس مأخوذ شود ، و يا از دليل و برهان حاصل آيد ، و مرادش از توحيد فردانيت توحيد كمّل عرفا است - از انبياء و اولياء و متابعين ايشان - كه به طريق كشف و عيان از براى ايشان حاصل شود و مشاهدهء جمال ازلى و جلال لم يزلى منصوب ديدهء بصيرت گردد .\r\nو بعضى از ايشان قائل است كه : توحيد دو قسم است ، اول را توحيد الوهى ناميده است ، و دوم را توحيد وجودى ، و مرادش از توحيد الوهى توحيد احديت است در تقسيم سابق ، و از وجودى توحيد فردانيت است در همان تقسيم .\r\nو بعضى از محققين ايشان گفته است كه توحيد سه قسم است :\r\nاول توحيد عامه است كه مستفاد شود از شواهد نقليه و دلايل عقليه به\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nجهت تفكر در مصنوعات متقنه و آيات محكمه از مبدعات و كائنات انفس و آفاق ، و مفاد اين توحيد تصديق به مفاد « لا إله الا اللّه وحده لا شريك له ، الاحد الصمد ، لم يلد و لم يولد ، و لم يكن له كفوا احد » است .\r\nو اين توحيد توحيد ظاهر و توحيد جلى است كه در مقابل شرك جلى واقع است ، و به اين توحيد منوط است همه احكام اسلام ، و به اين توحيد ممتاز مىشود دار كفر از دار اسلام ، و به اين توحيد صحت مىيابد همهء عبادات ، و به اين محفوظ مىشود دماء و اموال و لازم مىشود قصاص و ديات .\r\nدوم توحيد خاصه است ، و آن ثابت مىشود به حقايق ، يعنى به مكاشفات عينيه و مشاهدات نوريه و انوار ساطعه و اسقاط اسباب ظاهره و ترقى از منازعات عقول و اوهام و تجرد از تعلق به شواهد و دلايل . يعنى مشاهده نكند ، صاحب اين مقام در توحيد خود ، دليلى و آيتى را ، و نه در توكل خود سببى را ، و نه در نجات خود از عقوبات دنيا و آخرت وسيله را ، و حاصل مىشود اين توحيد به علم فناء و به علم جمع ، يعنى : به فناى در اسماء و صفات نه به عين فنا و عين جمع ، يعنى به فناى او در ذات كه در توحيد سوم معتبر است . [ يعنى فناى او فنا در مقام تجليات اسمائيه است نه فنا در ذات 
  ]\r\nسوم توحيد حق است مر ذات خود را ، و نمىرسد به كنه اين توحيد مگر ذات اقدس او و فايض نمىشود اين توحيد به احدى ، مگر لايحه‌اى يعنى لمعهء يسيره بسرائر طائفه‌اى از خاصّان بارگاه احديت مثل كمّل انبياء و اولياء بعد از فناى كلى در توحيد كه آن فناى در فناء است چنان كه سابقا بيان نمودم .\r\nو بسوى اين از توحيد اشاره است كلام خاتم اولياء ( عليه التحية و الثناء ) :\r\n« و كمال الاخلاص نفى الصفات عنه » .\r\nبعد از آن گفته است : « و تعبير از اين توحيد به عنوان رمز اسقاط حدث و اثبات قدم است . ولى التفات به اين معنا نيز منافى توحيد است بلكه شعور به توحيد نيز مصادم توحيد است » چنان كه در معناى فناى در فنا ، اشاره نمودم .\r\n\r\nاشاره به تقسيم ديگر از صاحب نفايس\r\nو صاحب نفايس الفنون گفته است : « توحيد در نزد عرفا ، اسقاط اضافات و نفى صفات محدثات است از حق اول ، و مراتب آن چهار است :\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمرتبهء اولى توحيد ايمانى است ، و آن عبارت است از : اعتقاد به مبدئيّت واجب الوجود بالذات و وحدانيت و ازليّت و سرمديّت و بقاى او با ساير صفات ثبوتيه و سلبيه و اذعان به حقيقت و حقيقت بعث رسل و انزال كتب ، و به خاتميت و اكمليت و افضليت صفوت انبياء محمد بن عبد اللّه بن عبد المطلب ( عليه اكمل الصلوات و التحيات ) و تصديق به امامت ائمهء معصومين ( صلوات اللّه عليهم اجمعين ) و به جميع آنچه كه در شريعت حقّه و ملت بيضاى او وارد است از حشر و نشر و ثواب و عقاب و صراط و حساب و نيران و جنّت و نار و غير اينها ، و فائدهء اين توحيد خلاص از شرك جلى و انخراط در سلك اهل اسلام است .\r\nمرتبهء دوم توحيد علمى است و آن عبارت است از اينكه : موحد از سر يقين بداند كه ، موجود حقيقى و مؤثر مطلق و قيوم بىمثل و مانند نيست مگر ذات اول ، و جملهء ذوات ، و صفات ، و افعال در ذات و صفات و افعال او مستغرق و مستهلك‌اند و اين توحيد مستفاد است از باطن علم كه آن را علم اليقين خوانند ، و اول مرتبهء اهل عرفان اين توحيد است .\r\nمرتبهء سوم توحيد حالى است و آن عبارت است از اينكه : حال توحيد ، وصف لازم موحد گردد ، و جملهء رسوم موجود مگر اندك بقيه از غلبهء اشراق نور توحيد متلاشى و مضمحل شود ، و نور علم توحيد در نور حال مستتر و مندرج گردد ، چنان كه نور كواكب در نور آفتاب .\r\nو در اين مقام وجود موحد در مشاهدهء واحد چنان مستغرق و مستهلك گردد كه ، جز ذات و صفات واحد در نظر شهود او نيايد ، تا غايتى كه اين توحيد را صفت واحد بيند ، نه صفت وجود خود و اين بدن را هم صفت او بيند و هستى او بدين طريق قطره‌وار ، در تصرف تلاطم امواج بحر توحيد افتد و غرق جمع شود .\r\nمنشأ اين توحيد نور مشاهده است ، و منشأ توحيد علمى نور مراقبه ، و بدين توحيد اكثرى از رسوم بشريت منتفى شود ، بر مثال نور آفتاب كه در غلبهء ظهور آن ، بيشتر اجزاى ظلمت از روى زمين برخيزد . و سبب وجود اندكى از رسوم بشريت در توحيد حالى آن است كه هنوز ريشهء تعلق در صدور افعال در تهذيب اقوال از موحد ممكن است چنان كه از خاتم نبوت وارد است : « انّه ليغان على قلبى و انّى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاستغفر اللّه فى كل يوم سبعين مرّة » ، و در روايتى وارد است « مأة مرّة » و از اين جهت است كه حق توحيد در حال حيات چنان كه بايد و شايد گذارده نشود ، چنان كه گفته‌اند : « التوحيد غريم لا يقضى دينه ، و غريب لا يؤدّى حقّه » ، و بدين توحيد بيشتر از شرك خفى مرتفع گردد ، و خواص موحدان را در حال حيات از حقيقت توحيد صرف ، كه به يكبارگى آثار و رسوم در او متلاشى شود گاه‌گاهى ، لمعه‌اى بر مثال برق خاطف لامع گردد و فى الحال منتفى گردد ، و وراى اين مرتبه در توحيد انسانى مرتبه‌اى ديگر ممكن نيست .\r\nمرتبهء چهارم كه آن را توحيد الهى گويند عبارت است از : بودن ذات حق اول به نفس ذات خود در ازل ، موصوف به وحدانيت در ابد ، و فانى شود همهء اشياء در نزد غلبهء ظهور و نور او ، پس اين قسم از توحيد توحيدى است كه ثابت است از براى ذات حق ازلا و ابدا ، ماسواى او متحقق باشند يا نباشند و اين قسم از توحيد از وصمت نقصان برى است ، و توحيد ديگران به سبب نقصان وجود ايشان برى از نقصان نيست » . تمام شد كلام او .\r\nعارف محقق و نحرير مدقق كمال الدين ميثم بحرانى در شرح كبير خود بر نهج البلاغه گفته است :\r\n« اول بدان‌كه معرفت صانع « جل اسمه » را مراتب و درجات است ، ادناى آنها آن است كه بنده بشناسد كه از براى عالم صانعى است ، يعنى آن معنى را تصور نمايد .\r\nدوم آن است كه تصديق كند به وجود او .\r\nسوم آن است كه به جذبات عنايت الهى ترقى نمايد و تصديق كند به توحيد و تنزيه او از شركاء .\r\nچهارم اخلاص در توحيد است ، و آن عبارت است از : مشاهدهء ذات و صفات حق اول به حيثيتى كه همهء اغيار در نظر او ساقط گردند حتى انيّت و ذات خود .\r\nپنجم مشاهده صرف ذات است ، و اين معنا در حالتى متصور مىشود كه ، صفات او نيز از نظر سالك عارف ساقط گردند ، بسوى اين مقام از مقامات عرفان اشاره است كلام آن حضرت : « و كمال الاخلاص نفى الصفات عنه » ، و اين مرتبه از توحيد و معرفت غايت عرفان و منتهاى قوهء انسانى است » . تمام شد كلام آن محقق .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو اخذ نموده است اين مراتب را از كلام سلطان اولياء ( عليه التحية و الثناء ) كه ، در كتاب نهج البلاغه مذكور است ، و آن اين است : « اول الدين معرفته ، و كمال معرفته التصديق به و كمال التصديق به توحيده ، و كمال التوحيد الاخلاص له و كمال الاخلاص نفى الصفات عنه » .\r\nاگر بگوئى كه : مقصود بالذات در اين مقام بيان اقسام و مراتب توحيد است ، و از بينات است كه مرتبهء اولى و ثانيه ، در كلام آن محقق از مراتب توحيد نيستند ، مىگويم : در بادى رأى و در نزد عليل از نظر چنين است ، ولى در نزد دقيق از نظر منكشف مىشود كه نه چنين است بلكه از مراتب توحيدند ، زيرا كه تفاوت در ميانهء مراتب معرفت به شدت و ضعف و به كمال و نقصان است چنان كه از كلام معجز نظام آن جناب نيز مستفاد مىشود به مجرد شدت و ضعف متصور نمىشود مگر در صورتى كه شديد و ضعيف در اصل حقيقت متحد باشند چنان كه در ميانهء مراتب سواد و حرارت مشاهد است .\r\nتوضيحش آن است كه : سابقا به حد انكشاف آمد كه حقيقت معرفت نورى است فايض كه منشأ انكشاف خود و منكشفيت مفيض بالذات است ، و آن نور در بدايت عرفان ضعيف و مشوب به ظلمات تعلقات ابدان است ، و به تدريج برياضات علميّه و عمليّه اشتداد مىيابد تا به غايت مراتب عرفان مىرسد ، و در حقيقت زايل نمىشود مگر نقصانات و تعيّنات ، چنان كه در صباوت و رجوليّت به بسط تمام گذشت .\r\nپس مرتبهء اولاى معرفت ، مرتبهء ضعيف از توحيد است چنان كه مرتبهء اخيرهء توحيد اقوى و اجلاى مراتب معرفت است ، و همچنين مرتبهء صباوت مرتبهء ضعيف رجوليّت و مرتبهء رجوليّت مرتبهء كمال صباوت است ، متفطن باش كه با كمال وضوح غايت غموض دارد .\r\n\r\nبيان اقسام توحيد به مشرب غزالى در احياء العلوم\r\nحجة الاسلام غزالى در كتاب احياء العلوم گفته است : توحيد منقسم مىشود به لبّ ، و لبّ لب ، و به قشر ، و قشر قشر . قشر قشر آن است كه مجرد اقرار به لسان باشد مثل توحيد منافقين .\r\nو قشر عبارت است از : اذعان و تصديق قلبى به معناى كلمهء توحيد ، و اين\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nقسم از توحيد ، توحيد عموم مسلمين است .\r\nو لب عبارت است از : توحيدى كه به طريق كشف و شهود حاصل شود و متحقق نمىشود اين معنا مگر در هنگامى كه مشاهده نمايد شياء كثيره و امور متكّثره را صادر و فايض از واحد قهّار ، و اين قسم از توحيد ، توحيد مقرّبين است .\r\nو لبّ لب عبارت است از : مشاهدهء حق اول به حيثيتى كه همهء اغيار حتى انيّت و ذات خود عارف نيز از نظر شهود ساقط گردند ، و مستغرق شود باطن و سرّ او به مشاهدهء واحد قهّار ، اين است معناى فناى در توحيد در نزد اهل عرفان ، و اين قسم از توحيد ، توحيد صديقين است » . تمام شد كلام او .\r\n\r\nبيان اقسام و مراتب توحيد به مذاق حكيم عارف خواجه نصير در اوصاف الاشراف\r\nو سلطان المحققين و برهان الحكماء الاسلاميين نصير الملة و الحق و الدين محمد بن الطوسى ( قدس سره القدوسى ) در كتاب اوصاف الاشراف فرموده است كه : مثل مراتب توحيد و عرفان مثل مراتب معرفت آتش است ، مرتبهء اولاى معرفت آتش آن است كه ، مسموع شود كه در عالم وجود جوهرى است كه فانى مىكند ملاقى خود را ، و ظاهر مىشود اثر آن در هر چيزى كه محاذى باشد با آن به وضع خاصى ، و هرچه از آن اخذ شود موجب نقصان آن نباشد ، و آن جوهر نامش آتش است .\r\nو نظير اين مرتبه از مراتب معرفت حق اول ، معرفت كسانى است كه تصديق نموده‌اند دين مبين و ملت بيضاى سيد مرسلين را به مجرد تقليد آبا و امّهات و يا به اتباع اكياس و اشراف از معروفين به فضيلت و براعت ، يعنى بدون اطلاع بر براهين عقليّه ساطعه و حجج نيّره قاطعه .\r\nمرتبهء دوم از مراتب معرفت آتش ، معرفت كسانى است كه دودى مشاهده نمايند و حكم كند عقل ايشان به اينكه اثر بدون مؤثر ، و حادث بدون محدث متحقق نمىتواند شد ، پس يقين كنند به اينكه مؤثر اين اثر خاص در عالم وجود متحقق و شأنش اين قسم از تأثير است .\r\nو نظير اين مرتبه از مراتب توحيد و عرفان ، معرفت كسانى است كه از\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبراهين عقليه و حجج نيره حاصل مىشود .\r\nمرتبهء سوم از مراتب آتش معرفت كسانى است كه احساس كنند گرمى آن را به سبب مجاورت و قرب آن ، و مشاهده نمايد امورى را كه به نور آن مستضيىء و روشنند ، و نظير اين مرتبه از مراتب توحيد و عرفان معرفت خلّص مؤمنين است كه دلهاى ايشان مطمئن گرديده است به خداوند يگانه ، و يقين نموده‌اند به نحوى از شهود كه او نور آسمانها و زمينها است ، چنان كه در صحيفهء الهيه وارد است  « اللَّهُ نُورُ السَّماواتِ وَ الْأَرْضِ »  « 1 » .\r\nمرتبهء چهارم از مراتب معرفت آتش معرفت كسانى است كه محترق باشند به آن به كليهء بدن خود ، و متلاشى باشند در آن ، به جملهء بنيهء خويش ، به حيثيتى كه اثرى از هويت ايشان باقى نماند ، و نظير اين مرتبه از مراتب توحيد و عرفان معرفت كسانى است كه مقام ايشان فناى در توحيد است ، يعنى نظر ايشان مقصور است به مشاهدهء جمال و جلال ازلى به نهجى كه مرتبهء كمال اخلاص كه نفى نعوت و اوصاف است حاصل شود و در تحت اشعهء جلال و جمال او مستغرق و مستهلك گردند ، و از همه‌چيز غافل شوند ، حتى از انيّت و تعيّن و ذوات خود و حتى از توحيد و عرفان خود ، جز او را نبينند و جز او را نپرستند .\r\nو اين مرتبه از توحيد و عرفان قصواى مراتب توحيد و عرفان و عليا درجات ايقان و ايمان است - روزى كند خداوند يگانه به ما وصول به آن درجه و وقوف به آن درجه را بمنّ خود و كرم خود » . تمام شد ترجمهء كلام آن حكيم الهى و عارف ربّانى ضاعف اللّه درجاته فى العلم و اليقين .\r\nو ليكن در اين مقام لطيفه‌اى است عرفانيه و دقيقه‌اى است الهيه كه در شارقات سابقه اشاره نمودم و آن اين است كه : در مقامات توحيد و عرفان مقامى است اعلاى از همهء اين مقامات ، و درجه‌اى است اجلاى از همهء اين درجات ، و آن بقاى بعد از فنا ، و صحو بعد از محو ، و فرق بعد از جمع است ، و آن عبارت است از اينكه : مشاهدهء حق شاغل از مشاهدهء خلق نباشد و مشاهدهء خلق حاجب از مشاهدهء حق نباشد ، بلكه در عين وحدت‌بينى كثرت‌بين باشد ، و در عين كثرت‌بينى\r\n\r\n\r\n","description":"","footnote":"\r\n( 1 ) . سورهء نور ( 24 ) ، آيهء 35 .\r\n","page_name":" 335 ","page_number":335},
  {"content":"\r\n\r\nوحدت‌بين باشد ، وصال در حالت فنا و پيش از فنا نه چنين است ، زيرا كه در اول مشاهده حق شاغل از مشاهده خلق و در دوم مشاهدهء خلق حاجب از مشاهدهء حق است ، و حق اليقين عبارت از اين مرتبه است از توحيد ، چنان كه عين اليقين عبارت از مرتبهء سابقه است ، و گاهى بر مرتبهء سابقه حق اليقين گويند ، و سابق بر آن مرتبه را عين اليقين خوانند .\r\nبدان‌كه از تقسيمات توحيد ، مراتب آن نيز منكشف گرديد ، زيرا كه هر قسمى مرتبه‌اى است به اعتبارى ، و هر مرتبه قسمى است به اعتبارى ، لهذا بعضى به مراتب تعبير كرده‌اند و بعضى به اقسام .\r\nو اين مراتب و اقسام كه مذكور شدند مراتب كليه و اقسام كليهء توحيدند ، و الا مراتب و اقسام جزئيّه توحيد مثل مراتب كشف معنوى غير متناهى است ، چنان كه در شارقات سابقه به حد انكشاف آمد .\r\nبدان‌كه اگرچه تقسيمات مذكوره ، در حقيقت متقارب و متشار كند ، ولى چون هريك مشتمل است بر لمعه و اشراقى و بر تحقيقى و تدقيقى كه ديگرى فاقد آن است ، و اصل مقصود نيز از غوامض و مشكات مسائل علم توحيد و عرفان است ، لهذا به استيفاى تمام نقل نمودم تا طلاب معارف و حقايق و معارف از هر شجرى ثمرى بردارند و از هر گلى رايحه‌اى استشمام نمايند « و اللّه الموفق و هو المعين » .\r\n\r\nلمعهء نقليه\r\nبدان‌كه حديث كميل بن زياد النخعى كه در صدد شرح معانى و كشف اسرار او هستم ، هنوز به سند معتبر و غير معتبر در كتب متداوله احاديث به نظر قاصر اين حقير نرسيده است . و ليكن جماعتى از محققين علما و متبحّرين فضلا و معتبرين عرفا در كتب و رسائل خود نقل نموده ، به سلطان اولياء و خاتم اوصياء و سيد اتقيا ، امير مؤمنان و مولاى متقيان ( عليه و على ذريّته الطاهرين آلاف التحيه و السلام ) نسبت داده‌اند ، مثل عالم مدقّق و عارف محقق آخوند ملا محمد تقى مجلسى در شرح زيارت جامعه كبيره ، و قدوة العرفا و زبدة العلماء آخوند ملا محسن فيض در كتاب حقايق ، و علامة العلماء شيخ المشايخ احمد احسائى در شرح جامعهء كبيره و رسائل\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nديگر ، و فاضل مدقق و عارف محقق قاضى نور اللّه شوشترى در مجالس المؤمنين ، و قدوهء محققين و عمدهء مدققين ابن جمهور احسائى در كتاب مجلى ، و صاحب كتاب نوادر العلوم در همان كتاب ، و عارف مدقق ملا عبد الرزاق كاشى در شرح منازل - السائرين و در شرحى كه از براى حديث مذكور نوشته است ، و عارف مدقّق صاحب كتاب اسرار التوحيد در همان كتاب ، و قاضىزادهء لاهيجى در شرح گلشن راز ، و علامه بىنظير سيد عليجان در طراز اللغه .\r\nولى بعضى تمام حديث شريف را نقل كرده‌اند ، و بعضى اكتفا به بعضى از فقرات آن نموده‌اند ، و بعضى شرح مختصرى به قدر صد ( 100 ) بيت يا صد و پنجاه ( 150 ) بيت يا پنجاه ( 50 ) بيت نوشته‌اند ، و زياده بر اين نديدم ، و بعضى به ترجمه اكتفا نموده‌اند ، و بعضى اشارهء اجماليه به معناى بعضى از فقرات نموده به باقى متعرض نشده‌اند .\r\nو از بعضى از اخوان الصفا شنيدم كه شيخ الرئيس ابى على بن سينا ( عظم اللّه قدره ) نيز شرحى بر اين حديث نوشته‌اند ، و ليكن هنوز به نظر نرسيده است .\r\nعلاوه بر اين ، كلمات رشيقه و بيانات رقيقه و رموز دقيقه و اشارات لطيفه‌اش بر اسرار حقايق و معارف توحيد ، بينات واضحه و شواهد سابقه‌اند بر اينكه : اين حديث شريف از آن مصدر اعلى صادر و از آن منبع اقصى فايض است .\r\n\r\nبيان احوال خير مآل كميل بن زياد نخعى ( عليه السلام )\r\nو راوى حديث شريف عارف و اصل و محقق كامل صاحب مقامات رفيعه و درجات عاليه كميل بن زياد النخعى است ( رضى اللّه عنه ) . و در كتاب مجالس المؤمنين مذكور است كه : او از كمل موحدين و صاحب سرّ امير المؤمنين ( عليه السلام ) بود ، و آن حضرت را رسم بودى كه چون علوم و اسرار در باطن او موج زدى و خواستى كه گوهر عرفانى به ساحل اندازد ، كميل بن زياد را پيش خود نشاندى و بر او جواهر اسرار فشاندى .\r\nو شيخ ابن حجر عسقلانى در كتاب اصابه آورده كه : كميل بن زياد بن نهيك تابعى مشهور را شرف ادراك زمان حضرت رسالت‌پناه دست داده ، و گفته است كه : اين خثيمه روايت نموده است كه او نود سال عمر داشت پس از ايام\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nحيات حضرت نبوى ( صلى اللّه عليه و آله ) هيجده سال ادراك نموده باشد ، و از اين بعد ، نقل نموده كه ، كميل ، شريف و مطاع بود ، اما قليل الحديث « 1 » است و ابن معين و جماعتى توثيق او نموده‌اند .\r\nو از ابن عمار نقل نموده كه ، حجاج بن يوسف « خذله اللّه تعالى » در مقام آن شد كه كميل را بدست آورد ، او اين معنا را فهميده فرار نمود ، پس حجاج عطائى كه به قوم او از سپاهيان كوفه مىداد منقطع ساخت ، و چون كميل مشاهدهء اين حال نمود با خود گفت كه : مرد پير و ناتوان شده‌ام سزاوار نيست كه در آخر عمرى قطاع معيشت قوم خود شوم ، و آنگاه نزد حجاج آمد ، و آن ملعون را چون نظر بر او افتاد ، گفت : مىخواستم ترا آشكارا مؤاخذه كنم . كميل در جواب او گفت : اندكى از عمر من باقى است ، بكن هرچه مىخواهى كه بازگشت من و تو به خداى تعالى است ، و حضرت امير المؤمنين ( عليه السلام ) خبر داده كه تو قاتل من خواهى بود .\r\nحجاج گفت : بلى تو از جملهء قاتلان عثمانى « 2 » ، پس حكم كرد كه سر او را از تن او جدا ساختند .\r\nو بالجمله كميل به سبب تشيع ، در سنهء هشتاد و سه ( 83 ه . ق . ) از هجرت به حكم حجاج ملعون شرف شهادت يافت .\r\n\r\nذكر تمام فقرات حديث شريف كميل ( عليه السلام )\r\nآورده‌اند كه روزى آن حضرت بر شترى نشسته كميل را بر عقب خود سوار كرده بود در آن اثناء كميل مبادرت نموده عرض كرد :\r\n« يا امير المؤمنين ما الحقيقة ؟\r\nفقال « عليه السلام » : « ما لك و الحقيقة ؟\r\n\r\n\r\n","description":"","footnote":"\r\n( 1 ) . چه آنكه\r\n « هركه را اسرار حق آموختند * مهر كردند و دهانش دوختند » \r\n. ( 2 ) . اين مرد عرب ضعيف النفس منشأ مفاسد عجيبى در اسلام واقع شد ، در دوران خلافت خود ، از ضعف ايمان و سستى عقيده ، و روى رويهء منحوس قوميت ، بنى اميه را به مسلمانان مسلط كرد ، آنها را به مال و منصب رسانيد ، و پايهء حكومت بنى اميه را محكم نمود ، به واسطهء اعمال زشت و منكر اقوام و عاملان او ، مسلمين بر او شوريدند ، به دست متقىترين صحابه ، به اجداد خود ملحق شد . مرگ او نيز براى دنياى اسلام گران تمام شد ، شقىترين مردم به بهانهء خونخواهى او به جان سعيدترين مردم افتادند .\r\n","page_name":" 338 ","page_number":338},
  {"content":"\r\n\r\nفقال كميل : « ا و لست صاحب سرّك » ؟\r\nقال : بلى ؟ و لكن يترشّح عليك ما يطفح منّى .\r\nفقال كميل : امثلك يخيّب سائله ؟\r\nفقال امير المؤمنين « عليه السلام » : الحقيقة كشف سبحات الجلال من غير اشارة .\r\nفقال : زدنى بيانا .\r\nقال : محو الموهوم ، مع صحو المعلوم .\r\nفقال : زدنى بيانا .\r\nقال : هتك الستر لغيبة السّر .\r\nفقال : زدنى بيانا .\r\nقال : جذب الأحدية لصفة التوحيد .\r\nفقال : زدنى بيانا .\r\nقال : الحقيقة نور يشرق من صبح الازل فيلوح على هياكل التوحيد آثاره .\r\nقال : زدنى بيانا .\r\nقال : اطف السّراج فقد طلع الصبح . »\r\nتمام شد كلام مجالس المؤمنين .\r\nفقرات اين حديث شريف را زياده بر اين نقل نكرده‌اند ، و بعد از تحقيق اين شارقات و تمهيد اين لمعات ، با اعتراف به كمال قصور خود در اين ابواب ، و با\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nانقطاع تمام به باطن معدن علوم ربّانى و منبع معارف يزدانى اعنى خليفهء به حق و ولىّ مطلق امير مؤمنان و مولاى متقيان ( عليه و على ذريّته آلاف التحية و السلام ) ، شروع مىنمايم در شرح معانى حديث شريف و كشف اسرار و رموز آن به قدر قوه و استعداد خود .\r\nشرح آن - كما ينبغى و على ما يفى - نه در صفحات اوراق روزگار گنجد ، و نه در صفايح الواح ليل و نهار تحرير يابد « لو كان البحار مدادا و الاشجار اقلاما و السماوات و الارضون الواحا لما وفت فى ابراز رموزه ، و دقايقه ، و ما كفّت فى اسراره و حقايقه لانها ينكشف بالشهادة و العيان لا بالمكالمة و البيان » ، پس مىگويم : كلام كميل بن زياد ( اعلى اللّه درجاته ) در سؤال خود ، ما الحقيقة ؟ بيانش به استيفاى تمام گذشت ، و از براى تقريب به اذهان طلاب حقيقت و معرفت به نحوى از اجمال مىگويم كه : سؤال از كلمهء ما ، از تمام ماهيت يا تمام حقيقت شىء است - مشتركه باشد يا مختصّه - و حقيقت به معناى ثابت است و ثابت اولا دو قسم است يكى ثابت بالذات و ديگرى ثابت بالغير .\r\nاول نيز دو قسم است ، يكى ثابت بالذات و للذات ، و ديگرى ثابت بالذات ، پس مصداق اول ذات اقدس واجب الوجود بالذّات ، و مصداق دوم حقايق وجودات صادره از واجب الوجود بالذات است .\r\nو مصداق ثابت بالغير ، ماهيات ممكنات است ، كه به اعتبار انصباغ و اتصاف به حقايق وجوديه مصداق معناى ثابت مىباشند ، چنان كه همهء اين مطالب با بسط وجوه در شارقات سابقه به حد انكشاف آمدند ، و مراد از حقيقت در اين مقام حقيقت توحيد است ، كه بعد از سلوك عرفانى و مرور از مقام قلبى در سير نهاياتى حاصل مىشود ، چنان كه سابقا در مقام اقسام و مراتب توحيد كه به جهت سلوك مسالك عرفان حاصل مىشود ، اشاره نمودم ، زيرا كه ظاهر از سياق سؤال و جواب ، و از كلمات شريفهء آن معدن علوم ربانى و مخزن معارف يزدانى ، در بيان حقيقت و كشف مراتب و مقامات آن به نهجى كه شرح خواهد گرديد آن است كه : مقصود سائل استفسار از مراتب و درجات سلوك مسالك حقيقت توحيد و معرفت است كه از براى سلاك در سفر از خلق به سوى حق ، و در سير از ماسوا به سوى مبدأ اعلى حاصل\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمىشود و در هر مقامى محوى و اثباتى و فنائى و بقائى هويدا مىگردد ، و به نعت اتصال به اندازهء استعداد و تهيؤ سالك عارف جلال يزدانى به تجلى آمده تعينات و تعلقات سالك را به باد فنا داده ، مستغرق بحر توحيد مىسازند ، تا سلوك و سير به انتها رسد ، و سالك صراط مستقيم توحيد و معرفت و غرق محيط فنا گردد ، و بعد از آن بقاى بعد از فنا ، و صحو بعد از محو ، و فرق بعد از جمع ، كه مقام تمكين و استقامت و سفر از خلق به سوى حق است ، حاصل آيد چنان كه در شارقات سابقه و بخصوص در ضمن احاديث معراج خاتم نبوت - صلى اللّه عليه و آله - منكشف گرديد ، و به وجه ابسط نيز خواهد آمد ، و شواهد اين مدعا ، يعنى اينكه مراد از حقيقت توحيد عيانى انكشافى است كه به مجاهدات نفسانيه و متابعت شريعت حقه حاصل مىشود بسيار است ، و از تأمل صادق در شارقات سابقه از براى صاحبان بصيرت و فطنت به غايت ظهور و انكشاف دارد .\r\nو از جمله شواهدى كه در اين باب صريح است حديث حارثه است ، كه علامه مجلسى و ديگران نقل نموده‌اند و آن اين است كه حضرت رسالت فرمودند :\r\nاى حارثه كيف اصبحت ؟ قال : اصبحت مؤمنا حقا .\r\nفقال ( عليه السلام ) : « لكل حق حقيقة ، فما حقيقة ايمانك » ؟\r\nقال : « رأيت اهل الجنة يتزاورون ، و اهل النار يتعادون ، و رأيت عرش ربى بارزا » . قال ( ص ) : اصبت فالزم .\r\nيعنى : چگونه صبح كرده‌اى ؟ حارثه عرض كرد كه : صبح كردم با ايمان حق پس آن جناب فرمودند كه : از براى هر حقى حقيقتى است پس چيست حقيقت ايمان تو ؟\r\nعرض كرد : ديدم اهل بهشت را كه به زيارت « 1 » همديگر مىرفتند و ديدم اهل جهنم را كه با يكديگر دشمنى مىكردند و يا از همديگر دورى مىجستند و\r\n\r\n\r\n","description":"","footnote":"\r\n( 1 ) . اين روايت را مختلف نقل كرده‌اند ولى اكثر اهل حديث در اول و صدر حديث ، بعد از سؤال آن حضرت از حارثه يا زيد بن حارثه : كيف اصبحت ؟ و جواب او كه : اصبحت مؤمنا حقا . و فرموده حضرت رسول كه : لكل حق حقيقة ، فما حقيقة ايمانك ؟ حارثه يا زيد جواب عرض كرده است : كأنى انظر الى عرش الرحمان بارزا ، مطابقا لقوله ( ص ) فاعبد ربك كانك تراه به اين مضمون يعنى ( كأن ) چندين روايت از حضرت رسول و ائمه نقل شده است لسان حارثه .\r\n","page_name":" 341 ","page_number":341},
  {"content":"\r\n\r\nديدم عرش پروردگار را آشكارا !\r\nپس آن حضرت فرمودند كه به حقيقت ايمان رسيده‌اى ، پس لازم بدار اين حالت را از براى خود و جدا مشو هرگز از اين حالت .\r\nو از بينات است كه مراد از ايمان توحيد است و مراد از حقيقت توحيد ، توحيد انكشافى عيانى است ، كه به مجاهدات شاقهء نفسانيه و متابعت شريف حقه ايمانيه حاصل مىشود .\r\nو تعبير از آن در نزد اهل بصيرت به عين اليقين و حق اليقين است نه توحيد علم اليقينى كه از برهان محكم البنيان و حجت شديد الاركان حاصل مىشود .\r\nزيرا كه علم اليقين موجب مشاهدهء اهل بهشت و جهنم و مستلزم بروز عرش رحمان نمىتواند شد .\r\nبلكه اين معنا منحصر به علم درايت است كه از رياضات شاقهء نفسانيه و سلوك مسالك ايمانيه حاصل مىشود چنان كه از شارقات سابقه به بسط تمام گذشت و از كلام آن حضرت كه فرمودند « لكل حق حقيقه » نيز اين معنا مستفاد مىشود ، متفطن باش !\r\nو از جملهء شواهد كلام معجز نظام خداوند يگانه است    « كَلَّا لَوْ تَعْلَمُونَ عِلْمَ - الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ »    « 1 » و  « إِنَّ هذا لَهُوَ حَقُّ الْيَقِينِ »  « 2 » ، متفطن باش .\r\nو از جمله كلام حضرت ختمى مآب است : « الشّريعة اقوالى ، و الطريقة افعالى ، و المعرفة رأس مالى ، و العقل اصل دينى ، و الحبّ اساسى ، و الشوق مركبى ، و الخوف رفيقى ، و العلم سلاحى ، و الحلم صاحبى ، و التوكل ردائى ، و القناعة كنزى ، و الصدق منزلى ، و اليقين مأوائى ، و الفقر فخرى ، و به افتخر على ساير الانبياء و المرسلين » .\r\nيعنى : تصديق به آنچه كه از جانب خداوند عالم آورده‌ام شريعت است و متابعت آنچه كه مىكنم از عمل به مقتضاى شريعت طريقه و اسوهء حسنه است و لهذا در كلام مجيد فرموده « و  لَكُمْ فِي رَسُولِ اللَّهِ أُسْوَةٌ حَسَنَةٌ »  ، « 3 » و معرفت سرمايهء من است و عقل اصل دين من و محبت خدا ، بنيان توحيد من است و شوق مركب من و ترس رفيق من است ، و علم سلاح من است و حلم مصاحب من است ، و توكل\r\n\r\n\r\n","description":"","footnote":"\r\n( 1 ) . سوره تكاثر ( 102 ) ، آيه 7 - 5 .\r\n( 2 ) . سوره واقعه ( 56 ) ، آيه 95 .\r\n( 3 ) . سوره احزاب ( 33 ) ، آيه 21 .\r\n","page_name":" 342 ","page_number":342},
  {"content":"\r\n\r\nرداى من است ، و قناعت گنج من است و صدق منزل من و يقين محل قرار من و فقر و عبوديت فخر من است و به آن افتخار مىكنم به ساير انبياء و مرسلين .\r\nو مىبينى كه آن معدن علوم ربّانى و معارف يزدانى ، چگونه اولا اشاره به توحيد علم اليقين فرموده‌اند ، و بعد از آن - به نهج اكفى و أوفى - اشاره به كيفيت سلوك مسالك حقيقت فرموده‌اند ، و بعد از آن اشاره فرموده‌اند به اينكه ، غايت سلوك و مجاهدات نفسانيه و تحصيل ملكات جميله و اخلاق حميده حصول مرتبهء يقين عيانى و عبوديت ذاتيه و فناى در توحيد است .\r\nو تعبير از اين مقام به مقام ولايت است كه مقدم بر مقام نبوت و رسالت است ، يعنى نبوت و رسالت مقدم بر اين مقام اعلى نيستند ، لهذا در تشهد نماز شهادت بر عبوديت را مقدم بر شهادت بر رسالت مقرر فرموده‌اند ، و از اينجا و از آنچه كه در شارقات سابقه مذكور گرديده و از آنچه كه بعد از اين مشروح خواهد گرديد منكشف مىشود كه هر نبى بايد ولى باشد و عكس لازم نمىباشد ، چون ولايت و عبوديت خاتم نبوت كلى و اطلاقى است ، ولايت ساير انبياء جزئى و تقييدى است و مرتبهء اطلاق فوق همهء مقيدات و محيط به همهء متعينات است لهذا موجب تفوق و افتخار آن جناب ختمىمآب به همهء انبياء و مرسلين گرديده است .\r\nمؤيّد اصل مدعا است كلام بعضى از محققين عرفا كه : مراد از حقيقت در اين مقام ظهور ذات اقدس است بىحجاب تعينات و محو كثرات موهومه در اشعهء انوار ذات ، زيرا كه ظهور ذات بىحجاب تعينات و با محو كثرات موهومه از مراتب حقايق و نهايات است ، بلكه ظاهر كلامش آن است كه مرادش قصوى درجات نهايات باشد كه ماسواى حق بالكليه از نظر سالك عارف ساقط باشند ، و مقصور باشد نظر او به مشاهدهء انوار ذات و ملاحظهء جلال و جمال او به اندازهء خود نه به اندازهء ذات ، و بنابراين ، مراد از حقيقت در كلام كميل بن زياد اين مرتبهء قصوى خواهد بود .\r\nو بنا بر تقرير اين فقير به اين مرتبه اختصاص نخواهد داشت چنان كه دو مرتبه نزد شرح حديث منكشف خواهد شد و مؤيّدات ديگر نيز در شرح بعضى از فقرات حديث خواهد آمد ، در كلام آن معدن علوم ربّانى « ما لك و الحقيقة » يعنى ترا چه كار است با حقيقت ، اشاره است به نقصان مرتبهء كميل بن زياد از ادراك مقام حقيقت\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكه حقيقت توحيد است ، زيرا كه مقام كميل در سلوك مسالك معرفت مقام قلبى و كشف قلبى بوده است - چنان كه بعضى از محققين عرفا گفته است - و كشف قلبى ادنى مراتب شهود غيبى است كه از براى سالك معارج حقيقت و معرفت حاصل مىشود ، و يا مقام سرّى و كشف سرّى بوده است كه فوق مقام قلبى است و مقام حقيقت توحيد مقام ولايت و كشف خفى بل اخفى است .\r\nدانى را چگونه ميسر است نيل عالى ، و صاحب مقام ادنى را چگونه متصور است ادراك مقام اعلى ، مگر بعد از تحصيل استعداد تام و سابقهء عنايت حق متعال و قائد نور توفيق و هدايت از خداوند بىنياز ، پس ملخّص جواب آن است كه : تو مادامى كه در اين مقامى ادراك آن مقام - كما هو حقه - نمىتوان كرد .\r\n\r\nشرح جمله « اولست صاحب سرك » بعد از بيان معناى « ما لك و الحقيقة »\r\nو در اين كلام اشارهء لطيفه است به تحريص و ترغيب كميل بن زياد ، به تجريد و تفريد سرّ از همهء تعلقات و تعينات ، تا استعداد تام از براى نيل اين مقام عالى حاصل شود ، پس كميل بن زياد عرض كرد : « ا و لست صاحب سرّك ؟ » يعنى :\r\nآيا نيستم من صاحب سرّ تو ؟\r\nبدان‌كه در شارقات سابقه بيان نمودم كه بعضى از عرفا سرّ را از سنخ ذوات و اعيان مىدانند ، و بعضى از سنخ معانى . فرقهء اولى سه طايفه‌اند ، يكى را مذاق آن است كه : مقام سرّ ، فوق مقام روح است ، چنان كه مقام روح فوق مقام قلب است .\r\nو ديگرى را مذهب آن است كه : مقام سرّ ، فوق مقام قلب و تحت مقام روح است ، و طايفهء سوم را مشرب آن است كه : سرّ ، همان روح است متصف به وصف غريبى كه ، بعد از استخلاص كل از تعلقات قلبى و نفسى حاصل مىشود . و فرقهء دوم دو طايفه‌اند ، يكى را مذاق آن است كه : سرّ ، حالتى است مستور از ميانهء بنده و خداى كه غيرى را بر آن اطلاعى نباشد و سرّ سرّ ، كه آن را خفى گويند آن است كه بنده را نيز اطلاعى بر آن نباشد بلكه مطلع نباشد بر آن ، مگر خداى كه عالم السرّ و - الخفيات است .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو ديگرى را مذهب آن است كه : سرّ ، معناى لطيفى است مكنون در ضمير روح ، و عقل را تفسير آن متعذر و يا در دل و زبان را تعبير از آن متعسر ، همچنان كه زبان ترجمان و معبر دل است عقل ترجمان روح و مفسر سر او است ، و هر معنى كه از براى روح از غيب مكشوف شود و به نظر عيان آن را مشاهده نمايد و خواهد كه به طريق مكالمت و محادثت با دل در ميان نهد ، عقل كه ترجمان او است واسطه شود و تفسير آن بر دل تقرير كند ، و ليكن بيشتر معانى مدركهء روح آن بود كه عقل از تقرير آن با دل قاصر آيد ، چنان كه بيشتر معانى مدركهء دل آن بود كه زبان از تعبير آن عاجز بود . پس آن معانى كه در روح باقى مىماند و عقل از تفسير آن قاصر باشد اسرار روح است كه دل را بر آنها اطلاعى نباشد .\r\nو آن معانى كه در دل باقى ماند و زبان از تعبير آن عاجز باشد ، اسرار دل بود كه مخاطب بر آن اطلاع نيابد . اخذ كن ، و بدان‌كه : چه بسيار از لئالى تحقيقات شريفه و جواهر تدقيقات لطيفه و مقاصد رفيعه و مطالب عاليه و انوار ساطعه و اشراقات لامعه در اين باب در آن شارقه به رشتهء تقرير كشيده و به سلك تحرير آورده‌ام ، و بعد از آن همهء آراء مذكوره را به وجهى قدح نموده و به وجهى تصحيح كرده‌ام .\r\nوجهى چنان جمع نموده‌ام كه سر از گريبان وحدت بيرون آورده‌اند ، و به وجوه لطيفه از براهين عقليه و حجج نقليه محقق نموده‌ام كه : كتمان اسرار از غير اهلش در شريعت عقل و شرع از جملهء لوازم و واجبات است و از اهلش از جملهء محذورات و منهيّات است . لهذا آن عارف ربّانى يعنى كميل بن زياد عرض كرد : « ا و لست صاحب سرّك ؟ » يعنى افشاى اسرار از غير اهلش جايز نيست و آيا من اهليت ندارم با وجود اينكه صاحب سرّ تو مىباشم .\r\nپس ممكن است كه مراد كميل از سرّ مقام فوق قلب و تحت روح باشد و يا مقام فوق روح و تحت خفى باشد ، و يا معانى مكشوفه در نزد روح باشد كه قلب را اطلاعى بر آنها ممكن نباشد ، و يا معانى مكشوفه در نزد قلب باشد كه نفس را اطلاعى بر آنها مقدور نباشد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nاستفهام در جمله « ا و لست صاحب سرّك » ممكن است بر حقيقت خود باشد و يا آنكه انكارى باشد\r\nو بر همهء تقادير ، مراد كميل آن است كه : آيا - با وجود اينكه من مصاحب مقام سرّى توام و يا بر اسرار روح و يا قلب تو مطلع مىباشم - مستعد نيل آن مقام عالى نيستم كه ، به هدايت التفات تو به آن مقام عالى و اصل شوم و در سلك اهل حقايق مندرج گردم ؟ و ممكن است كه استفهام بر حقيقت خود باشد ، چنان كه تقرير نمودم . ملخّصش اين است كه راست است كه مادامى كه در اين مقامم نيل آن مقام نمىتوانم نمود ولى با وجود اينكه مصاحب تو مىباشم آيا مستعد نيل آن مقام نيز نيستم كه به دستيارى و دستگيرى مثل تو مولائى به آن مقام و اصل شوم ؟ و ممكن است كه استفهام انكارى باشد . يعنى : اگرچه مادامى كه در اين مقامم نيل آن مقام نمىتوانم نمود . ولى به جهت اينكه صاحب سرّ تو مىباشم ، مستعد نيل آن مقام اعلى و وصول به آن درجهء قصوى هستم ، موقوف به التفات و هدايت از جانب مثل تو بزرگوارى است ، پس آن معدن علوم ربّانى فرمود : « بلى و لكن يرشّح عليك ما يطفح منّى » . صاحب صحاح گفته است : رشح رشحا ، اى عرق . يعنى قطرات عرق از او ظاهر شد .\r\nو نيز گفته است : « الرشح ان ترشح الأمّ . ولدها باللبن القليل ، تجعله فى فيه شيئا بعد شىء الى ان يقوى على المصّ » . يعنى : ترشح آن است كه بريزد مادر شير كمى را به دهن طفلش بتدريج تا زمانى كه قوت بگيرد به مكيدن پستان .\r\nو نيز گفته است : « طفح الماء طفوحا ، اذا امتلأ حتى تفيض . و اطفحته - تطفيحا و الطفاحة ، ما طفح فوق الشىء كزبد القدر و طفح السكران فهو طافح اذا ملأه الشراب . » يعنى : معناى « طفح » پر شدن ظرف است از آب به حدى كه از اطرافش بريزد .\r\nو معناى « افطاح » از باب افعال و تطفيح از باب تفعيل پر كردن ظرف است از آب ، به حدى كه از اطرافش بريزد ، طفاحه آن چيزى است كه در بالاى چيزى واقع شود . مثل كف ديگ از شدت جوش به هم رسد ، و در بالاى آب آن واقع مىشود .\r\nو مىگويند : « طفح السكران » در وقتى كه پر كرده باشد شراب شكم او را .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nملخص ترجمهء اين كلام لطيف آن است كه : بلى ، و ليكن مىريزد بر تو به نحو تدريج از قطرات و لمعات انوار توحيد آنچه كه به جهت پرى و لبالب بودن سرّ من و باطن من زياده آمده از اطراف و جوانبش جارى مىشود .\r\nدر نزد ارباب فصاحت و اصحاب بلاغت منكشف است كه ، لطافت و براعت و فصاحت و بلاغت اين كلام معجزنظام ، بخصوص در اين مقام نه به حدى است كه افصح فصحاى عرب و عجم به أدنىپايه از رموز و مزاياى آن و به ادنى درجه از اسرار و دقايق آن تواند رسيد ، و با اعتراف به كمال قصور و نقصان در اين ابواب به بعضى از آن رموز و دقايق اشاره مىكنم . از آن جمله آن است كه : در كلمهء « يرشّح » استعارهء مصرّحه تبعيّه است به اينكه ، معناى افاضهء لمعات و القاى انوار توحيد را بر باطن سائل به نهج تدريج ، تا استحكام بيابد و استعداد تمام حاصل كند از براى وصول به أعلى مقامات توحيد ، تشبيه فرموده است بر نخستين قطرات شير به گلوى طفل به نهج تدريج تا استحكام بيابد و مستعد از براى مكيدن پستان شود ، بعد از آن « مشبّه به » را ذكر فرموده « مشبّه » را انداخته است .\r\nدر لفظ « يطفح » ترشيح بيانى است زيرا كه از ملايمات مشبّه به است با اينكه در آن نيز استعارهء مصرّحهء تبعيّه است .\r\nو لفظ « يرشّح » ، ترشيح بيانى است كه آن كلام لطيف بر استعارهء مكنيّه و تخييليّه محمول شود به اين معنا كه آن جناب در ضمير خود ، نفس قدسيش را تشبيه فرموده است به مربى طفل ، به نهج مذكور « مشبّه » را ذكر فرموده « مشبّه به » را انداخته است . زيرا كه لفظ منّى متعلق است به « يرشّح » بنا بر مذهب كوفيين در باب تنازع ، و اگر متعلق فعل دوم باشد در اول مقدر مىباشد .\r\nو از مقررات است در نزد اهل عربيت كه ، مقدر در حكم مذكور است و اثبات ترشيح كه از خواص مشبّه به است ، استعارهء تخييليّه است كه در لفظ « يطفح » نيز استعارهء تبعيّهء ترشيحيّه است ، به اين معنا كه تشبيه فرموده است جامعيّت باطن شريفش مر جميع انوار توحيد را ، خواهى بگو : كثرت و وفور انوار توحيد را در باطن و سرّ شريف خود ، به حيثيتى كه از غايت احاطه و كثرت و از شدت احاطه و\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nجامعيت فايض شود بر مادون خود از ساير اشياء ، چنان كه مقتضاى ولايت مطلقه است به احاطه و جامعيت ظرف مر آب را ، خواهى بگو : كثرت و وفور آب در ظرف ، به حيثيتى كه از غايت وفور و كثرت از اطراف و جوانبش بريزد ، و ذكر « يرشّح » ترشيح بيانى است ، چنان كه اشاره نمودم .\r\nو ممكن است كه بر استعارهء مكنيهء تخييليه محمول شود ، به نهجى كه از قرينهء اول مبين گرديد .\r\n\r\nبيان اسرار و رموزى كه در كلام امام در مقام تشبيه ذكر شده است\r\nبدان‌كه لطايف و دقايق و رموز و اسرارى كه در اين دو تشبيه مندرج و مندمج است بىپايان است ، نه در صحايف اوراق روزگار گنجد و نه در صحايف ليل و نهار تحرير يابد .\r\nو با اعتراف به قصور خود به بعضى از آن رموز و اسرار و به طايفه‌اى از آن لطايف و نكات اشاره مىنمايم تا ابواب رقايق و حقايق ، از براى طلاب معارف و دقايق مفتوح گردد ، و منبّهى و استرشادى بر رموز و اسرار اين كلام معجزنظام حاصل آيد ، و فقرات ديگر اين حديث شريف را بر اين فقرهء شريفه قياس نمايند .\r\nپس مىگويم : از آن جمله در اين تشبيه لطيف ، اشاره است به كيفيت تعليم و تربيت ، و آن اين است كه : بايد ملاحظه نمايد استعداد متعلم را ، و مربى مشاهده نمايد قابليت مربى را ، و به اندازهء استعداد و قابليت او تعليم و تربيت نمايد ، تا حامل تواند شود ، و به مزلقه و ضلالت نيفتد ، و استعداد و قابليتش باطل نشود .\r\nو از بينات است كه رودخانه را گنجايش دريا نمىباشد ، و نهر گنجايش رودخانه ندارد ، و نهر چگونه در كوزه گنجد و كوزه چگونه در كاسه جاى گيرد ؟\r\nطفل را غذاى پير نشايد و پير را غذاى جوان نسازد .\r\nو اين مطلب اعلى ، در باب وجوب كتمان اسرار به براهين عقليه و دلايل نقليه به استيفاى تمام به حد انكشاف آمد .\r\nو نيز در اين تشبيه لطيف اشاره است به اينكه تربيت ناقصين و تعليم جاهلين بايد به نهج تدريج باشد . زيرا كه مقتضاى عالم قوه و استعداد همين است .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nو از بينات است كه هر استعدادى را صلاحيت هر فعليتى نمىباشد ، و هر قابليتى سزاوار هر صورتى نمىتواند شد ، مثلا استعداد نطفه سزاوار صورت علقه است نه سزاوار صورت مضغه ، و قابليت مضغه از براى صورت نباتى است نه از براى صورت حيوانى ، از جو گندم نرويد ، و از گندم انگور حاصل نيايد .\r\nپس بايد استعداداتى به نعت اتصال و تدريج حاصل آيند ، و به هر استعدادى كمال مترتب شود ، تا عالم قوه و استعداد به انتها رسد و اتصال به عالم قدسى متحقق گردد ، و اين مطلب اعلى نيز در شارقات سابقه به حد انكشاف آمد .\r\nو نيز در اين تشبيه لطيف اشاره است به اينكه معطى هر كمال بايد تام باشد ، يعنى به نحو تمام داراى آن كمال باشد به حيثيتى كه از غايت تماميتش در آن كمال ذاتش اقتضاى فيضان آن كمال نمايد ، و اگر مطلقا فاقد آن كمال باشد و يا به حد تماميت نباشد ، چگونه بر ديگرى افاضه مىتواند نمود .\r\nو ناقص خود به مخرجى محتاج است كه او را از حيّز قوه به ذروهء فعليت و از حضيض نقصان به اوج كمال آورد ، پس چگونه مخرج ديگرى مىتواند شد « اللهم » مگر به تأييد كاملى و امداد تمامى كه جهات فياضيت در حقيقت به او برگردند .\r\nاين است معناى تام و فوق التمام كه الهيين در فواعل مفيضه گفته‌اند ، و در علم كلى از علم الهى محقق است ، و در شارقات سابقه نيز اشارات لطيفهء رقيقه است به اينكه : فواعل طبيعيه و مؤثرات ماديه در حقيقت فواعل اعداديه‌اند نه فواعل ايجابيه ، و مبادى فياضه و سبب حصول استعدادات‌اند در مواد از براى فيضان كمالات از مبادى مفارقهء فياضه در آن مواد مستعده‌اند ، نه فواعل مفيضه ، مثلا آتش مستعد مىسازد مادهء آب را از براى فيضان سخونت در آن ماده از مبدأ فياض ، نه اين است كه صورت آتش مفيض آن سخونت است در آن ماده ، و از اينجا است كه گفته‌اند : كه فاعل در اصطلاح علم الهى غير فاعل در اصطلاح علم طبيعى است ، اول آن است كه مفيض و مفيد باشد ، دوم آن است كه شأنش تحريك قوابل و اعداد مواد باشد . و به اين قانون الهى نيز در شارقات سابقه اشاره نمودم .\r\nو نيز در اين كلام شريف اشاره است به اينكه : خود آن جناب در باب علوم و معارف حقانى در باب انوار حقانى يزدانى ، تام بلكه فوق التمام است ، چنان كه از زبان معجز بيان فرموده‌اند : « لو كشف الغطاء ما ازددت يقينا » ، و نيز فرموده‌اند : « انا\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nوجه اللّه ، انا جنب اللّه ، انا عين اللّه ، انا يد اللّه المبسوطة على الخلق اجمعين . »\r\nو به دو حديث غريبى در آن باب اشاره مىنمايم كه دلالت مىكنند بر احاطه و سلطنت آن جناب نسبت به همه مخلوقات و كائنات اگرچه موجب تطويل باشد و اگرچه شواهد اين مدعا از مشكات نبوت و ولايت ، از حيز شماره افزون و از حد احصاء بيرون باشند ولى عنان اختيار از دستم بيرون رفته .\r\n رشته‌اى برگردنم افكنده دوست * مىكشد هرجا كه خاطرخواه اوست \r\nو نعم ما قيل : « فيل را ياد آمد از هندوستان »\r\n اعد ذكر نعمان عن ذكره * هو المسك كلما كررته . . . \r\nو آن دو حديث اين است كه ابن جمهور احسائى در كتاب مجلى از مقداد اسود نقل كرده است كه : « در جنگ احزاب بعد از آنكه عمرو بن عبدود به شمشير حيدر صفدر به جهنم و اصل گرديد و لشكر ابى سفيان پراكنده شده چهارده فرقه گرديدند و روى به هزيمت نهادند ، ديدم آن جناب را كه در كنار خندق ايستاده است و به هر فرقه‌اى نظر كردم ديدم كه آن شير خدا آن فرقه را تعاقب كرده است و به شمشير خود ايشان را مىكشد و به زمين هلاكت مىافكند و به كنار خندق نگاه مىكردم مىديدم كه در همان‌جا ايستاده است و قاعدهء آن بزرگوار به جهت بلندى همت و كرامت اخلاق چنان بوده است كه فراركننده را تعاقب نمىفرمود » .\r\nو نيز در همان كتاب از جابر انصارى نقل كرده است كه : در جنگ جمل در خدمت مولاى خودم على بن ابى طالب ( عليه السلام ) بودم و هفتاد هزار نفر در نزد عايشه جمع شده بودند ، بعد از آنكه آتش حرب اشتعال يافت و لشكر بصره روى به هزيمت نهادند ، سپس نديدم فراركننده‌اى را مگر اينكه مىگفت على مرا منهزم گردانيد ، و نديدم مجروحى را مگر اينكه مىگفت على مرا كشت ، و نبودم در « ميمنه » مگر اينكه صداى على را مىشنيدم ؛ و نبودم در « ميسره » مگر اينكه صداى على را مىشنيدم .\r\nدر اين حال گذشتم به طلحه ، و ديدم كه جان مىكند و تيرى به سينهء او فرو رفته است ، پس گفتم به او : كى اين تير را به تو انداخته است ؟ گفت : على بن - ابى طالب .\r\nگفتم اى لشكر شيطان على تير نمىاندازد و در دست او بجز شمشير چيزى\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nديگر نمىباشد . گفت : اى جابر آيا نظر نمىكنى به على كه گاهى به هوا صعود مىنمايد و گاهى به زمين نازل مىشود ؟ و از جانب مشرق مىآيد و از جانب مغرب مىآيد ، و همهء مشارق و مغارب در پيش روى او يك چيز است ، نمىگذرد به سوارى مگر اينكه مىزند بر او ، و ملاقات نمىكند به احدى مگر اينكه مىكشد او را ، و يا مىزند و روى او را به زمين مىمالد ، و نمىگويد به احدى كه بمير ، مگر اينكه مىميرد ، و نجات نمىيابد از دست او احدى ، پس از سخنان او متعجب گرديدم .\r\nچون اين دو حديث شريف دلالت بر احاطه و جامعيت و تماميت و سلطنت آن جناب مىكردند و در نظر قاصرين خالى از غرابت نبودند ، ايراد نمودم و الّا فضايل و كمالات او در اوراق مبدعات و كائنات نمىگنجد « گنجايش بحر در سبو ممكن نيست » .\r\nو نيز در اين تشبيه لطيف اشاره است به اينكه سائل از اهل بدايت است نه از اهل نهايات ، يعنى ، در بدايات سلوك مسالك عرفان ، كه سفر از خلق بسوى حق است بوده است نه در نهايات سلوك مسالك ايقان كه سفر بالحق فى الحق است ، و مرتبهء حقايق و ولايات است - چنان كه سابقا اشاره نمودم - زيرا كه ترشّح لمعات توحيد و عرفان كه به نهج تدريج استحكام و استعداد تمام حاصل شود ، در بدايات متصور است نه در نهايات . و در شارقات سابقه بخصوص در شارقه‌اى كه در تحقيق كشف و اقسام و مراتب آن منعقد است ، نيك تأمل نماى تا اين مطلب اعلى به حد انكشاف آيد ، و مجال تأمل و مقام توقف نماند ، و با وجود اين در نزد شرح فقرات حديث شريف ، به بسط وجوه مشروح خواهد گرديد . اگرچه اين مقامات عرض عريضى دارد ، و بحث طويلى و زياده از آنچه كه بيان نموده‌ام ، اشاره كرده‌ام و بيان خواهم نمود و اشاره خواهم كرد بسط و تفصيل مىخواهد ، زيرا كه از غوامض مسائل حكمت و عرفان و از امّهات و اصول مقاصد معرفت و ايقانند ، ولى نه اين وجيزه را گنجايش زيادهء بسط و تفصيل و نه اين فقير را مجال تحقيق و تدقيق .\r\n\r\nاشاره به رمز ششم از رموز موجود در حديث\r\nو نيز در اين تشبيه لطيف اشاره است به اينكه : آن معدن علوم ربّانى و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمنبع معارف يزدانى در مقام تمكين و استقامت و در مرتبهء تعليم و هدايت ، كه مقام فرق بعد از جمع ، و صحو بعد از محو ، و بقاء بعد از فناست بوده‌اند . زيرا كه مزيّت و وفور كمالات و انوار ، به حيثيتى كه از غايت شدت و كثرت لبالب گرديده ، از اطراف و جوانب جارى شود ، در اين مرتبه محقق مىشود نه در مراتب سابقه ، چنان كه سابقا اشاره نمودم و با بسط از آن در شرح كلام آن جناب « نور يشرق من صبح الأزل » تا آخر مشروح خواهد گرديد .\r\n\r\nاشاره به رمز هفتم از رموز موجود در كلام امام\r\nو نيز تكميل و تعليم جاهلين و تربيت و هدايت ناقصين ، در صورت صحو و هشيارى متصور است نه در صورت محو و بىهوشى ، و در صورت غرق محيط فنا به ذات خود نيز شاعر نيست چه جاى از ديگران ، و هدايت و تكميل بدون شعور چگونه متصور مىتواند شد . و در مقامات سابقهء بر محو و فنا هنوز تماميت و پرى به هم نرسيده است ، چگونه از اطراف و جوانب مىريزد ، و چگونه فوق تماميت متحقق مىشود . و نيز در اين تشبيه لطيف اشاره است به اينكه سائل مستعد است چنان كه صريح لفظ « بلى » است ، و ليكن از براى بوارق و لوامعى كه بر اهل بدايات وارد مىشوند نه از براى انوار و حقايقى كه مخصوص اهل نهايات ولايات است .\r\nزيرا كه افاضه و تكميل به نحو تدريج به نهج مذكور كه از تشبيه مستفاد است در اهل نهايات كه مقام ايشان فوق عالم استعداد بلكه عالم قدس و طهارت است متصور نمىباشد .\r\nپس ملخص جواب اين است كه : صاحب اسرار من كه در مقام قلبى هستى ، و يا مصاحب من كه در مقام سرّى هستى و آن سرّ نور مكاشفه است ، كه از انوار تجليات صفات است نه نور مشاهده ، كه بعد از ارتفاع جميع حجب ظلمانيه از انوار تجليات ذات متجلى مىگردد ، و سالك و عارف را مستغرق بحر فنا مىسازد .\r\nپس مستعد هستى از براى مكاشفهء بوارق و لوامع ، كه از تجليات صفات حاصل مىشود ، ولى استعداد نيل و ادراك حقيقت توحيد ، كه مقام مشاهدهء انوار ذات و مقام صاحب ولايات و نهايات ، و مقام سرّ سرّ بلكه سرّ الاسرار است هنوز از براى تو حاصل نشده است .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nپس چگونه نيل آن مرتبه و وصول به آن درجه از براى تو ميسر مىباشد ؟\r\nمگر بعد از تحصيل استعداد تام به مجاهدات شاقهء نفسانيه و رياضات علميه و عمليه و رفع جميع حجب ظلمانيه ، و تصفيهء سرّ از همهء شواغل نفسانيه بلكه شواغل قلبيه و توجه تام به حضرت ربوبيت و انقطاع تمام به درگاه احديت .\r\nپس در اين كلام شريف بلكه در اين تشبيه لطيف نيز ، اشاره است به ترغيب و تحريص كميل بن زياد در تحصيل استعداد تمام از براى وصول به اين مرتبه عليا و به اين درجه قصوى .\r\nوجه اشاره آن است كه : در مشبّه به مقصود والده از ريختن قطرات شير به دهن طفل دو چيز است : يكى آن است كه غذاى آن طفل باشد تا قوت بگيرد ، و ديگرى آن است كه لذت شير را بيابد تا راغب شود به مكيدن پستان ، متفطن باش ! و اخذ كن اين دقايق و لطايف و اين نكات و اشارات را كه ، به بركت توجه و انقطاع به آن معدن علوم ربانى و مخزن معارف يزدانى از اين كلام شريف بلكه از اين تشبيه لطيف كه در اين استعاره ملاحظه نموده‌اند استنباط نمودم ، و سابقى بر خود در اين باب بلكه در اكثر تحقيقات سابقه نديدم و غنيمت شمار « الحمد للّه - الملهم انوار العلوم و المعارف » .\r\n\r\nشرح جملهء « امثلك يخيب سائلا »\r\nپس كميل بن زياد عرض كرد : « امثلك يخيّب سائلا » يعنى : آيا مثل تو معدن علوم و اسرار ربانى و منبع معارف حقايق يزدانى ، و مثل تو كاملى و مكملى كه ، مقامش مقام تمكين و استقامت و مقام افاضت و هدايت است ، نااميد مىگرداند سائل خود را .\r\nبدانيد اى صاحبان بصيرت كه : شرح اين كلام شريف به نحوى كه با كلمات سابقه متلايم شود و تنافيى كه به حسب ظاهر مترايى مىشود مرتفع گردد ، موقوف است به تمهيد مقدمه‌اى ، و آن اين است كه : در شارقات سابقه در كشف حقيقت وحى و الهام بيان نمودم كه قلب شريف انسانى به جهت نورانيت و ملكوتى - بودنش ، قابل تجليات انوار حقايق و معارف است ، و حايل نيست در ميانهء او و لوح محفوظ كه مصور به همهء علوم و حقايق ، و مزين به همهء انوار و معارف است ،\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمگر تعلقات دنياويه و تشبثات كه حجب و سواترند در ميان آن لطيفه ملكوتيه و غريزهء برزخيه ، و ميان انوار عقليه كه در لوح محفوظ به قلم اعلى مصور و منقشند ، پس نسبت قلب انسانى به لوح محفوظ مثل نسبت آينه است كه مصور باشد به نقوش و عكوس به آينهء ديگرى در مقابل او ، كه او نيز مصور باشد به نقوش ، و ليكن پردهء در ميانهء آن دو آينه برداشته شود ، و مانع شود از انعكاس صور و نقوش هر - يك از آن دو آينه به آينهء ديگر .\r\nو از بينات است كه : هر وقت كه حجاب پرده از ميان آن دو آينه برداشته شود ، صور و عكوس هريك از آن دو آينه در ديگرى منقش مىشود ، و هريك از آن دو آينه به صور و عكوس خود در ديگرى منجلى مىشود ، و اگر يكى مصور باشد و ديگرى خالى از صور در حالت ارتفاع حجاب پرده اولا مصور منعكس مىشود به خالى از صور ، و ثانيا خالى از صور به همان صور منعكسه منعكس مىشود به مصور ، و به جهت نحوى از اتحاد در ميانهء صور اصليه و صور منعكسه امتيازى در حس نمىباشد و به خيال مىرسد كه انعكاس ديگرى تحقق ندارد .\r\nو نه چنين است ، ولى در اين مقام دقيقه‌اى است مرآتيه و لطيفه‌اى است عرفانيه و آن اين است كه انجلاء و انكشاف صور منعكسه در شدت و ضعف تابع صفا و كدورت آينه است ، به اين معنا كه هر آينه‌اى كه به مصقلهء تقدير يا تدبير بيشتر صفا دارد ، انجلاء و ظهور صور - اصليه باشد يا منعكسه - در او بيشتر و اقوى مىباشد از همان صور در آينه ديگر . پس صور آينهء مصفاى به كمال صفا ، در آينه مكدرهء به كدورات زنگ به نحو ضعف منعكس مىشود ، و به نهج كدورت منجلى مىگردد ، و صور آينهء مكدره در آينهء مصفاى به كمال صفا ، به نحو اظهر و اجلى منعكس مىشود ، و به نهج قوت و شدت ظاهر مىگردد .\r\nخلاصهء كلام : اختلاف صور مرآتيه در شدت انجلاء و ظهور و ضعف آنها بسته به شدت صقالت و صفاى مرآت و ضعف صفا و صقالت آن است ، حتى اينكه ، هرگاه مرآت به نهايت صفا و صقالت رسد ، تميّز در ميانهء صورت مرآت و مرآت نمىتوان داد ، بلكه به حسب حس گويا ، صورت مرآت است و مرآت صورت ، در اين حالت حاكى است كلام بعضى از شعراى عرب و عجم :\r\n رقّ الزجاج و رقت الخمر * فتشابها و تشاكل الامر \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n فكأنّها خمر و لا قدح * و كأنّها قدح و لا خمر \r\n* * *\r\n أكئوس تلألأت بمدام * امّ شموس تهلّلت بغمام \r\n* * *\r\n از صفاى مى و لطافت جام * بهم آميخت رنگ و جام مدام\r\nهمه جامست نيست گوئى مى * يا مدام است ، نيست گوئى جام \r\nمتفطن باش كه : لطيف المسلك و صعب المنال است و با غايت وضوح نهايت غموض دارد ، و بدان‌كه مناسب اين مقام حكايتى است غريب و قصه‌اى است عجيب كه حجت الاسلام غزالى در كتاب احياء العلوم نقل كرده است . اگرچه موجب تطويل است ولى به جهت توضيح مرام و تحقيق مقام ايراد مىنمايم ، و آن اين است كه : جماعتى از اهل روم ، گويا به حكم پادشاه خود وارد بلاد چين گرديده ، به خدمت پادشاه چين رسيدند ، و عرض كردند كه : ما را با اهل چين كه به مهارت و صناعت نقاشى و تصوير در همهء آفاق اشتهار دارند سخنى و دعوتى است ، يعنى :\r\nما صنعت نقاشى و تصوير را بهتر از ايشان مىدانيم .\r\nپادشاه چين فرمود كه : از كجا مشخص مىشود كه مهارت شما در صنعت نقش و تصوير بيشتر و بهتر از مهارت اهل چين است ؟ اهل روم عرض كردند كه :\r\nبفرماى موضعى از براى ما معيّن نمايند تا مشغول نقش و تصوير شويم ، به شرطى كه هيچ‌يك از ما بر علم ديگرى مطلع نشود ، و بعد از فراغ از عمل هردو را به نظر پادشاه برسانيم تا در ميانهء ما و ايشان حكم فرمايد .\r\nپس پادشاه صفهء بزرگى از براى ايشان معيّن نمود كه در يك سمتش اهل روم نقش كنند و در سمت ديگرش اهل چين ، و مقرر فرمود كه پرده‌اى در ميانهء ايشان كشيدند .\r\nپس هريك از ايشان به نقش و تصوير ديوارى مشغول شدند ، و چون اهل روم مىدانستند كه مهارت اهل چين در تصوير و نقاشى بيشتر است و با ايشان در اين باب مقاومت نمىتوانند كرد ، پس در مدتى كه اهل چين به دقت تمام به نقش و تصوير مشغول بودند ، اهل روم به دقت تمام به تصقيل و تصفيه ديوار خود اشتغال داشتند تا به نهايت صقالت و صفا رسيد . پس به خدمت پادشاه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nرسيده عرض كردند كه : از عمل خود فارغ شديم پادشاه قدم‌رنجه فرموده ملاحظه فرمايند و در ميانه ايشان موافق آنچه كه مطابق واقع است حكم فرمايند .\r\nپس پادشاه قدم‌رنجه فرموده با خدم و حشم تشريف آوردند . فرمود تا پرده را برداشتند . به مجرد ارتفاع پرده نقشهاى لطيف و تصويرهاى دقيق كه اهل چين در ديوار خود به دقت تمام كشيده بودند به ديوار اهل روم كه به دقت تمام تصفيه و تصقيل كرده ، به نهايت صفا و صقالت رسانيده بودند منعكس گرديد ، و به غايت حسن و لطافت و به نهايت انجلا و انكشاف در آن ديوار ظاهر گرديد و از غايت ظهور و انجلا و از شدت حسن و لطافت گويا در آن موج و جريان در اشراق و لمعان بود ، و گويا همه‌اش نقش و تصوير بود و اصلا ديوارى در ميان نبود . لهذا پادشاه چين حكم فرمود كه : نقش اهل روم احسن و الطف و مهارت ايشان در صنعت نقاشى از اهل چين بيشتر است . متفطن باش لطافت اين قصه را ، و متذكر باش بداعت و غرابت آن را .\r\n\r\nاشاره به اين معنا كه مقصود اصلى از عبادت و مجاهدات نفسانيه تصفيه قلب است ، و از طريق تصفيه ، نفس مظهر انوار غيبى و لمحات الهى مىشود\r\nبدان‌كه غايت اصلى و غرض كلى از همهء مجاهدات نفسانيه و رياضات علميه و عمليه و عبادات بدنيه و افكار قلبيه كه در شرايع حقه و نواميس الهيه مقرر فرموده‌اند ، تصفيه و تصقيل اين لطيفهء ربانيه و اين غريزهء ملكوتيه است كه برزخى است جامع در ميانهء عالم غيب و عالم شهادت و در ميانهء روحانيت و نفسانيات ، و مجمع البحرين است در ميانهء مفارقات و ماديات ، تا متجلى شود در او انوار غيبيه ، و متجلّى شود در او معارف ربانيه ، و منكشف شود از براى او حقايق روحانيه ، و منعكس گردد در او لوامع ملكوتيه ، و مستوى شود از براى فيوضات رحمانيه ، و مظهر و مجلّا گردد از براى شارقات عقليه و لمعات الهيه ، و الا هرچه حاصل شود در او خالى از وساوس و شبهات و برى از اوهام و ظلمات و عارى از اغلاط و كدورات نخواهد بود . دريا را قطره مىبيند و آفتاب را ذره و كوه را كاهى مىبيند و فيل را پشه ، عاقل را اندك اشارت كافى است ، و جاهل را صد هزار قصه و حكايت وافى نيست ، بصير را اندك ايمائى وافى و اعمى را هزاران بيان و\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nتبيان كافى نيست  « صُمٌّ بُكْمٌ عُمْيٌ فَهُمْ لا يَعْقِلُونَ »  « 1 » ،  « وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ »  « 2 »  « وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ »  « 3 » .\r\nبرمىگردم به اصل مدعا و آن اين است كه گاهى ارتفاع پردهء حجاب از ميان آن دو آينه به سعى و عمل حاصل آيد تا صور و نقوش هريك از آن دو آينه در ديگرى متجلى شود ، و يا صور و نقوش آينه مصور در خالى از صور منعكس گردد ، و گاهى رياح الطاف بىنهايات عنايت ازلى و مشيت لم يزلى وزيدن گيرد و پردهء حجاب را از ميان آن دو آينه برداشته به باد فنا مىدهد .\r\nخواهى بگو موجى از درياى رحمت سابقه رحمانى به جنبش آمده بنيان اساس پردهء حجاب را منهدم ساخته به قلزم فنا مىاندازد تا صور نقوش هريك از آن دو آينه در ديگرى متجلى گردد .\r\nلمعات نور آينه و كيفيت تجلى و انجلاى صور مرآتيه در شدت و ضعف و در ظهور و خفا در هردو صورت بسته به كيفيت صفا و انجلاى مرآت است چنان كه به حد انكشاف و انجلا آمد  « وَ لَهُ الْمَثَلُ الْأَعْلى فِي السَّماواتِ وَ الْأَرْضِ »  « 4 »  « إِنَّ فِي ذلِكَ - لَآياتٍ لِأُولِي النُّهى »  « 5 » و  « يَضْرِبُ اللَّهُ الْأَمْثالَ لِلنَّاسِ لَعَلَّهُمْ  يذكرون » « 6 » .\r\nبدان‌كه تجلى و انعكاس لمعات و انوار را بر مرآت قلبيه و بصيرت عقليه در صورت دوم ، جذبه و الهام گويند و تفضل و احسان خوانند . چنان كه در شارقات سابقه اشاره نمودم ، و گفته‌اند كه : جذبه اشاره است از تقرب بنده به خداى ، به مجرد اقتضاى عنايت ازلى و سابقهء مشيت لم يزلى ، بدون اينكه از بنده نظرى و فكرى حاصل آيد و يا عملى و مجاهده‌اى صادر شود .\r\n\r\nاشاره به بيان فرق بين تفضل و عدل و احسان و استحقاق\r\nو اين حالت دربارهء انبياء و اوصياء ( عليهم السلام ) بيشتر حاصل شود ، و\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 171 .\r\n( 2 ) . سورهء نور ( 24 ) ، آيهء 40 .\r\n( 3 ) . سورهء عنكبوت ( 29 ) ، آيهء 43 .\r\n( 4 ) . سورهء روم ( 30 ) ، آيهء 27 .\r\n( 5 ) . سورهء طه ( 20 ) ، آيهء 54 .\r\n( 6 ) . سورهء ابراهيم ( 14 ) ، آيهء 25 .\r\n","page_name":" 357 ","page_number":357},
  {"content":"\r\n\r\nدربارهء ديگران كمتر تحقق مىپذيرد ، چنان كه در نزد اصحاب بصائر و ارباب معارف مخفى و مستور نمىباشد ، و اخبار و آثار و بخصوص ادعيهء مأثوره از أئمهء اطهار ( عليهم صلوات اللّه ما بقى الليل و النهار ) مشحونند از تلميح به اين لطيفهء ربانيه و تلويح به اين دقيقهء الهيه و از ايمان به اين لمعهء الهاميه و اشاره به اين جذبهء روحانيه ، از آن جمله دعاى مشهور است كه از مشكات ولايت وارد است : « اللهم عاملنا بفضلك يا كريم و لا تعاملنا بعدلك يا رحيم » .\r\nو كلام سيد ساجدين است در صحيفهء كامله : « اللهم فصل على محمد و آل محمد ، و احملنى بكرمك على التفضّل ، و لا تحملنى بعدلك على الاستحقاق » و فقرهء دعاى مشهور است « يا مبتدء بالنعم قبل استحقاقها » ، و غير اينها از ادعيه و آثار كه از حيز شماره افزون و از حد احصا بيرونند . پس خواهى اين حالت روحانيه را جذبهء الهام بگو و خواهى تفضل و احسان بخوان .\r\nبدان‌كه تجلى و انعكاس لمعات روحانيه و انوار عقليّه را بر مرآت قلبيّه و بصيرت عقليه در صورت اول كه ارتفاع پردهء حجاب از ميان آن دو مرآت به جهت سعى و عمل و به سبب رياضات علميه و عمليه برخيزد ، عدل و استحقاق و استبصار و استكشاف گويند .\r\nبعد از تمهيد اين اشراقات و لمعات مىگويم : در شرح كلام كميل بن زياد ( زاد اللّه درجاته و مقاماته ) كه بعد از آنكه آن معدن علوم ربانى اشاره نمودند كه هنوز از براى تو استعداد تام از براى ادراك حقيقت توحيد كه مقام اهل نهايات است ، حاصل نگرديده است و ترغيب و تحريص فرمودند او را به تحصيل اين استعداد تا نيل آن مقام به واسطهء ولى مطلق حاصل گردد . عرض كرد كه به تفضّل و احسان با من رفتار كن نه به عدل و استحقاق يعنى فيضان انوار حقايق و معارف از كامل و مكملى كه مقامش تمكين و استقامت مرتبه‌اش مرتبهء انوار هدايت و كمالات است چنان كه مقام مثل تو بزرگوار است زيرا كه ولى مطلقى و واسطهء جميع فيوضات فياض على الاطلاقى مقصور بر استحقاق و استعداد نمىباشد بلكه به جذبه و الهام و به تفضل و احسان نيز متحقق مىشود ، و به وزيدن رياح الطاف و نهايات مثل تو كاملى و مكملى جميع حجب ظلمانيه از مرآت قلب من برخواسته به باد فنا مىرود و به مجرد عنايت و توجه مثل تو بزرگوارى مستعد وصول به اين\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمقام عالى مىگردم ، چون مقتضاى نظام اتم اشيا كه مترتب بر عنايت ازلى و مشيت لم يزلى است ، آن است كه هر دو حالت واقع شوند و هر دو صورت جارى گردند ، چنان كه بيان نمودم .\r\nلهذا آن معدن علوم ربانى اجابت فرموده مبادرت به جواب سؤال نموده فرمودند : « الحقيقة كشف سبحات الجلال من غير اشارة » .\r\n\r\nشرح كلام امام عليه السلام ، « كشف سبحات الجلال من غير اشارة »\r\nصاحب صحاح گفته است : « كشف الشىء فانكشف ، و تكشف » يعنى : « بيرون آورد شىء را از تحت حجاب ، پس منكشف شد » . و بعضى از محققين عرفا گفته است :\r\n« الكشف رفع الحجاب ، يقال كشف المرئة وجهها اى رفعت نقابها . و اصطلاحا هو الاطلاع على ماوراء الحجاب من المعانى الغيبية و الامور الحقيقية وجودا و شهودا » يعنى : « كشف به حسب لغت برداشتن حجاب است ، گفته مىشود كشف كرد زن روى خود را ، يعنى برداشت نقاب را از روى خود . و به حسب اصطلاح مطلع شدن است بر آنچه كه در پشت حجاب است از معانى غيبيه و امور حقيقيه از حيثيت وجود و شهود » .\r\nو صاحب نفايس الفنون گفته است : « حقيقت كشف بيرون آمدن چيزى است از حجاب بروجهى كه پيش از آن بر آن مدرك نباشد ، و هرچند در عالم انسان هفتاد هزار ( 70000 ) ديده كه ادراك هفتاد هزار ( 70000 ) عالم از جسمانيات و روحانيات تواند كرد مودع است .\r\nاما اهل عرفان مكاشفات را بر آن معانى اطلاق كنند كه مدركات باطن ادراك آن كرده باشند » . تمام شد عبارت نفايس الفنون .\r\nصاحب صحاح گفته است : سبحه بضم و سكون باء ، مهره‌ها يعنى دانه‌هايى است كه به آن تنزيه كرده مىشود خداى ، و سبحه نيز تطوّع از ذكر نماز است ، و تسبيح يعنى سبحان اللّه ، تنزيه خداوند عالم است ، منصوب است به مصدريت ، گويا گفته است : « ابرء اللّه من السوء براءة » .\r\nو كلام ايشان كه مىگويند : « سبحات وجه ربّنا ، بضم السين و الباء ، اى جلالته » يعنى : « سبحات وجه به معناى جلالت وجه است . و سبّوح از اسماء خدا است » .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nتغلب گفته است كه : هر اسمى كه بر وزن فعول است ، پس اولش مفتوح است مگر سبّوح و قدّوس » . تمام شد كلام صاحب صحاح ، و صاحب كنز اللغه گفته است : « سبحات جلال و بزرگى و عظمت و نور حق تعالى است » . و صاحب قاموس گفته است : « سبحات به فتح سين و باء مواضع سجود است ، و سبحات وجه اللّه انوار وجه خداست » .\r\n\r\nشرح حديث « ان للّه سبعين الف حجاب من نور و ظلمة ، لو كشفها لأحرقت سبحات وجهه . . . »\r\nو اين كلام و كلام صاحب صحاح اشاره‌اند به حديثى كه از مشكات نبوت وارد است كه فرموده‌اند : « انّ للّه سبعين الف حجاب من نور و ظلمة ، لو كشفها لأحرقت سبحات وجهه ما انتهى اليه بصره من خلقه . . . » .\r\nيعنى : « از براى خدا هفتاد حجاب است از نور و ظلمت كه هرگاه برمىداشت آن حجب را هر آينه مىسوزاند ، انوار وجه او آنچه را كه منتهى است بسوى او بصر او از خلقش » . مراد از حجب نورانيه مفارقات و روحانيات است . و مراد از حجب ظلمانيه اجسام و جسمانيات است . و مراد از كشف حجب برداشتن تعينات مراتب مترتبهء وجود است كه در سير نزولى واقعند تا به هيولاى اولى منتهى شود .\r\nو مراد از سبحات وجه انوار ذات است و يا انوار فيض اول و روح اعظم است كه مرتبهء امر اول و مقام ولايت مطلقه و خلافت عامه است كه اصالت مقام خاتم نبوت و مقام خاتم ولايت است چنان كه در احاديث مستفيضه از مشكات ولايت وارد است كه ماييم وجه خدا كه هلاكت از براى آن نيست ، و مراد از احراق و سوزانيدن عالم خلق ، افناى او است به اين معنى كه عالم خلقى متحقق نمىشود در عالم وجود مگر ذات اقدس و انوار وجه او زيرا كه كثرت در موجودات و امتياز خلق از امر به اعتبار تعينات مراتب وجود است - طولا و عرضا - چنان كه به استيفاى تمام در شارقه‌اى كه از براى بيان وجوب كتمان اسرار منعقد است به حد انكشاف آمد ، و بر تقدير ارتفاع حجب نورانيه و ظلمانيه تعينى باقى نمىماند تا خلقى متصور و كثرتى متحقق شود .\r\nاين است معناى حديث شريف اگر كلمهء « لو » به معناى خود باشد و آن عبارت\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاز امتناع جزاء است به جهت امتناع شرط ، چنان كه گفته مىشود : « لو جئتنى لاعطيتك درهما » يعنى : « اگر مىآمدى هر آينه عطا مىكردم به تو درهمى » .\r\nيعنى چون نيامدى عطا نكردم و ممكن است كه كلمهء « لو » معناى ان الشرطيه باشد و اشاره به سير صعودى و سفر از خلق بسوى حق باشد .\r\nبيانش آن است كه : نسخهء شريفهء انسانى به جهت كليت و جامعيت نشأت وجودش بر همهء حجب نورانيه و ظلمانيه مشتمل است ، و آنا فآنا ، از حجابى از حجب ظلمانيه به حجاب ديگر منتقل مىشود ، به حجب نورانيه منتهى مىشود ، و همچنين آنا فآنا ، از حجابى از حجب نورانيه به حجاب ديگر صعود مىنمايد تا سير الى اللّه به انتها رسد ، و به عالم انوار مجرده و عقول مفارقه داخل شود . چنان كه در بيان مراتب موت طبيعى و ارادى و در تحقق درجات محو و فنا به استيفاى تمام به حد انكشاف آمد .\r\nپس مراد از هفتاد هزار حجاب ، حجبى است كه در مراتب نشآت انسانى متحقق مىشوند از درجات جسمانيه و درجات روحانيه ، و مراد از كشف حجب ارتفاع آن حجب است به جذبات ربّانيه و رياضات علميه و عمليه .\r\nو مراد از احراق انوار وجه عالم خلق را ، آن است كه بعد از آنكه حجب ظلمانيه و نورانيه مرتفع گرديدند و تلبس به انوار الهيه ، و اخلاق ربّانيه حاصل گرديد ، جنبهء خلقيت سالك عارف و انسان كامل بالكليه محترق گرديده ، محو جمال ازلى و فانى در جلال لم يزلى مىباشد .\r\nپس بنابراين معنا اين حديث شريف اشاره است به اول مقامات و درجات اهل نهايات كه سفر ايشان بالحق فى الحق است . چنان كه فقرهء شريفهء « سبحات الجلال من غير اشارة » اشاره به اين مقام است و به زودى منكشف خواهد شد .\r\n\r\nبيان وجوه فرق در ميان صفات جمال و جلال صفات\r\nو صاحب صحاح گفته است : « جلّ يجلّ ( بكسر الجيم ) جلالة ، اى عظم قدره ، و الجليل العظيم » . يعنى : جلالت به معناى بزرگى و جليل به معناى بزرگ است » .\r\nبدان‌كه صفات ذات اقدس خداوند يگانه را منقسم كرده‌اند اولا به صفات ثبوتيه و صفات سلبيه .\r\nاول عبارت است از معانى وجوديه و نعوت ثبوتيه كه از براى ذات اقدس\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nثابتند ، و تعبير از اين قسم از صفات به صفات جماليه و اوصاف كماليه است . زيرا كه مفاد آنها وجود و ثبوت است ، و جهات وجود از آن جهت كه وجود است زينت و جمال و خيريّت و كمال است .\r\nدوم عبارت است از معانى و اوصاف كه مفاد آن تقديس و تنزيه و معناى آنها سلب و قصورات و نقصانات است ، و با كثرات غير محصوره ، برمىگردند به صفت واحده كه تعبير از آن به سبّوحيّت و قدّوسيّت است ، و به حسب وجود و مصداق عين ذات اقدس مىباشند چنان كه اشاره نمودم و در كتاب لمعات الهيه به بسط تمام محقق نمودم ، و اين قسم از صفات را صفات جلال و اوصاف جلاليه گويند .\r\nزيرا كه مفاد آن صفات آن است كه : ذات اقدس اجل است از اينكه به نقصانات و قصورات مشوب و به صفات ممكنات و مخلوقات موصوف شود ، و اعظم است از اينكه مدرك ابصار و اوهام و محاط عقول و اذهان گردد . و كلام معجز نظام  « تَبارَكَ اسْمُ رَبِّكَ ذِي الْجَلالِ وَ الْإِكْرامِ »  « 1 » اشاره به اين دو قسم از صفات الهيه است ، اين است مذاق جماعتى از محققين حكما و عرفا در بيان صفات جمال و صفات جلال .\r\nو از كلام بعضى عرفا مستفاد مىشود كه : هر صفتى كه مفادش قهّاريت و افناء و جبّاريت و كبرياست صفت جلال است ، حتى اماته و اعاده و افنا را از صفات جلال ، و مميت و معيد و مغنى را از اسماء جلال ، و جباريت و عظمت و قيوميت را از صفات جلال ، و جبّار و عظيم و قيّوم را از اسماء جلال شمرده ، و گفته است كه : سه صفت اول از صفات جلال صفات فعلى است ، و سه صفت دوم از صفات جلال و صفات ذاتى است .\r\nو هر صفتى كه مفادش لطف و ابقاء و زينت و كمال است صفت جمالى است - از صفات ذات باشد مثل علم و قدرت و حيات و مانند اينها ، يا از صفات فعل مثل رازقيت و خالقيت و احياء و اماته و مانند آنها - اگرچه ممكن است برگشتن اين اصطلاح به اول چنان كه در نزد بصير محدق حاذق و محقق مخفى و مستور نمىباشد .\r\nولى كلمات اين قائل خالى از مناقشات بلكه متناقضات نيست ، و بعضى از محققين ايشان گفته است كه : جمال عبارت از ذات است و جلال عبارت از صفات ،\r\n\r\n\r\n","description":"","footnote":"\r\n( 1 ) . سوره الرحمن ( 55 ) ، آيه 78 .\r\n","page_name":" 362 ","page_number":362},
  {"content":"\r\n\r\nو مراد از انوار جمال انوار ذات است ، و مراد از انوار جلال انوار صفات .\r\n\r\nبيان آنكه معناى « كشف سبحات جلال » انكشاف انوار جلال است\r\nبعد از شناختن مفردات فقرهء مذكوره ، بدان‌كه مراد از كشف سبحات جلال رفع حجب و استار تعينات نفسانيه و تعلقات روحانيه و قلبيه است كه حجب و استارند از مشاهدهء انوار جلال تا انوار جلال كه عبارت از انوار عقليه و مجردات نورانيه و عقول مفارقه‌اند منكشف و مشاهده گردند . چنان كه همين معنى از كلمات منقوله از اهل لغت و غير ايشان ظاهر گرديد ، و مقتضاى محاورات در استعمال كلمهء « كشف » و مرادفات آن از لغت عرب و فرس ، نيز همان است كه از اهل لغت ظاهر گرديد . در مصطلح عرفا نيز همين معنى مراد است ، غايتش اين است كه ايشان متعلق « كشف » را به معانى غيبيه و امور حقيقيه و يا مدركات باطن مقيّد ساخته‌اند .\r\nپس معناى « كشف سبحات الجلال » انكشاف انفس اين انوار است در نظر سالك عارف به جهت ارتفاع حجب خلقيه ، نه برداشتن اين انوار است از نظر او تا از نظر او ساقط گردند و منكشف و مشاهد چيزى ديگر باشد . چنان كه جماعتى از فحول عرفا و غير ايشان فهميده‌اند . لهذا اين فقرهء شريفه را بر مقام جمع و فناى كلى حمل كرده‌اند ، و سه فقره بعد از آن را عبارت اخراى از آن ، گرفته‌اند ، و فقرهء چهارم را بر مقام فرق بعد از جمع ، و صحو بعد از محو ، و بقاى بعد از فنا ، كه مقام تمكين و استقامت و مرتبهء تكميل و هدايت است حمل كرده‌اند ، و به اين جهت فقرات حديث شريف را كه از معدن حكمت و معرفت صادر است از تلايم و تناسب انداخته‌اند .\r\nو بعضى از مشايخ عظام از جهت فرار از اين معنا ، فقرهء آخره را نيز عبارت اخراى از فقره اول گرفته است ، و همهء فقرات را بر يك معنى حمل نموده است .\r\nاگرچه بنابراين ، اين اختلال مرتفع مىشود ، ولى اختلالات ديگر در اصل حمل او و شرح او نيز به حال خود باقى است . چنان كه اشاره خواهم نمود ، با اينكه بيان خواهم نمود كه اگر معناى فقرهء شريفه آن باشد كه ايشان فهميده‌اند نيز ، حمل آن فقره بر مقام فناى كلى ذاتى خالى از اشكال و اختلال نخواهد بود .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nبدان‌كه انوار جلال ( كه تعبير از آنها در لسان شريعت حقّه به عبارات مختلفه و اسامى متشتته است و گاهى به « عقل » است و گاهى به « أمر » و گاهى به « نور » است و گاهى به « قلم » و گاهى به « مفاتيح » و گاهى به « خزاين » و گاهى به « يد مبسوطه » است و گاهى به « رحمت واسعه » و گاهى به « وجه » است و گاهى به « مشيت ثانيه » ،\r\n عباراتنا شتّا و حسنك واحد * و كل الى ذاك الجمال تشير \r\nاينها همه به حسب سير بداياتى نزولى است ، و به حسب سير نهاياتى صعودى نيز عبارات مختلفه و عنوانات متشتّته دارند . در شارقات سابقه همه را با شواهدى از آيات و اخبار به استيفاى تمام بيان نموده‌ام ) بالكليه از علايق ماديه و لواحق نفسانيه مجردند ، بلكه انوار محضه و فعليات صرفه‌اند ، يعنى همه كمالاتى كه به امكان عام از براى ايشان ممكن است بالفعل دارند ، به وجهى واحدند و به وجهى كثير ، ولى جنبهء كثرت ايشان در جنبهء وحدت ايشان مستهلك و مستغرق است ، و از براى اشاره به اين دو جهت در صحيفهء الهيه وارد است :   « ن وَ الْقَلَمِ وَ ما يَسْطُرُونَ »   « 1 » ،  « وَ ما أَمْرُنا إِلَّا واحِدَةٌ »  « 2 » .\r\nآيا نمىبينى كه چگونه ضميرى كه به قلم راجع است ضمير جمع مذكر عاقل آورده ؟\r\nبا اينكه قلم مفرد است ، افراد اشاره به جهت وحدت ، و جمع اشاره به جهت كثرت است و صيغهء جمع مذكر عاقل اشاره است به اينكه صاحبان علمند .\r\nو نمىبينى كه چگونه تعبير از آن عالم به صيغهء « امر » فرموده نه به صيغهء « اوامر » ؟ و با وجود اينكه كلمهء امر مفرد مذكر است صفت آن را كه عبارت از واحده باشد مؤنث آورده است .\r\nافراد كلمهء امر ، و وصف آن به وحدت ، اشاره به جهت وحدت ، و تأنيث نعت اشاره به جهت كثرت است . پس در عين تصريح و اشاره به وحدت آن عالم اشاره به كثرت نيز فرموده است .\r\nو لهذا مقام ايشان ، امر مطلق و فعل مطلق و صنع مطلق و رحمت واسعه\r\n\r\n\r\n","description":"","footnote":"\r\n( 1 ) . سورهء قلم ( 68 ) ، آيهء 1 .\r\n( 2 ) . سورهء قمر ( 54 ) ، آيهء 50 .\r\n","page_name":" 364 ","page_number":364},
  {"content":"\r\n\r\nو يد مبسوطه است و محيطند به همهء مادون خود به احاطهء اطلاقى وجودى لهذا انكشاف آنها انكشاف همهء خلايق وجوديه است ، و از اين جهت است كه ، توحيد سالك عارف در اين مقام اقوى و اكمل و اجلى و اظهر است از مقامات سابقه .\r\nو چون بالكليه از جهات خلقيّت مجرد و مبرّا مىباشند ، لهذا سير سلّاك سالك حقيقت و معرفت از خلق بسوى حق به اين مقام منتهى مىشود ، و سلوك اهل بدايات در اين مقام به انتها مىرسد ، و سفر ديگر كه مخصوص اهل نهايات و ولايات است از سر گرفته مىشود ، آن را سفر بالحق گويند ، چنان كه در شارقات سابقه با وجه تسميه بيان نمودم .\r\nو لهذا اشارهء حسيه و نفسيه و قلبيه و روحيه در آن مقام متصور نمىباشد ، بلكه نظر به جهت وحدت آنها و احاطه و اطلاق آنها قابل هيچ اشاره نمىباشند .\r\nپس ملخّص معناى فقرهء شريفه اين است كه : حقيقت توحيد سالك عارف ، انكشاف انوار جلال است بدون هيچ اشاره از اشارات مذكوره و يا بدون هيچ اشاره ، زيرا كه سالك در اين مقام فانى است در فعل مطلق حق جلّ و علا .\r\nو در شارقات سابقه نيك تأمل نماى كمال انكشاف حاصل شود ، اگرچه حقيقت انكشاف اين مقامات به قال ميسّر نمىشود بلكه مجاهدات نفسانيه مىخواهد تا به مقام وصال منتهى شود ، و مكاشفه و مشاهدهء عيانى حاصل گردد .\r\n\r\nاشاره به سرّ تعبير از انوار و سبحات ، به صفات جلال\r\nو بدان‌كه تخصيص انوار به جلال آن است كه اين انوار به جهت تنزّه و تقدّس از علايق و تعينات خلقيه مظهر اسماء تنزيهيه و صفات جلاليه مىباشند .\r\nو بسوى اين دقيقهء عرفانيه اشاره است آيهء شريفه  « وَ نَحْنُ نُسَبِّحُ بِحَمْدِكَ وَ نُقَدِّسُ لَكَ »  « 1 » .\r\nوجه اشاره در تقديم ضمير فصل آن است كه ، افادهء حصر و اختصاص مىنمايد . وجه تخصيص آن است كه ، حق تنزيه و حقيقت تقديس در صورتى متحقق مىشود كه وجود منزّه وجود تنزيهى باشد تا تواند آيت و حكايت شود از تقديس\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 30 .\r\n","page_name":" 365 ","page_number":365},
  {"content":"\r\n\r\nو تنزّه مفيض خود ، و مظهر و مجلا گردد از براى ظهور قدسيت و نزاهت جاعل خود ، لهذا آيات انفس و آفاق در آيتيّت متفاوت‌اند . و لهذا روح اعظم را در لسان نبوت ، آيت كبرى گفته‌اند . و لهذا انسان كامل را در لسان عرفا مظهر جامع گويند .\r\nبدان‌كه اگرچه آن انوار قدسيه به جهت تزيّن به زينت كمالات حقيقيه از علم و قدرت و حيات و مانند آنها مظهر صفات جماليه و نعوت كماليه نيز مىباشند ، و ليكن چون آن جنبه را نحو اختصاص به آن انوار قدسيه مىباشد نه اين جنبه را از براى تنبيه به اين دقيقهء عرفانيه به صفات جلال تخصيص فرموده است نه به جمال و وجه تخصيص ، بنا بر اصطلاح دوم در صفات جلاليه آن است كه : اين انوار ، مظهر جبّاريت و قهّاريت و مجلاى عظمت و كبرياء و محل اماته و افناى تعيّنات خلقيه مىباشند .\r\nخواهى بگو : ماهيت جباريت و قهاريت و واسطهء اماته و افناى حق جل و علا مىباشند نسبت به ساير اسماء ، زيرا كه مقام ايشان مقام امريّت و قيوميت است ، چنان كه به استبفاى تمام در شارقات سابقه به حد انكشاف آمد ، و وجه تخصيص بنا بر اصطلاح سوم ظاهر است . زيرا كه در نزد ايشان صفات مظهر ذات و اين انوار مظهر صفات‌اند . در جميع آنچه كه به رشتهء تقرير كشيدم و به سلك تحرير آوردم .\r\n\r\nشرح فقرهء حديث بقوله : « زدنى بيانا »\r\nپس كميل بن زياد عرض كرد : « زدنى بيانا » صاحب صحاح گفته است :\r\n« البيان ما تبين به من الدلالة و غيرها . » يعنى : « بيان چيزى است كه ظاهر گردد به آن ، چيزى از دلالت و غير آن » . و نيز گفته است : « بان الشىء بيانا ، اتّضح فهو بيّن » . يعنى : « اتضاح است و بين به معناى متّضح » و صاحب كنز اللغه گفته است :\r\n« بيان آشكارا شدن و روشن شدن و سخن فصيح گفتن است » . و نيز گفته است . « اتّضاح ، روشن و آشكارا شدن است » .\r\nپس منكشف گرديد كه بيان اخص از مطلق علم و ادراك است ، بلكه از كلمات منقوله مستفاد مىشود كه در صورتى كلمهء « بان » و « بيان » را استعمال مىكنند كه شىء در مرتبه مكاشفه و مشاهده باشد ، زيرا كه آشكارا و روشن كه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nترجمهء بيان است به حسب متفاهم اهل فرس مستعمل نمىشوند ، مگر در صورتى كه شىء در مرتبه مشاهده و مكاشفه باشد .\r\nلهذا صاحب صحاح « بيان » را به اتّضاح ، تفسير نموده است نه به وضوح و به « تبين » تعبير نموده است نه به ظهور ، زيرا كه زيادتى مبانى دلالت مىكند بر زيادتى معانى ، چنان كه در نزد اهل عربيت مقرر است ، و مقتضاى قواعد ممهده در اصول فقه بقاى لفظ است در معناى خود تا خلافش ثابت شود .\r\nلهذا اهل عرفان در تقسيم يقين گفته‌اند : « علم اليقين ما حصل بالبرهان ، و عين اليقين ما هو فى حكم البيان » .\r\nيعنى : « علم اليقين چيزى است كه حاصل شود به برهان ، و عين اليقين چيزى است كه در حكم بيان باشد ، و حق اليقين چيزى است كه در حكم عيان باشد » .\r\nبدان‌كه ظاهر از اين كلام و از كلمات سابقه از سؤال و جواب ، چنان كه مشروح گرديد و ظاهر از كلام آن جناب « اطف السراج ، فقد طلع الصبح » چنان كه مبين خواهد گرديد و ظاهر از جلالت قدر كميل بن زياد ، كه از اصحاب اسرار آن معدن علوم ربانى و منبع معارف يزدانى بود ، و اقل مراتبش اين بوده است كه ، مكاشفات قلبيه كه از علوم ارثيه و خاصهء ارباب مسالك حقيقت و معرفت و مخصوص اصحاب قلوب ، و اصحاب مجاهدات نفسانيّه و رياضات علميّه و عمليّه است ، از براى او حاصل بوده است آن است كه : مقصود او از اصل سؤال از حقيقت توحيد و از طلب زيادتى انكشاف و ظهور مراتب آن حقيقت است به حسب اسلوب عرفانى و به نهج بيان و شهود يقينى كه به جذبات التفاتات و بيانات آن صدرنشين بارگاه ولايت و خلافت ربانى و متمكن مقام استقامت و هدايت سبحانى حاصل شوند ، نه بيان مفهومات و عنواناتى كه تعبير واقع مىشوند از حقايق آن مقامات و درجات به حسب بيانات علمى نه غيبى ، زيرا كه شأن كميل بن زياد اجل است از اينكه عنوانات و تعبيرات و بيانات علمى آن مراتب را نفهميده باشد ، و يا ندانسته باشد كه حقيقت توحيد را مراتب و مقامات است ، با اينكه آيات و اخبار از اين معانى و بيانات و از اشاره به اين مقامات و درجات مشحونند . چنان كه در شارقات سابقه به بعضى از آنها اشاره نمودم .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nبيان آنكه مراد ، از زيادتى بيان ، انكشاف غيبى است نه انكشاف عناوين و تعابير\r\nپس منكشف گرديد كه مقصود كميل بن زياد از كلام خود كه زياد كن بر من ، بيان را اين است كه ، به جذبهء التفات تو مرتبه‌اى از مراتب حقيقت بر من منكشف و عيان گرديد . مرتبهء ديگر را منكشف گردان .\r\nبدان‌كه اگر مقصود بيان عنوانات و معنونات حقيقت توحيد و يا استكشاف مراتب و درجات آن باشد به حسب بيانات علمى ، بايد مقصود او در اين باب نيز از فزونى بيانات ، بيان مقام ديگر و درجهء آخر از توحيد باشد . زيرا كه حقيقت و معناى توحيد - چنان كه در شارقات سابقه به حد انكشاف آمد - مبادرت از ظهور و انكشاف وحدانيت و فردانيت شىء است ، و محقق گرديد كه توحيد را مراتب و مقامات است ، پس بيان و انكشاف زايد به هر نحو كه متحقق شود مقام ديگرى از توحيد خواهد بود . از اينجا ظاهر مىشود فساد كلمات جماعتى از شرّاح حديث شريف كه اولا : سؤالات را بر بيانات عنوانات و مفهومات علمى حمل كرده‌اند ، و بعد از آن بعضى هر چهار فقره را عبارت اخراى از « كشف سبحات الجلال » گرفته است ، و بعضى سه فقرهء اول ، از چهار فقره را عبارت اخراى از كشف سبحات گرفته است .\r\n\r\nشرح كلام امام ( عليه السلام ) بقوله : « محو الموهوم مع صحو المعلوم »\r\nپس فرمود آن معدن علوم ربانى : « محو الموهوم مع صحو المعلوم » صاحب صحاح گفته است : « محى لوحه ، يمحوه محوا . از باب نصر ينصر و يمحيه محيا يمحاه ايضا از باب ضرب يضرب و علم يعلم ، يعنى : زايل گردانيد نقشها را از روى لوحش » . و صاحب كنز اللغه گفته است : « محو به معناى ستردن ، يعنى : زايل - گردانيدن موى است » . و نيز در صحاح گفته است : « و همت فى الحساب وهما ، از باب ضرب يضرب ، و بسكون‌ها ، در مصدر يعنى رفت ذهن من به سوى اين شىء و حال آنكه اراده كرده بودم غير آن را » .\r\nو توهّم به معناى ظنّ ، و ايهام و توهيم به گمان ديگرى انداختن است ، و صاحب كنز اللغه گفته است : « وهم ، به فتح‌ها ، در حساب و غير آن غلط كردن و\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nو هم به سكون‌ها ، دل به چيزى رفتن و گمان اندك بردن و گمان به غلط بردن » . صاحب صحاح گفته است : « صحو به معناى هشيار شدن از مستى است ، و از اين جهت است كه مست را بعد از هشيارى صاح گويند . و به معناى رفتن ابر است از اين جهت است كه روز را بعد از زوال ابر صاح گويند ، يعنى : بيرون آينده از زير ابر » .\r\nو گفته مىشود : « اصحت السماء فانقشع عنها الغيم فهى مصحية . يعنى : پراكنده شد از آسمان ابر ، پس نمايان گرديد » .\r\nبعد از شناختن معانى مفردات فقره مذكوره به حسب لغت بدان‌كه محو و صحو در اصطلاح اهل عرفان - چنان كه سابقا بيان نمودم - از همين معانى مأخوذ است . و « وهم » در اصطلاح حكما و متكلمين عبارت است از : قوه‌اى كه مودع است در آخر بطن دوم از دماغ ، شأنش ادراك معانى جزئيه متعلقه به محسوسات است ، مثل ادراك صداقت زيد و ادراك عداوت عمرو ، و در مقدم بطن سوم ، قوه‌اى مودع است كه شأنش حفظ مدركات قوهء واهمه است و آن را حافظ گويند . و در مقدم بطن اول از دماغ قوه‌اى مودع است كه شأنش ادراك صور محسوسات است از طرق حواس ظاهره پنجگانه كه عبارتند از سامعه و باصره و ذائقه و شامه و لامسه .\r\nو چون اين قوه لوح نفس است به زبان يونانى « بنطاسيا » اش نامند . و چون مجمع صور مدركه همه حواس ظاهره پنجگانه است حس مشترك گويند ، و در مؤخر بطن اول از دماغ قوه‌اى مودع است كه شأنش حفظ مدركات حس مشترك است ، و آن را خيال و قوهء خياليه گويند ، و در مقدم بطن دوم از دماغ قوه‌اى مودع است كه شأنش تفصيل و تركيب معانى جزئيه و صور خياليه و تركب معانى جزئيه با صور خياليه است . و اگر مستعمل آن قوهء عقليه باشد مفكّره‌اش نامند .\r\nو اگر قوهء واهمه باشد متخيله‌اش خوانند . و گاهى متصرفه‌اش نيز گويند ، مستعملش هرچه باشد چون شغلش محاكات صور است ، پس به آن مصحح مىشود منامات صادقه و كاذبه - چنان كه در شارقات سابقه اشاره نمودم - و چون عملش تركيب و تفصيل است ، به آن مصحح مىشود استنباط صغريات و كبريات قياسات برهانيه و غير برهانيه از براى نفس انسانيه . و آن غير واهمه است چون قوهء واهمه باطنه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاست ، زيرا كه تفاوت نيست در ميانهء مدركات آن و مدركات قوهء عاقله مگر به اضافه بسوى ماديات و عدم اضافه بسوى آنها . مثلا معناى صداقت با اضافه بسوى زيد ، از مدركات وهم است و با قطع نظر از اضافه از مدركات عقل .\r\nپس در حقيقت « وهم » عقل مضاف است . لهذا تجرد وهم و مدركاتش از ساير قوا و مدركات آنها بيشتر است . حتى اينكه از لواحق ماده نيز مجردند ، به خلاف حس مشترك و مدركاتش كه ، اگرچه از ماده مجردند ولى از لواحق ماده كه عبارت مىباشند از مقدار و شكل و غير اينها مجرد نيستند .\r\nلهذا گاهى وهم مىگويند و اراده مىكنند همه قواى باطنه را ، و موهوم مىگويند ، و قصد مىكنند مطلق مدركات قواى باطنه را ، و وجه تسميه‌اش به وهم و به قوهء واهمه آن است كه غالبا به جهت ضيق نشأتش موجب سهو و غلط مىشود در باب عقليات ، و دائما با قوهء عاقله در آن باب معاند و معارض است ، لهذا از جنود جهل و شيطان ، شمرده مىشود ، و به همين قدر اكتفا مىكنم از مباحث قوا از باب مقدمه ، و الا آن مباحث را عرض عريضى است ، نه اين وجيزه را گنجايش آن و نه اين فقير را مجال بيان .\r\nپس مىگويم ، فرمودند آن جناب كه : حقيقت توحيد زايل گردانيدن موهوم است با آشكارا شدن معلوم . مراد از موهوم مرتبهء انوار جلال است ، و وجه اطلاق موهوم به اين مرتبه آن است كه مشاهدهء حق جل و علا كه حقيقت توحيد و قرهء عين سالك عارف است ، در اين مرتبه اضعف است به مراتب شتى از انكشاف آن در مرتبهء شوقش ، كه مرتبهء مشاهدهء صفات و فناى در صفات است ، چنان كه انكشاف مدركات وهم اضعف است به مراتب شتى از انكشاف مدركات عقل ، و يا به جهت اينكه وهم به معناى ظن مستعمل مىشود و نسبت اين مرتبه از توحيد به مراتب فوقش نسبت نقص به تمام و نسبت ظن به يقين است .\r\n\r\nاشاره به آنكه « محو الموهوم » به همهء معانى وهم قابل حمل است\r\nو يا به جهت اين است كه سرّ عارف متعلق مىشود به اين مرتبه ، و حال اينكه مراد او نيل به اعلى مراتب توحيد است كه مقام جمع و فناى در فنا و مرتبهء لو كشف الغطاء است ، و يا به جهت اين است كه به نظر عارف مىآيد كه مقامى فوق\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاين مقام متصور نمىباشد ، متذكر و متفطن باش .\r\nو مراد از معلوم ، ذات اقدس حق جل و علا است ، كه به وجهى در مراتب سابقه و بخصوص در اين مرتبه از براى سالك عارف معلوم است ، و الا سلوك بسوى آن ، و طلب نيل لقاى آن ، متصور نمىباشد ، و ليكن با حجابى و حجبى ، لهذا فرمودند : مع صحو المعلوم . زيرا كه صحو بيرون آمدن آفتاب است از زير ابر ، و مرتبهء انوار جلال كه مرتبهء فعل است ، به منزلهء غمام است نسبت به مراتب فوق - چنان كه اشاره نمودم .\r\nپس اين كلام لطيف اشاره است به فنا و استغراق سالك عارف در بحر مشاهدهء صفات حق جل و علا ، و مكاشفه و مشاهدهء آنها به حيثيتى كه جملهء افعال در نظر او ساقط گردند ، و اين قسم از كشف را كشف خفى خوانند . چنان كه كشف در مرتبهء سابقه را كشف سرّى گويند . بنا بر اينكه مقام سرّ فوق روح باشد ، چنان كه در شارقات سابقه منكشف گرديد .\r\nو كلام سلطان اوصياء ( عليه التحية و الثناء ) در حديث مشهور « و كمال توحيده الاخلاص له » اشاره به اين مرتبه از توحيد است ، و ممكن است كه مراد از موهوم و معلوم ، خود سالك باشد ، زيرا كه به جهت فنا و استغراق و دهشت و تحيرّش صادق است بر او هست و نيست . پس به وجهى موهوم است و به وجهى معلوم ، و مراد از محو ، ازالهء دهشت و تحيّر او باشد كه به جهت فناى در افعال حاصل است . و مراد از صحو ، هشيارى او باشد از اين دهشت و اضطراب به جهت وصول جذبه‌اى از جذبات الهيه تا استعداد مشاهدهء ما فوق كه مشاهدهء صفات حق است حاصل شود و غرق بحر محيط فناى آن صفات گردد چنان كه كيفيت اين معنا را در احاديث معراج خاتم جمع مراتب نبوت به تفصيل تمام مذكور گرديد و از براى اشاره به اين مقام از آن جناب مستطاب وارد است « اللهم زدنى فيك تحيّرا » چنان كه ابن جمهور احسائى در كتاب مجمل نقل كرده است . بدان‌كه نه آن‌قدر از لطايف و دقايق معانى بيان اسرار بلاغت و رموز فصاحت و دقايق و نكات ديگر در فقرهء سابقه و بخصوص در اين فقرهء شريفه مندرج و مندمج است ، كه نتوان در صفحات اوراق تقرير و تحرير نمود ، و شمّه‌اى از آن لطايف و دقايق كه به فهم قاصر اين\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nفقير رسيده است ، اشاره مىنمايم اگرچه موجب تطويل و اطناب باشد . ولى چون موجب مزيد انكشاف اصل مطلوب است ايراد مىنمايم ، و از براى اينكه مورث زيادتى اطناب نباشد به اين فقرهء شريفه اقتصار مىنمايم ، و لطايف و دقايق و رموز و اسرار فقرات ديگر را به مقايسه و استنباط طلّاب حقايق و معارف مىگذارم ، پس مىگويم :\r\n\r\nاشاره به شمّه‌اى از لطايف و دقايق علم بيان در معانى فقرات حديث\r\nدر كلمهء محو ، استعارهء مصرّحهء تحقيقيه است به اين معنا ، كه مشبّه به را ذكر فرموده مشبّه را ، انداخته‌اند ، و در حقيقت متضمن به استعارهء تحقيقيه است .\r\nيكى از وجوه ، تشبيه ازالهء حجب انوار است از نظر سالك به محو و ازالهء نقوش از لوح و يا در حجابيت و يا به موى اگر محو ، به معناى ستردن باشد ، چنان كه در كلام كنز اللغه گذشت ، و در رقت و نازكى حجاب در اين مقام از سلوك .\r\nسوم در تشبيه سرّ عارف است به لوح كتاب در انتقاش به صور علميه و حقايق عرفانيه ، و در كلمهء موهوم نيز استعاره مصرّحه تحقيقيه است به وجوه عديده ، چنان كه اشاره نمودم .\r\nو در كلمهء مع ، كه در مقام حال است ، اشارهء لطيفه است به آنچه كه در شارقات سابقه منكشف گرديد ، كه هر محوى مستلزم اثباتى و هر فنائى موجب بقائى و هر موتى مورث ولادتى است ، و در كلمهء صحو ، نيز استعارهء مصرّحهء تحقيقيه است ، و در حقيقت متضمن سه استعاره تحقيقيه است ، يكى در تشبيه كمال انكشاف صفات است از حجاب سبحات ، به تمام انكشاف آفتاب از زير غمام .\r\nدوم در تشبيه سبحات است به غمام در رقّت و نازكى ساتريّت ، به نحوى كه آن شىء به وجهى مستور باشد ، و به وجهى مشهود .\r\nسوم در تشبيه صفات است به آفتاب در نورانيت و ظهور ذاتى ، و در مستور - بودن به حجاب عارضى ، و در انكشاف تمام بعد از زوال آن حجاب . و در كلمهء موهوم و معلوم ترشيح بيانى است ، و در ميانهء موهوم و معلوم و همچنين در ميانهء\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمحو و صحو ، طباق است ، و در انداختن مسند اليه در اين فقره به قرينهء فقرهء سابقه احتراز از عبث و تخيل رجوع به اقواى دليلين است .\r\nو در كلمهء محو اشاره به دهشت و تحيّر سالك است در اين مقام ، و در كلمهء صحو ، بلكه در محو ، نيز اشاره است به اينكه هنوز ريشهء حجاب باقى است .\r\nو در كلمه موهوم ، بلكه به وجهى در كلمه محو ، بلكه صحو ، چنان كه ايمائى نمودم اشارهء لطيفه است به اينكه حجاب به غايت رقيق و غطا به شدت نازك است .\r\nمتفطن باش در لطافت و حلاوت اين تشبيهات و استعارات در افادهء اين مطلب دقيق المسلك و در افاضهء اين مقصد صعب المنال كه در فوق بشريت است .\r\n\r\nشرح جملهء « هتك الستر لغلبة السرّ » در كلام معجزنظام امام عليه السلام\r\nپس عرض كرد كميل بن زياد : « زدنى بيانا » يعنى زياد كن بر من بيان را .\r\nپس فرمودند آن معدن علوم ربّانى : « هتك الستر لغلبة السرّ » . صاحب صحاح گفته است : « الهتك خرق الستر عما وراء » . يعنى : « هتك پاره كردن پرده است از چيزى كه پشت سر آن پرده است » و صاحب كنز اللغه گفته است : « هتك پرده ، دريدن آن است » .\r\nو نيز صاحب صحاح گفته است : « سرّ ، به كسر سين مفرد ستور است ، و ستاره به ضم سين ، چيزى است كه پوشانيده مىشود به آن هرچه باشد . و سرّ به فتح سين « مصدر الشىء اسرّه سرّا » است يعنى : « پوشانيدم آن شىء را » . و در كنز اللغه مذكور است كه : « ستر به كسر سين پوشش و پرده است » و در صحاح مذكور است كه :\r\nسرّ آن چيزى است كه پنهان داشته شود و جمعش اسرار است .\r\nيعنى : حقيقت توحيد پاره كردن پردهء حجاب است ، از براى غلبه و قوهء سرّ ، تا شاهد مطلوب به حد تمام انكشاف و انجلا ، و به مرتبهء كمال مشاهده و عيان آيد ، و اغيار بالكليّه از نظر عرفان سالك ساقط گردند .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nاشاره به معناى « كمال الاخلاص نفى الصفات عنه » در كلام امام\r\nبدان‌كه مراد از ستر ، صفات حق جل و علاست . زيرا كه مشاهدهء آن صفات نيز حجابند از مشاهدهء ذات ، لهذا آن معدن علوم ربّانى در حديث مشهور فرموده‌اند : « كمال الاخلاص نفى الصفات عنه ، بشهادة كل صفة على انّها غير - الموصوف و شهادة كل موصوف على انّه غير الصفة » .\r\nيعنى : « كمال اخلاص در توحيد ذات اقدس نفى صفات است از او ، يعنى ملاحظهء ذات اوست بدون ملاحظهء صفات ، زيرا كه هر صفتى شهادت مىدهد به اينكه آن ، غير موصوف است ، و هر موصوفى شهادت مىدهد به اينكه غير صفت است » .\r\nپس مشاهده ذات با صفات منسوب به ملاحظهء اغيار و مشاهدهء اغيار با ذات خالى از شرك - اگرچه خفى باشد و اگرچه رقيق - نخواهد بود .\r\nلهذا از مشكات نبوت وارد است : « دبيب الشرك فى امتى اخفى من دبيب النّملة السّوداء على الصخرة الصمّاء فى اللّيلة الظلماء » يعنى : « جنبش نرم شرك در دلها و ضميرهاى امت من پنهانتر است از رفتن مورچهء سياه بر روى سنگ سياه سخت در شب تاريك » .\r\nو از بينات است كه مراد آن حضرت از شرك در اين حديث شرك خفى است كه در مقابل توحيد خاصى بلكه خاص الخاص واقع مىشود نه شرك جلى كه در مقابل توحيد عامى مستعمل مىشود .\r\nو به سوى اين معنا نيز اشاره است كلام معجز نظام :  « وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ »  « 1 » . يعنى : « ايمان نمىآورد بيشتر ايشان به خدا مگر در حالتى كه مشركند » . وجه اشاره آن است كه ايمان با شرك جلى مجتمع نمىتواند شد ، پس بايد مراد از شرك خفى باشد .\r\nخلاصهء كلام : همچنانكه توحيد را مراتب مختلفه و درجات متفاوته است چنان كه در شارقات سابقه بيان نمودم شرك را نيز مراتب مختلفه و درجات متفاوته است هر مرتبه از شرك در مقابل مرتبه‌اى از توحيد واقع مىشود . ولى اشتداد\r\n\r\n\r\n","description":"","footnote":"\r\n( 1 ) . سورهء يوسف ( 12 ) ، آيهء 106 .\r\n","page_name":" 374 ","page_number":374},
  {"content":"\r\n\r\nمراتب توحيد حقيقى موجب تضعيف مراتب شرك خفى مىباشد تا رياح جذبات الطاف الهى ريشهء شرك خفى را از جويبار سرّ سالك عارف كنده به باد فنا ندهد ، حقيقت توحيد توحيد حقيقى از غش شرك خفى خالص نمىگردد ، و به سوى اين لطيفهء عرفانيه اشاره است كلام معجزنظام  « أَلا لِلَّهِ الدِّينُ الْخالِصُ »  « 1 » ،  « وَ مَنْ يَبْتَغِ غَيْرَ - الْإِسْلامِ دِيناً فَلَنْ يُقْبَلَ مِنْهُ »  « 2 » .\r\nمتفطن باش و بدان‌كه مراد از سرّ ، در اين فقره شريفه ، سرّ سالك عارف است كه به جهت غلبه و قهر نور ذات اقدس مغلوب و مقهور ، و به جهت شدت و قوت تابش نور الانوار ، فانى و مستهلك شود ، چنان كه انوار ستاره‌ها در نزد قهر و غلبهء نور آفتاب ، به جهت شدت و قوت تابش آن ، مقهور و مغلوب و فانى و مستهلك مىشوند .\r\nو ممكن است كه مراد از سرّ ، ذات اقدس نور الانوار باشد ، زيرا كه اوست سرّ الأسرار ، چنان كه اوست نور الانوار ، بلكه چون چنان است چنين است ، و چون چنين است چنان است  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  « 3 » .\r\nو مآل هردو توحيد يكى است ولى در توحيد اول كلمه غلبه مصدر به معناى مفعول است و در توحيد دوم به معناى فاعل . پس اين فقرهء شريفه اشاره است به مقام فناى در ذات ، به اين معنا كه مشاهد نباشد از براى عارف مگر نور مبدأ اعلى ، و منظور نباشد از براى او مگر جمال حق جل و علا ، و همهء اشياء ، حتى صفات نيز از نظر او ساقط گردند . اين است معناى كلام ختمىمآب ( صلى اللّه عليه و آله ) كه در شب معراج به مقامى رسيدم كه در ميانهء من و خداوند عالم هيچ واسطه باقى نماند ، و معناى كلام آن جناب ، « الفقر كاد ان يكون كفرا » يعنى : « فقر ذاتى نزديك است اينكه ساتر باشد همه اشياء را » از نظر سالك عارف ، زيرا كه كفر در اصل لغت به معناى ستر است .\r\n\r\n\r\n","description":"","footnote":"\r\n( 1 ) . سورهء زمر ( 39 ) ، آيهء 3 .\r\n( 2 ) . سورهء آل عمران ( 3 ) ، آيهء 85 .\r\n( 3 ) . سورهء حديد ( 57 ) ، آيهء 3 .\r\n","page_name":" 375 ","page_number":375},
  {"content":"\r\n\r\nبدان‌كه بسوى اين مرتبه از توحيد نيز اشاره است كلام معجزنظام  « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 1 » چنان كه سابقا بيان نمودم .\r\nبدان‌كه در اين مقام اعلى ذات عارف نيز منظور و ملحوظ نمىباشد ، مگر از آن جهت كه ملاحظهء حق است نه از آن جهت كه ذاتش است ، بلكه عرفانش نيز منظور و ملحوظ نمىباشد مگر از آن جهت كه عرفان حق است نه از آن جهت كه عرفان اوست ، و مقامى است در فوق اين مقام و مجلائى است اجلاى از اين مقام و آن اين است كه ، ذاتش و عرفانش نيز بالكليه از نظرش ساقط گردند ، بلكه شاعر به اينكه اصلا به ذات خود شاعر نيست نيز نباشد ، و اين مقام را در لسان عرفا طمس كلى و محو كلى و فناى اكبر و فناى فنا گويند ، اين است حقيقت كمال فقر و تمام عبوديت ، چنان كه از مشكات نبوت وارد است : « الفقر فخرى » . و اين است حقيقت اتصال ، چنان كه از مشكات ولايت وارد است در جملهء كلامى : « و انّى وجدوا و صلوا ، و اذا وصلوا اتّصلوا » .\r\nو مراد از اتصال ، كمال وصل ، و تمام قرب است ، به آن معنا كه بيان نمودم ، و به سوى آن مقام نيز اشاره است كلمات خاتم نبوت در احاديث معراج ، چنان كه به تفصيل نقل نمودم ، بخصوص در حديثى كه از موسى بن جعفر ( عليه السلام ) مروى است كه حضرت ختمىمآب ( صلى اللّه عليه و آله ) فرمودند : « پس به تأييد ربّانى بالا رفتم تا به زير عرش الهى رسيدم . از آنجا پردهء سبزى براى من آويختند كه وصف آن در نور و ضياء و حسن و بهاء نمىتوانم كرد ، پس در آن پرده درآويختم و آن پرده مرا بالا برد تا پرده‌دار خلوتخانهء قدس گرديدم ، و در حرمسراى عزت به بال رفعت پرواز كردم تا به مرتبه‌اى رسيدم كه صداى ملائكه را نمىشنيدم و از خود تهى گرديدم ، و جميع ترسها و بيمها از دلم بيرون رفت و ياد غير خدا از خاطرم بر طرف شد ، و نفسم به قرب الهى ساكن گرديد و شاديها و سرورها در دل خود يافتم ، و چنان غير خدا از دلم بيرون رفته بود كه گمان كردم كه همهء خلايق مرده‌اند . پس زمانى حق تعالى مرا مهلت داد تا به خود باز آمدم ، و از حيرت و\r\n\r\n\r\n","description":"","footnote":"\r\n( 1 ) . سورهء كهف ( 18 ) ، آيهء 110 .\r\n","page_name":" 376 ","page_number":376},
  {"content":"\r\n\r\nدهشت رهائى يافتم و به توفيق الهى چشم سر را بستم و ديدهء دل را گشودم و به ديدهء دل ملكوت آسمان و زمين را مىديدم . چنان كه در صحيفهء الهيه وارد است   « ما زاغَ الْبَصَرُ وَ ما طَغى لَقَدْ رَأى مِنْ آياتِ رَبِّهِ الْكُبْرى   « 1 »   . . . »   تا آخر حديث . چون بر اكثر اين مقامات مشتمل بود از براى تنبيه دوباره نقل كردم . متفطن باش ، و رجوع كن به آن احاديث تا اين مقامات به كمال حد انكشاف آيد و - كالشمس فى رابعة النهار - مشاهد و عيان گردند .\r\n\r\nشرح جملهء مباركهء « جذب الاحدية لصفة التوحيد »\r\nلهذا كميل بن زياد عرض كرد : « زدنى بيانا » و آن معدن علوم ربّانى از براى اشاره به اين مقام اعلى فرمودند : « جذب الاحدية لصفة التوحيد » .\r\nدر صحاح اللغه مذكور است : الجذب المدّ ، و يقال للرجال اذا كرع فى الماء ، جذب منه نفس او نفسين » يعنى : « جذب به معناى كشيدن است ، و گفته مىشود مردى را كه تناول كند آب را به دهن خودش جذب كرد يك نفس يا دو نفس » .\r\nو در كنز اللغه مذكور است كه : « جذب به معناى كشيدن و ربودن نور اقدس ذات احدى است مر صفت توحيد عارف موحد را بسوى خودش » .\r\n\r\nاشاره به سرّ معناى كلام معجزنظام « عرفت ربّى بربّى ، و بك عرفتك »\r\nبدان اى صاحب بصيرت كه مراد از احديث ، مرتبهء غيب الغيوب است و صرف صرف ذات اقدس جل و علاست كه هيچ نحوى از انحاء كثرت و اثنينيت در او متصور نمىباشد ، و مقدّم است بر مرتبهء واحديت كه مرتبهء ذات با ملاحظهء أسماء و صفات است ، چنان كه در شارقات سابقه به حد انكشاف آمد .\r\nو مراد از صفت توحيد ، عرفان عارف موحّد است و آن عبارت از مشاهدهء وحدت ذات معروف است .\r\nو مراد از جذابيت صفت عرفان ، ربودن اين صفت و كشيدن اوست بسوى خود ، به حيثيّتى كه اين صفت نيز از نظر او بالكليه ساقط گردد بلكه شاعر به اينكه\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيات 17 و 18 . بايد توجه داشت كه احديت ذاتيه مرتبهء غيب الغيوب است و احديت مقدم بر واحديت تعين احديت ذاتيه است و تفصيل احديت متعين از ذات همان واحديت است و سؤال از احديت ذاتيه سؤال از مجهول مطلق است . آخوند ملا عبد اللّه از كسانى است كه مرتبهء احديت به شرط لا از تعين و امكانى را تمام ملويت حق مىداند .\r\n","page_name":" 377 ","page_number":377},
  {"content":"\r\n\r\nاين صفت ، از نظر او ساقط است نيز نباشد تا حق حقيقت « عرفت ربّى بربّى ، و رأيت ربّى بربّى ، عرفت اللّه باللّه ، و بك عرفتك ، و انت دللتنى عليك ، و دعوتى ، اليك » چنان كه از مشكات نبوت و ولايت وارد و حاكى از اين مقام أسنى و مجلاى أعلاست متحقق شود ، و تا صفت توحيد نيز به ذات اقدس منحصر گردد ، و موحدى جز ذات پاكش باقى نماند .\r\n غيرتش غير در جهان نگذاشت * زين سبب اصل جمله اشيا شد \r\nو از براى اشاره بسوى اين مقام بعضى از موحدين گفته‌اند : كسى كه اشاره كند به سوى توحيد ، زنديق است ، و كسى كه ايما كند به سوى رؤيت بت‌پرست است ، و كسى كه گمان كند و اصل است از براى او حاصلى نيست ، و كسى كه گمان كند كه به او نزديك است ، از ساحت قرب او دور است .\r\nاين است معناى فناى در توحيد و مقام « جمع جمع » و « فناى فنا » و « طمس كلّى » و « محو كلى » كه در السنهء محققين از عرفا متداول است ، متفطن باش و ملتفت باش كه دقيق المسلك و صعب المنال و وصول به حق حقيقتش منتهاى أمانى و آمال است .\r\n\r\nتمثيل و تنوير\r\nبدان‌كه نظاير و امثال اين مقام از توحيد ، در حسّيات نيز متحقق است چه جاى از عقليات .\r\nمثال اول اضمحلال و استهلاك أنوار ستاره‌ها است در نزد شعاع آفتاب ، به اينكه أنوار ستاره‌ها در نفس الأمر و متن واقع معدوم نيستند ، بلكه به جهت قاهريّت و غالبيّت و شدت و قوت نور آفتاب ، مغلوب و مقهور و مضمحل و مستهلك‌اند و اگر صاحب بينش بودند نمىديدند مگر به نور آفتاب ، و مشاهده نمىكردند مگر به شعاع آفتاب ، و نمىديدند مگر آفتاب را ، و مشاهده نمىكردند مگر نور آفتاب را .\r\nاز اينجا منكشف مىشود سرّ معناى حديث قدسى مشهور « بىيبصر » و « بى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nيسمع » و « بى يبطش » چنان كه سابقا اشاره نمودم ( متفطن باش ) .\r\nمثال دوم : اضمحلال و استهلاك نور چراغ است در نزد شعشعهء نور آفتاب ، چنان كه در ستاره‌ها نسبت به نور آفتاب بيان نمودم .\r\nمثال سوم : قصهء ربودن جمال آفتاب مثال يوسف مصرى است « على نبينا و آله و عليه السلام » ادراك و شعور پرده‌نشينان بزم زليخائى را ، كه از مشاهدهء آن جمال عديم المثال از خود تهى گشته ، محو آن جمال باكمال گرديده ، به عوض ترنج دستهاى خود را بريدند ، بلكه شاعر به اينكه به خود شاعر نيستند نيز نبودند ، و شاعر به اينكه دستهاى خود را از روى بىشعورى مىبرند نيز نبودند ، چنان كه شهادت مىدهد به اين معنا كلام معجزنظام :  « فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ »  « 1 »  « وَ لَهُ الْمَثَلُ الْأَعْلى فِي السَّماواتِ وَ الْأَرْضِ »  « 2 »  « إِنَّ فِي ذلِكَ لَآياتٍ لِأُولِي النُّهى »  « 3 » و  « يَضْرِبُ اللَّهُ الْأَمْثالَ لِلنَّاسِ لَعَلَّهُمْ  يذكرون » « 4 » و  « تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ »  « 5 » .\r\nمتفطن باش و بدان‌كه از براى اصحاب حقايق معارف ، مقامى است اعلاى از اين مقام اقصى ، كه مخصوص كمّل انبياء و اولياست ، و آن مقام ، بقاى بعد از فنا و صحو بعد از محو و فرق بعد از جمع است ، و صاحب اين مقام - چنان كه سابقا اشاره نمودم - در عين وحدت‌بينى كثرت‌بين است ، و در عين كثرت‌بينى وحدت‌بين ، و در عين اينكه با حق است با خلق است ، و در عين اينكه با خلق است با حق است ، نه مشاهدهء حق از براى او حجاب است از مشاهدهء خلق و نه مشاهدهء خلق حجاب است از مشاهدهء حق « لا يشغله شأن عن شأن ، و لا يحجبه شىء عن شىء » بخلاف مقام جمع و حال فنا كه به جهت شدت استغراق و ملاحظهء جمال او محجوب از مشاهدهء خلق است .\r\n\r\n\r\n","description":"","footnote":"\r\n( 1 ) . سورهء يوسف ( 12 ) ، آيهء 31 .\r\n( 2 ) . سورهء روم ( 30 ) ، آيهء 27 .\r\n( 3 ) . سورهء طه ( 20 ) ، آيهء 54 .\r\n( 4 ) . سورهء ابراهيم ( 14 ) ، آيهء 25 .\r\n( 5 ) . سورهء عنكبوت ( 29 ) ، آيهء 43 .\r\n","page_name":" 379 ","page_number":379},
  {"content":"\r\n\r\nو بخلاف مقام فرق پيش از جمع و بقاى پيش از فنا كه به جهت استغراق در مشاهدهء خلق و تشبث به تعلقات عالم فرق محجوب از مشاهدهء انوار ذات اقدس مبدأ اعلاست ، پس در هريك از جمع بعد از فرق و فرق پيش از جمع هنوز ضيقى در صدور ، و نقصانى در بصيرت ، و حجابى در بصر ، باقى است اگرچه در اول بغايت رقيق است و در دوم بغايت غليظ . لهذا محققين عرفا گاهى در اين مقام مىگويند احتراز كنيد از جمع تنها ، و از فرق تنها ، زيرا كه اول موجب زندقه و الحاد و دوم موجب تعطيل فاعل على الاطلاق است .\r\nبيانش آن است كه ، اول را به چشم راست نظر مىكند ، دوم به چشم چپ ، اول از اتّصاف او به صفات كمال و اوصاف جلال و از احاطه و قيوميت او نسبت به همهء اشياء و اعيان غافل ، و دوم در استقلال او در افاضهء فيوضات و افادهء خيرات ذاهل است ، و تحصيل كنيد مقام جمع با فرق را كه حق توحيد و حقيقت توحيد است ، و مقامى در فوق آن و اعلاى از آن از براى انسان كامل متصور نمىباشد ، زيرا كه به هردو چشم ناظر است ، وحدت را با كثرت و كثرت را با وحدت مىبيند ، فياض را با فيض و محيط را با محاط ، مشاهده مىنمايد « لا يشغله شأن عن شأن ، و لا يحجبه شىء عن شىء » پس مقام اعلاى از اين مقام از براى سلوك مسالك حقايق و معارف ، در حيز امكان متصور نمىباشد « ليس وراء عبادان قرية ، و ليس فوق محدّد الجهات جهة » و گاهى مىگويد : جمع بدون فرق ، و فرق بدون جمع تعطيل ، و جمع با فرق توحيد است .\r\nبيانش آن است كه ، در هردو صورت ، از صفات افعال و آثار حق جل و علا غافل است ، در صورت اول فيضى نمىبيند تا فياضى از براى آن ثابت نمايد ، و مظهرى نمىبيند تا ظاهرى از براى آن ، پيدا نمايد .\r\nو در صورت دوم ، فياضى نمىبيند تا فيضى از براى او ثابت نمايد ، و در شارقات سابقه به حد انكشاف آمد بلكه - كالشمس فى رابعة النهار - مشاهد و عيان گرديد كه ، واجب الوجود بالذات واجب الوجود من جميع الجهات و الحيثيات تام بلكه فوق التمام است - در شدت و عدت كمالات وجود غير متناهى به عدهء غير متناهى - و الا تركيب در ذات اقدسش متحقق مىشود ، و از مرتبهء واجبيت و حقيقت ساقط مىباشد ، بخلاف مقام جمع با فرق كه صاحبش ذو العينين است ، فيض را با فياض\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمىبيند ، مظهر را با ظاهر ، صفت را با موصوف مشاهده مىنمايد ، اثر را با مؤثر ، خلق را با حق مىبيند و حق را با خلق . لهذا اين مقام را جمع جمع و جامع جميع نيز گويند .\r\n\r\nاشاره به اينكه ولايت روح و نبوت بىولايت متحقق نمىتواند شد\r\nصاحب اين مرتبه كامل بود و لهذا صاحب اين مقام اعلى ، صاحب خلافت كلى و ولايت اطلاقى است ، و مأمور است . به تكميل ناقصين و هدايت جاهلين چنان كه در صحيفهء الهيه وارد است  « فَاسْتَقِمْ كَما أُمِرْتَ »  « 1 »  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  « 2 » . و از اين جهت است كه اين مقام را مقام تمكين و استقامت نيز گويند و بسوى اين مقام اعلا اشاره است كلام معجزنظام     « أَ لَمْ نَشْرَحْ لَكَ صَدْرَكَ وَ وَضَعْنا عَنْكَ وِزْرَكَ الَّذِي أَنْقَضَ ظَهْرَكَ »     « 3 » . يعنى : آيا نگشاديم سينهء ترا و برنداشتيم از تو سنگينى ترا يعنى سنگينى مقام ترا كه شكسته بود پشت ترا و كلام معجز نظام   « ما زاغَ الْبَصَرُ وَ ما طَغى ، لَقَدْ رَأى مِنْ آياتِ رَبِّهِ الْكُبْرى »   « 4 » .\r\nچنان كه موسى بن جعفر ( عليه السلام ) در حديث سابق استشهاد فرموده‌اند و كلام معجزنظام  « فَكانَ قابَ قَوْسَيْنِ أَوْ أَدْنى »  ، زيرا كه مراد از « قاب قوسين » مقام جمع و فناى كلى است ، به نحوى كه منكشف گرديد ، و مراد از « او ادنى » مقام فرق بعد از جمع ، و صحو بعد از محو است ، كه مقام تمكين و استقامت و مرتبهء تكميل و هدايت و سفر به حق از حق بسوى خلق است ، و اين مقام احقّ است به اينكه ناميده شود به حق اليقين ، چنان كه مصطلح ارباب يقين است ، و در همهء احاديث معراج كه سابقا به تفصيل نقل نمودم اشارات لطيفه بلكه دلالات صريحه است به اين مرتبهء قصواى از توحيد و به اين درجهء علياى از يقين و به سوى اين مقام اسنى نيز اشاره است كلام خاتم اولياء ( عليه التحية و الثناء ) : « لو كشف الغطاء ما ازددت يقينا » و غير اينها از آيات و اخبار كه از حيز شماره افزون و از حد احصاء بيرونند .\r\nلهذا كميل بن زياد عرض كرد : « زدنى بيانا » و آن معدن علوم ربانى از براى اشاره\r\n\r\n\r\n","description":"","footnote":"\r\n( 1 ) . سورهء هود ( 11 ) ، آيهء 112 .\r\n( 2 ) . سورهء مائده ( 5 ) ، آيهء 67 .\r\n( 3 ) . سورهء انشراح ( 94 ) ، آيات 1 تا 3 .\r\n( 4 ) . سورهء نجم ( 53 ) ، آيات 17 و 18 .\r\n","page_name":" 381 ","page_number":381},
  {"content":"\r\n\r\nبه اين مقام اعلى فرمودند : « نور يشرق من صبح الازل فيلوح على هياكل التوحيد آثاره » .\r\n\r\nشرح جملهء مباركه كلام امام كه فرمود : « نور يشرق من صبح الازل »\r\nدر صحاح اللغه مذكور است كه : نور به معناى روشنى است ، و آن عبارت است از چيزى كه ظاهر باشد به نفس خود ، و مظهر باشد غير خود را - چنان كه در شارقات سابقه به استيفاى تمام گذشت - و نيز در آن كتاب مذكور است « شرقت الشمس شروقا اى طلعت - و اشرقت ، اى اضائت » يعنى : « شرقت الشمس » بمعنى « طلعت - الشمس » است يعنى طلوع كرد آفتاب « و اشرقت الشمس » از باب افعال به معناى اضائت است ، يعنى روشن گردانيد آفتاب ، و « اشرق وجهه اى اضاء و تلألأ حسنا » يعنى : روشن شد روى او و متلألأ گرديد از جهت حسن .\r\n\r\nدر بيان معناى صبح صادق و صبح كاذب\r\nو نيز مذكور است كه : صبح به معناى فجر است و فجر به لغت فرس بامداد را گويند ، و چون حق انكشاف معناى اين فقرهء شريفه موقوف بر بيان و حقيقت و كيفيت صبح صادق و كاذب است ، لهذا به عنوان اجمال مىگويم كه : شكل زمين كروى است اگرچه به جهت كوهها و باديها و گودالها از كرويت حقيقى افتاده است .\r\nولى از كرويّت حسّى بيرون نرفته است ، زيرا كه نسبت قطر اعظم جبال به قطر زمين مثل نسبت سبع از يك دانهء جو است به كره‌اى كه قطر آن يك زراع باشد ، چنان كه محققين اهل هيئت محقق نموده‌اند ، و از بينات است كه سبع مذكور در جنب كرهء مذكوره نسبت محسوسه ندارد .\r\nو نيز اهل آن فن در علم ابعاد و اجرام محقق نموده‌اند كه جرم آفتاب صد و شصت و شش و ربع ثمن برابر زمين است ، پس از انعكاس جرم آفتاب به زمين نصف بيشتر آن روشن مىشود و نصف كمترش در انظلام خود باقى مىماند ، و دايرهء صغيره در ميانهء مستضىء و مظلم از كرهء زمين حادث مىشود « 1 » ، زيرا كه آن دايره از مركز\r\n\r\n\r\n","description":"","footnote":"\r\n( 1 ) . اشاره به آنكه ظل زمين مخروطىشكل است و به حركت آفتاب متحرك مىباشد .\r\n","page_name":" 382 ","page_number":382},
  {"content":"\r\n\r\nزمين مرور نمىكند و اين دايره قاعدهء ظلّ مخروطى است و از انعكاس جرم نيّر آفتاب به زمين حادث مىشود ، زيرا كه از مقررات است كه ظلّ جسم كثيف كروى كه از انعكاس جرم نيّر حاصل مىشود ، شكلش مخروطى مىباشد و هيئت شكل مخروطى بالاخره به نقطه منتهى مىشود ، و در ابعاد و اجرام بيان نموده‌اند كه طول اين ظلّ مخروطى در افلاك زهره به انتها مىرسد ، پس اگر آفتاب در نصف النهار تحت الارضى باشد ، رأس اين ظلّ در نصف النهار فوق الارضى مىباشد ، زيرا كه هميشه سهم مخروط منطبق است به قطرى از اقطار زمين و همان قطر از زمين منطبق است به قطرى از اقطار آفتاب ، و به مجرد زوال آفتاب از دايرهء نصف النهار تحت الارضى و حركت او بسوى مشرق ، رأس ظل مخروطى از نصف النهار فوق الارضى زايل مىشود و بسوى مغرب حركت مىكند و بعد از قطع مسافت ربع دور ، منطبق مىشود رأس مخروط به افق مغرب و مركز قاعدهء مخروط به افق مشرق ، و بعد از غروب رأس مخروط در سمت مغرب همان نقطه از افق مشرق طالع مىشود و بعد از آن نقطهء ديگر از آن قاعده به افق منطبق مىشود ، و هكذا تا نقطه‌اى از محيط قاعدهء مخروط به افق مشرق منطبق مىشود . و در اين هنگام نقطه‌اى از سطح جرم آفتاب نيز به افق مشرق بلكه به نقطهء مذكوره منطبق مىشود ، و زمان بودن اين ظل در فوق الارض شب است ، چنان كه زمان بودن آن ظل در تحت الارض روز است ، و نقطهء مذكوره فصل مشترك است در ميانهء شب و روز .\r\nلهذا منجمان و فارسيان و روميان ابتداى روز را در طلوع آفتاب و انتهايش را غروب آفتاب گرفته‌اند ، و بدان‌كه از براى هوا چهار طبقه ثابت كرده‌اند :\r\nطبقهء اول هواى مجاور آب و زمين است . طبقهء دوم زمهريريه است كه به جهت صعود ابخره و عدم ارتقاء اشعهء منعكسه بسوى آن نهايت برودت دارد ، لهذا اسحب و رعد و برق و صاعقه در اين طبقه محقق مىشود ، و بيانش به نحو تفصيل موكول به علم طبيعى است . طبقهء سوم هواى غالب نزديك به خلوص است .\r\nچهارم طبقهء دخانيه است كه ادخنه صاعده از زمين ، به آن طبقه مىرسند و به جهت شدت حرارتش به مجاورت كرهء آتش ، در او متلاشى و مضمحل مىشوند ، لهذا ستاره‌هاى دنباله‌دار ، دنبازك ، و اعمد ، در اين طبقه متحقق مىشود .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nو چون بسايط علويه و سفليه از افلاك و عناصر كروى شكلند و هريك محيط است به ديگرى ، مثل تويهاى پياز تا به محدّد جهات منتهى شوند ، لهذا دائما جرم آفتاب با قطعه‌اى از قطعات طبقه زمهريريه محاذى مىباشد و آن قطعه به جهت انعكاس شعاع آفتاب قابل نور و ضياء مىباشد ، زيرا كه آن طبقه به جهت صعود بخارات ارضيه از حراقت افتاده كثافتى حاصل نموده است ، و هر كثيفى به جهت منع نفوذ اجزاى شعاعيه مستضىء و مستنير مىشود ، بخلاف دو طبقهء فوق و كره آتش كه به جهت حراقت و لطافت قابل استناره و استضاء نمىباشد ، از اينجاست كه گفته‌اند كه : در فوق طبقهء زمهريريه نه روز متحقق مىشود و نه شب . پس در هر زمانى بلكه در هر آنى قطعه‌اى از قطعات طبقهء زمهريريه از انعكاس شعاع آفتاب مستنير و روشن مىشود ، و در نزد قرب جرم آفتاب به حركت يوميه به افق مشرق هر بلدى از بلاد كه از طول واقع است ، سفيدى طولانى شبيه به ذنب السرحان يعنى دم گرگ در فوق افق به جهت مقابلهء جرم آفتاب نمايان مىشود ، ولى منبسط به افق نمىباشد ، و آن سفيدى را صبح كاذب ، مىگويند زيرا كه تاريكى افق و عدم انبساط بياض در افق ، و عدم اتصالش به افق مكذّب است اينكه آن بياض از انعكاس شعاع آفتاب باشد به حسب بادى رأى و اول نظر ، و به حسب قرب جرم آفتاب به افق مشرق آن بلد انبساط در آن بياض حاصل مىشود كه ، همهء افق را فرو مىگيرد ، و به زمين متصل مىشود ، و آن سفيدى دوم را صبح صادق گويند ، زيرا كه شاهد صدق است بر اينكه از مقاله آفتاب حاصل است .\r\nو به تجربه معلوم كرده‌اند كه ، اول صبح صادق و آخر شفق در وقتى است كه آفتاب هيجده درجه از درجات معدل النهار در تحت الارض از افق دور باشد ، و بعد از آن هرچه آفتاب به افق نزديكتر مىشود ، آن بياض قوت و اشتداد مىيابد تا نزديك طلوع آفتاب به جهت غلبهء نور آفتاب به سرخى مبدل مىشود ، از اينجا ظاهر مىشود حال شفقى كه در سمت مغرب بعد از غروب آفتاب پيدا مىشود ، ولى كيفيت شفق به عكس كيفيت صبح است ، يعنى اول حمره است بعد از آن بياض منبسط و بعد از آن بياض طولانى ، پس منكشف گشت كه حقيقت صبح صادق يا كاذب عبارت است از آن بياض و نورانيتى كه ، در قطعه‌اى از قطعات طبقهء بخاريه از هوا\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبه جهت مقابله جرم آفتاب حادث مىشود ، و به سبب قرب و بعد آفتاب متفاوت مىشود آن بياض به شدت و ضعف و به كمال و نقص ، و به سبب زوال مقابلهء آفتاب بالكليه معدوم و منتفى مىشود .\r\nو ليكن در اين مقام دقيقه‌اى است كه به كرويّت بسايط عنصريّه و فلكيّه مترتب مىشود ، و آن اين است كه ، در هر زمانى از ازمنه شبانه‌روزى ، بلكه در آنى از آنات شبانه‌روزى ، صبحى است ، و شفقى ، و صبح صادقى است و كاذبى ، در بلدى صبح صادق است و در ديگرى كاذب ، و در همان زمان در بلدى زوال است ، و در ديگرى نصف شب ، و در ديگرى پيش از ظهر ، و در ديگرى بعد از ظهر .\r\nو از اينجا ظاهر مىشود سرّ اينكه ، هرگاه در بلدى از بلاد ، كه در طول يكديگر واقع باشند هلال مرئى شود لازم نيست كه در ديگرى نيز مرئى شود ، در صورتى كه تفاوت فاحش در طول و در ميانهء آن دو بلد متحقق باشد .\r\nصاحب صحاح گفته است : ازل ، به فتح زاء ، به معناى قدم است و قدم در مقابل حدوث گفته مىشود . و صدر محققين در شرح هدايهء ميبدى گفته است كه ازل به سه معنا گفته مىشود :\r\nاول : آن است كه ، وجود شىء به هيچ وجه مسبوق به غير نباشد - علت باشد آن غير ، يا زمان و يا غير آنها - بلكه نظر به نفس ذات خود با قطع نظر از جميع جهات و حيثيات خارجه از حاقّ ذات مصداق و محكوم عليه موجوديت باشد ، و اين معنى مساوق وجوب ذاتى است ، پس هر ازلى واجب الوجود بالذات است و هر واجب الوجود بالذات ازلى است .\r\nدوم : آن است كه ، زمان وجود شىء در جانب ماضى غيرمتناهى باشد ، و از بينات است كه چيزى كه متعلق الوجود به زمان و زمانيات نباشد ، مثل مبدع اشياء و همهء مفارقات كه در ذوات خود و افعال خود از ماده و ماديات مجردند به ازليت ، اين معنى موصوف نمىتوانند شد « ليس عند ربك صباح و لا مساء » بلكه زمان و محل زمان و محل محل زمان كه جرم اقصاست ، بلكه ساير بسايط فلكيه و عنصريه نيز به ازليت به اين معنى موصوف نمىتوانند شد ، زيرا كه متعلق الوجود به زمان نمى - باشند ، بلكه معيّت دارند در وجود با زمان به حسب زمان ، يعنى سبق زمانى در ميانهء\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nآنها و زمان و محل زمان متحقق نمىتواند شد ، و الا زمان لازم مىآيد كه ، از براى زمان زمانى باشد . خواهى بگو : لازم مىآيد كه ، پيش از وجود زمان زمانى باشد ، و اين معنا مستلزم دور يا تسلسل است ، و هردو از مستحيلات و ممتنعات مىباشند ، بلكه در ميانهء مفارقات و محل زمان ، و در ميانهء زمان ، سبق ذاتى متحقق است نه سبق زمانى .\r\nبا اينكه برهانى كه دالّ است بر تناهى كمّيّات قاره و ابعاد مقداريه ، دلالت مىكند بر امتناع تمادى كمّيّات غير قارّه الى غير النهاية ، بنا بر اينكه حركت قطعيه فلكيه كه محل زمان است در خارج موجود باشد ، زيرا كه برهان تطبيق و تضايف و غير آنها در كمّيّات غير قارّه نيز جارى مىباشند .\r\n\r\nاشاره به آنكه ذات حق را به چه معنى ازلى مىتوان گفت\r\nپس بنابراين شيئى از اشياء - واجب باشد يا ممكن ، مجرد باشد يا مادى ، مركب باشد يا بسيط - به ازليت به اين معنى موصوف نمىتواند شد .\r\nسوم : آن است كه ، وجود شىء مسبوق به ماده و زمان نباشد ، اگرچه به علت فياضه و امكان ذاتى مسبوق باشد ، و ازليت به اين معنا در ذات اقدس و در همهء مفارقات عقليه و در اجرام فلكيه و صور فلكيه و نفوس فلكيه ، بلكه در كليات بسايط عنصريه ، و هيوليّات آنها متحقق است ، و به ازليت به اين معنى موصوف مىباشند ، زيرا كه مسبوق الوجود به ماده و زمان نمىباشند ، لهذا ماسواى ذات اقدس را از مذكورات از سنخ مبدعات شمرده‌اند نه از سنخ كائنات ، بخلاف مركبات عنصريه كه به ازليت به اين معنا موصوف نمىتوانند شد . زيرا كه مسبوق الوجودند به تحقق مزاج و حصول استعداد ، و از بينات است كه اين معنا بدون سبق ماده و زمان متصور نمىباشد .\r\nو بدان‌كه ابديت در مقابل ازليت گفته مىشود ، و آن نيز سه قسم است :\r\nاول : ابديت ذاتيه . كه منحصر به ذات اقدس است ، و آن عبارت است از امتناع طريان عدم نظر به نفس ذات با قطع نظر از جميع جهات و حيثيات خارجه از حاق ذات .\r\nدوم : آن است كه ، زمان وجود در جانب مستقبل غيرمتناهى باشد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nسوم : آن است كه ، عدم طاريش مسبوق به ماده و زمان نباشد - خواه عدم طارى جايز باشد نسبت به او يا محال باشد - و به مقايسه به ازليت معلوم مىشود حال ابديت به دو معناى اخير در اتصاف و عدم اتصاف اشياء به آنها . و حال آنكه ابديت ذاتيه اختصاص دارد به ذات مبدأ اعلى ولى به ابديت به معناى دوم نفوس ناطقه موصوف نمىتوانند شد ، زيرا كه براهين عقليه و آيات قرآنيه و احاديث نبويه و آثار ولويه قائمند به اينكه : زمان وجود نفوس ناطقه در جانب ابد غير متناهى است . تمام شد كلام اين محقق به اندك بسطى و تفصيلى .\r\nو صاحب صحاح گفته است : « لاح البرق و الاح اذا ومض ، و لاح النجم و الاح اذا بدى » يعنى : لاح ، از باب نصر ينصر ، و ألاح از باب افعال به معناى درخشيدن و به معناى ظاهر شدن مستعمل مىشوند .\r\nو ابن سكيت گفته است : لاح سهيل ، يعنى متلألأ شد سهيل .\r\nصاحب كنز گفته است : لوح ، درخشيدن و هويدا شدن و پيدا شدن است .\r\nصاحب صحاح گفته است : هيكل ، بناى بلند و خانهء بتهاى نصار است .\r\nو صاحب كنز اللغه گفته است كه : به معناى گياه نيز مستعمل مىشود ، و آثار جمع اثر است ، و اثر در اصطلاح عبارت است از ، چيزى كه مترتّب شود بر چيزى ديگر ، يعنى ، ناشى شود از آن ، و معناى توحيد لغتا و عرفا و حكمتا و عرفانا ، در شارقات سابقه به استيفاى تمام به حد انكشاف آمد ، بعد از كشف معانى مفردات اين فقرهء شريفه مىگويم : سرّ اطلاق نور بر حقيقت توحيد آن است كه هر توحيدى نورى است از انوار الهيه و لمعه‌اى است از لمعات ربّانيه ، چه جاى از حقيقت توحيد كه مرتبه و مقامش مشاهد و عيان است ، چنان كه در شارقات سابقه به حد انكشاف آمد .\r\nو مراد از ازل ، ازليت ذاتيه است كه مخصوص به ذات مبدأ اعلاست .\r\nو مراد از صبح ازل به زبانى مرتبهء عقل كلى و روح اعظم است كه اول صوادر است نسبت به « فيكون » ، و به اعتبارى فيض اطلاقى امرى است ، و به زبانى رحمت واسعه و مشيت ثانيه است .\r\n\r\nاشاره به آنكه مراد از صبح ازل ، مرتبهء عقل كلى و فيض اول است و بيان تحقيق صبح معنوى و صبح حسّى\r\nو وجه اطلاقى « صبح » بر آن مرتبه از وجود از بيان حقيقت و كيفيت صبح\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nصادق از براى صاحبان بصيرت و فطنت در نزد تأمل صادق ظاهر و منكشف مىشود .\r\nبيان انكشاف از براى توضيح و تنقيح آن است كه ، ذات اقدس مبدأ اول بمنزلهء آفتاب است ، و ماهيت و عين ثابت عقل كلى بمنزلهء طبقهء بخارات ، و مواجههء ماهيت عقل كلى با ذات مبدأ اول به لسان استعداد فطرى بمنزلهء مقابله است ، و تجلى مبدأ اول به عين ثابت عقل كلى بمنزلهء انعكاس آفتاب است به طبقهء بخاريه ، و نور فايض از مبدأ اول به ماهيت روح اعظم ، يعنى عقل كلى بمنزلهء بياض صبح صادق است  « وَ لَهُ الْمَثَلُ الْأَعْلى فِي السَّماواتِ وَ الْأَرْضِ »  « 1 » .\r\nپس اطلاق صبح به آن مرتبه از وجود كه نور الانوار است ، نسبت به مادون خود ، چنان كه - مرة بعد اولى و كرة بعد اخرى - در اين وجيزه به حد انكشاف آمده است ، استعارهء مصرحهء تحقيقيه است ، و بنا بر تعميم در معانى الفاظ تا شامل همهء مراتب و مقامات باشد ، چنان كه مقتضاى فحص و برهان و مؤداى حجت شديد - الأركان و مستفاد از مشكات نبوت و ولايت است ، اطلاق صبح بر آن حقيقت نورانيه از قبيل حقيقت خواهد بود نه از باب استعاره و مجاز ، بلكه بنابراين او حقيقت صبح است ، و اين صبح رشحه‌اى از رشحات او ، و عكسى از عكوس او ، و لمعه‌اى از لمعات اوست .\r\n\r\nدر بيان آنكه ازل به معناى سوم مشترك است معنا و داراى مراتب و مصاديق است\r\nو بدان‌كه ؛ در اين مقام دقيقه‌اى است و آن اين است كه : ازل به معناى سوم كه از صدر متألّهين نقل نمودم مشترك معنوى است . يعنى ، بر ذات اقدس و بر همهء مفارقات عقليه صادق است . زيرا كه مسبوق الوجود به ماده و مدت نمىباشند ، بلكه آن محقق اجرام فلكيه و نفوس فلكيه را نيز از مصداقات ازلى به اين معنى شمرده است . اگرچه اين معنا خلاف مذاق اوست در ساير كتب و رسائلش ، زيرا كه مذهب او در آن كتب و رسائل حدوث همه اجسام و جسمانيات است - مادتا و صورتا ، جوهرا و عرضا ، نفسا جرما - بنا بر ثبوت حركت در جواهر صوريه و نفوس سماويه و ارضيه و توابع آنها ، چنان كه به تفصيل تمام در شارقات سابقه به حد انكشاف\r\n\r\n\r\n","description":"","footnote":"\r\n( 1 ) . سورهء روم ( 30 ) ، آيهء 27 .\r\n","page_name":" 388 ","page_number":388},
  {"content":"\r\n\r\nآمد ، و بر هر تقدير بنابراين معنى آزالى متحقق مىباشد و اصباحى ، و هر ازلى را صبحى و هر صبحى را ازلى ، و هكذا تا منتهى شود به آخر مراتب و درجات مفارقات ، و همچنان‌كه مراتب مفارقات به حسب سير نزولى طولى مختلفند به شدت و ضعف ، و متفاوت‌اند به كمال و نقصان ، مراتب صبح و ازل نيز به همين نسبت متفاوت مىباشند .\r\nو بسوى اين دقيقهء الهيه اشاره است در دعاى عديله كه از مشكات ولايت مأثور است به فقرهء شريفه « وجوده قبل القبل فى ازل الآزال » .\r\nپس از براى آن نور نسبت به هر صبحى اشراقى خواهد بود ، بلكه از صبحى به ازلى و از ازلى به صبحى ، طلوع خواهد نمود .\r\nو ليكن مراد از ازل در اين مقام فقره شريفه ازليت ذاتيه ، و از صبح ازل ، صبح اول است . زيرا كه اين اشراق و طلوع بعد از وصول به مقام فناى كلى و طمس كلى است ، چنان كه از شرح فقرات سابقه منكشف گرديد ، و بنابراين محمل لطيف ، ساير مراتب آزال ، و اصباح داخل در هياكل توحيد خواهند بود .\r\nمحتمل است كه مراد از ازل ، جنس ازل باشد ، و اضافه صبح بسوى ازل نيز از براى افاده جنس باشد ، و مراد تحقق آن جنس باشد در ضمن همهء افراد ، نه در ضمن يك فرد غير معيّن ، تا ابهامى حاصل نيايد ، و از براى سائل ترددى باقى نماند ، پس بنابراين صبح ازل در اين فقرهء شريفه شامل همهء آزال و اصباح آزال خواهد بود ، و داخل در تحت هياكل و مظاهر توحيد نخواهند بود . بدان‌كه ؛ محتمل است اينكه اضافهء صبح بسوى ازل اضافهء بيانى باشد ، و مراد از ازل ازليت ذاتيهء اوليه باشد و ازليت تبعيهء ثانويهء مشيت ثانيه مىباشد ، و وجه تعبير به صبح از ثانى به استيفاى تمام منكشف گرديد . و وجه تعبير به صبح از اول يعنى از ازليت ذاتيه آن است كه مطلع جميع انوار و مشرق همهء لوامع نورانيه است ، چنان كه صبح حسى مطلع انوار حسيه و مشرق اضواء است ، و مراد از هياكل توحيد مظاهر وجودات غيبيه و مراياى انيات خارجيه است ، بنا بر آنچه كه در شارقات سابقه به حد انكشاف آمد . همهء موجودات به حسب فطرت اصليه بر صراط مستقيم توحيد مىباشند ، چنان كه در صحيفهء الهيه وارد است  « إِنَّ رَبِّي عَلى صِراطٍ مُسْتَقِيمٍ »  « 1 » .\r\n\r\n\r\n","description":"","footnote":"\r\n( 1 ) . سوره هود ( 11 ) ، آيهء 56 .\r\n","page_name":" 389 ","page_number":389},
  {"content":"\r\n\r\n\r\nبيان مراد از هياكل توحيد و اشاره به بيان آثار و تقرير آنكه نبوت فرع ولايت است\r\nو محتمل است اينكه : مراد از هياكل توحيد ، قلوب مستعدّين از عباد باشد كه به حسب فطرت و ذات ، قابل انوار توحيد و عرفان ، و مستعد فيضان لمعان ايمان و ايقان مىباشند .\r\nو مؤيد اين معنا است دو معناى لغوى ، كه از براى كلمهء هياكل از كتاب صحاح نقل نموده ، و مراد از آثار ، لمعات و انوار و رشحات و فيوضاتى است كه از معدن ولايت و خلافت ، بعد از صحو از محو ، در سفر از حق به حق بسوى خلق ، بر مظاهر و اعيان وجود كه در تحت او واقعند و مرايا و مظاهر تجليات او مىباشند ، و يا بر مجالى قلوب ، و ارواح مستعدّين از عباد كه مرايا و مجالى حقيقت توحيدند فيضان و لمعان مىنمايند .\r\nبدان‌كه از اينجا ظاهر مىشود - در نزد صاحبان بصيرت و فطنت - كه هر نبىّ بايد ولىّ باشد ، و بايد نبوتش مترتّب و متفرّع باشد بر ولايتش ، زيرا كه ولايت عبارت از كمال قرب است ، و كمال قرب چنان كه مشروح گرديد در اين مقام اعلى متحقق مىشود ، و يا عبارت از كمال محبت است ، و آن نيز در آن مقام اسنى ميسر مىشود ، و يا عبارت از كمال تصرف و قاهريت است نسبت به مادون ، و از بينات است كه تا احاطهء تامه حاصل نشود قاهريت متصور نمىتواند شد ، و آن نيز در اين مقام اقصى متحقق مىشود ، و نبوت چنان كه در شارقات سابقه منكشف گرديد به اعتبار اتصال سرّ نبى است به اين مقام اعلى ، و به اعتبار تلقى وحى است از اين مقام اسنى .\r\n\r\nاشاره به اينكه تصرفات تكوينيهء ايجابيهء نبى به جهت ولايت و تصرفات تشريعى به جهت نبوت است\r\nپس منكشف گرديد كه ، تصرفات ايجابيه نبىّ به اعتبار جهت ولايت است - چنان كه در اين فقرهء شريفه اشاره فرموده‌اند - و تصرف تكليفيه و تشريعيه‌اش به اعتبار جنبهء نبوتش مىباشد ، از براى اشاره به اين لطيفهء ربّانيه چنان كه در صحيفهء\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nالهيه فرموده‌اند :  « وَ ما عَلَى الرَّسُولِ إِلَّا الْبَلاغُ »  « 1 » ،  إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ »  « 2 » و در شارقه‌اى كه از براى كشف حقيقت و مراتب وحى و الهام منعقد ساخته‌ام نيك تأمل نماى تا حق حقيقت اين مطلب اعلى به حد انكشاف آيد - و كالشمس فى رابعة النهار - مشاهد و عيان گردد .\r\n\r\nاشاره به سر اختلاف مراتب نبوت به اعتبار اختلاف دايرهء ولايت\r\nبدان‌كه از تأمل صادق در اين اشراقات و لمعات و در اين تلميحات و تلويحات ، هويدا و آشكارا مىشود در نزد عقول سليمه و اذهان مستقيمه ، سرّ كيفيت اختلاف مراتب و درجات نبوت ، و سرّ استقلال بعضى از انبياء و رسل در نبوت و رسالت و تابعيّت بعضى از ايشان مر ديگرى را در اين باب ، و سرّ خاتميت در نبوت و رسالت و اختصاص آن به محمد بن عبد اللّه بن عبد المطلب ( صلى اللّه عليه و آله و سلم ) نه به سايرين ، و سرّ خاتميت در وصايت و ولايت و اختصاص آن به على بن - ابى طالب بن عبد المطلب ( عليه السلام ) ، زيرا كه ولايت وصىّ فرع ولايت نبىّ است - چنان كه سابقا بيان نمودم - پس ملخص معناى اين فقرهء شريفه اين است كه : حقيقت توحيد عبارت است از نورى كه طالع مىشود از صبح ازل . يعنى ، از مقام جمع به مقام فرق آيد و فنايش مبدّل به بقا گردد و مقام محوش مبدّل به مقام صحو شود ، پس ظاهر شود و لامع گردد رشحات و انوار و لمعات ، و اضواء آن در مظاهر صفات و اعيان و يا در مجالى و مشاهد قلوب و ارواح ، پس منوّر گردند آن مظاهر و مجالى به لمعات و اشراقات آن نور ، كه از غايت سموّ و علوّ ، و از نهايت شدت و قوت ، محيط است بر همهء صفات و اعيان كه مشاهد و مجالى و مرايا و مظاهر آن نور پاك‌اند ، تا در عين وحدت‌بينى كثرت‌بين باشد و در عين كثرت‌بينى وحدت‌بين گردد ، و در عين اينكه با حق است با خلق باشد و در عين اينكه با خلق است حق را مشاهده نمايد .\r\nو بسوى اين لطيفهء عرفانيّه اشاره است كلام معجزنظام :  « وَ أَشْرَقَتِ الْأَرْضُ » \r\n\r\n\r\n","description":"","footnote":"\r\n( 1 ) . سورهء عنكبوت ( 29 ) ، آيهء 18 .\r\n( 2 ) . سورهء قصص ( 28 ) ، آيهء 56 .\r\n","page_name":" 391 ","page_number":391},
  {"content":"\r\n\r\n « بِنُورِ رَبِّها »  « 1 » . و به ساير آيات و اخبار چنان كه سابقا اشاره نمودم ، متفطن باش و غنيمت شمار « الحمد للّه مشرق انوار العلوم و المعارف » .\r\nپس كميل بن زياد از غايت شوق و شعف ، و از غلبه و قهر نور حقيقت توحيد در سرّ باطنش ، كه گويا عنان اختيار از دست او ربوده ، مست جام وحدت گرديده بود ، عرض كرد : « زدنى بيانا » . و الا مقامى در فوق اين مقام و مرتبه‌اى بالاتر از اين مرتبه متصور نمىباشد تا طلب زيادتى نمايد . پس آن معدن علوم ربّانى از براى تنبيه بر اينكه مقامى در فوق اين مقام متصور نمىباشد فرمودند : « اطف السّراج فقد طلع الصبح » . يعنى : خاموش كن چراغ عقل و قلب خود را - كه منشأ ضيق حوصله و مبدأ دهشت و تحير و مناط شوق و شعف و طلب زيادتى بيان است - كه صبح حقيقت توحيد بر سرّ باطنت طالع گرديده است » . يعنى ، حقيقت توحيد ، اندازهء حوصله و استعدادت به حد مشاهده و عيان آمده ، و با عيان چه احتياج به بيان ، و با مشاهده چه احتياج به مكالمه .\r\n\r\nاشاره به معناى جملهء مباركهء « اطف السّراج فقد طلع الصبح »\r\nپس در اين كلام معجز نظام تنبيه فرموده‌اند كه : منشأ سؤال ، نحوى از دهشت و تحيرى است كه از غلبهء نور توحيد حاصل گرديده است ، و الا بعد از طلوع صبح صادق توحيد چه احتياج به چراغ عقلى و بارقهء قلبى است .\r\nو نيز در اين كلام شريف تنبيه است بر اينكه : نسبت نور عقل كه شأنش ترويه و تفكّر و استنتاج نتايج از مقدمات است به نور ولايت كه شأنش مشاهده و عيان است ، چراغ مشتعل است به صبح صادق ، چنان كه نسبت نور ولايت به ذات اقدس نور الانوار همين نسبت است ، بلكه به مراتب غير متناهيه ، اقوى و اكمل است از نور ولايت ، چنان كه در شارقات سابقه به حد انكشاف آمد .\r\nو محتمل است اينكه كميل بن زياد توهّم كرده باشد كه : مقامى در فوق اين مقام متصور است . پس در جواب او فرمودند كه ، منشأ اين توهّم حجب قلبيه و حجب عقليه است كه موجب سؤالات خطابيه و بيانات علميه مىباشند ، مهذّب\r\n\r\n\r\n","description":"","footnote":"\r\n( 1 ) . سوره زمر ( 39 ) ، آيه 69 .\r\n","page_name":" 392 ","page_number":392},
  {"content":"\r\n\r\nدردان باطن خود را از اين حجب و استار و مجرد ساز سرّ خود را از اين علايق و اوهام ، تا حقيقت توحيد و عرفان به حد مشاهده و عيان آيد و - كالشمس فى رابعة النهار - نمايان گردد و احتياجى به بيان و تبيان و حاجتى به مفهوم و عنوان نماند .\r\nپس در حقيقت اين كلام شريف ترغيب و تحريص كميل بن زياد است بر تحصيل استعداد مقامى كه محتاج به بيان و تبيان نباشد .\r\nپس ملخّص جواب اين است كه : بيانات علمى و تبيانات مفهومى و عنوانى ، از براى تعليم مراتب و درجات حقيقت توحيد به انتها رسيده ، و زياده بر آن از اين باب متصور نمىباشد . پس صبح بيانات علمى و عنوانى بر ضمير قلب طالع گرديد .\r\nمجرد ساز خود را از تعينات عقلى و قلبى تا صبح مشاهده و عيان نيز از مشرق انوار بر سرّ باطنت طالع گرديده و الا صبح حقيقت توحيد ، و عرفان كه عبارت از صبح ازل باشد ازلا و ابدا طالع است و حجابى نيست مگر انيّت و تعيّنات تو .\r\n تا تو پيدائى خدا باشد نهان * تو نهان شو تا كه حق گردد عيان \r\nهشيار باش و بگو :\r\n بينى و بينك انّيى ينازعنى * فارفع بلطفك انّيى من البين \r\nو به هردو تقدير معنا : منشأ سؤال دهشت و تحيّر باشد يا خيال و توهّم .\r\nممكن است اينكه ، اين كلام شريف از امثال عرب باشد كه در نزد كمال ظهور و انكشاف مطلوب مستعمل باشد ، و همهء امثال عرب از اين قبيل مىباشند .\r\nيعنى ، مورد اصلى دارند و در ساير موارد به مشابهت مورد اصلى مستعمل مىشوند .\r\nلهذا علماى علم بيان گفته‌اند كه : جميع امثال در اصل استعارات مصرّحهء تمثيليه مىباشند ، و هر موردى كه شبيه باشد به مورد اصلى ، در آن نيز به جهت تحقق ملخص معناى مورد اصلى مستعمل مىشوند ، و مراد ايشان از استعارهء مصرّحهء تمثيليه آن است كه مشبه و مشبه به ، و وجه شبه ، هريك هيئت متتزعه از امور متعدده باشند ، و هيئت مشبه بها ، مذكور باشد و باقى محذوف ، مثالش : تقدم رجلا و تؤخر ، اخرى در تشبيه تردد ، به اين هيئت حسّيه مخصوصه . سبحان اللّه در چه مقام بودم به چه مقام افتادم ، رموز و اسرار غامضه و حقايق توحيد و عرفان كه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمتعلق به انوار قدسيه و لمعات نورانيه و اشراقات عقليه است كجا ، و مطالب علم بيان كه متعلق به اصوات سياله و الفاظ غير قاره و امور حسّيه و اطلاقات عرفيه و استعمالات لغويه است كجا ؟ ظلمت را چه نسبت به نور است و ذره را چه مناسبت با آفتاب - چه نسبت خاك را با عالم پاك - ولى چون منظور - ما امكن - كشف لطايف و دقايق و شرح رموز و اسرار فقرات حديث شريف است ، لهذا متعرض بيان اين مقام نيز گرديدم ، اگرچه بالعرض و بالتبع و از باب مقدمه باشد . خداوندا ، حمد و ثنايت گويم و شكر و سپاست خوانم كه با افاضهء انوار علميه و الهامات غيبيه و واردات قلبيه ، مؤيّدم گردانيدى به شرح حقايق و دقايق اين حديث شريف ، و كشف رموز و اسرار اين كلام لطيف كه به اين بيانات شافيه و تبيانات كافيه ، و به اين تحقيقات شريفه و تدقيقات لطيفه ، و لمعات شارقه و شارقات لامعه در صفحات اين اوراق ، و در صفحات اين الواح ، به بركت انقطاع به معدن علوم ربّانى و مخزن معارف يزدانى سلطان اولياء و سيد اوصياء ( عليه آلاف التحية و الثناء ) ، به رشتهء تقرير كشيدم ، و به سلك تحرير آوردم ، و در شرح فقرات اين حديث شريف به اين نحو از توضيح و تنقيح ، و به اين قسم از بسط و تفصيل ، و به اين نوع از كشف رموز و اسرار و بيان حقايق و انوار ، سابقى بر خود نديدم ، و بعد از فحص تمام ، شرحى از عارف محقق ملا عبد الرزاق كاشى ديدم به قدر يك ورق و نيم ، و از صاحب اسرار التوحيد ديدم به قدر يك صفحه ، و از بعضى مشايخ ديدم به قدر يك ورق ، و بعضى ديگر از عرفا و فضلا به يك فقره يا دو فقره متعرض شده‌اند ، و متعرض شرح باقى فقرات نشده‌اند ، و چون دو محمل صحيح ديگر ، و دو معناى لطيف آخر در شرح فقرات اين حديث شريف به نظر قاصر رسيده كه مبنى بر بيان كيفيت سلوك مسالك عرفان نمىباشد ، بعد از شرح فقرات حديث به اين دو محمل ديگر به كيفيت شرح بعضى از حضرات كه در نظر اولى و الصق است به فقرات حديث ، نسبت به شرح ديگران اشاره مىنمايم تا حقيقت حال منكشف شود ، و لباب از قشور امتياز يابد .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nاشراق عقلى و محمل ثانوى\r\n\r\nاشاره به شرح دوم از براى اجزاء حديث\r\nبدان‌كه محمل دوم در شرح فقرات حديث شريف آن است كه : مراد از حقيقت در كلام كميل بن زياد كه عرض كرد : « ما الحقيقة ؟ » حقيقة الحقايق باشد ، و آن عبارت از ذات اقدس واجب الوجود بالذات است كه بسيط من جميع الجهات ، و مبدأ المبادى و غاية الغايات است . اگر بگوئى كه : « بما هو » سؤال از تمام حقيقت شىء است كه تواند در مدارك و اذهان حاصل شود ، و در شارقات سابقه به حد انكشاف آمد كه كنه ذات اقدس محال است اينكه ، در مدارك و اذهان حاصل شود ، پس وجه معقولى و معناى محصلى از براى اين سؤال نخواهد بود ، و شأن كميل بن زياد اجل است از اينكه ، سؤال او غير معقول باشد . با اينكه آن معدن علوم ربّانى سؤال او را مقبول داشته جواب فرموده‌اند .\r\nمىگويم : بلى چنين است ولى گاهى مقصود از سؤال « بما هو » از حقيقت شىء حصول لوازم و عنواناتى است كه از حاقّ ذات شىء منتزع مىشوند و قائم مقام ذاتيات آن ، مىباشند ، اگرچه از ماهيات و ذاتيات مصطلحهء آن نباشند - چنان كه در شارقهء اولى به حد انكشاف آمد - لهذا رئيس محققين الشيخ ابو على بن سينا تصريح نموده است به اينكه ، تعريف به لوازم و عنوانات ذاتيه در افادهء حقيقت ، كمتر از تحديد نمىباشد ، چنان كه استدلال از لوازم ذاتيه بر ملزومات ، كمتر نمىباشد در افادهء يقين از استدلال از علت بر معلول كه موسوم به برهان لمّى است .\r\n\r\nشرح كشف سبحات الجلال بنا بر توجيه دوم و اشاره به اينكه گاهى به « ما هو » سؤال از لوازم ذاتيه نيز مىشود\r\nخلاصهء كلام مقصود كميل بن زياد از اين سؤال كشف و ظهور حقيقة الحقايق است به اعتبار اوصاف خاصه و نعوت مخصوصه و عنوانات ذاتيه و حكايات اختصاصيه و مفهومات منتزعه ، چنان كه تعريف هر حقيقتى از حقايق وجوديه به اين نهج و به\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاين كيفيت است . زيرا كه در شارقات سابقه به حد انكشاف آمد كه : هيچ حقيقتى از حقايق وجوديه و انيّات خارجيه در اذهان حاصل نمىتوانند شد ، بلكه در نزد دقيق از نظر منكشف مىشود كه : جميع حدود ماهيات متأصله نسبت به حقايق وجوديه از آن جهت كه حقايق وجوديه‌اند از قبيل رسومند نه از باب حدود ، بلكه نفس ماهيات متأصله نيز به حسب دقيق از نظر ، حكايات و عنوانات و رسوم و علامات‌اند از آن حقايق ، بلى اگر آن حقايق محدود مأخوذ شوند در اين نظر ، حدود از رسوم امتيازى مىيابند . نه اين است كه منظور او اكتناه حقيقة الحقايق باشد تا مخالف برهان محكم البنيان و مصادم حجت شديد الاركان ، و منافى حال صاحب توحيد و عرفان باشد .\r\nپس بنابراين در حقيقت سؤال از نعوت و اوصافى است كه ، شناخته مىشود به آنها حقيقت حقايق ، اگرچه به رسم باشد نه به حد ، به وجه باشد نه به كنه .\r\nپس ملخص سؤال بر اين تقدير اين است كه : چه چيز است نعوت ذاتيّه و اوصاف حقيقة الحقايق كه به آنها شناخته مىشود و امتياز مىيابد از ساير اشياء ؟\r\nو بيان به تطبيق جواب به مقتضاى سؤال آن است كه : كلمهء كشف ، مصدر به معناى اسم مفعول است ، و مضاف است بسوى نايب فاعل خود ، و الف و لام الجلال ، عوض از مضاف اليه است ، و همچنين است كلام در كلمات محو ، و هتك ، و متعلق محو و هتك محذوف است .\r\nو ممكن است كه هرسه به معناى اسم فاعل باشند ، چنان كه كلمهء جذب ، به معناى اسم فاعل است ، و ممكن است كه مضافى در هر چهار فقره مقدّر باشد ، و آن مضاف كلمهء ذو باشد ، و محتمل است كه هر چهار فقره از قبيل زيد عدل و از بابت انما هى اقبال و ادبار باشند ، يعنى محل مصادر مذكوره در فقرات چهارگانه از براى افادهء مبالغه باشد . پس ملخّص جواب آن است كه : حقيقة الحقايق ، حقيقتى است كه انوار جلالش مكشوف باشد از براى او ، و از براى خود و آن انوار ، يا كاشف انوار جلال است يا صاحب كشف انوار جلال است ، و يا از شدت و كثرت كشف انوار جلال ، گويا نفس كشف آن انوار است در حالتى كه مقارن اشارهء حسّيه و اشارهء قلبيه نباشند .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nو از براى هريك از احتمالات چهارگانه ، در كلمات عرب استعمالات دارد .\r\nمخفى و مستور نمىباشند ، و هريك از اين استعمالات خالى از نكته‌اى از لطايف عربيت ، و عارى از دقايق و اسرار فصاحت و بلاغت نمىباشند . ذكر آن شواهد و تبيانات ، و بيان آن دقايق و نكات ، موجب تطويل و اطناب و خروج از وظيفهء اين كتاب مستطاب است .\r\n\r\nدر كلام شريف اشاره است به قيوميت مطلقه و احاطهء ذاتيه\r\nبدان‌كه در اين كلام شريف اشارهء لطيفه است به عالم امر ، و فعل مطلق ، و مشيت ثانيه ، و رحمت واسعه . زيرا كه مرتبهء اين انوار ، اعلاى از همه مراتب وجودات و موجودات است ، به وجهى واحدند و به وجهى كثير ، چنان كه سابقا بيان نمودم ، و اشاره نمودم كه اين مرتبه از وجود به وجهى فعل بىواسطهء ذات اقدسند ، و به وجهى صفت اضافى او مىباشند و محيطند به ساير مراتب ، پس فاقد هيچ كمالى از كمالات باقى مراتب نيستند - چنان كه سابقا به استيفاى تمام بيان نمودم - و چون بالكليه از عالم اجسام و ماديات مجردند ، قابل اشارات مذكوره ، بلكه به وجهى قابل اشاره نمىباشند ، پس اين كلام لطيف به جاى « له الأمر » است ، چنان كه در كلام معجز نظام وارد است و بجاى  « إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  « 1 » است زيرا كه از بينات است كه مراد از كن ، كاف و نون ، نيست چنان كه از على بن موسى - الرضا ( عليه السلام ) مروى است كه فرمودند : مراد لفظ كاف و نون نيست ، بلكه مراد حقيقت امريّه است كه مترتّب است بر آن عالم فيكون . پس خلاصهء كلام اين كلام لطيف ، اشاره به قيوميت مطلقه و فياضيت عامه است كه همهء صفات فعليه و نعوت اضافيه به آن برمىگردند ، و در آن مندرج و مندمج مىباشند چنان كه به بسط تمام در شارقات سابقه مذكور گرديد و بسوى اين انوار جلال نيز اشاره است كلام سلطان اولياء ( عليه آلاف التحية و الثناء ) چنان كه بعضى از اعاظم علماى اماميه در بعضى از مصنفات خود روايت نموده است . در كتاب نوادر العلوم نيز مذكور است ، و آن اين است كه ، بعد از آنكه آن جناب از عالم علوى سؤال نمودند ، فرمود :\r\n« صور عالية عن المواد ، خالية عن القوه و الإستعداد ، تجلى لها ربّها فاشرقت ، و طالعها\r\n\r\n\r\n","description":"","footnote":"\r\n( 1 ) . سورهء يس ( 36 ) ، آيهء 82 .\r\n","page_name":" 397 ","page_number":397},
  {"content":"\r\n\r\nو تلألأت و القى فى هويتها مثاله ، فاظهر عنها افعاله ، و خلق الانسان ذا نفس ناطقة ، ان زكّاها بالعلم فقد شابهت جواهر اوايل عللها ، و اذا اعتدل مزاجها و فارقت الأضداد فقد شارك بها السّبع الشداد » .\r\nيعنى : عالم علوى كه ملكوت اعلى و انوار جلال است ، صور و انوارىاند كه از مواد مجرد ، و از قوه و استعداد خالىاند ، تجلى نمود از براى آنها مثال خود را پس ظاهر گردانيد از آنها افعال خود را ، و آفريد انسان را صاحب نفس ناطقه كه هرگاه تزكيه كند آن را به علم ، پس به تحقيق شبيه مىشود به جواهر علتهاى خود ، و هرگاه معتدل شود مزاج او و مفارقت كند عالم اضداد را ، پس به تحقيق مشارك مىشود به جهت آن مفارقت با نفوس ملائكهء هفت آسمان .\r\nبدان‌كه اسرار و رموز بسيارى از مقاصد شريفه و مطالب عاليهء علم الهى در اين حديث شريف مندمجند ، و بر صاحبان بصيرت و فطنت و بر ارباب معرفت و حكمت مخفى و مستور نمىباشد ، و از تأمل صادق در شارقات سابقه و لمعات ماضيه رموز و اسرار آن و حقايق و انوار آن منكشف مىتواند شد ، علاوه بر اين مجال بيان و مقام و تبيان نيز ندارم .\r\n\r\nشرح اينكه در جملهء شريفه اشاره است به اينكه اين انوار منكشف‌اند از براى خود و از براى ذات اقدس حق اول عزّ شأنه\r\nلهذا برمىگردم به اصل مدعا و مىگويم : در اين كلام شريف نيز اشاره است به اينكه اين انوار مكشوف‌اند از براى خود ، چنان كه در علم الهى محقق و مبرهن است ، و در شارقات سابقه نيز اشاره رفت كه هر مجرد قائم بذات عالم است به ذات خود به نفس ذات خود به حيثى كه علم و عالم و معلوم به حسب ذات و وجود شىء واحدند و تغايرى ندارند مگر به اعتبار مفهوم و عنوان ، و مكشوف‌اند از براى ذات اقدس حقيقة الحقايق به وجودات عينيّه و انيات خارجيهء خود ، يعنى به علم حضورى اشراقى ، به حيثى كه علم و معلوم به حسب ذات و وجوب شىء واحدند ، چنان كه در شارقات سابقه اشاره نمودم و در لمعات الهيه بأبسط وجوه بيان نموده‌ام كه : علم ذات اقدس مبدأ اعلى در مرتبهء ايجاد به همهء اشياء به علم حضورى اشراقى است .\r\nو در آن كتاب مستطاب با بيانات شافيه و تبيانات كافيه محقق نمودم كه : اين علم\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاز رشحات و فروعات علم سابق بر ايجاد است كه عين ذات اقدس است به حسب ذات و وجود ، و تغايرى متحقق نيست مگر به اعتبار عنوان و مفهوم .\r\n\r\nشرح « محو الموهوم » بنا بر معناى دوم حديث\r\nو كلام آن جناب « محو الموهوم » اشاره است به اينكه : ذات اقدس حقيقة - الحقايق از كثرات وهميه كه عبارت از كثرات عالم خلق است مبرّى و معرّاست .\r\nو به اشارت به نفى مطلق كثرت ، حتى از ماهيت و وجود و از جهت نقص و تمام .\r\nپس بنا بر توجيه اول اشاره است به نحو تجرد ذات اقدس از ماده و ماديات ، و بنا بر توجيه دوم اشاره است به احديّت صرفه و بساطت حقّه ، و هر دو مطلب شريف از امهات مسائل علم توحيد الهى مىباشند .\r\nو محتمل است اينكه : اشاره باشد به اعادهء اشياء بسوى غايات اصليّه و اغراض كليه به رفع تعينات آنها به افادهء خيرات ذاتيه و كمالات عقليه و محو نقصانات آنها به افاضهء علوم يقينيه و معارف حقيقيه ، چنان كه در شرح اول اشاره نمودم و در شرح سوم به تفصيل مذكور خواهد شد . لهذا ماحى را در شريعت حقّه از جملهء اسماء حسناى حق شمرده‌اند .\r\n\r\nشرح كلام امام و بيان جمله مع صحو المعلوم ، بنا بر معناى دوم حديث\r\nو كلام آن جناب « مع صحو المعلوم » اشاره است به اينكه : چون ذات اقدس در اعلى مراتب تجرد است ، پس عالم است به ذات خود به علم حضورى اشراقى ، كه اكمل و اظهر انحاء علم است ، لهذا به كلمهء صحو تعبير فرمودند كه ، به معناى كمال ظهور و انكشاف است و بنا بر توجيه اخير اشاره است به اينكه : هر موتى مستلزم حياتى ، و هر انتقالى از نشأتى به نشأت ديگر ، در سير صعودى موجب ولادتى و هر موتى از نشأتى مستلزم ظهورى است در نشأت ديگر كه اقوى از حيات سابقه و ولادت متقدمه و ظهور اول است .\r\nپس در اين كلام شريف اشارهء لطيفه است به دو قانون كلى از قوانين علم الهى ( متفطن باش ) .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nشرح و بيان كلام معجز نظام ولى اللّه فى العالمين « هتك الستر لغلبة السّر » بنا بر معناى دوم حديث\r\nو كلام آن جناب « هتك الستر بغلبة السّر » ، اشاره است به اينكه : ذات اقدس حقيقة الحقايق سرّ الاسرار و باطن البواطن است ، لهذا حجابى در ميانهء او و ساير اشياء متحقق نمىتواند شد ، و سرّ الاسرار علة العلل و مبدأ المبادى است .\r\nو در علم كلى از علم الهى محقق است كه : علم تام به علت تامه ، مستلزم علم تام است به معلول ، بلكه عين علم به معلولات بالذات است ، به اجمال به اعتبارى ، و به تفصيل به اعتبار ديگر ، بلكه در عين اجمال تفصيل ، و در عين تفصيل اجمال است ، چنان كه در لمعات الهيه به بسط تمام بيان نموده‌ام ، ولى دقيق المسلك و صعب المنال و وصول به حق حقيقتش از غوامض و مشكلات است ، و محتمل است اينكه اشاره به عينيت صفات حقيقيّه باشد ، زيرا كه بنا بر زيادتى آن صفات چنان كه مذهب طايفهء اشعريه است مرتبهء ذات اقدس كه مقدم است بر آن صفت و وجود ، خالى از وجود اين صفات مىباشد ، پس محدود مىباشد و هر محدودى ناقص و مصحوب حجب سواتر است ، پس هتك جميع حجب و استار در صورتى متحقق مىتواند شد كه تام بلكه فوق التمام باشد ، يعنى در قوت و شدت و وجود و كمالات وجود غير متناهى بلكه فوق غير متناهى باشد به عدهء غير متناهى ، و اين معنى در صورتى متصور مىتواند شد كه صفات عين ذات و عين يكديگر باشند . متفطن باش كه خالى از دقت و لطافت نيست .\r\nو محتمل است اينكه : مراد از ستر ، اعيان ممكنات باشد ، بيانش در توجيه سوم حديث شريف به تفصيل خواهد آمد .\r\nو كلام آن جناب « جذب الأحدية لصفة التوحيد » اشاره است به اينكه : ذات اقدس حقيقة الحقايق ، جامع جميع كمالات وجوديه است از آن جهت كه كمالات وجوديه‌اند به نحو ارفع و اعلى و نهج اقدس و اقوى ، يعنى به نحوى كه قادح در احديّت صرفه ، و بساطت حقّه نباشد ، و در قوت و شدت وجود و كمالات وجود غير متناهى است به عدهء غير متناهى ، و باقى وجودات رشحات و لمعات و اضواء و انوارند از آن نور الانوار ، و عكوس و اظلال و فروع و آثارند ، از آن سرّ الأسرار .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nيعنى ، نسبت آنها به آن ذات احدى ، نسبت نقص به تمام و نسبت ضعف به قوت و نسبت فقر به غناست ، و در صحيفهء الهيه وارد است  « وَ اللَّهُ الْغَنِيُّ وَ أَنْتُمُ الْفُقَراءُ »  « 1 » مىبينى كه چگونه غنا را بر ذات اقدس خود منحصر فرموده و فقر را به ماسواى مقصور داشته است ؟ و از مشكات ولايت وارد است : « الغيرك من الظهور ما ليس لك » متفطن باش .\r\nو در شارقات سابقه نيك تأمل نماى تا اشتباهى باقى نماند ، بيان اشاره آن است كه :\r\nاضافهء صفت بسوى توحيد بيانى است ، و الف و لام التوحيد الف و لام جنس است ، چنان كه مقتضاى فحص و تحقيق است كه مفرد محلى به لام ، حقيقت در جنس و در ساير معانى مجاز است ، و يا از براى استغراق است زيرا كه عهدى در اين مقام متحقق نمىباشد ، پس لا محاله بايد به يكى از جنس يا استغراق محمول شود ، و به هر تقدير مطلوب حاصل است ، و در شارقات سابقه منكشف گرديد كه توحيد را عنوانى است و حقيقتى و مفهومى است و مصداقى ، و حقيقت و مصداق توحيد حقايق وجودات است از آن جهت كه وجودات‌اند ، پس جذابيت صفت توحيد مستلزم جذابيت جميع وجودات و كمالات آن وجودات است به نحو ارفع و اعلى و به نهج اقدس و اقوى ، متلطف باش كه لطيف المسلك و صعب المنال است ، و با غايت وضوح و ظهور خفى است و بدان‌كه فايض بالذات بايد در آنچه كه افاضه مىكند اكمل و اقوى باشد از مفاض بالذات ، و نسبت مفاض بالذات به جاعل بالذات نسبت فقر به غنا ، و نسبت جلوه به متجلى باشد ، وصول به حق حقيقتش از غوامض و اسرار است ، و كلام آن معدن علوم ربّانى « نور يشرق من صبح الازل فيلوح على هياكل التوحيد آثاره » اشاره است به احاطه و شمول قدرت و اراده و فياضيت و قيوميت ذات احدى نسبت به همهء موجودات ، به حيثى كه شيئى از اشياء و موجودى از موجودات از حيطهء قدرت و قيوميت او بيرون نباشد ؛ بلكه هر وجودى و هر كمال وجودى رشحه‌اى از رشحات فيض انبساط او ، و لمعه‌اى از لمعات انوار تجلى اطلاقى او است .\r\n\r\nشرح معنا و تشريح جملهء « نور يشرق من صبح الازل » بنا بر توجيه دوم\r\nبيان اشاره آن است كه : مراد از صبح ازل مرتبهء وجود امرى اطلاقى ، و\r\n\r\n\r\n","description":"","footnote":"\r\n( 1 ) . سورهء محمد ( 47 ) ، آيهء 38 .\r\n","page_name":" 401 ","page_number":401},
  {"content":"\r\n\r\nمرتبهء مشيت ثانيه است ، چنان كه سابقا اشاره نمودم .\r\nو مراد از هياكل توحيد مظاهر و مراياى ماهيات است ، و مراد از آثار ، خصوصيات رشحات و لمعات فيوضات وجودات است ، و هياكل ، جمع هيكل ، و آثار ، جمع اثر است ، و جمع صفات مفيد عموم و استغراق است ، چنان كه مقتضاى فحص و تحقيق ، و متفق عليه در نزد محققين از اهل عربيت و اصول است .\r\nپس ملخّص معناى اين فقرهء شريفه اين است كه : ذات أقدس حقيقة الحقايق ، نورى است كه مشرق و متجلى است از صبح ازل ، يعنى از عالم امر و مشيت ، چنان كه مولاى متقيان در حديث سابق فرموده‌اند : « و اظهر عنها افعاله » و چنان كه در حديث ديگر مروى است « خلق اللّه المشية و خلق الاشياء بالمشية » پس ظاهر مىشود در همهء مظاهر و اعيان ، اشياء همه لمعات و آثار آن نورند ، پس آثار تجليات نور الانوار همهء اعيان و ماهيات و ممكنات را فرو گرفته ، و لمعات و شارقات جمال سرّ الاسرار به همهء مظاهر و مرايا تابيده است . و از براى اشاره به اين مسألهء ربوبيه ، و عقيدهء ايمانيه در صحيفهء الهيه وارد است  « وَ رَحْمَتِي وَسِعَتْ كُلَّ شَيْءٍ »  « 1 » ،  « هُوَ مَعَكُمْ أَيْنَ ما كُنْتُمْ »  « 2 »  « فَأَيْنَما تُوَلُّوا فَثَمَّ وَجْهُ اللَّهِ »  « 3 » و از مشكات ولايت وارد است « كل شىء بشىء محيط ، و المحيط بما احاطه منها هو اللّه الاحد الصّمد الذى لا تغيّره صروف الازمان » .\r\nخلاصهء كلام : همچنان‌كه فقرهء سابقه اشاره است به ثبوت كثرت در وحدت به آن معنا كه اشاره نمودم و آن اين است كه : ذات اقدس حقيقة الحقايق در قوت و شدت وجود و كمالات وجود تام بلكه فوق التمام است ، به حيثى كه نسبت ساير وجودات و كمالات آن وجودات به او ، نسبت فرع به اصل و نسبت نقص به تمام و نسبت ضعف به قوت و نسبت فقر به غنا و نسبت جلوه به متجلى است . به اين فقرهء شريفه اشاره است به ثبوت وحدت و در كثرت به آن معنا كه اشاره نمودم و آن اين است كه : فيض اطلاقى و رحمت واسعهء او محيط است به همهء اعيان و ممكنات ، و شامل است به همهء مظاهر و مراياى ماهيات . متلطف باش كه دقيق المسلك و صعب المنال است ، و نيك تأمل نماى در شارقات سابقه تا به حد انكشاف آيد و محل\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 156 .\r\n( 2 ) . سورهء حديد ( 57 ) ، آيهء 4 .\r\n( 3 ) . سورهء بقره ( 2 ) ، آيهء 115 .\r\n","page_name":" 402 ","page_number":402},
  {"content":"\r\n\r\nتوقف و اشتباه نماند ، و كلام آن جناب « اطف السراج فقد طلع الصبح » كنايه است از اينكه : مطلوب به سبب بيان و تبيان به نهايت وضوح و ظهور رسيد . پس چراغ سؤال را خاموش كن كه عبارت و بيان زياده بر اين تاب ندارد ، و تلطيف كن سرّ خود را ، و كامل گردان استعداد خود را ، تا شاهد مطلوب به نحو ديگر جلوه نمايد و به طريق ديگر مكشوف و مشهود گردد .\r\n\r\nلمعة عرشيّة و شارقة عقلية\r\nبدان‌كه محمل مهمى ، از براى شرح فقرات حديث شريف بعد از توجه تام به باطن معدن علوم ربّانى و مخزن معارف يزدانى به نظر قاصر رسيد .\r\nهمت خود را در تقرير و تحرير آن در صفحات اين اوراق قاصر يافتم و قصد خود را به ترك تقرير مايلتر ديدم . گفتم : سبحان اللّه ! اين چه حالتى است ؟ و نيست اين معنا مگر بخل و ضنّت بر اخوان صفا و قصور همت در افادهء معارف و حقايق بر اصحاب ذكاء و ترك شكر و سپاس در ازاى نعمت بىمنت خداوند جل و علا .\r\nدوباره به آن معدن ولايت و طهارت توجه نمودم و تأييد خواستم تا عزم جازم و قصد لازم آمد و ترديد به كلى مرتفع گرديد .\r\n\r\nشرح سوم از مؤلف علّامه در مقام تقرير معناى حديث شريف كميل و بيان آنكه مراد از حقيقت ، حقايق وجوديه است\r\nپس مىگويم : ممكن است اينكه مراد كميل بن زياد از حقيقت ، حقيقت اشياء باشد ، و مراد از حقيقت اشياء ، باطن و ملكوت اشياء است كه همهء جهات عقل و فعليتش بالفعل متحقق باشد ، و از همه جهات قوه و استعداد مبرّى و معرّى باشد ، و آن عالم امر و مشيت ثانيه و مفارقات محضه است ، و أصل در تحقق مجعول بالذّات نيز وجود است .\r\nو نيز متحقق گرديد كه : ذات اقدس ، صرف صرف حقيقت وجود است ، پس فيض اول او نيز بايد صرف باشد ، مگر به قدرى كه مقتضاى مجعوليت و معلوليت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاست ، اگرچه مفيض بالذات غنى بالذات ، و مجعول بالذات فقير بالذّات باشد ، و اين معنا غايت بينونت است و به سوى اين معنا اشاره است كلام صاحب الامر ( ع ) در دعاى ايام رجب « لا فرق بينك و بينهم الا انهم عبادك » - چنان كه سابقا با ساير فقرات نقل نمودم - و اين معنا به جهت آن است كه فيض تابع مفيض ، و اثر تابع مؤثر است ، اگرچه يكى غنى باشد و ديگرى فقير ، يكى اصل باشد و ديگرى فرع ، چنان كه مقتضاى تابعيت و متبوعيت است .\r\nپس بايد مرتبهء حقيقت و اصل وجود امرى اقوى و اكمل باشد از وجودات مادون ، و نسبت مادون به او نسبت فرع به اصل و نسبت فقر به غنا و نسبت جلوه به متجلى باشد ، لهذا تعبير از اين مرتبه از وجود در لسان نبوت و ولايت گاهى به رحمت واسعه و گاهى به يد مبسوطه و گاهى به خزائن است و گاهى به مفاتيح .\r\nپس اين مرتبه از وجود حقيقت است و باقى عكوس و اظلال ، و او اصل است و باقى فروع و اضواء ، به وجهى واحد است و به وجهى كثير ، چنان كه سابقا اشاره كردم .\r\nلهذا در زبان حكمت اشراق به انيّات صرفه و انوار محضه موسومند متفطن باش و رجوع كن به شارقات سابقه كه به استيفاى تمام اين مقصد اعلى در آن شارقات به حد انكشاف آمده است و چون اين مرتبه از وجود مرتبهء ولايت مطلقه و خلافت كليه است مىتوان گفت كه : مراد از حقيقت در سؤال كميل بن زياد ، حقيقت ولايت مطلقه است كه جامع جميع ولايات است به نحو اشرف و اعلى .\r\nاما بيان تطبيق فقرات شريفهء حديث به اين مدعا ، پس مىگويم : الف و لام « الحقيقة » عوض از مضاف اليه است ، و كشف به معناى اسم مفعول است و اضافه‌اش بسوى سبحات ، اضافهء صفت به موصوف است و متعلق در كلام محذوف است . يعنى ، حقيقت اشياء عبارت است از انوار جلال كه مكشوف‌اند از براى خود و از براى مفيض خود به نحوى كه در چند توجيه سابق بيان نمودم ، و اشاره كردم ، اشاره به دو قانون الهى است يكى آن است كه : علم علت مفيضه به معلول خود در مرتبهء ايجاد به علم حضورى اشراقى است ، زيرا كه ظاهر از مكشوفيت ، مكشوفيت بالذات است نه به اعتبار صور مطابقه .\r\nو ديگرى آن است كه : هر مجرد قائم بالذات ، عالم است به ذات خود به\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nنفس ذات خود ، و ممكن است كه كشف به معناى اسم فاعل باشد ، زيرا كه اين مرتبه از وجود را نيز انوار و فيوضات است ، اگرچه به تبعيت باشد نه به استقلال ( متفطن باش ) .\r\nو ممكن است كه كشف به معناى خود باشد و اشاره باشد به اينكه : جهت انكشاف همهء اشياء از براى ذات اقدس مبدأ اعلى ( جل جلاله ) است ، چنان كه جهت ارتباط همهء اشياء به علت اول است ، چنان كه او جهت قيوميت و ايجاد همهء اشياء ، و همهء انكشافات به انكشاف اطلاقى او برمىگردند ، چنان كه همهء ارتباطات به آن ارتباط اطلاقى برمىگردند . و در شارقات سابقه نيز تأمل نماى كه مبادى و مقدمات اين مطالب غامضه و مقاصد عاليه‌اند تا به حد انكشاف و انجلا آيند ، محل تأمل و مقام توقف نباشند ، و كلام آن جناب من غير اشارة ، اشاره به نفى اشارات مذكوره است و يا به نفى مطلق اشاره ، به نحوى كه سابقا اشاره نمودم .\r\nو ممكن است كه اشاره به نفى علم حصولى ارتسامى باشد ، زيرا كه در اين قسم از علم ، معلوم بالذات صورت عقليه است و آن قائم است به قوهء عقليه از قبيل قيام اعراض به موضوعات خود ، و به آن اشاره مىشود بسوى معلوم بالعرض ، و بنابراين توجيه « من غير اشارة » متعلق به كشف خواهد بود تا ظرف لغو باشد نه ظرف مستقر ، چنان كه در توجيه سابق است .\r\nو كلام آن جناب « محو الموهوم مع صحو المعلوم » بيانش بنابراين توجيه آن است كه كلمهء محو به معناى اسم مفعول است ، مضاف بسوى نايب فاعل خود ، و متعلق به معناى جار و مجرور در كلام محذوف است . يعنى حقيقت اشياء عبارت از حقيقتى است كه زايل گرديده شده باشد از او موهوم . يعنى ، از تعينات خلقيه و كثرات وهميّه معرّى و مبرّى باشد ، بلكه نظر به جنبهء اطلاق و احاطهء وجود امرى از آن جهت كه وجود أمرى است مركب از جنس و فصل بلكه مركب از ماهيت و وجود نيز نمىباشد ، زيرا كه از براى حقايق وجوديّه از آن جهت كه حقايق وجوديه‌اند جنسى و فصلى نمىباشد ، و ماهيات در ازاى تعينات و حدود است ، و از بينات است كه جهت اطلاق و صرافت منافى است با جهت تعيّن و تحدد ، لهذا محققين از حكماى الهيين ماهيات را به عالم خلقى تخصيص داده و جميع عنوانات\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمفهومات را نسبت به وجود مفارقى و عالم امرى اسماء مىدانند نه ماهيات .\r\nپس اين مرتبه از وجود كه تعبير از آن ، به باء است در حديث « انا نقطة تحت الباء » نيز بسيط الحقيقه است ، ولى بساطتش تبع بساطت مبدأ اول است و تفاوت به شدت و ضعف و به غنا و فقر است .\r\n\r\nاشاره به اينكه وجود امرى و فيض مقدس از ماهيت ، مبرى و مطلقا داراى حد ماهوى نمىباشد\r\nلهذا فيلسوف اعظم ارسطاطاليس در كتاب اثولوجيا گفته است : « العقل كل - الاشياء » . يعنى ، عقل كلى به اعتبار شدت و صرافت وجودش و به اعتبار اينكه فيض اول مبدأ اول است ، جامع جميع وجودات ، و كمالات وجودات مادون است به نحو اشرف و اعلى و به نهج اقدس و اقوى و همهء مادون نسبت به آن فيض كلى فروع و اظلال و عكوس و اضواءاند و از براى اشاره به اين بساطت و صرافت و اين كليت و جامعيت از مشكات ولايت وارد است « جفّ القلم بما هو كائن » - چنان كه در شارقات سابقه اشاره نمودم - پس اين كلام شريف اشاره به تجرد آن انوار است از جهات ماده و استعدادات و به بساطت آن انوار و عدم تركيب آنها از اجناس و فصول و از ماهيت و وجود .\r\nو معلوم در « صحو المعلوم » عبارت از نفس حقيقت امرى است و يا مراد جنس معلوم است و هردو صحيح است ، زيرا كه آن حقيقت عالم است به ذات خود و به ساير اشياء به علم حضورى اشراقى كه اكمل و اظهر انواع علوم است ، و معرفتش نسبت به مفيض خود نيز به نحو شهود و عيان است نه به نحو بيان و برهان ، لهذا به كلمهء « صحو » تعبير فرمودند ، كه به معناى كمال ظهور و وضوح است . و محتمل است كه كلمهء محو ، به معناى اسم فاعل باشد و اشاره باشد به سير صعودى اشياء بسوى مبدأ اعلى ، بيانش آن است كه در شارقات سابقه منكشف گرديد كه همهء اشياء به حسب فطرت و جبلّت طالب غايات اصليه و كمالات حقيقيه مىباشند ، و چون اجسام و جسمانيّات كه موسوم به عالم خلق و عالم كائنات مىباشند مشتملند بر جهات قوا و استعدادات ، پس در خروج از قوهء كمالات به فعليت كمالات به مخرجى محتاجند و از براى دفع دور و تسلسل بايد منتهى شود به مخرجى كه\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبالكلّيه از جهات قوا و استعدادات معرّى و مبرّى باشد ، و وجود امرى موجود مفارقى است ، چنان كه منكشف گرديد در شارقات سابقه ، به حد انكشاف آمد كه خروج شىء از قوه به فعليّت عبارت از زوال تعيّنات و نقصانات آن شىء است ، و تلبّس آن است به تحصيل به نهج اتصال تدريجى و اشتداد جوهرى تا از جميع جهات قوا و استعدادات بيرون آيد ، و به غايات اصليه و كمالات حقيقيه فايز گردد .\r\nپس شأن وجود امرى و موجود مفارقى ، ازالهء تعينات و استعدادات و رفع قصورات نقصانات اشياست تا سير بسوى غايات حقيقيه و كمالات عقليه به انتها رسد . بلكه در شارقات سابقه به حد انكشاف آمد كه افاضهء وجودات اشياء بعينها اعادهء آنهاست بسوى كمالات حقيقيه و خيرات عقليه نه به تدبير ديگر و افاضهء آخر ، و اين معنى غايت احكام و اتقان است در تدبّر و افاضه و در تكميل و افاده ، پس همان چيزى كه واسطهء ايجاد است به عينه واسطهء اعاده است .\r\nو سابقا بيان نمودم كه هر موتى مستلزم حياتى ، و هر انتقالى از نشأتى به نشآت ديگر موجب ولادتى ، و هر زوال نقصانى مستعقب كمالى است . و از براى اشاره به اين دقيقه فرمودند : « مع صحو المعلوم » و ايراد كلمهء معلوم ، اشاره است به اينكه اين خروج و اخراج از قوه به فعليت ، از روى شعور و اختيار است چنان كه سابقا بيان نمودم كه ماء حيات و زندگانى در همهء موجودات جارى ، و نور شعور و ادراك در مبدعات و كائنات سارى است ، و بر اين معنى مبنى است قول قائل :\r\n« لو لا عشق العالى لا نطمس السافل » و وفى الصحيفة الالهيه  « أَلا إِلَى اللَّهِ تَصِيرُ الْأُمُورُ »  « 1 » ،  « إِنَّا لِلَّهِ وَ إِنَّا إِلَيْهِ راجِعُونَ »  « 2 » متفطن باش و تدبّر نماى در اين بيان موىشكاف كه با غايت لطافت و دقت مسلكش در افادهء اين مرام ، و در كشف معناى اين كلام معجزنظام ، برهانى است محكم البنيان و حجتى است شديد الاركان بر ثبوت وجود امرى و تحقق موجود مفارقى ، كه از امّهات مسائل علم توحيد و فن ربوبيّات است و غنيمت شمار .\r\nو ممكن است كه ، محو ، به معناى خود باشد ، چنان كه در كلمهء كشف بيان\r\n\r\n\r\n","description":"","footnote":"\r\n( 1 ) . سورهء شورى ( 42 ) ، آيهء 53 .\r\n( 2 ) . سورهء بقره ( 2 ) ، آيهء 156 .\r\n","page_name":" 407 ","page_number":407},
  {"content":"\r\n\r\nنمودم ، و كلام آن جناب « هتك الستر لغلبة السرّ » بيانش بنا بر اين توجيه آن است كه : هتك به معناى اسم مفعول است ، مضاف است به سرى نايب فاعل خود ، و متعلق در كلام محذوف است ، و الف و لام السّتر ، از براى جنس يا استغراق است ، يعنى حقيقت اشياء حقيقتى است كه دريده شده باشد حجب و استار در نزد آن ، يا از براى آن . پس اشاره است اين كلام شريف به اينكه : حقيقت اشياء كه وجود امرى و فيض اطلاقى است ، سرّ الأسرار و باطن البواطن است نسبت به مادون خود ، لهذا حجابى و ساترى در ميانهء آن و ساير اشياء متحقق نمىتواند شد - به نحوى كه در توجيه دوم بيان نمودم - و ممكن است كه اشاره باشد به اينكه همهء صفات حقيقيه و نعوت كماليّهء اين مرتبهء از مراتب وجود نيز عين ذات آن ، مىباشند به نحوى كه در توجيه سابق بيان نمودم . و ممكن است اينكه به معناى اسم فاعل باشد ، و مراد از سواتر اعيان ممكنات باشد كه با قطع نظر از وجود علت فياضه از براى ممكنات ثابت مىباشند .\r\nپس ملخّص معناى اين كلام لطيف آن است كه : مجلّاى اين مرتبه از وجود كه به جهت شدت و قوتش در وجود و كمالات وجود جامع جميع كمالات وجوديّه است به نحو اشرف و اعلى ، همهء ماهيّات ممكنات از سواتر و ظلمات اعدام و ليسيّات ذات‌اند بيرون آمده ، به زينت كمالات وجوديه مزين گرديده‌اند ، پس در حقيقت اين مرتبه از وجود ، هتك همهء سواتر و ظلمات و طارد همهء اعدام و ليسيّات است .\r\n\r\nشرح « جذب الاحدية لصفة التوحيد »\r\nو ممكن است كه هتك به معناى خود باشد ، چنان كه در دو فقرهء سابقه اشاره نمودم ، اخذ كن كه خالى از دقت و لطافت نيستند ، و كلمهء جذب در كلام آن جناب « جذب الاحدية لصفة التوحيد » « 1 » به معناى اسم فاعل است ، و مراد از احديت ، مرتبهء وجود امرى و فيض اطلاقى است ، زيرا كه منكشف گرديد كه فيض اطلاقى نيز بسيط الحقيقه و احدىّ الذّات است ، اگرچه بساطتش فرع بساطت حق اول و احديتش\r\n\r\n\r\n","description":"","footnote":"\r\n( 1 ) . اطلاق أحديت بر وجود عام به كلى دور از واقع است و در لسان قرآن و روايات صفت « أحد » و « واحد » اختصاص به حقيقت وجود دارد . لذا در سورهء توحيد مستقيما أحد اول تعين غيب الغيوب است كه در   « قُلْ هُوَ اللَّهُ أَحَدٌ »   به تصريح امام صادق عليه السلام « هو » ضمير شأن نمىباشد بل كه اشاره است به غيب ذات .\r\n","page_name":" 408 ","page_number":408},
  {"content":"\r\n\r\nتبع احديت مبدأ اعلى است ، و اشاره است اين كلام شريف به كثرت در وحدت ، به نحوى كه در توجيه سابق بيان نمودم ، ولى نسبت به مادون خود نه نسبت به همهء اشياء « 1 » .\r\n\r\nبيان و شرح كلام امام : « نور يشرق من صبح الازل فيلوح آثاره . . .\r\nو كلام آن جناب « نور يشرق من صبح الازل . . . » اشاره به وحدت در كثرت است ، به نحوى كه در توجيه سابق به بسط تمام گذشت ، ولى در اول به نحو اصالت است و در اينجا به نحو تبعيت ، و در آنجا فوق التماميت است و در اينجا به نحو تماميت . خواهى بگو : آنجا به نحو اشديّت است و در اينجا به نحو اضعفيّت « چه نسبت خاك را با عالم پاك » .\r\nو مراد از صبح ازل در اين توجيه ذات اقدس مبدأ اول است ، چنان كه سابقا اشاره نمودم ، و مراد از اشراق طلوع و تجلّى آن است از مبدأ اول .\r\nو ممكن است كه مراد از صبح ازل وجود امرى باشد ، و مراد از اشراق تجلى خود وجود امرى باشد به مادون خود ، اگرچه به نحو تبعيت باشد نه به استقلال .\r\nملخّصش اين است كه : بذات خود متجلى است ، يعنى در تجلى به حيثيت تقييدى و به ضميمه خارجى محتاج نيست ، اگرچه به حيثيت تعليلى كه عبارت از ذات اقدس مبدأ اول است محتاج باشد ، خوب تأمل كن كه خالى از دقت و لطافت نيست .\r\nو معناى كلام آن جناب « اطف السراج فقد طلع الصبح » همان است كه در توجيه سابق مشروح گرديد . اخذ كن اين دو محمل صحيح البنيان و اين توجيه سليم الاركان را ، و غنيمت شمار كه به اين نحو از تدقيقات لطيفه و تحقيقات شريفه و به اين نحو از تطبيق و قوانين مبرهنه و قواعد مستحكمهء الهيه ، از الهامات غيبيه و مواهب ربّانيّه و واردات قلبيه است ، و بعد از فحص تمام ، سابقى در اين دو توجيه لطيف از براى فقرات اين حديث شريف نيز بر خود نديدم - الحمد للّه ملهم انوار الحكم و المعارف .\r\n\r\n\r\n","description":"","footnote":"\r\n( 1 ) . لا يخفى على الماهر المتتبع فى معرفة الأسماء أن اطلاق الأحد بر وجود منبسط و مبدأ تعين آن كه مقام « واحديت » است ، به كلى بىاساس است و اصل وجود منبسط و مبدأ آن از آن جهت كه تعين و حجاب رخسارهء ذاتند ، همان « موهوم » در كلام سر الأوليا عليه است كه بايد از پندار محو گردد تا ولى مطلق و سالك و طالب اصل حقيقت بدون تعينات و تجليات أسمائى ، اصل حقيقت را مشاهده نمايد و توحيد خالص از كليهء تعينات كه منشأ ازالهء جميع انواع شرك است به صفت وحدت جلوه‌گر شود .\r\n","page_name":" 409 ","page_number":409},
  {"content":"\r\n\r\n\r\nنقل مقال و تقرير اشكال\r\n\r\nنقل شرح مختصر شيخ عارف متأله ، كمال الدين عبد الرزاق كاشى ( رض )\r\nبدان‌كه عارف محقق و فاضل مدقق صاحب تأويلات ملا عبد الرزاق كاشى ، شرح مختصرى از براى اين حديث شريف نوشته است به قدر يك ورق و نيم . و صاحب اسرار التوحيد ، بعضى از فقرات حديث را در همان كتاب شرح نموده است به قدر يك صفحه . و بعضى از اجلّهء مشايخ نيز بعضى از فقرات را شرح مجملى نوشته است به قدر يك ورق . و بعضى به يك فقره يا دو فقره اكتفاء نموده‌اند ، و بعد از فحص تمام ، شرح ديگرى به نظر قاصر نيامد ، بلى صاحب اسرار التوحيد گفته است كه ، شروح متعدده از براى اين حديث نوشته‌اند و به وجوه متعدد اين كلام ملكوتى را معنا كرده‌اند ، ولى آن معانى را نيز نقل نموده است . و چون شرح بعضى از اجلّهء مشايخ به نظر قاصر دور از كار آمد ، و صاحب اسرار التوحيد در آن مختصرى كه نوشته است متابعت صاحب تأويلات نموده است ، لهذا شرح آن عارف محقق را نقل مىكنم ، پس مىگويم : گفته است آن محقق كه : مراد از حقيقت در سؤال كميل بن زياد ، ذات اقدس واجب الوجود بالذات است . و صاحب مجالس المؤمنين قاضى نور اللّه شوشترى گفته است كه : مراد از حقيقت در سؤال كميل بن زياد حقيقت حقيقة الحقايق است كه عبارت از ذات اقدس حق جل و علا باشد ، چنان كه صاحب تأويلات ملا عبد الرزاق كاشى گفته است ، و با وجود اين معنا ، حمل كرده است آن محقق ، اين حديث شريف را بر بيان كيفيت سلوك مسالك عرفان ، و فقرهء كشف سبحات را با سه فقرهء ديگر در فناى ذاتى حمل كرده است ، و اين معنا علاوه بر اينكه موجب ارتكاب تكلفات بعيده است ، در تطبيق فقرات حديث به حسب ظاهر صحت نيز ندارد ، زيرا كه در مقام فناى ذاتى كه مقام ولايت و مطلوب كميل بن زياد است ، چنان كه خود آن محقق تصريح نموده است كه كميل در مقام قلب بود و طلب نمود مقام ولايت را ، لهذا آن جناب فرمودند : « ما لك و الحقيقة » . . . يعنى تو مستعد آن مقام نيستى ، نيز ذات عارف محال است اينكه در نفس الامر معلوم شود ، و محال است اينكه عين ذات معروف ، چنان كه به بسط تمام در شارقات سابقه بيان\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nنمودم ، و تصريح نموده است به اين معنا عارف محقق و فاضل مدقّق ابن جمهور احسائى در اواخر كتاب مجلسى ، و از كلام او مستفاد مىشود كه احدى از محققين عرفا به اين معنا قائل نشده است ، پس مراد از فناى ذاتى آن است كه مكرر در شارقات سابقات و لمعات ماضيه به بسط تمام بيان نمودم ، پس لا محاله بنابراين توجيه به تأويلى احتياج است كه در فقرهء « ما الحقيقة ؟ » كرده شود ، و گويا بنابراين توجيه مراد اين است كه : چه چيز است وصول به حقيقة الحقايق ؟ و يا چه چيز است فناى كلى و محو كلى در حقيقة الحقايق ؟ بخلاف توجيهى كه بندهء فقير نمودم ، بنا بر اينكه حديث شريف در بيان كيفيت سلوك مسالك عرفان باشد ، زيرا كه اصلا به تأويلى محتاج نبود ، زيرا كه حقيقت را بر حقيقت توحيد حمل نمودم ، و مراتب توحيد در سلوك بعينها مقامات سالك است ، و شواهد نقليه از مشكات نبوت و ولايت در اين باب نقل نمودم رجوع كن .\r\n\r\nنقل شرح عارف دانا و متألّه عظيم الشأن آخوند ملا عبد الرزاق كاشى ( رض )\r\nبدان‌كه آن محقق بعد از شرح بسيار موجزى از براى فقرات سؤال و جوابى كه اولا در ميان آن جناب و كميل بن زياد واقع شد گفته است در شرح فقرهء « الحقيقة كشف سبحات الجلال من غير اشارة . . . » كه : اين جواب به حسب رتبهء سائل است كه صاحب مقام قلب بود و آن مقام ، مقام تجليات صفات است ، و جلال عبارت است از احتجاب وجه باقى به حجب صفات ، چنان كه « جمال » عبارت است از نور وجه كه بدون حجاب مشهود شود ، و « وجه » عبارت است از ذات موجوده با همهء لوازم و « سبحات » عبارت از انوار است ، و انوار تجليات صفات حجب وجه‌اند ، و به سبحات جلال موسومند ، چنان كه انوار تجليات ذات به سبحات جمال موسومند .\r\nو كلام آن جناب « من غير اشارة » اى بدون هيچ اشاره‌اى اگرچه عقليّه يا روحيه باشد ، زيرا كه اشاره مشعر به اثنينيّت است ، و مقام ولايت عبارت است از مقام فناى محض ، يعنى حقيقت طلوع وجه باقى است به سبب كشف صفات از او تا فانى شود سبحات وجه ماسوى ، پس باقى نماند اشاره به سوى چيزى اصلا ، چنان كه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nخداوند عالم فرموده است   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   « 1 » .\r\nو فرموده است  « كُلُّ شَيْءٍ هالِكٌ إِلَّا وَجْهَهُ »  « 2 » ، و مصداق اين معنا يعنى اينكه انوار تجليات صفات جلال حجب وجه‌اند كلام پيغمبر است ( صلى اللّه عليه و آله ) : « ان للّه سبعين الف حجاب من نور و ظلمة ، لو كشفها لاحرقت سبحات وجهه ما انتهى اليه بصره من خلقه » . پس هدايت فرمود آن جناب كميل بن زياد را به مقام فنا و به سير - كردن از حجب صفات به عرصهء كشف ذات ، و كميل به همين قدر اكتفا نكرد از براى وفور قوهء استعدادش و به جهت علمش به اينكه كشف گاهى متحقق مىشود به اينكه صاحبش در مقام تلوين باشد ، و دلالت نمىكند بر مقام وحدت و فنا مگر به التزام ، زيرا كه ذات احديت از صفات لازمه خالى نمىباشد و طلب نمود زيادتى بيان را ، پس عرض كرد : « زدنى بيانا » . آن جناب فرمود : « محو الموهوم مع صحو - المعلوم » . پس اشاره فرمود آن جناب به كلام خود « محو الموهوم » به اينكه تلوين از براى عارف سالك به جهت اين است كه صاحبش خيال نمىكند به توهم خودش كه از براى غير حق اول نيز وجود حقيقى استقلالى است ، و حال اينكه نه چنين است بلكه وجود او غيرى و تبعى و زايل و داثر است ، و به جهت استيلاى قوهء واهمه و وساوس شيطانى بر باطن قلبش به خاطرش مىرسد كه از براى غير حق وجود حقيقى و وجود استقلالى است ، پس كسى كه خالص بگرداند او را خداوند عالم از بندگان خودش ، زايل مىگرداند ، از او اين وجود موهوم يعنى وجود ناقص زايل داثر را ، لهذا بعضى از عرفا گفته است : « الباقى باق فى الازل ، و الفانى فان لم يزل ، كما قال الالهيّون الماهية ما شمّت رائحة الوجود » و به كلام خود « مع صحو المعلوم » اشاره فرموده‌اند به سوى اينكه ، ابهامى كه لازم دلالت التزاميه است به جهت سلطنت قوهء عقليه و ملاحظهء اوست كثرت صفات و امتناع ترقى او از حضرت واحديت كه ذات با ملاحظهء صفات است ، پس كسى كه حق جل علا را به طريق علمى مشاهده نمايد خالص نمىشود از حجب صفات ، و ترقى نمىكند بسوى حضرت ذات ، پس منكشف نمىشود حقيقت به سلوك مسالك عرفان ، مگر از براى كسى\r\n\r\n\r\n","description":"","footnote":"\r\n( 1 ) . سورهء الرحمن ( 55 ) ، آيات 26 و 27 .\r\n( 2 ) . سورهء قصص ( 28 ) ، آيهء 88 .\r\n","page_name":" 412 ","page_number":412},
  {"content":"\r\n\r\nكه معزول بدارد عقل خود را به فيضان نور حق ، و مجنون شود به جنون الهى ، چنان كه امام جعفر صادق ( عليه السلام ) فرموده است : « العشق جنون الهى » . پس در اين وقت آشكارا مىشود معلوم ، و از تحت غمام كثرت صفات بيرون مىآيد ، و از كدورات اعتبارات صاف مىگردد ، و به نور عشق حقيقى كثرات عقليه از آن مرتفع مىشود ، تا اينكه مىرسد صاحب آن به مقام اخلاص ، چنان كه آن حضرت فرموده‌اند :\r\n« و كمال الاخلاص نفى الصفات عنه » . پس مىگردد علمش عين ، و توحيدش عيان ، نه علم و بيان . و چون نفى كرد آن جناب سلطان وهم و عقل بر او - منع كردن بودن آنها را در طريق حق‌شناسى - يقين كرد سائل كه شهود محقق نمىشود مگر به ظهور سلطان عشق ، و اين معنا اختيارى و منوط به سعى و ارادهء سالك نمىباشد ، پس مشكل شد اين معنا بر سائل ، پس طلب كرد زيادتى بيان را ، پس آن جناب فرمود : « هتك الستر لغلبة السّر » يعنى بدرستى كه از براى تو سرّى است كه شك در وجود آن ندارى ، و مادامى كه آن ضعيف است عقل را مىرسد كه ساتر شود آن را ، و قلب را مىرسد كه حاجب گردد از براى آن . پس در اين حالت صاحب حقيقت نيستى ، بلكه عالم عارفى ، نه عارف محبّ ، و هرگاه سرّ تو قوت بگيرد و بر عقل تو غالب شود و زايل شود نور عقل به نور سرّ ، چنان كه محو مىشود نور ماه به نور آفتاب ، و بگردى مغلوب و محكوم و اسير در دست آن سرّ ، پس مىباشى در اين حالت صاحب حقيقت و ولايت ، پس به خاطر سائل رسيد كه اين مقام ، مقام سكر است ، پس گاهى بعضى از سالكين سكر و مستى به هم رسانند به نحوى كه از براى ديگران به هم نرسد ، و گاهى از شراب محبت مىآشامد به اضعاف آنچه كه ديگران مىآشامند ، و با وجود اين سكرى از براى او حاصل نمىشود ، و اين معنا به جهت قوت استعداد در كمال حال آن سالك طريق محبت است ، و بعضى بسيار كم مىآشامند و سكر به هم رسانند ، مثل حال موسى در نزد سؤال او  « أَرِنِي أَنْظُرْ إِلَيْكَ »  « 1 » نسبت به حال محمد بن عبد اللّه ( صلى اللّه عليه و آله ) در نزد قول خداى تعالى  « ما زاغَ الْبَصَرُ وَ ما طَغى »  « 2 » ، پس لازم نمىآيد از غلبهء سرّ ، حصول مقام حقيقت كه\r\n\r\n\r\n","description":"","footnote":"\r\n( 1 ) . سورهء اعراف ( 7 ) ، آيهء 143 .\r\n( 2 ) . سورهء نجم ( 53 ) ، آيهء 17 .\r\n","page_name":" 413 ","page_number":413},
  {"content":"\r\n\r\nمقام ولايت است ، پس طلب كرد زيادتى بيان را ، و آن جناب دانست قوت استعداد او را ، پس فرمود : « جذب الاحدية لصفة التوحيد » ، يعنى نهايت در قوهء غلبهء سرّ ، قوت جذب نور ذات است در حضرت احديت كه اصلا كثرت را در او راهى نمىباشد ، و صفت توحيد را كه مشعر به كثرت اعتباريه است كه ، در حضرت واحديّت كه منشأ اسماء و صفات است حاصل مىشود ، پس باقى نمىماند با آن جذب از براى غير ، اثرى در نظر سالك عارف . و چون كميل بن زياد مىدانست كه مقام وحدت و فناى در ذات اگرچه مقام ولايت است و ليكن تام نيست - زيرا كه صاحبش صلاحيت هدايت ندارد مادامى كه از جمع به فرق و از وحدت به كثرت نيامده است - و مقام صحو بعد از محو ، از براى او حاصل نشده است ، و به مقام تمكين و استقامت كه پيغمبر ( صلى اللّه عليه و آله ) مأمور بود ، نرسيده است ؛ طلب كرد زيادتى بيان را ، پس آن جناب فرمودند : « نور يشرق من صبح الازل ، فيلوح على هياكل التوحيد آثاره » يعنى ظهور ذاتى احدى كه ناميديم آن را به نور وجه ، مشرق است از ازل آزال ، و ظاهر است بر مظاهر صفات حق و ذات او كه عبارت از موجودات‌اند ، و ناميد آن جناب آنها را به هياكل توحيد ، يعنى صور اسماء خداى تعالى در مقام توحيد صفات و افعال ، آن نور ، يعنى ظهور ذات در مظاهر صفات ، و شهود وحدت در صورت كثرت ، و حضور جمع ، در عين تفصيل ، پس در اين وقت شبه سكرى بر كميل بن زياد عارض شده ، ربود شدت شوق تماسك را از وى ، پس طلب زيادتى كرد . آن جناب فرمودند : « اطف السراج فقد طلع الصبح » يعنى ترك كن بيان علمى و حد عقلى را و خاموش كن نور عقل را كه نور عقل ، نسبت به نور حق مثل چراغ است نسبت به نور آفتاب ، پس بتحقيق طلوع كرد بر تو ، تباشير نور حق ، و اوايلش كه نسبت به نور حق مثل نور صبح است به نور آفتاب در وقت استواى آن در نزد ظهور صبح ، احتياجى به چراغ نمىماند . تمام شد ترجمهء تمام شرح آن محقق چون ابسط از اين شرحى در اين مقام نديدم و كمال فضل و براعت آن محقق در مقامات توحيد و عرفان - كالشمس فى رابعة النهار - مشهور و معروف است ، لهذا تمام شرح او را نقل نمودم تا اين وجيزه شريفه جامعتر و فيضش كاملتر و نفعش شاملتر باشد .\r\nولى مناقشات بسيارى در شرح آن محقق به نظر قاصر مىآيد از براى تشحيذ\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاذهان و تنبيه غافلان به بعضى از آن مناقشات اشاره مىنمايم .\r\n\r\nاشاره به وجوه مناقشات در كلام علامهء كاشى مولانا عبد الرزاق اشاره به مناقشه اول به صاحب « تأويلات »\r\nاول آن است كه كشف سبحات را به معناى رفع سبحات و برداشتن سبحات فهميده است ، چنان كه بعضى از اجلهء مشايخ و ديگران نيز چنين فهميده‌اند ، و همين معنا باعث شده است كه اين فقرهء شريفه را بر مقام فناى كل حمل كرده‌اند ، و اين معنا خلاف استعمالات لغويّه و عرفيّه است ، زيرا كه كشف به معناى رفع حجاب است نه به معناى مطلق رفع ، لهذا مىگويند : « كشف المرئة وجهها » يعنى : « نقاب را از روى خود برداشت ، پس رويش ظاهر و نمايان گرديد » . و همچنين مىگويند : « كشف - الشىء فانكشف » يعنى : « برداشت حجاب آن شىء را پس ظاهر و نمايان گرديد » .\r\nچنان كه در كلام صاحب صحاح گذشت و تصريح نموده است به اين معنا صاحب اسرار التوحيد و صاحب كتاب نفايس الفنون ، چنان كه در شارقات سابقه گذشت . و صاحب كنز اللغة گفته است كه : « كشف وابردن و برداشتن چيزى از روى چيزى و هويدا و روشن و پيدا ساختن است » . و از اين كلام يعنى از كلام كنز اللغه مستفاد مىشود كه كشف به معناى هويدا ساختن و ظاهر ساختن نيز آمده است ، و اين معنا لازم معناى اول است نه عين معناى اول ، و بر اين تقدير اشكال قويتر و امر صعب‌تر مىشود . پس كشف به معناى اول اگر مضاف شود بسوى حجاب از باب تأكيد خواهد بود . مثل امس غابر . و يا از باب تجريد خواهد بود ، چنان كه در كلام ابن - حاجب در تعريف كلمه « الكلمة لفظ وضع للمعنى المفرد » گفته‌اند ، زيرا كه وضع تخصيص شىء به شىء است ، پس وضع متضمن است مر معنا را ، و ذكر آن بعد از وضع متضمّن نحو تكرارى خواهد بود . در جوابش گفته‌اند : اين معنا مبنى بر تجريد وضع است از جزء معنايش ، پس كشف سبحات برداشتن حجب و استار است از روى سبحات تا منكشف و ظاهر گردند و هويدا و نمايان شوند نه برداشتن سبحات و انداختن آن سبحات است تا چيز ديگر منكشف و نمايان گردد ؛ بلى اگر كلمهء كشف مضاف شود بسوى حجب و استار چنين خواهد بود ، ولى اين معنا به اعتبار تجريد است نه به اعتبار اصل معنا ، چنان كه در حديث « ان للّه سبعين الف حجاب\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمن نور و ظلمة لو كشفها لاحرقت » به اين معنا محمول است ، و گويا همين حديث امر را بر آن محقق و متابعين او مشتبه ساخته است ، و از اين جهت اين فقره را بر مقام فناى ذاتى حمل نموده و سه فقره ديگر را عبارت اخراى از آن گرفته‌اند ، چنان كه سابقا اشاره نمودم ، متذكر و متعجب باش !\r\n\r\nاشاره به مناقشه دوم به كلام صاحب « تأويلات » مولانا عبد الرزاق كاشانى\r\nمناقشهء دوم آن است كه بنابراين معنا دلالت اين كلام لطيف بر مقام فناى محض ، به دلالت مطابقه تامه است نه به دلالت التزاميه ، زيرا كه كلمهء اشاره در من غير اشارة نكره در سياق نفى است ، و وضع آن از براى عموم و استغراق در نزد اهل عربيت و اصوليين از مبيّنات بلكه از بينات است ، پس « من غير اشارة » افاده مىكند نفى جميع انحاء اشارات را ، حتى اشاره به سوى صفات و حتى اشاره به سوى صفت توحيد به حسب اصل وضع نه به اعتبار دلالت التزاميه ، پس افادهء آن كمتر از افادهء « جذب الاحدية » نخواهد بود ، بلكه مىتوان گفت كه ، اصرح از اوست زيرا كه « جذب الاحدية » نفى نمىكند مگر صفت توحيد را ، و باقى را نفى نمىكند اگر بكند به عنوان التزام خواهد بود .\r\n\r\nاشاره به مناقشه سوم به كلام صاحب « تأويلات » ملا عبد الرزاق كاشانى\r\nمناقشهء سوم آن است كه بنا بر توجيه آن محقق ، سه فقرهء ديگر كه بعد از آن واقعند ، عبارت اخراى از كشف سبحات خواهند بود ، اگرچه به زعم او اصرح از آن باشند ، و فقرهء « نور يشرق » را خود آن محقق به مقام « فرق بعد از جمع » و « صحو بعد المحو » حمل نموده است ، پس كلمات آن معدن علوم ربّانى و مخزن معارف يزدانى از تلايم و تناسب ساقط مىشوند ، و معناى « زدنى بيانا » در كلام كميل نيز مختلف و متباين مىشود ، و اين معنا بسيار مستبعد است در كلمات چنين مسئولى و چنين سائلى ، بلكه در نزد ارباب بلاغت و اصحاب فصاحت از مستشنعات و مستقبحات شمرده مىشود ، با اينكه محقق نمودم كه مراد كميل بن زياد از « زدنى بيانا » زيادتى به حسب شهود و عيان است نه به اعتبار مفهوم ، و عنوان و اين معنا ناملايم است با توجيه آن محقق .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nاشاره به مناقشهء چهارم در كلام مولانا عبد الرزاق\r\nمناقشهء چهارم آن است كه : بنا بر توجيه آن محقق ، سه فقرهء أولى از افادهء مدعا ، كه بيان فناى محض باشد قاصر خواهند بود ، چنان كه اين معنا از تأمل صادق در شرح او از براى فقرات مذكوره ظاهر مىشود ، و اين معنا مستبعد و مستنكر بلكه غايت جسارت است در شأن آن معدن حكمت و معرفت .\r\n\r\nاشاره به مناقشهء پنجم با صاحب تأويلات ( رض )\r\nمناقشهء پنجم آن است كه : دانستن سائل اينكه شهود متحقق نمىشود مگر به ظهور سلطان عشق ، و اين معنا اختيارى نيست و منوط به سعى و اراده نمىباشد ، و عين مطلوب است در مقام سلوك و انقطاع تمام حاصل شود ، پس وجه اشكال خواهد داشت مگر اينكه بگوئيم ؛ اشكال اين است كه ، چگونه مىشود كه چنين مىشود ، و در چه حالت اين معنا متحقق مىشود ؟ متفطن باش !\r\n\r\nاشاره به مناقشهء ششم در كلام صاحب « تأويلات »\r\nمناقشهء ششم آن است كه : آنچه كه در توجيه سؤال سوم بيان نموده است ربطى به اين مقام ندارد . زيرا كه كلام در فناى كلى است ، و در اين مقام شعورى نمىباشد بلكه عالم فنا ، عالم سكر است ، اگرچه مراتب سكر مختلف باشد ، و شعور بعد از صحو بعد از محو و فرق بعد از جمع است « و  ما زاغَ الْبَصَرُ وَ ما طَغى »  « 1 » در شأن ختمىمآب ( صلى اللّه عليه و آله ) در اين مقام بوده است نه در مقام فنا كه مانحن فيه است ، با اينكه از احاديث معراج كه سابقا نقل نموده‌ام مستفاد مىشود كه : از براى آن ختمىمآب نيز در سلوك دهشتى و سكرى اتفاق افتاده ، خود نيز در بعضى از آن احاديث تصريح به اين معنا فرموده است ، بلكه از آن احاديث مستفاد مىشود كه « ما زاغ البصر و ما طغى » بعد از صحو از محو بوده است . رجوع كن تا حقيقت حال منكشف شود ، و بدان‌كه مناقشات ديگر نيز در بيانات آن محقق به نظر قاصر مىآيد ، ولى اقتصار بر اين شش مناقشه نمودم تا موجب زياده\r\n\r\n\r\n","description":"","footnote":"\r\n( 1 ) . سورهء نجم ( 53 ) ، آيهء 17 .\r\n","page_name":" 417 ","page_number":417},
  {"content":"\r\n\r\nاطناب نباشد .\r\n\r\nاشاره به تلخيص شرح اول در معناى حديث كميل بن زياد\r\nبدانيد اى برادران حقيقت و معرفت ، و اى صاحبان بصيرت و حكمت ، كه بعد از آنكه حديث شريف را به اين نحو از بسط و تفصيل و به اين نحو از تدقيق و تحقيق شرح كردم ، از جانب مفيض كمالات و ملهم خيرات ملهم گرديدم كه از شرح مذكور با اين نحو از اظهار دقايق و سرائر و ابراز حقايق و معارف كمتر كسى كه راسخ باشد در قواعد عرفانيه و قوانين الهيه ، پس به الهام غيبى مأمور گرديدم كه شرح اول را كه ، مبنى بر بيان كيفيت سلوك سالك عرفان ، و ظاهر فقرات حديث شريف است ملخّصى بنويسم كه متوسطين و مبتدئين نيز فيضى يابند ، و انتفاعى حاصل نمايند تا ثواب جزيل‌تر و اجر جميل‌تر و فيض شامل‌تر باشد . پس مىگويم : در تلخيص شرح اول كه كميل بن زياد ، عرض كرد به خدمت آن معدن علوم ربّانى كه : « ما الحقيقة ؟ » يعنى : چه چيز است حقيقت ؟ مراد حقيقت توحيد است زيرا كه ظاهر حديث ، بيان كيفيت سلوك مسالك معرفت ، و كيفيت ترقى نفوس شريفهء انسانى است از حيّز نقصان معرفت ، كه به طريق تقليد يا دليل حاصل مىشود ، و يا تنها در مقام قلبى يا روحى پيدا مىشود به ذروهء عين اليقين ، يا حق اليقين . و مراد از حقيقت ، باطن توحيد است كه در مقام سرى و ما فوق آن متحقق مىشود ، زيرا كه توحيد را ، ظهرى است و بطنى ، و بطن بطنى تا هفت بطن ، يا هفتاد بطن ، يا نود هزار بطن ، يا بيشتر . و به بسط تمام در شارقات سابقه در بيان مراتب كشف معنوى و در حديث توحيد مذكور گرديد ، چنان كه قرآن را نيز ظهرى است ، و بطنى ، تا هفت بطن ، يا هفتاد بطن ، يا هفتصد بطن ، يا بيشتر ، چنان كه از مشكات ولايت وارد است .\r\nلهذا آن معدن علوم ربانى فرمودند : « ما لك و الحقيقة » ؟ يعنى ؛ چه كار است ترا با حقيقت ؟ حقيقت توحيد را مراتبى است عليا ، و درجاتى است قصوى ، و مقاماتى است اسنى ، و محبوبى است دلربا ، عنقايى است پنهان ، و دريايى است بىپايان .\r\n« فدع عنك بحرا ضل فيه السوايح »\r\n « عنقا شكار كس نشود دام باز چين * كانجا هميشه باد بدست است دام را \r\n\r\n","description":"","footnote":"","page_name":" 418 ","page_number":418},
  {"content":"\r\n\r\nو مقام تو در سلك مسالك عرفان مقام قلبى است ، و نسبت قلب به حقيقت كه مقام ولايت است ، نسبت قطره به دريا و نسبت ذره به آفتاب است . قطره چگونه محيط به دريا مىشود و ذرّه چگونه به كنه آفتاب مىرسد ؟\r\n حوض با دريا اگر پهلو زند * خويش را از بيخ هستى بركند \r\n* * *\r\n درين ورطه كشتى فروشد هزار * كه پيدا نشد تخته‌اى بر كنار \r\nپس كميل بن زياد عرض كرد : « اولست صاحب سرّك » ؟ يعنى : « آيا نيستم من صاحب سرّ تو » ؟\r\n\r\nتلخيص شرح اول كلام خاتم ولايت مطلقهء محمديه « اولست صاحب سرّك ؟ »\r\nبدان‌كه معناى سرّ و اختلافاتى كه در مصداق و حقيقت و مرتبهء آن كرده‌اند - در شارقات سابقه به بسط تمام مذكور گرديد - از آن جمله مذهب كسى است كه : « سرّ » مقامى است فوق مقام قلبى ، و تحت مقام روحى ، كه متصف باشد به وصف غريبى كه بعد از استخلاص كلى از تعلّقات قلبى و نفسى حاصل مىشود .\r\nو از آن جمله مذهب كسى است كه : سرّ ، معناى لطيفى است در روح ، كه عقل را تفسير آن متعذر و يا در ضمير دل ، كه زبان را تعبير از آن متعسر ، اين كلام شريف را به هريك از آن معانى حمل مىتوان كرد ، ملخصش اين است كه آيا من از ارباب مكاشفاتى كه در مقام روحى و قلبى و يا در مقام فوق قلب ، حاصل مىشوند نيستم ؟ يعنى آيا با وجود اينكه من مصاحب مقام سرّ توأم ، و يا بر اسرار روح يا قلب تو مطلعم ، مستعد آن مقام عالى نيستم ؟ پس فرمودند آن معدن علوم ربّانى : « بلى و لكن يرشح عليك ما يطفح منّى » يعنى : بلى و ليكن مىريزد بر تو به نهج تدريج از قطرات و لمعات انوار توحيد ، آنچه كه به جهت پرى و لبالب بودن سرّ من زياده آمده ، و از اطراف و جوانبش جارى مىشود .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nخلاصهء شرح قول امام عليه السلام بقوله : « و لكن يرشح عليك . . . »\r\nملخّص جواب آن است كه : صاحب اسرار من هستى در مقامات قلبيه يا روحيه ، و آن اسرار ، انوار و لمعات مكاشفاتى است كه از براى اهل بدايات از تجليات صفات در مقام قلبى يا روحى حاصل مىشوند ، نه انوار مشاهدات كه بعد از ارتفاع جميع حجب ظلمانيه از تجليات نور ذات فايض مىشوند ، و سالك عارف را مستغرق بحر فناى توحيد مىسازند ، پس مستعدى از براى لمعات عقليه و بوارق قلبيه و شوارق روحانيه ، و ليكن استعداد نيل و ادراك حقيقت توحيد كه مقام مشاهدهء انوار ذات و مقام صاحب ولايات و نهايات و مقام سرّ سرّ ، بلكه سرّ الأسرار است ، هنوز از براى تو حاصل نشده است ، پس چگونه نيل آن مرتبه و وصول به آن درجه از براى تو ميسّر خواهد بود ؟ مگر بعد از تحصيل استعداد تامّ به مجاهدات شاقه نفسانيه و رياضات علميهء عمليه ، و رفع جميع حجب ظلمانيه ، و تصفيهء سرّ ، از همهء شواغل نفسانيّه بلكه شواغل قلبيّه و روحيه ، و توجه تام به حضرت ربوبيّت و انقطاع تمام به بارگاه احديت ، پس آن معدن علوم ربّانى در اين كلام لطيف اثبات استعدادى از براى آن سالك عارف يعنى كميل بن زياد فرموده‌اند .\r\n\r\nخلاصهء شرح كلام كميل « امثلك يخيّب سائلا ؟ »\r\nبدان‌كه رموز و اسرار بسيارى در اين كلام شريف مندمج است ، به بعضى از آن اسرار در اصل شرح اشاره نموده‌ام ، رجوع كن و غنيمت شمار . پس كميل بن زياد عرض كرد : « او مثلك يخيب سائلا ؟ » . يعنى : آيا مثل تو معدن علوم و اسرار ربّانى و مخزن معارف و حقايق يزدانى : و مثل تو كاملى و مكملى كه مقامش مقام تمكين و استقامت و مقام هدايت و افاضت است ، نااميد مىگرداند سائل خود را ؟\r\n\r\nاشاره به بيان فرق بين استفاضه از معارف غيبى به حسب استعداد سالك و تجلّى علوم و انوار غيبى به جذبه و الهام از باب فضل و احسان\r\nبدان اى صاحب بصيرت و اى طالب حقيقت و معرفت كه : گاهى ارتفاع حجب و استار بسته به مجاهدات نفسانيه و رياضات علميه و عمليه و تحصيل\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاستعدادات تامه است ، و اين معنا را تخليه و تزكيه گويند - چنان كه به بسط تمام در شارقات سابقه به حد انكشاف آمد - و فيوضات و انوارى كه از مبدأ فياض در ازاء اين قسم از تخليه و تزكيه واقع مىشوند ، به اعتبار اينكه افاضهء خيرات و كمالات كه در ازاء استعداد و استحقاق مذكور است به عدل موسوم است ، و گاهى رياح الطاف بىنهايات عنايت ازلى و مشيّت لم يزلى وزيدن گيرد ، و حجب و استار را از ميان سالك عارف و مطلوب حقيقى برداشته به باد فنا مىدهند ، پس انوار علوم و معارف بر سرّ سالك تجلّى مىنمايند ، و اين قسم از افاضه و تجلى را جذبه و الهام و فضل و احسان خوانند ، و غالبا اين حالت در انبياء و اولياء حاصل مىشود ، و در ديگران نيز گاهى متحقق مىشود ، و به سوى هردو قسم اشاره است در دعاى مشهور ، « اللهم عاملنا بفضلك يا كريم و لا تعاملنا بعدلك يا رحيم » .\r\nپس ملخّص سؤال كميل بن زياد آن است كه : اگرچه بالفعل به جهت رياضات و مجاهدات مستعد آن مقام اعلى نيستم ، ولى به اندك جذبه‌اى و تفضّل از مثل تو كاملى و مكملى و مثل تو جامع كمالاتى ، جميع حجب و استار از صفحهء ضميرم برخاسته ، مستعد وصول به آن مقام اعلى و مرتبهء قصوى مىگردم . لهذا آن معدن علوم ربّانى از بابت تفضّل و احسان مسئول او را اجابت نموده و فرمودند : « الحقيقة كشف سبحات الجلال من غير اشارة » يعنى : « حقيقت توحيد و عرفان ، و باطن ايمان و ايقان عبارت است از : ظهور و انكشاف انوار جلال ذات اقدس نور الانوار بدون تحقق اشاره‌اى از اشارات حسيه يا قلبيه يا روحيه در آن ظهور و انكشاف ، يا در آن سبحات و انوار « 1 » .\r\nبدان‌كه مراد از انوار جلال ، مفارقات عقليه و مجردات قدسيّه است ، كه بالكليه از علايق ماديه و لواحق نفسانيه مجردند ، بلكه انوار محضه و فعليات صرف‌اند ، يعنى همه كمالاتى كه از براى ايشان ممكن است به امكان عام ، بالفعل متحقق است ، و هيچ كمال منتظرى و جهت قوه و استعدادى در ذوات ايشان متحقق و متصور نمىباشد . به وجهى واحدند ، و به وجهى كثير ، ولى جنبه كثرت ايشان در جنبهء وحدت ايشان بغايت مستهلك و مستغرق است ، لهذا مقام ايشان ، امر مطلق و\r\n\r\n\r\n","description":"","footnote":"\r\n( 1 ) . كلام در كشف سبحات جلال بود و بيان اين معنى كه تجليات اسمائيهء ظاهر در مقام واحديت حجاب ذات و از جملهء موهومات‌اند نه مظاهر اين اسما . عدم توغل مؤلف در عرفان موجب بسى از لغزش‌هاست .\r\n","page_name":" 421 ","page_number":421},
  {"content":"\r\n\r\nفعل مطلق و صنع مطلق و رحمت واسعه و يد مبسوطه است ، و محيطند به مادون خود به احاطهء اطلاقى وجودى لهذا انكشاف آنها ، انكشاف همه حقايق وجوديه است ، و از اين جهت است كه توحيد سالك عارف در اين مقام اقوى و اكمل و اجلى و اظهر است از مقامات سابقه ، و چون بالكليه از جهات خلقيت مجرد و مبرّا مىباشند لهذا سير سلاك مسالك حقيقت ، از خلق بسوى حق به اين مقام منتهى مىشود ، و سلوك اهل بدايات در اين مقام به انتها مىرسد ، و سفر ديگر كه مخصوص اهل نهايات است از سر گرفته مىشود ، و آن را سفر بالحق فى الخلق گويند ، چنان كه در شارقات سابقه با وجه تسميه به استيفاى تمام گذشت ، و چون اين مقام ، عالم امر و فعل مطلق حق جل و علاست ، لهذا قابل هيچ اشاره‌اى نمىباشد ، زيرا كه اشاره با اطلاق متصور نمىباشد ، و سالك عارف در اين مقام فانى مىگردد ، در فعل مطلق حق اول ، و جميع افعال جز فعل حق از نظر او ساقط مىگردد ، لهذا اين مرتبه را ، اول مرتبه از مراتب حقايق شمرده‌اند . [ غير ذات أحد كليهء مقامات قابل اشاره‌اند - فافهم - 
  ]\r\nپس كميل بن زياد عرض كرد : « زدنى بيانا » يعنى : زياد كن بر من بيان را ، يعنى به بركت جذبهء التفات و بيان تو ، مرتبه‌اى از مراتب حقيقت توحيد از براى من مكاشف و مشاهد گرديد ، مقام ديگر را مكاشف و مشاهد گردان تا يقينم زياده گردد ، و شهودم مضاعف شود ، پس آن معدن علوم ربانى فرمودند : « محو الموهوم مع صحو المعلوم » يعنى : « حقيقت توحيد زايل ساختن موهوم است تا آشكارا شدن معلوم » .\r\n\r\nتلخيص شرح « محو الموهوم مع صحو المعلوم » و بيان اجمالى معناى « صحو » و « محو »\r\nبدان‌كه مراد از موهوم ، همين مرتبهء انوار جلال است ، و وجه اطلاق موهوم به اين مرتبه آن است كه : نسبت اين مرتبه از توحيد به مراتب فوقش ، نسبت نقص به تمام و نسبت ضعف به قوت و نسبت ظن به يقين است ، و وهم در لغت ، به معناى ظن مستعمل شده است ، و از براى تنبيه و اشاره به اين دقيقه ، تعبير از اين مرتبه به موهوم فرموده‌اند ، و وجوه لطيفهء ديگر نيز از براى اين تعبير ، در شرح سابق مبسوط بيان نموده‌ام ، رجوع كن . و مراد از معلوم ذات اقدس حق اول است كه به وجهى در مراتب سابقه ، و بخصوص در اين مرتبه ، از براى سالك عارف معلوم است ، و الا\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nچگونه سلوك و طلب متصور مىشود ، و ليكن با حجابى يا حجبى ، لهذا فرمودند :\r\n« مع صحو المعلوم » زيرا كه صحو ، بيرون آمدن آفتاب است از زير ابر ، و مرتبهء انوار جلال كه مرتبهء فعل است ، در منزلهء غمام است نسبت به مراتب فوق ، پس اين كلام لطيف اشاره است به فنا و استغراق عارف در مشاهدهء بحر صفات ذات اقدس ، و مكاشفهء آن صفات به حيثيتى كه جملهء افعال از نظر بينش او ساقط گردند . چنان كه فقرهء سابقه اشاره است به فنا و استغراق عارف در بحر محيط فعل مطلق حق ، به حيثيتى كه همهء افعال در نظر او ساقط گردند ، و كلام سلطان اولياء ( عليه التحيه و الثناء ) : « و كمال توحيده الاخلاص له . . . » اشاره به اين مرتبه است ، و معناى ديگر و رموز آخر نيز در شرح سابق ، مبسوط از براى اين فقره بيان نموده‌ام ( متذكر باش ) .\r\nپس عرض كرد كميل بن زياد : « زدنى بيانا » زياد كن بر من بيان را ، فرمودند آن معدن علوم ربانى : « هتك الستر لغلبة السر » يعنى : حقيقت توحيد پاره كردن و دريدن پرده و حجاب است از نظر سالك عارف به جهت قوت سرّ او ، تا شاهد مطلوب حقيقى و محبوب سرمدى به حد تمام انكشاف و انجلا و كمال مشاهده و عيان آيد ، و اغيار بالكليه از نظر بينش ساقط گردند [ بايد توجه نمود كه تجليات اسمائيه و مظاهر آن اسماء كه مقام خلق است طرا در اصطلاح در باب عرفان موهوم و اعتبارى صرفند ، اعتبارى به اصطلاح عرفان . 
  ]\r\n\r\nتلخيص شرح كلام امام در جواب كميل « هتك الستر لغلبة السّر »\r\nبدان‌كه مراد از ستر ، صفات حق جل و علاست كه سواتر و حجب‌اند نسبت به مشاهدهء ذات ، لهذا آن معدن علوم ربانى در حديث مشهور فرموده‌اند : « و كمال الاخلاص نفى الصفات عنه ، بشهادة كل صفة على انها غير الموصوف ، و شهادة كل موصوف على انه غير الصفة ، و من وصفه فقد قرنه . . . » .\r\nيعنى : كمال اخلاص در توحيد ذات اقدس ، نفى صفات است از او ، يعنى مشاهدهء آن ذات است بدون ملاحظهء صفات ، از براى شهادت هر صفت به اينكه غير موصوف است ، و شهادت هر موصوف به اينكه آن غير صفت است ، پس كسى كه مشاهده كند او را با صفت ، پس بتحقيق كه مشاهده كرده است با او چيز ديگر را ، پس توحيد ذات به مشاهدهء آن ذات از تحت حجاب صفات خالى از شرك - اگرچه خفى باشد ، و اگرچه رقيق از شرك خفى باشد - نخواهد بود .\r\nو مراد از سرّ در اين كلام لطيف ، سرّ مالك عارف است كه به جهت غلبه و\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nقهر نور ذات اقدس مغلوب و مقهور و به جهت شدت و قوّت تابش نور الانوار فانى و مستهلك مىشوند ، و محتمل است اينكه مراد از سر ، ذات اقدس نور الانوار باشد زيرا كه اوست سر الاسرار چنان كه اوست نور الانوار  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  « 1 » و مال هر دو توجيه يكى است . پس اين كلام لطيف اشاره است به مقام فناى ذاتى به اين معنا كه مشاهد نباشد از براى عارف ، مگر نور مبدأ اعلى و منظور نباشد از براى او مگر جمال حق جل و علا ، و همهء اشيا حتى صفات نيز از نظر او ساقط گردند ، اين است معناى كلام ختمىمآب كه در شب معراج به مقامى رسيدم كه در ميانهء من و خداوند عالم هيچ واسطه‌اى باقى نماند ، اين است معناى كلام معجزنظام  « فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً »  « 2 » . چنان كه سابقا بيان نمودم . و بدان‌كه در اين مقام ذات عارف نيز منظور و ملحوظ نمىباشد مگر از آن جهت كه ملاحظه‌كنندهء حق است ، نه از آن جهت كه عرفان اوست ، ولى بدان ! اى صاحب بصيرت و طالب حقيقت كه ، در مراتب ولايات مقامى است در فوق اين مقام ، و آن اين است كه ذاتش و عرفانش نيز بالكليه از نظرش ساقط گردند ، بلكه شاعر به اينكه ، اصلا به ذات خود و عرفان خود شاعر نيست نيز ، نباشد ، و اين مقام را در زبان عرفا طمس كلى ، و محو كلى ، و فناى اكبر و فناى از فنا گويند ، اين است حقيقت كمال فقر و تمام عبوديت ، چنان كه از خاتم درجات نبوت وارد است كه فرمودند : « الفقر فخرى » و اين است حقيقت اتصال ، چنان كه از مشكات ولايت وارد است در جملهء كلامى :\r\n« و اذا وجدوا وصلوا ، و اذا وصلوا ، اتصلوا » . يعنى : « وقتى كه مىيابند حق را ، مىرسند به او ، و متصل مىشوند به او » . و مراد از اتصال ، كمال قرب است به آن معنا كه بيان نمودم و در احاديث معراج كه سابقا نقل نمودم به وجوه عديده به اين مقام اشاره فرموده‌اند .\r\n\r\nاشاره به خلاصه آنچه كه مفصل در بيان معناى « جذب الاحدية لصفة التوحيد » گفته‌اند\r\nلهذا كميل بن زياد عرض كرد « زدنى بيانا » يعنى : زياد كن بر من بيان را ، و\r\n\r\n\r\n","description":"","footnote":"\r\n( 1 ) . سورهء حديد ( 57 ) ، آيهء 3 .\r\n( 2 ) . سورهء كهف ( 18 ) ، آيهء 110 .\r\n","page_name":" 424 ","page_number":424},
  {"content":"\r\n\r\nآن معدن علوم ربانى از براى اشاره به اين مقام اقصى فرمودند : « جذب الاحدية لصفة التوحيد » . يعنى : حقيقت توحيد ، كشيدن و ربودن نور ذات احدى است ، مر صفت توحيد عارف موحد را ، بسوى خودش .\r\nبدان‌كه مراد از احديت ، مرتبهء غيب الغيوب ، و صرف صرف ذات اقدس است ، كه هيچ نحوى از انحاء كثرت در آن متصور نمىباشد ، و مقدم است بر مرتبهء اسماء و صفات ، و مراد از صفت توحيد ، عرفان عارف موحد است ، و آن عبارت از مشاهدهء وحدت ذات معروف است ، و مراد از جذابيت صفت عرفان ، ربودن اين صفت و كشيدن آن است بسوى خود به حيثيتى كه اين صفت نيز از نظر او بالكليه ساقط گردد ، بلكه شاعر به اينكه اين صفت از نظر او ساقط است نيز نباشد تا حق حقيقت « عرفت ربى بربى ، و عرفت اللّه باللّه ، و بك عرفتك » . چنان كه از مشكات ولايت وارد و حاكى از اين مقام اعلاست متحقق شود ، تا صفت توحيد نيز به ذات اقدس منحصر گردد ، و موحدى جز ذات پاكش باقى نماند كه : « غيرتش غير در ميان نگذاشت » .\r\nو از براى اين مقام از توحيد ، نظاير و امثال در حسّيات بسيار است ، چه جاى از عقليات ، و به تفصيل در شرح سابق مبسوط گذشت  « وَ لَهُ الْمَثَلُ الْأَعْلى »  « 1 » ،  « فِي السَّماواتِ وَ الْأَرْضِ »  « 2 » ،  « إِنَّ فِي ذلِكَ لَآياتٍ لِأُولِي النُّهى »  « 3 » ،  « وَ تِلْكَ الْأَمْثالُ نَضْرِبُها لِلنَّاسِ ، وَ ما يَعْقِلُها إِلَّا الْعالِمُونَ »  « 4 » .\r\n\r\nبيان معناى صحو بعد از محو و تمكين بعد از تلوين و فناء عن الفنائين\r\nبدانيد اى صاحبان بصيرت و عرفان كه : از براى اصحاب حقايق و معارف مقامى است اعلاى از اين مقام ، كه مخصوصين كمّل انبياء و اولياست ، و آن مقام بقاى بعد از فنا و صحو بعد از محو و فرق بعد از جمع است ، و صاحب اين مقام در عين وحدت‌بينى كثرت‌بين است ، و در عين كثرت‌بينى وحدت‌بين ، و در عين اينكه با حق است با خلق است ، و در عين اينكه با خلق است با حق است . يعنى نه\r\n\r\n\r\n","description":"","footnote":"\r\n( 1 ) . سورهء نحل ( 16 ) ، آيهء 60 .\r\n( 2 ) . سورهء روم ( 30 ) ، آيهء 27 .\r\n( 3 ) . سورهء طه ( 20 ) ، آيهء 54 .\r\n( 4 ) . سورهء عنكبوت ( 29 ) ، آيهء 43 .\r\n","page_name":" 425 ","page_number":425},
  {"content":"\r\n\r\nمشاهدهء حق حجاب است او را از مشاهدهء خلق ، و نه مشاهدهء خلق حجاب است او را از مشاهدهء حق « لا يشغله شأن عن شأن ، و لا يحجبه شىء عن شىء » به خلاف مقام جمع و فنا كه به جهت شدت استغراق سالك عارف در مشاهدهء نور حق و مشاهدهء جمال او ، محجوب است از مشاهده خلق ، و بخلاف مقام فرق پيش از جمع ، و بقاى پيش از فنا كه به جهت استغراق او در مشاهدهء خلق ، و تشبت او به تعلقات عالم فرق ، محجوب است از مشاهدهء انوار مبدأ اعلى ، پس در هريك از جمع بعد از فرق ، و فرق پيش از جمع ، هنوز ضيقى در صدور و نقصانى در بصيرت باقى است ، اگرچه در اول بغايت رقيق و در دوم بغايت غليظ باشد . و بسوى اين مقام اشاره است كلام معجزنظام     « أَ لَمْ نَشْرَحْ لَكَ صَدْرَكَ وَ وَضَعْنا عَنْكَ وِزْرَكَ الَّذِي أَنْقَضَ ظَهْرَكَ »     « 1 » يعنى : « آيا نگشاديم سينهء تو را و برنداشتيم از تو تنگى مقام تو را » و « او ادنى » در كلام معجزنظام  « فَكانَ قابَ قَوْسَيْنِ أَوْ أَدْنى »  « 2 » . و حديث « لو كشف الغطاء » نيز اشاره به اين مقامند .\r\n\r\nبيان معناى مرتبهء احديت جمع كافّه مراتب و تقرير فرموده امام بقوله « نور يشرق . . . »\r\nبدان‌كه چون صاحب اين مقام ، جامع جميع مراتب و مقامات است ، و حق را با خلق و خلق را با حق مىبيند ، و شاغلى و حجابى به هيچوجه از وجوه از براى او متحقق نيست ، لهذا مأمور مىباشد از جانب خداوند بىهمتا ، به تكميل ناقصين و هدايت مسترشدين ، چنان كه در صحيفهء الهيه وارد است :  « فَاسْتَقِمْ كَما أُمِرْتَ »  « 3 » و  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ »  « 4 » . پس از براى طلب اين مقام اعلى كميل بن زياد عرض كرد : « زدنى بيانا » يعنى : زياد كن بر من بيان را ، و آن معدن علوم ربانى فرمودند : « نور يشرق من صبح الازل ، فيلوح على هياكل التوحيد آثاره » يعنى : حقيقت توحيد نورى است كه طالع شود از صبح ازل يعنى از مقام جمع به مقام\r\n\r\n\r\n","description":"","footnote":"\r\n( 1 ) . سورهء انشراح ( 94 ) ، آيات 1 تا 3 .\r\n( 2 ) . سورهء نجم ( 53 ) ، آيهء 9 .\r\n( 3 ) . سورهء هود ( 11 ) ، آيهء 112 .\r\n( 4 ) . سورهء مائده ( 5 ) ، آيهء 67 .\r\n","page_name":" 426 ","page_number":426},
  {"content":"\r\n\r\nفرق ، و از مقام محو ، به مقام صحو آيد . پس ظاهر شود و لامع گردد به رشحات انوار و لمعات و اضواء او در مظاهر و مشاهد صفات و اعيان ، و يا در محال و مراياى قلوب و ارواح ، پس منور گردند آن مظاهر و مجالى به لمعات و اشراقات آن نور كه از غايت سمو و علو ، از نهايت قوت و شدت محيط است بر همهء صفات و اعيان ماهيات كه مشاهد و مجالى و مرايا و مظاهر آن نور پا كند تا در عين وحدت كثرت بيند و در عين كثرت وحدت بيند ، در عين اينكه با حق است با خلق باشد ، و در عين اينكه با خلق است با حق باشد ، و تكميل ناقصين نمايد و هدايت مسترشدين فرمايد . از خداوند جل و علا اخذ نمايد و بر بندگان او تبليغ نمايد و به سوى اين لطيفهء عرفانيه اشاره است به كلام معجزنظام  « وَ أَشْرَقَتِ الْأَرْضُ بِنُورِ رَبِّها »  « 1 » و به كلام مشكات ولايت : « الايمان نور يقذفه اللّه القلب من يشاء » . متفطن باش و به شرح سابق مبسوط رجوع كن كه بر رموز و اسرار بسيار و بر تدقيقات و تحقيقات بىشمار مشتمل است و غنيمت شمار .\r\nپس كميل بن زياد از غايت شوق و شعف و از غلبه و قهر نور حقيقت در سرش و باطنش گويا عنان اختيار را از دست او ربوده مست جام وحدت نموده بود عرض كرد : « زدنى بيانا » و الا مقامى در فوق اين مقام و مرتبه‌اى بالاتر از اين مرتبه متصور نمىباشد تا طلب زيادتى نمايد . پس آن معدن علوم ربانى از براى تنبيه بر اينكه مقامى در فوق اين مقام متصور نمىباشد ، فرمودند : « اطف السراج فقد طلع الصبح » يعنى : خاموش كن چراغ عقلى و مصباح قلبى را كه منشأ ضيق حوصله و مبدأ دهشت و تحير و مناط شوق و شعف و طلب زيادتى بيان است كه ، صبح حقيقت توحيد كه مقام ولايت است بر سر باطنت طالع گرديده است ، يعنى حقيقت توحيد به اندازهء حوصله و استعدادت ، به اندازهء مشاهده و عيان آمد ، و با عيان چه احتياج به بيان ، و با مشاهده چه احتياج به مكالمه ، و وجوه ديگر نيز در معناى اين كلام لطيف در شرح سابق مبسوط بيان نموده‌ام ، رجوع كن و تأمل نماى تا دقت و لطافت اين وجه و آن وجوه ، و ساير تحقيقات و تدقيقات و رموز و\r\n\r\n\r\n","description":"","footnote":"\r\n( 1 ) . سورهء زمر ( 39 ) ، آيهء 69 . عارف كاملى و نبى خاتم يا ولى صاحب مقام تمكين و بالغ به مرتبهء صحو ثانى و فناء عن الفائين متشرف به دعوت محمديه به وجود حقانى ولوى به سفر چهارم : « سفر من الخلق الى الخلق بالحق » به تفصيل و احاطهء تامه به خواص نفوس و ارواح لواى ختم نبوت محمديه يا ولايت علويه يا مهدويه در دست گيرد .\r\n","page_name":" 427 ","page_number":427},
  {"content":"\r\n\r\nاسرار كه مشروح گرديدند ، به حد مشاهده و عيان آيند و احتياجى به مكالمه و بيان نباشد .\r\n\r\nتوصيه و تبصره\r\nبدانيد اى برادران حقيقت و حكمت ، و اى صاحبان بصيرت و معرفت ، و اى طالبان حقايق معارف ايقان ، و اى قاصدان عروج به اوج مراتب و درجات عرفان ، كه لب و لباب حكمت و عرفان را در اين وجيزهء شريفه كه نامش انوار جليه در كشف اسرار حقايق علويه است جمع نموده‌ام ، و لمعات و شارقات و مبادى و اشراقات از براى كشف اسرار اين حديث شريف كه از مخزن حكمت و معرفت و معدن ولايت و طهارت وارد است ، مرتب گردانيده‌ام ، كه رموز و دقايق اسرار و حقايق اين حديث شريف ، به حد ظهور و انكشاف آيند - كالشمس فى رابعة النهار - مشاهد و عيان گردند ، و محتاج به حواله و اقناعيّات نباشند ، و علاوه بر اين چه بسيار از اصول و امهات مسائل الهيات و ربوبيات در ذيل تحقيق آن لمعات و اشراقات با براهين محكمة البيان و با حجج شديد الاركان ، به حد وضوح و انكشاف آمده‌اند ، و چه بسيار از فروع و نتايج كه از اصلاب و ارحام آن اصول و امهات بيرون آورده ، در ذيل آن اصول و امهات به رشتهء تقرير كشيده و به سلك تحرير در آورده‌ام ، كه هريك از آن فروع و نتايج نيز در حد نفس خود از اصول و امهات‌اند نسبت به فروع ديگر ، و نتايج آخر كه در اين وجيزه شريفه مستنتج و مستخرج گرديده به حد انجلا و انكشاف آمده‌اند ، و چه بسيار از رموز و اسرار قرآنيه و اخبار نبويه و آثار ائمهء اثنا عشريه ، در اين وجيزه شريفه از حجاب اختفا و استتار بيرون آمده مشاهد و عيان گرديده‌اند ، و قواعد عقليه و قوانين عرفانيه را به وجوه لطيفه و بيانات شافيه و تقريرات كافيه ، با آيات صحيفهء الهيه و با احاديث مشكات نبويّه و اخبار و آثار مشكات ولويه ، منطبق و متحد ساخته‌ام كه سر از گريبان وحدت بيرون آورده ، عين يكديگر گرديده‌اند ، لهذا بسيارى از اخبار غامضه و احاديث مشكله كه عقول فحول و فحول عقول در وصول به رموز و اسرار آنها ، و در بلوغ به معانى و مقاصد آنها به عجز و ناتوانى اقرار نموده‌اند ، منحل گرديد نقاب اختفا از رخسارهء حيا انداخته به\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nحد مشاهده و عيان آمده‌اند ، و اين حديث شريف را كه در غموض و اشكال مشهور آفاق ، و در ميانهء علماى اخيار و فضلاى نامدار معروف به انغلاق و سنگلاخ است ، به بركت انقطاع تمام به مخزن حكمت و معرفت و توجه تمام به معدن ولايت و طهارت ، سه قسم شرح نموده‌ام كه هريك موافق قواعد برهانيه و قوانين عرفانيه و شواهد قرآنيه و دلايل نبويه و آثار ولويه است ، و هرسه شرح با آن بيانات شافيه و تقريرات واضحه ، و با آن اشراقات لامعه و لمعات شارقه و با آن تحقيقات شريفه و تدقيقات لطيفه ، از مواهب الهيه و الهامات غيبيه و واردات قلبيه و فيوضات ربانيه است ، و بعد از فحص تمام و تتّبع تام در هيچيك از شروح سه‌گانه سابقى بر خود نديدم ، و بعد از الهام غيبى از جانب ملهم خير و صواب و سروش قدسى از جانب مفتح ابواب فيوضات و كمالات ، ملخصى از براى شرح اول كه مبنى بر سلوك مسالك عرفان و ايقان و ظاهر سياق اين حديث محكم البيان است استخراج نموده ، متصل به شروح سابقه به رشتهء تقرير كشيدم كه متوسطين و مبتدئين نيز انتفاعى يابند و فيضى حاصل نمايند ، تا ثوابش جزيل‌تر و اجرش جميل‌تر و نفعش شامل‌تر باشد ، ولى ملتمس از برادران حقيقت و حكمت و صاحبان بصيرت و معرفت آن است كه اگر در بادى نظر ، لغزشى استنباط نمايند بلكه مباحث سابقه و لاحقه را نيز ملاحظه نمايند ، زيرا كه مطلبى در مقامى به عنوان اختصار مذكور است و در مقامى به عنوان اطناب . مقامى مقتضى اجمال بوده است و مقام ديگر موجب تفصيل . علاوه بر اين غالبا ، هر لاحقى به سابق خود موقوف ، و هر آخرى از اولاى خود مستنتج است .\r\n- كأنها سلسلة اتصل بعضها الى بعض ، الى ان تنيل الى اولها - و اگر بعد از تأمل صادق لغزشى ثابت و خطايى محقق شود به اصلاحش پردازند ، زيرا كه انسان مأخوذ از نسيان است  « وَ ما أُبَرِّئُ نَفْسِي ، إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي  -     رَبِّ اشْرَحْ لِي صَدْرِي ، وَ يَسِّرْ لِي أَمْرِي ، وَ احْلُلْ عُقْدَةً مِنْ لِسانِي ، يَفْقَهُوا قَوْلِي     - و  الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ »  .\r\nافتتاح اين نسخه انوار جليه ، و اختتام اين مجموعهء معارف حقيقيه كه محتوى بر غوامض مسائل حكمت و معرفت و مشتمل بر رموز و اسرار و كلمات مشكات نبوت و ولايت است ، اولا به نام نامى اعلى حضرت قدر قدرت ، مريخ سطوت ، سليمان -\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nشوكت ، سكندر حشمت ، خاقان گيتىستان ، فرمانفرماى ممالك ايران و توران ، قبلهء عالم ، شاهنشاه اعظم ، ملك الملوك العرب و العجم ، الغازى فى سبيل اللّه ، المجاهد فى دين اللّه ، فتحعلى شاه قاجار است اعلى اللّه رايات خلافته و سلطنته ، و اقام اللّه قوايم شوكته و سطوته ، و ادام اللّه ظلال الطافه و اشفاقه على مفارق رعيّته و تبعته .\r\nو ثانيا به نام نامى نواب مستطاب فلك قباب ، سپر ركاب ، نتيجهء كبراى خلافت باهره ، و ثمرهء عظماى سلطنت قاهره ، مالك رقاب امم ، نايب مناب شاهنشاه اعظم ، ظل همايون شاهنشاهى ، سمّى سلطان اولياء و سيد اوصياء و سند اتقياء ، عليه آلاف التحية و الثناء ، ظل السلطان است ، ادام اللّه ظله العالى على مفارق الأدانى و الاعالى ، و اختامش در شب سه‌شنبه هفدهم شهر شوال المكرم در سنهء هزار و دويست و چهل و - هفت ( 1247 ) هجرى قمرى ، تحقق پذيرفت « 1 » .\r\nاميد كه آن نواب مستطاب و ساير برادران ايمانى و اصدقاء روحانى ، از آن وجيزهء شريفه سلطانى مستفيض شوند و انتفاعى يابند ، و به خلوص نيّت و صفاى طويّت بر ازدياد عمر و دولت و شوكت و سطوت شاهنشاهى ، دعا نمايند . الحمد للّه الذى وفقنى على اتمامه على وجه لا ارجوه الامن كرمه و احسانه ، و الصلاة على خير خلقه و افضل بريتّه محمد و عترته و ذريتّه . سنهء 1247 .\r\n\r\n\r\n","description":"","footnote":"\r\n( 1 ) . ظل السلطان به نام على شاه فرزند فتحعلى شاه بود ، و ظل السلطان ثانى فرزند ناصر الدين شاه قاجار است .\r\nفراغت از تصحيح و چاپ اين رساله در سنهء 1395 هجرى قمرى مطابق با ( 1974 ) ميلادى به دست اين بندهء فانى فقير الى اللّه الغنى الدائم ( سيد جلال الدين الموسوى الاشتيانى احسن اللّه عاقبته ، و ختم بالخير خاتمته ) ( در مشهد مقدس رضوى ) واقع شد . الحمد للّه اولا و آخرا ، و له الشكر ظاهرا و باطنا ، و صلى اللّه على سيدنا محمد و آله دائما سرمدا .\r\nفراغت از تصحيح چاپ دوم در ليلهء اول رجب المرجب سنهء 1412 واقع شد ، 17 سال بعد از چاپ اول .\r\n","page_name":" 430 ","page_number":430},
  {"content":"\r\n\r\n\r\nفهرست‌ها\r\n\r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nفهرست آيات\r\nاذا اراد شيئا ان . . . - انما امره اذا اراد . . .\r\nارنى انظر اليك ( اعراف ، 143 ) 403\r\nالا الى اللّه تصير الامور ( شورى ، 53 ) 134 ، 221 ، 222 ، 274 ، 407\r\nالا لله الدين الخالص ( زمر ، 3 ) 375\r\nالا له الخلق و الامر تبارك الله رب العالمين ( اعراف ، 54 ) 129\r\nالذى خلق سبع سموات و من الارض مثلهن يتنزل الامر بينهن ( طلاق ، 12 ) 157\r\nالذين جاهدوا فينا . . . - و الذين جاهدوا . . .\r\nالله نور السموات و الارض ( نور ، 35 ) 335\r\nالم تر الى ربك كيف مد الظل و لو شاء لجعله ساكنا ( فرقان ، 45 ) 101\r\nالم نشرح لك صدرك و وضعنا عنك وزرك الذى انقض ظهرك ( انشراح ، 3 - 1 ) 240 ، 381 ، 425\r\nاليه يصعد الكلم الطيب و العمل الصالح يرفعه ( فاطر ، 10 ) 123\r\nانطقنا الله الذى انطق كل شىء ( فصلت ، 21 ) 181\r\nان الله يأمركم ان تودوا الامانات الى اهلها ( نساء ، 58 ) 151\r\nانا لله و انا اليه راجعون ( بقره ، 156 ) 134 ، 221 ، 274 ، 407\r\nان النفس لاماره . . . - و ما ابرى نفسى . . .\r\nان الى ربك الرجعى ( علق ، 8 ) 222 ، 274\r\nان ربى على صراط . . . - ما من دابه الا\r\nان فى ذلك لآيات لاولى النهى ( طه ، 357 ، 379 ، 425\r\nانك لا تهدى من احببت و لكن الله يهدى من يشاء ( قصص ، 56 ) 235 ، 391\r\nانك لعلى خلق عظيم ( قلم ، 4 ) 103\r\nانما الهكم واحد ( فصلت ، 6 ) 294\r\nانما امره اذا اراد شيئا ان يقول له كن فيكون ( يس ، 82 ) 106 ، 397\r\nانما انت منذر و لكل قوم هاد ( رعد ، 7 ) 235\r\nان هذا لهو حق اليقين ( واقعه ، 95 ) 342\r\nا و لم يكف بربك انه على كل شىء شهيد\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n( فصلت ، 53 ) 62\r\nاينما تكونوا يدرككم الموت ( نساء ، 78 ) 218\r\nبالحق انزلناه و بالحق نزل ( اسراء ، 105 ) 167 ، 169\r\nبل هم فى لبس من خلق جديد ( ق ، 15 ) 273\r\nختم الله على قلوبهم و على سمعهم و على ابصارهم ( بقره ، 7 ) 190\r\nتبارك اسم ربك ذى الجلال و الاكرام ( الرحمن ، 78 ) 362\r\nثم دنى فتدلى فكان قاب قوسين او ادنى ( نجم ، 9 - 8 ) 91 ، 103 ، 208 ، 306 ، 426\r\nالحمد لله الذى هدانا لهذا و ما كنا لنهتدى لو لا ان هدانا الله ( اعراف ، 43 ) 429\r\nرب اشرح لى صدرى و يسر لى امرى و احلل عقده من لسانى يفقهوا قولى ( طه ، 28 - 25 ) 240 ، 429\r\nالرحمن على العرش استوى ( طه ، 5 ) 102\r\nالشيطان يعدكم الفقر و يأمركم بالفحشاء ( بقره ، 268 ) 143\r\nصم بكم عمى فهم لا يعقلون ( بقره ، 171 ) 357\r\nظلمات بعضها فوق بعض ( نور ، 40 ) 142\r\nعالم الغيب و الشهاده ( حشر ، 22 ) 129\r\nعسى ان يبعثك ربك مقاما محمودا ( اسراء ، 79 ) 103\r\nفاتقوا الله حق تقاته ( آل عمران ، 102 ) 210 ، 279\r\nفاستقم كما امرت ( هود ، 112 ) 381 ، 426\r\nفاعتبروا يا اولى الابصار ( حشر ، 2 ) 46 ، 75\r\nفانها لا تعمى الابصار و لكن تعمى القلوب التى فى الصدور ( حج ، 46 ) 190\r\nفاينما تولوا فثم وجه الله ( بقره ، 115 ) 402\r\nفتوبوا الى بارئكم فاقتلوا انفسكم ( بقره ، 54 ) 280\r\nفسبحان الذى بيده ملكوت كل شىء و اليه ترجعون ( يس ، 83 ) 122 ، 129 ، 223 ، 274\r\nفلا اقسم بما تبصرون و ما لا تبصرون ( حاقه ، 38 ، 39 ) 129\r\nفلما تجلى ربه للجبل جعله دكا ( اعراف ، 143 ) 100\r\nفلما رايته اكبرته و قطعن ايديهن و قلن حاش لله ما هذا بشر ان هذا الا ملك كريم ( يوسف ، 31 ) 379\r\nفمن كان يرجوا لقاء ربه فليعمل عملا صالحا و لا يشرك بعبادة ربه احدا ( كهف ، 110 ) 210 ، 251 ، 279 ، 291 ، 376 ، 424\r\nفويل للمصلين الذين هم عن صلوتهم ساهون الذين هم يراؤن و يمنعون الماعون ( ماعون ، 7 - 4 ) 291\r\nقد افلح من تزكى ( اعلى ، 14 ) 142\r\nقد افلح من زكيها و قد خاب من دسيها ( شمس ، 10 - 9 ) 210 ، 279\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nقل الروح من . . . - و يسئلونك عن الروح . . .\r\nقل ان ربى يقذف بالحق علام الغيوب ( سباء ، 48 ) 182 ، 215\r\nقل جاء الحق و زهق الباطل ( اسراء ، 81 ) 286\r\nقل كل من عند الله ( نساء ، 78 ) 110\r\nقل كل يعمل على شاكلته ( اسراء ، 84 ) 325\r\nقل لا اسئلكم عليه اجرا الا المودة فى القربى ( شورى ، 23 ) 239\r\nقل لو كان البحر مدادا لكلمات ربى لنفد البحر قبل ان تنفد كلمات ربى و لو جئنا بمثله مددا ( كهف ، 109 ) 90 ، 108 ، 295\r\nقل هو الله احد ( اخلاص ، 1 ) 314 ، 408\r\nكذلك اوحينا اليك روحا من امرنا ما كنت تدرى ما الكتاب و لا الايمان و لكن جعلناه نورا نهدى به من نشاء ( شورى ، 52 ) 167\r\nكذلك نرى ابراهيم ملكوت السموات و الارض و ليكون من الموقنين ( انعام ، 75 ) 176 ، 187\r\nكلا لو تعلمون علم اليقين لترون الجحيم ثم لترونها عين اليقين ( تكاثر ، 7 - 5 ) 342\r\nكل الينا راجعون ( انبياء ، 93 ) 274\r\nكل شىء هالك الا وجهه ( قصص ، 88 ) 76 ، 99 ، 272 ، 412\r\nكل من عليها فان و يبقى وجه ربك ذو الجلال و الاكرام ( الرحمن ، 27 - 26 ) 272 ، 412\r\nكل نفس ذائقه الموت ( آل عمران ، 185 ) 218\r\nكل يوم هو فى شأن ( الرحمن ، 29 ) 109 ، 141 ، 284\r\nكنتم خير امه اخرجت للناس ( آل عمران ، 110 ) 174\r\nلا يعلمه الا الله و الراسخون فى العلم ( آل عمران ، 5 ) 203\r\nلتكونوا شهداء على الناس و يكون الرسول عليكم شهيدا ( بقره ، 143 ) 174\r\nلقد رأى من آيات . . . - ما زاغ البصر و ما . . .\r\n103 ، 167 ، 169 ، 176\r\nلمن الملك اليوم لله الواحد القهار ( غافر ، 16 ) 290\r\nلو كان البحر مدادا . . . - قل لو كان البحر . . .\r\nليغفر لك الله ما تقدم من ذنبك و ما تأخر ( فتح ، 2 ) 97\r\nما اصابك من حسنه فمن الله و ما اصابك من سيئة فمن نفسك ( نساء ، 79 ) 110\r\nما زاغ البصر و ما طمغى لقد رأى من آيات ربه الكبرى ( نجم ، 18 - 17 ) 103 ، 167 ، 169 ، 176 ، 310 ، 377 ، 381 ، 413 ، 417\r\nما عندكم ينفد و ما عند الله باق ( نحل ، 96 ) 272\r\nما كذب الفؤاد ما رأى ( نجم ، 11 ) 176\r\nما من دابه الا هو آخذ بناصيتها ان ربى على\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nصراط مستقيم ( هود ، 56 ) 327 ، 389\r\nمخلصين له الدين ( بينه ، 5 ) 291\r\nمن يطع الرسول فقد اطاع الله ( نساء ، 80 ) 327\r\nنزل به الروح الامين على قلبك ( شعراء ، 194 - 193 ) 167 ، 169\r\nنسوا الله فانسيهم انفسهم ( حشر ، 19 ) 188\r\nن و القلم و ما يسطرون ( قلم ، 1 ) 364\r\nهو الاول و الاخر و الظاهر و الباطن و هو بكل شىء عليم ( حديد ، 3 ) 124 ، 375 ، 424\r\nهو معكم اينما كنتم ( حديد ، 4 ) 402\r\nو اتقوا الله و يعلمكم الله ( بقره ، 300 ) 209 ، 279\r\nو اشرقت الارض بنور ربها ( زمر ، 69 ) 391 ، 392 ، 427\r\nو الذين جاهدوا فينا لنهدينهم سبلنا ( عنكبوت ، 69 ) 195 ، 212\r\nو الله الغنى و انتم الفقراء ( محمد ، 38 ) 61 ، 63 ، 105 ، 125 ، 324 ، 401\r\nو ان تجهر بالقول فانه يعلم السر و اخفى ( طه ، 7 ) 115 ، 208\r\nو ان تعدوا نعمه الله لا تحصوها ( ابراهيم ، 34 ) 100\r\nو ان من شىء الا يسبح بحمده و لكن لا تفقهون تسبيحهم ( اسراء ، 44 ) 61 ، 89 ، 181 ، 327\r\nو ان الدار الآخره لهى الحيوان لو كانوا يعلمون ( عنكبوت ، 64 ) 129\r\nو اوحى ربك الى النحل ان اتخذى من الجبال بيوتا ( نحل ، 68 ) 180\r\nو اوحى فى كل سماء امرها ( فصلت ، 12 ) 180\r\nو اوحينا الى ام موسى ان ارضعيه ( قصص ، 7 ) 180\r\nو ترى الجبال تحسبها جامده و هى تمر مر السحاب ( نمل ، 88 ) 273\r\nو تلك الامثال نضربها للناس و ما يعقلها الا العالمون ( عنكبوت ، 43 ) 357 ، 379 ، 425\r\nو جاهدوا فى الله حق جهاده ( حج ، 78 ) 279\r\nو رحمتى وسعت كل شىء ( اعراف ، 156 ) 101 ، 102 ، 106 ، 107 ، 127 ، 402\r\nو علم آدم الاسماء كلها ( بقره ، 31 ) 83 ، 200\r\nو علمك ما لم تكن تعلم و كان فضل الله عليك عظيما ( نساء ، 113 ) 167\r\nو علمناه من لدنا علما ( كهف ، 65 ) 167 ، 169 ، 172\r\nو كذلك جعلنا لكل نبى عدوا شياطين الانس و الجن يوحى بعضهم الى بعض زخرف القول غرورا ( انعام ، 112 ) 181\r\nو لا يحيطون به علما ( طه ، 110 ) 88\r\nو لكم فى رسول الله اسوة حسنه ( احزاب ، 21 ) 342\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nو لله الاسماء الحسنى فادعوه بها ( اعراف ، 180 ) 83\r\nو لم يكن له كفوا احد ( اخلاص ، 4 ) 314\r\nو له المثل الاعلى فى السموات و الارض ( روم ، 27 ) 357 ، 379 ، 388 ، 425\r\nو ما ابرئ نفسى ان النفس لامارة بالسوء الا ما رحم ربى ( يوسف ، 53 ) 145 ، 429\r\nو ما امرنا الا واحدة ( قمر ، 50 ) 102 ، 107 ، 364\r\nو ما تشاؤن الا ان يشاء الله ( انسان ، 30 ) 109\r\nو ما خلقت الجن و الانس الا ليعبدون ( ذاريات ، 56 ) 229 ، 250\r\nو ما رميت اذ رميت و لكن الله رمى ( انفال ، 17 ) 109\r\nو ما على الرسول الا البلاغ ( عنكبوت ، 18 ) 232 ، 235 ، 391\r\nو ما منا الا له مقام معلوم ( صافات ، 164 ) 136\r\nو ما يومن اكثرهم بالله الا و هم مشركون ( يوسف ، 106 ) 374\r\nو من لم يجعل الله له نورا فما له من نور ( نور ، 40 ) 63 ، 79 ، 158 ، 327 ، 357\r\nو من يبتغ غير الاسلام دينا فلن يقبل منه ( آل عمران ، 85 ) 375\r\nو من يتق الله يجعل له مخرجا و يرزقه من حيث لا يحتسب ( طلاق ، 2 و 3 ) 210 ، 279\r\nو نحن نسبح بحمدك و نقدس لك ( بقره ، 30 ) 365\r\nو نفخت فيه من روحى ( ص ، 72 ) 118\r\nو يسئلونك عن الروح قل الروح من امر ربى ( اسراء ، 85 ) 126 ، 128\r\nو يضرب الله الامثال للناس لعلهم يذكرون ( ابراهيم ، 25 ) 357 ، 379\r\nيا ايها الرسول بلغ ما انزل اليك من ربك ( مائده ، 67 ) 172 ، 381 ، 426\r\nيد الله مغلوله غلت ايديهم ( مائده ، 64 ) 112\r\nيعلم السر و اخفى - و ان تجهر بالقول فانه . . .\r\nيوم تبلى السرائر ( طارق ، 9 ) 115\r\nيوم يقوم الروح و الملائكه صفا ( نباء ، 38 ) 121\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\nفهرست احاديث\r\nالاحد الفرد المنفرد ، و الاحد و الواحد بمعنى و التوحيد الاقرار بالوحدة و الوحدة الانفراد 312\r\nالارواح جنود مجنده فما تعارف منها ائتلف و ما تناكر منها اختلف 238\r\nاطف السراج فقد طلع الصبح - يا امير المؤمنين . . .\r\nاعوذ بعفوك من عقابك و اعوذ برضاك من سخطك و اعوذ بك منك 298 ، 329\r\nاغتنم المهل و بادر الاجل و تزود من العمل 280\r\nالتى وصف بها نفسه 82\r\nالغيرك من الظهور . . . - كيف يستدل عليك . . .\r\nاللهم ارحمنا يوم تبلى السرائر و تبدى الضماير 238\r\nاللهم ارنى الاشياء كما هى 163\r\nاللهم زدنى فيك تحيرا 371\r\nاللهم عاملنا بفضلك يا كريم و لا تعاملنا بعدلك يا رحيم 358 ، 421\r\nاللهم فصل على محمد و آل محمد و احملنى بكرمك على التفضل و لا تحملنى بعدلك على الاستحقاق 358\r\nأمثلك يخيب سائله - يا امير المؤمنين . . .\r\nامرنا سر لا يفيده الاسرار و سر على سر و سر مقنع بسر 118 ، 119\r\nانا عبد من عبيد محمد 103\r\nانا نقطه تحت الباء - و ان جميع القران . . .\r\nانا وجه الله ، انا جنب الله ، انا عين الله ، انا يد الله المبسوطه على الخلق اجمعين 349 ، 350\r\nان القلب اشد تقلبا من القدر فى غليانه 142\r\nان امرنا هو الحق و حق الحق و هو الظاهر و باطن الظاهر و هو السر و سر السر و سر المستتر و سر مقنع بسر 118\r\nان رسول الله ( ص ) ادخل لسانه فى فمن فانفتح فى قلبى الف باب من العلم مع كل باب الف باب 168\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nان فى القلب لمتان لمه من الملك ايعاد فى الخير و تصديق بالحق و لمه من الشيطان ايعاد بالشر و تكذيب بالحق و نهى عن الخير 143\r\nان لكل حق حقيقه . . . - اى حارثه كيف اصبحت . . .\r\nان لله ارضا بيضاء مسيرة الشمس فيها يوما مثل ايام الدنيا ثلاثين مرة مشحونه خلقا لا يعلمون ان الله خلق آدم و ابليس 121\r\nان لله سبعين الف حجاب من نور و ظلمه لو كشفها لاحترقت سبحات وجهه ما انتهى اليه بصره من خلقه 99 ، 135 ، 360 ، 412 ، 415 ، 416\r\nان لله فى ايام دهركم نفحات الا فتعرضوا لها 186\r\nان هاهنا لعلما جمالو وجدت لها حمله 152\r\nانه فوق كل شىء و املئت كل شىء قد ملأت عظمته كل شىء فلم يخلوا منه ارض و لا سماء و لا بر و لا بحر و لا هواء 101\r\nانه ليغان على قلبى و استغفر الله فى كل يوم سبعين مرة 97 ، 331 ، 332\r\nانى بحت على مكنون علم لو بحت به لاضطربتم اضطراب الارشيه فى الطوى - العبيده 152\r\nانى لاجد نفس الرحمان من جانب اليمن 186\r\nاوتيت جوامع الكلم 90\r\nاول الدين معرفته و كمال معرفته التصديق به و كمال التصديق به توحيده و كمال توحيده [ التوحيد 
  ] الاخلاص له و كمال الاخلاص نفى الصفات عنه ، لشهادة كل صفه انها غير الموصوف و شهادة كل موصوف انه غير الصفه فمن وصف الله سبحانه فقد قرنه 35 ، 80 ، 92 ، 166 ، 288 ، 289 ، 293 ، 298 ، 314 ، 330 ، 332 ، 333 ، 371 ، 374 ، 413 ، 423\r\nا و لست صاحب سرك - يا امير المؤمنين . . .\r\nاول ما خلق الله العقل 103 ، 122\r\nاول ما خلق الله القلم 103 ، 122\r\nاول ما خلق الله نورى 90 ، 102 ، 118 ، 127\r\nاى حارثه كيف اصبحت ؟ قال : اصبحت مؤمنا حقا . فقال ( ص ) : لكل حق حقيقه ، فما حقيقه ايمانك ؟ قال : رأيت اهل الجنه تيزاورون و اهل النار يتعادون ، و رأيت عرش ربى بارزا [ كانى انظر الى عرش الرحمن بارزا 
  ] قال ( ص ) : اصبت فالزم 29 ، 341 ، 342\r\nالايمان نور يقذفه الله فى قلب من يشاء 427\r\nبك عرفتك و . . . - عرفت ربى بربى . . .\r\nبلى و لكن يرشح . . - يا امير المؤمنين . . .\r\nبى يبصر 378\r\nبى يبطش 379\r\nبى يسمع 379\r\nتخلقوا باخلاق الله 279 ، 287 ، 293\r\nالتصديق منهاجه و الصالحات مناره و الموت\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nغايته 280 ، 281\r\nالتقيه دينى و دين آبائى 151\r\nتوحيده تمييزه عن خلقه و حكم التمييز بينونه صفه لا بينونه عزله 77 ، 324\r\nجذب الاحديه . . . - يا امير المؤمنين . . .\r\nجف القلم بما هو كائن 107 ، 109 ، 141 ، 406\r\nالحقيقه كشف سبحات . . . - يا امير المؤمنين خلق الله الاشياء بالمشيه و خلق المشيه بنفسها 102 ، 106 ، 118 ، 127\r\nخلق الله الصنع و خلق الاشياء بالصنع 106\r\nخلق الله المشيه و خلق الاشياء بالمشيه 402\r\nخلقتم للبقاء لا للفناء 252\r\nخير الامور اوسطها 77\r\nدبيب الشرك فى امتى اخفى من دبيب النمله - السوداء على الصخرة الصماء فى الليلة - الظلماء 374\r\nالدنيا مزرعة الاخره 251\r\nرحم الله امرء عرف من اين و فى اين و الى اين 252\r\nالروح ملك من ملائكه له سبعون الف وجه و لكل وجه سبعون الف لسانا و لكل لسان سبعون الف لغه يسبح الله تبلك اللغات كلها و يخلق الله من كل تسبيحه ملكا يطير مع الملائكه الى يوم القيامه 122\r\nزدنى بيانا - يا امير المؤمنين . . .\r\nالسلام على اسم الرضا 83\r\nالسلمان منا اهل البيت 212\r\nالشريعه اقوالى و الطريقه افعالى و المعرفه رأس مالى و العقل اصل دينى و الحب اساسى و الشوق مركبى و الخوف رفيقى و العلم سلاحى و الحلم صاحبى و التوكل ردائى و القناعه كنزى و الصدق منزلى و اليقين مأوايى و الفقر فخرى و به افتخر على ساير الانبياء و المرسلين 208 ، 300 ، 342 ، 376 ، 424\r\nالصلاة معراج المؤمن 291\r\nصور عاليه عن المواد ، خاليه عن القوة و الاستعداد ، تجلى ربها فاشرقت و طالعها و تلألأت و القى فى هويتها مثاله فاظهر عنها افعاله ، و خلق الانسان ذا نفس ناطقه ان زكاها بالعلم فقد شابهت جواهر اوايل عللها و اذا اعتدل مزاجها و فارقت الاضداد فقد شارك بها السبع الشداد 397 ، 398 ، 402\r\nطوبى للغرباء 31\r\nالعشق جنون الهى 413\r\nالعلماء ورثة الانبياء 209\r\nعرفت الله بالله - عرفت ربى . . .\r\nعرفت ربى بربى و رايت ربى بربى ، عرفت الله بالله و بك عرفتك و انت دللتنى عليك و دعوتنى اليك 91 ، 95 ، 96 ، 298 ، 377 ، 378 ، 425\r\nالعلم نور يقذفه فى قلب من يشاء 162 ، 215\r\nعلى اسم الله الرضا 200\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nعين كل شىء لا بالمزاوله و غير كل شىء لا بالمزايله داخل فى الاشياء . . . 101\r\nفاراده الله الفعل لا غير ذلك يقول له كن فيكون بلا لفظ و لا نطق بلسان 106\r\nفارادته احداثه لا غير ذلك 106\r\nفاعبد ربك كانك تراه 341\r\nفجعلتهم معادن لكلماتك و اركانا لتوحيدك و آياتك و مقاماتك التى لا تعطيل لها فى كل مكان يعرفك بها من عرفك لا فرق بينك و بينهم الا انهم عبادك 324 ، 325 ، 327 ، 404\r\nالفقر سواد الوجه فى الدارين 300\r\nالفقر فخرى - الشريعه اقوالى و . . .\r\nالفقر كاد ان يكون كفرا 300 ، 375\r\nقد احيى عقله و امات نفسه 280\r\nقد ادبنى ربى فاحسن تأديبى 167\r\nقلب المؤمن بين الاصبعين من اصابع الرحمن 143\r\nكل شىء بشىء محيط و المحيط بما احاط منها هو الله الاحد الصمد لا تغيره صروف الازمان 62 ، 100 ، 402\r\nكل لا بعض له 100\r\nكل مولود يولد على الفطرة و لكن ابواه يهودانه و ينصرانه و يمجسانه 61 ، 223 ، 327\r\nكما تعيشون تموتون و كما تموتون تبعثون 284\r\nكما تنامون تموتون و تستيقظون تبعثون 284\r\nكمال الاخلاص نفى الصفات . . . - اول الدين معرفته . . .\r\nكمال توحيده [ التوحيد 
  ] . . . - اول الدين معرفته . . .\r\nكنت كنزا مخفيا فاجبت ان اعرف فخلقت الخلق لكى اعرف 88 ، 229 ، 251 ، 327\r\nكنت نبيا و الآدم بين الماء و الطين 135\r\nكيف يستدل عليك بما هو فى وجوده مفتقر اليك ، ألغيرك من الظهور ما ليس لك 62\r\nلا تحدثوا الحكمه على غير اهلها فتظلموها و تمنعوها على اهلها فتظلموهم 152\r\nلا ترفعوا رؤوسكم فانى اريكم من امامى و خلفى 206\r\nلا تعلقوا الجواهر على اعناق الخنازير 151\r\nلا جبر و لا تفويض بل امر بين الامرين 111\r\nلا فرق بينك و . . . - فجعلتهم معادن . . .\r\nلا نبى بعدى 174\r\nلا يسعنى ارضى و سمائى و لكن يسعنى قلب عبدى المؤمن 164\r\nلا يقبل الله عملا الا بمعرفه و لا معرفه الا به عمل فمن عرف الله دلته المعرفه على العمل و من يعمل فلا معرفه له الا ان الايمان بعضه من بعض 213\r\nلقد دورتم دورات و كورتم كورات [ انا صاحب الدورات و الكورات 
  ] 204\r\nلكل حق حقيقه . . . - اى حارثه . . .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nلن يلج ملكوت السموات من لم يولد مرتين 216\r\nلو بسطت لى الوسادة لحكمت بين اهل التوراة 168\r\nاللوح و القلم ملكان مقربان 144\r\nلو دنوت انمله لاحترقت 154\r\nلو ذكرت تفسير قول الله تعالى : الذى خلق سبع سموات و من الارض مثلهن يتنزل الامر بينهن ، لرجمونى او قالوا انه كافر 157\r\nلو علم ابو ذر ما فى قلب سلمان من الحكمه يقتله 154\r\nلو كشف العظاء ما ازددت يقينا 91 ، 103 ، 311 ، 349 ، 381 ، 426\r\nلولاك لما خلقت الافلاك 108 ، 222\r\nليس كل العلم ان يقدر العالم ان يفسره ، لان من العلم ما يحتمل و منه ما لا يحتمل و من الناس من يحتمل و منهم من لا يحتمل 152\r\nلى مع الله وقت لا يسعنى فيه ملك مقرب و لا نبى مرسل 154 ، 167 ، 311\r\nما الاسم ؟ صفة لموصوف 81\r\nما الحقيقة - يا امير المؤمنين . . .\r\nما ترى ، قال : ارى عرشا على الماء ، فقال : ذاك عرش ابليس 207\r\nما رأيت شيئا الا و قد رأيت الله قبله و بعده و معه و فيه 62\r\nما عرفناك حق معرفتك 88\r\nما لك و الحقيقة - يا امير المؤمنين . . .\r\nما منكم الاوله شيطان ، قال : و انت يا رسول الله ، قال : الا ان الله اعاننى عليه فاسلم على يدى 144\r\nمحو الموهوم . . . - يا امير المؤمنين . . .\r\nمن ذا يعرف قدرك فلا يخافك و من ذا يعلم ما انت فلا يهابك 94\r\nمن رآنى فقد رأى الحق 90 ، 327\r\nمن عرفكم فقد عرف الله و من اطاعكم فقد اطاع الله 327\r\nمن عرف نفسه فقد عرف ربه 89 ، 150 ، 228 ، 327\r\nمن عمل بما علم ورثه الله علم ما لم يعلم 209\r\nمنهم سجد لا يركعون و ركع لا ينتصبون و صافون لا يتزايلون 136\r\nموتوا قبل ان تموتوا 91 ، 166 ، 182 ، 203 ، 208 ، 279\r\nالموت هو التوبه 280\r\nالناس معادن كمعادن الذهب و الفضه 238\r\nالناس ينام فاذا ماتوا انتبهوا 279\r\nنحن صنائع الله و الخلق بعد صنائع لنا 84 ، 102 ، 108 ، 222\r\nنحن معاشر الانبياء امرنا ان تنزل الناس منازلهم فنكلم الناس على قدر عقولهم و نبث الحكمه و الحقيقه اذا علم انه يستقل و يفهم 151\r\nنحن معاشر الانبياء نكلم الناس على قدر\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nعقولهم 151\r\nنحن و الله اسماء الله الحسنى الذى لا يقبل الله من العباد عملا الا بمعرفتنا 83 ، 84 ، 200\r\nنعم العبد الصهيب لو لم يخف الله لم يعصه 92 ، 95\r\nنور يشرق . . . - يا امير المؤمنين . . .\r\nهتك الستر . . . - يا امير المؤمنين . . .\r\nهو شىء بحقيقة الشىء 77\r\nو الله لو علم ابو ذر ماذا فى قلب سلمان لقتله و لقد اخا رسول الله بينهما فما ظنك لساير الخلق ، ان علم العلما صعب مستصعب لا تحمله الا ملك مقرب او نبى مرسل او مؤمن امتحن الله قلبه الايمان و سلمان من العلما لانه منا اهل البيت 154\r\nو انا يد الله المبسوطه على عباده بالمغفرة و الرحمه 102 ، 107 ، 135\r\nو ان جميع القرأن فى باء بسم الله و انا نقطه تحت الباء 103 ، 135 ، 406\r\nو انى وجدوا و صلوا ، و اذا وصلوا اتصلوا 376 ، 424\r\nوجوده قبل القبل فى ازل الآزال 389\r\nوضع الله كفه بين كتفى فوجدت بردها بين ثدييى فعلمت ما فى السماوات و ما فى الارض ثم تلا هذه الايه : و كذلك نرى ابراهيم ملكوت السماوات و الارض و ليكون من الموقنين 187\r\nو لم تعلم لك مائيه و ماهيه فتكون للاشياء المختلفه مجانسا 94\r\nويلك ما كنت اعبد ربا لم اره ، قال : و كيف رأيته ، قال : ويلك لا تدركه العيون بمشاهدة الابصار و لكن رأته القلوب بحقايق الايمان 89 ، 95 ، 176\r\nيا امير المؤمنين ما الحقيقة ، فقال ( ع ) : ما لك و الحقيقة ، فقال كميل : اولست صاحب سرك ؟ قال : بلى و لكن يترشح عليك ما يطفح منى . فقال كميل : أمثلك يخيب سائله ؟ فقال امير المؤمنين ( ع ) : الحقيقة كشف سبحات الجلال من غير اشارة : فقال زدنى بيانا . قال : محو الموهوم مع صحو المعلوم . فقال زدنى بيانا . قال :\r\nهتك الستر لغلبة السر فقال : زدنى بيانا . قال :\r\nجذب الاحديه لصفة التوحيد . فقال : زدنى بيانا . قال : الحقيقة نور يشرق من صبح الازل فيلوح على هياكل التوحيد آثاره . قال : زدنى بيانا . قال : اطف السراج فقد طلع الصبح 22 ، 23 ، 29 ، 30 ، 33 ، 35 ، 343 ، 344 ، 345 ، 346 ، 352 ، 353 ، 359 ، 361 ، 366 ، 367 ، 368 ، 370 ، 371 ، 373 ، 377 ، 381 ، 382 ، 392 ، 395 ، 399 ، 400 ، 401 ، 403 ، 404 ، 406 ، 407 ، 408 ، 409 ، 410 ، 411 ، 412 ، 413 ، 414 ، 416 ، 418 ، 419 ، 420 ، 421 ، 422 ، 423 ، 424 ، 425 ،\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n426 ، 427\r\nيا مبتدء بالنعم قبل استحقاقها 358\r\nيا من دل على ذاته بذاته 298\r\nيا نور النور يا منور النور ، يا نور كل نور يا نورا فوق كل نور 63\r\nيا هو ، يا من هو ، يا من لا هو الا هو 76\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nفهرست اشعار عربى\r\n اتزعم انك جرم صغير * و فيك انطوى العالم الاكبر \r\n227\r\n اذا قالت حذام فصد قوها * فان القول ما قالت حذام \r\n254\r\n اقتلونى باتفاقى ان فى قتلى حياتى * و حياتى فى مماتى ، و مماتى فى حياتى \r\n281\r\n اكئوس تلألأت بمدام * ام شموس تهللت بغمام \r\n355\r\n انى لاكتم من علمى جواهره * كيلا يرى الحق ذو جهل فيفتننا \r\n155\r\n بينى و بينك اينى ينازعنى * فارفع بلطفك اينى من البين \r\n393\r\n رق الزجاج و رقت الخمر * فتشابها و تشاكل الامر \r\n109 ، 354\r\n عباراتنا شتى و حسنك واحد * و كل الى ذاك الجمال [ الكمال 
  ] يشير \r\n103 ، 364\r\n فان قلت بالتنزيه كنت مقيدا * و ان قلت بالتشبيه كنت محددا \r\n78\r\n فدع عنك بحرا ضل فيه السوايح \r\n418\r\n فقد تقدم فى هذا ابو حسن * على الحسين و وصى قبله الحسنا \r\n155\r\n فكانها خمر و لا قدح * و كانها قدح و لا خمر \r\n109 ، 355\r\n قلت هل اقدم فى مدح امرء * حار ذو اللب الى ان عبده \r\n187\r\n قيل لى قل لعلى مدحا * ذكره يطفىء نارا موصده \r\n187\r\n من يدر ما حلت لم يخذل بصيرته * و ليس يدريه الامن له بصر \r\n102\r\n هبطت اليك من المحل الارفع * و رقاء ذات تعزز و تمنع \r\n250\r\n و النبى المصطفى قال لنا * ليلة المعراج لما صعده \r\n187\r\n و انت الكتاب المبين الذى * باحرفه يظهر المضمر \r\n227\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n و على واضع اقدامه * فى مكان وضع الله يده \r\n187\r\n وضع الله على ظهرى يدا * فارانى القلب ان قد دبره \r\n187\r\n و للأرض من كأس الكرام نصيب \r\n97\r\n و من منح الجهال علما اضاعه * و من منع المستوجبين فقد ظلم \r\n152\r\n يا رب جوهر لو ابوح به * لقيل لى : انت ممن تعبد الوثنا \r\n155\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nفهرست اشعار فارسى\r\n آزمودم مرگ را در زندگيست * چون رهم زين زندگى پايندگيست \r\n283\r\n آن ز تيزى مستمر شكل آمده است * چون شرركش تيز جنبانى بدست \r\n274\r\n آنكه مردن پيش چشمش تهلكه است * امر لا تلقوا بگيرد او بدست \r\n283\r\n از آن‌جانب بود ايجاد و تكميل * وزين جانب بود هر لحظه تبديل \r\n271\r\n از صفاى مى و لطافت جام * بهم آميخت رنگ و جام مدام \r\n109 ، 355\r\n از ضعف بهر جا كه نشستيم وطن شد \r\n100\r\n اسد الله در وجود آمد * در پس پرده هرچه بود آمد \r\n84 ، 108\r\n اگر ز روى براندازد او نقاب صفات * دو كون سوخته گردد ز تاب پرتو ذات \r\n100\r\n اين ره كه تو مىروى به تركستان است \r\n233\r\n ببين تفاوت ره از كجاست تا به كجا \r\n164 ، 166\r\n بدست او چو شد شيطان مسلمان * به زير پاى او شد سايه پنهان \r\n145\r\n بوى رحمان از يمن آمد دل و جان تازه شد * چه دل و چه جان ، جهان از بوى جانان تازه شد \r\n186\r\n به پيش نور تجلى ذات محو شود * جهان كه هست عيان گشته از فروغ صفات \r\n100\r\n پادشاهان مظهر شاهى حق * عارفان مرآت آگاهى حق \r\n105 ، 196\r\n تا تو پيدايى خدا باشد نهان * تو نهان شو تا كه حق گردد عيان \r\n165 ، 292 ، 393\r\n تا در طريق عشق تو من جان‌فشان شدم * بىجان شدم وليك جهان تا جهان شدم \r\n121 ، 301\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n تا در فنا ز هستى خود نيست آمدم * در عالم بقا به خدا جاودان شدم \r\n121 ، 301\r\n تا يكسر مو ز خويشتن آگاهى * گر دم زنى از ره فنا گمراهى \r\n286\r\n جان عزم رحيل كرد گفتم كه مرو * گفتا چه كنم خانه فرو مىآيد \r\n218 ، 250\r\n چشم كو تا گنج بيند در جهان * گوش كو تا بشنود اوصاف آن \r\n164\r\n چون برافتد از جمال او نقاب * از پس هر پرده تابد آفتاب \r\n167\r\n چون بكشتى نفس وارستى ز غم * رو نشين فارغ ز لذات و الم \r\n281\r\n چه نسبت خاك را با عالم پاك \r\n409\r\n چيست پرده پيش روى آفتاب * جز فروغ و شعشعه و تيز و تاب \r\n102\r\n حلواى تنتنانى تا نخورى ندانى \r\n164\r\n حوض با دريا اگر پهلو زند * خويش را از بيخ هستى بركند \r\n99 ، 419\r\n در جهان هر چيز چيزى جذب كرد * گرم گرمى را كشيد و سرد سرد \r\n226\r\n درين ورطه كشتى فرو شد هزار * كه پيدا نشد تخته‌اى بر كنار \r\n419\r\n دلا نقاب برافكن ز روى او و مترس * مگر كه سوخته گردى ز آتش سبحات \r\n100\r\n دواى ضعف دل ما كرشمه ساقى است * برآر سر كه طبيب آمد و دوا آورد \r\n23\r\n رشته‌اى بر گردنم افكنده دوست * مىكشد هرجا كه خاطرخواه اوست \r\n350\r\n رو مجرد شو مجرد را ببين * ديدن هر چيز را شرط است اين \r\n102\r\n ز آرزوى نفس هر كو مرده است * در حيات جاودان ره برده است \r\n281\r\n زآندم كه باختم دل و جان در قمار عشق * از هرچه عقل فرض كند بيش از آن شدم \r\n301\r\n زانكه با ما مىنمايد او عيان * حشر و نشرى دائما او در جهان \r\n274\r\n سارى است سر عشق در اعيان على الدوام * كالبدر فى الدجيه و الشمس فى الظلام \r\n221\r\n عنقا شكار كس نشود دام بازچين * كانجا هميشه باد بدست است دام را \r\n418\r\n غيرتش غير در جهان نگذاشت * زين سبب اصل جمله اشيا شد \r\n100 ، 378 ، 425\r\n كس ندانست كه منزلگه معشوق كجاست \r\n22\r\n كه داند اين رموز و اين معما \r\n299\r\n گاه محض عقل باشد گاه نفس * گه ملك مىگردد و گه ديو نحس \r\n227\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n گر بياموزى صفير بلبلى * تو چه دانى كو چه دارد با گلى \r\n164\r\n گر مىبرندت واصلى گر مىروى بىحاصلى * رفتن كجا ، بردن كجا ، توفيق ربانى است اين \r\n163\r\n گشت آسان بر من از لطف خدا * فهم اسرار بقا بعد از فنا \r\n274\r\n گه به طوف عالم علوى رود * گه مطافش عالم سفلى بود \r\n227\r\n گه مجرد مىشود گه منطبع * گاه و اصل گردد و گه منقطع \r\n227\r\n لحن مرغان را اگر واصف شوى * بر مراد مرغ كى واقف شوى \r\n164\r\n مردگى اينجا به از صد زندگى * هركه ميرد يابد او پايندگى \r\n281\r\n مىرود بىروى پوش اين آفتاب * فرط نور اوست رويش را حجاب \r\n102\r\n ناريان مر ناريان را جاذبند * نوريان مر نوريان را طالبند \r\n226\r\n وانكه مردن پيش او شد فتح باب * سارعوا آيد مر او را در خطاب \r\n283\r\n وجود اوليا او را چو عضوند * كه او كل است و ايشان جمله جزءند \r\n209\r\n هرچه هست از قامت ناساز بىاندام ماست * ورنه تشريف تو بر بالاى كس كوتاه نيست \r\n141\r\n هر زمان نو مىشود دنيا و ما * بىخبر از نو شدن اندر بقاء \r\n274\r\n هر كسى را سوى گنج ار ره بدى * هر گدايى اندر اين ره شر بدى \r\n164 ، 166\r\n هركه را اسرار حق آموختند * مهر كردند و دهانش دوختند \r\n338\r\n هركه مرد از آرزوى نفس شوم * هست قدرش برتر از درك فهوم \r\n281\r\n هر مرتبه از وجود حكمى دارد * گر حفظ مراتب نكنى زنديقى \r\n109\r\n هست در هر گوشه‌اش صد ميكده * هر طرف صد كعبه و صد معبده \r\n227\r\n همه جام است نيست گويى مى * يا مدام است نيست گويى جام \r\n109 ، 355\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nفهرست اشخاص\r\nآخوند خراسانى 27\r\nآدم ( ع ) 199 ، 200 ، 203\r\nآشتيانى ، ميرزا احمد 21\r\nآشتيانى ، ميرزا مهدى 42\r\nآقا على حكيم - زنوزى ، ملا على\r\nآقا على مدرس - زنوزى ، ملا على\r\nآقا محمد خان قاجار 48\r\nابا محمد - ابى بصير\r\nابراهيم ( ع ) 173 ، 176 ، 199\r\nابن بابويه 204 ، 272 ، 312\r\nابن تركه ، صائن الدين 30\r\nابن خثيمه 337\r\nابن خلاد ، معمر 152\r\nابن سكيت 387\r\nابن سنان 81\r\nابن سيرين 193\r\nابن سينا 21 ، 29 ، 55 ، 211 ، 241 ، 246 ، 289 ، 292 ، 293 ، 295 ، 296 ، 313 ، 326 ، 337 ، 395\r\nابن عباس 153 ، 187 ، 308 ، 310\r\nابن عربى 155\r\nابن عمار 338\r\nابن عمار ، معاويه 83\r\nابن كمونه 75\r\nابن نجران ، عبد الرحمان 81\r\nابن يحيى ، صفوان 106\r\nابو الحسن - امام رضا ( ع )\r\nابو القاسم - محمد ( ص )\r\nابو ذر 140 ، 154 ، 155 ، 157\r\nابو على سينا - ابن سينا\r\nابو عمرو كشى 156\r\nابى بصير 171 ، 239\r\nابى سفيان 350\r\nاحسائى ، ابن جمهور 337 ، 350 ، 371 ، 411\r\nاحسائى ، احمد 336\r\nاردستانى ، محمد صادق 18 ، 19\r\nارسطاطاليس 177 ، 241 ، 320 ، 406\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاسرافيل 136 ، 198\r\nاصفهانى ، شيخ مهدى 20\r\nاصفهانى ، ملا اسماعيل 20 ، 28\r\nافلاطون 136 ، 177 ، 244 ، 281 ، 284\r\nامام باقر ( ع ) 81 ، 152 ، 156 ، 157 ، 198 ، 204 ، 206 ، 312\r\nامام حسن ( ع ) 119 ، 156\r\nامام حسين ( ع ) 62 ، 119 ، 156\r\nامام رضا ( ع ) 80 ، 106 ، 306 ، 397\r\nامام زين العابدين ( ع ) 155 ، 298 ، 358\r\nامام صادق ( ع ) 75 ، 76 ، 81 ، 83 ، 99 ، 106 ، 118 ، 154 ، 171 ، 172 ، 198 ، 199 ، 200 ، 212 ، 239 ، 279 ، 302 ، 307 ، 413\r\nامام على ( ع ) 22 ، 23 ، 29 ، 30 ، 32 ، 34 ، 35 ، 54 ، 62 ، 77 ، 80 ، 89 ، 91 ، 97 ، 99 ، 100 ، 101 ، 102 ، 103 ، 107 ، 108 ، 109 ، 110 ، 119 ، 122 ، 124 ، 135 ، 136 ، 140 ، 141 ، 142 ، 144 ، 145 ، 150 ، 152 ، 153 ، 154 ، 155 ، 157 ، 162 ، 164 ، 165 ، 168 ، 176 ، 177 ، 184 ، 186 ، 187 ، 188 ، 192 ، 200 ، 203 ، 204 ، 210 ، 212 ، 216 ، 226 ، 228 ، 234 ، 235 ، 239 ، 252 ، 272 ، 279 ، 280 ، 288 ، 289 ، 293 ، 298 ، 301 ، 306 ، 307 ، 308 ، 309 ، 310 ، 311 ، 324 ، 330 ، 333 ، 336 ، 337 ، 338 ، 340 ، 350 ، 358 ، 359 ، 360 ، 371 ، 376 ، 378 ، 381 ، 389 ، 391 ، 394 ، 397 ، 402 ، 406 ، 425 ، 427 ، 428 ، 429\r\nامام موسى كاظم ( ع ) 307 ، 309 ، 376 ، 381\r\nامام مهدى ( ع ) 209 ، 324 ، 404\r\nامير مؤمنان - امام على ( ع )\r\nانصارى ، جابر 350\r\nانصارى ، شيخ 25 ، 27\r\nايجى ، عضد الدين 15\r\nبحرانى ، كمال الدين ميثم 332\r\nبهبهانى ، باقر 25\r\nبيدآبادى ، آقا محمد 19\r\nتبريزى ، ميرزا رضى 25\r\nتغلب 360\r\nتفتازانى ، سعد الدين 15\r\nجابر جعفى 156\r\nجامى 24\r\nجبرئيل 136 ، 154 ، 170 ، 172 ، 198 ، 304 ، 305 ، 306 ، 307 ، 309 ، 310\r\nجرجانى ، مير سيد شريف 15\r\nجلوه [ ميرزا ابو الحسن 
  ] 19 ، 27\r\nحارثه 29 ، 341\r\nحجاج بن يوسف 338\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nحجة الاسلام شفتى ، سيد محمد باقر 25 ، 39\r\nحسينى ، سيد حسن 25\r\nحسينى ، سيد هادى 20\r\nحضرت رسالت - محمد ( ص )\r\nحلى ، علامه 56\r\nحموى ، سعد الدين 174\r\nحواء 200\r\nحيدر صفدر - امام على ( ع )\r\nحيدر قلى خان قاجار 42\r\nخاتم - محمد ( ص )\r\nخاتم اوصياء - امام على ( ع )\r\nخاتم اولياء - امام على ( ع )\r\nخاتم رسالت - محمد ( ص )\r\nخاتم نبوت - محمد ( ص )\r\nخان مروى 26 ، 39\r\nختمى مآب - محمد ( ص )\r\nخضر 172\r\nخفرى ، محقق 15 ، 16\r\nخواجويى ، ملا اسماعيل 29 ، 201\r\nخوانسارى ، آقا جمال 201\r\nخويى ، ملا حسن 27 ، 28\r\nدشتكى ، صدر الدين 15\r\nدماوندى ، عبد الرحيم 18\r\nدوانى ، جلال 15\r\nدهخوار قانى ، ملا شفيع 25\r\nرئيس حكما - ابن سينا\r\nرئيس محققين - ابن سينا\r\nرسول خدا - محمد ( ص )\r\nرشتى ، شيخ محمد 21\r\nرشتى ، ميرزا هاشم 21\r\nزليخا 379\r\nزنوزى ، بابا خان 25\r\nزنوزى ، ملا عبد الله 19 ، 25 ، 26 ، 27 ، 28 ، 38 ، 40 ، 51 ، 377\r\nزنوزى ، ملا على 20 ، 25 ، 28 ، 37 ، 38 ، 42 ، 61 ، 68 ، 138\r\nسبزوارى ، حكيم [ هادى 
  ] 15 ، 19 ، 20 ، 21 ، 41\r\nسپهسالار 41\r\nسجستانى ، حبيب 306\r\nسلطان اوصياء - امام على ( ع )\r\nسلطان اولياء - امام على ( ع )\r\nسلمان 140 ، 154 ، 155 ، 304\r\nسيد اوصياء - امام على ( ع )\r\nسيد حجة الاسلام 26\r\nسيد حسن 25\r\nسيد ساجدين - امام زين العابدين ( ع )\r\nسيد على 25 ، 38 ، 39\r\nسيد على خان 29 ، 337\r\nسيد محمد 25 ، 38 ، 39\r\nشاه عباس 17\r\nشارح محقق - طوسى ، خواجه نصير شوشترى ، نور الله 337 ، 410\r\nشيخ - ابن سينا\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nشيرازى ، جمال الدين محمود 15\r\nصدر المتألهين 16 ، 17 ، 19 ، 20 ، 21 ، 26 ، 27 ، 28 ، 61 ، 63 ، 101 ، 120 ، 137 ، 138 ، 173 ، 175 ، 246 ، 288 ، 326 ، 385 ، 388\r\nصدر محققين - صدر المتألهين\r\nصديقه كبرى - فاطمه ( ع )\r\nصفار ، محمد بن حسن 153\r\nطالقانى ، سيد حسن 19\r\nطسوجى ، ملا عبد النبى 25\r\nطلحه 350\r\nطوسى ، خواجه نصير 15 ، 17 ، 52 ، 55 ، 57 ، 239 ، 241 ، 243 ، 259 ، 290 ، 292 ، 295 ، 313 ، 334\r\nطوسى ، شيخ 308\r\nظل السلطان 28 ، 430\r\nعباس ميرزا 38\r\nعبد الرزاق - كاشانى ، عبد الرزاق\r\nعثمان 338\r\nعراقى 24\r\nعزرائيل 136\r\nعسقلانى ، ابن حجر 337\r\nعلى بن موسى الرضا - امام رضا ( ع )\r\nعلى شاه 50\r\nعمران صابى 320\r\nعمرو بن عبدود 350\r\nعيسى ( ع ) 140 ، 152 ، 199 ، 216\r\nغزالى 333 ، 355\r\nفاضل خراسانى 62\r\nفاطمه ( ع ) 119 ، 212\r\nفتحعلى شاه قاجار 26 ، 28 ، 38 ، 48 ، 49 ، 430\r\nفخر رازى 85 ، 241\r\nفندرسكى ، ابو القاسم 18\r\nفيض كاشانى ، محسن 19 ، 336\r\nقزوينى ، ملا آقا 20 ، 28 ، 41\r\nقطب ، سيد 16\r\nقمشه‌اى ، محمد رضا 19 ، 21 ، 27\r\nقمى ، قاضى سعيد 19 ، 118 ، 320\r\nقمى ، ميرزا 25\r\nقمى ، ميرزا ابو القاسم 26 ، 39\r\nقونوى 33 ، 155\r\nقيصرى 209 ، 212\r\nكاشانى ، عبد الرزاق 30 ، 33 ، 34 ، 35 ، 239 ، 337 ، 394 ، 410 ، 411 ، 415 ، 416 ، 417\r\nكربن ، هنرى 201\r\nكرمانشاهى ، ميرزا حسن 42\r\nكميل 22 ، 23 ، 24 ، 28 ، 29 ، 30 ، 31 ، 32 ، 34 ، 51 ، 152 ، 158 ، 167 ، 311 ، 336 ، 337 ، 338 ، 340 ، 343 ، 344 ، 345 ، 346 ، 353 ، 358 ، 366 ، 368 ، 381 ، 392 ، 393 ، 395 ، 403 ، 404 ، 410 ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n411 ، 412 ، 414 ، 416 ، 418 ، 419 ، 420 ، 421 ، 422 ، 423 ، 424 ، 426 ، 427\r\nكواكبى 16\r\nگيلانى اشكورى ، ميرزا هاشم 21\r\nلاريجانى ، مير سيد رضى 19\r\nلاهيجى ، قاضىزاده 337\r\nلاهيجى ، محقق 16 ، 30 ، 242\r\nلاهيجى ، محمد جعفر 28\r\nمجاهد ، سيد محمد 26\r\nمجتهد زنوزى ، محمد حسن 25\r\nمجلسى ، محمد باقر 20 ، 341\r\nمجلسى ، محمد تقى 336\r\nمحقق طوسى - طوسى ، خواجه نصير\r\nمحمد ( ص ) 29 ، 30 ، 34 ، 54 ، 88 ، 90 ، 92 ، 97 ، 101 ، 102 ، 107 ، 109 ، 118 ، 119 ، 121 ، 124 ، 125 ، 135 ، 136 ، 140 ، 142 ، 143 ، 144 ، 150 ، 151 ، 153 ، 154 ، 163 ، 167 ، 169 ، 174 ، 184 ، 186 ، 187 ، 193 ، 198 ، 199 ، 200 ، 206 ، 207 ، 212 ، 216 ، 234 ، 235 ، 238 ، 239 ، 240 ، 251 ، 252 ، 279 ، 280 ، 287 ، 293 ، 298 ، 300 ، 302 ، 304 ، 305 ، 306 ، 307 ، 308 ، 309 ، 310 ، 311 ، 327 ، 331 ، 337 ، 338 ، 341 ، 342 ، 343 ، 350 ، 360 ، 371 ، 374 ، 375 ، 376 ، 378 ، 391 ، 411 ، 413 ، 414 ، 417 ، 424 ، 428 ، 429\r\nمحمد خان قاجار - سپهسالار مرازم 118\r\nمشكات نبوت - محمد ( ص )\r\nمشكات ولايت - امام على ( ع )\r\nمفيد ، شيخ 155\r\nمقداد 140\r\nملا صدرا - صدر المتألهين\r\nملا مصطفى 28\r\nمنصور ، غياث الدين 15\r\nموسى ( ع ) 100 ، 140 ، 199 ، 413\r\nمولاى متقيان - امام على ( ع )\r\nمهد عليا 41\r\nميرداماد ، محمد باقر 17 ، 18 ، 19 ، 201\r\nميكائيل 136\r\nنائينى ، ميرزا رضا خان 40\r\nنراقى ، محمد مهدى 25\r\nنصر ، حسين 28\r\nنطنزى ، عبد الصمد 33\r\nنوح ( ع ) 199\r\nنورى ، ملا على 19 ، 20 ، 26 ، 27 ، 39 ، 41\r\nنورى ، ميرزا ابو القاسم 27\r\nنورى ، ميرزا حسن 28 ، 41\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nهاشم 304\r\nهشام بن الحكم 81 ، 82\r\nيوسف ( ع ) 379\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nفهرست امكنه\r\nآذربايجان 17\r\nابطح 171 ، 239\r\nاصفهان 15 ، 17 ، 18 ، 19 ، 26 ، 38 ، 39 ، 41\r\nانگليس 38\r\nايران 17\r\nبحرين 18\r\nتبريز 17 ، 25 ، 28 ، 38\r\nتهران 19 ، 26 ، 39 ، 40 ، 41\r\nخوى 25 ، 38\r\nروس 38\r\nزنوز 25 ، 28 ، 38\r\nسبزوار 19\r\nسروستان 22\r\nشبه قاره 18\r\nشيراز 15\r\nصفا 307\r\nعراق 18\r\nعراق عرب 24\r\nعربستان 50\r\nفارس 15 ، 22 ، 50\r\nقزوين 43\r\nقطيف 18\r\nكربلا 38 ، 39\r\nلارستان 22\r\nمدرسه دار الشفا 27\r\nمدرسه قاسم خان 41\r\nمدرسه مروى 26 ، 39\r\nمرند 28\r\nمشهد 430\r\nنجف 27\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nفهرست قبايل و گروهها\r\nاخوان الصفا 337\r\nاخوان المسلمين 16\r\nارتساميين 161\r\nاشراقيين 136\r\nاشعرى 112 ، 264\r\nاعتزال - معتزله\r\nافلاطونيين 136 ، 244\r\nاماميه 17 ، 111\r\nبنى اميه 156 ، 338\r\nبنى هاشم 305\r\nكراميه 86\r\nمعتزله 18 ، 111 ، 112\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nفهرست كتب\r\nاثولوجيا 244 ، 406\r\nاحياء العلوم 333 ، 355\r\nاسرار الايات 26 ، 28\r\nاسرار التوحيد 316 ، 337 ، 394 ، 410 ، 415\r\nاسرار حسينى 18\r\nاسفار 15 ، 20 ، 21 ، 26 ، 27 ، 28 ، 40 ، 177 ، 246\r\nاشارات - اشارات و تنبيهات\r\nاشارات و تنبيهات 55 ، 211 ، 289 ، 292\r\nاشعه اللمعات 24\r\nاصابه 337\r\nاصول كافى 82 ، 83 ، 99 ، 100 ، 145 ، 157 ، 172 ، 175 ، 213 ، 272\r\nانجيل 140 ، 168\r\nانوار جليه 18 ، 19 ، 20 ، 28 ، 37 ، 40 ، 428 ، 429\r\nاوصاف الاشراف 334\r\nبحار الانوار 200\r\nبحر العلوم 25\r\nبدايع الحكم 42 ، 68 ، 138\r\nبصائر الدرجات 153\r\nتأويلات 33 ، 410 ، 415 ، 416 ، 417\r\nتجريد - تجريد الاعتقاد\r\nتجريد الاعتقاد 15 ، 16 ، 53 ، 54 ، 243 ، 259 ، 313\r\nتعليقات بر شرح هدايه ملا صدرا 20\r\nتفسير كبير 26\r\nتوحيد 99 ، 272 ، 312\r\nتورات 140 ، 168\r\nثمره الفواد 201\r\nحاشيه فخرى 201\r\nحقايق 336\r\nحواشى شفا 28\r\nحيات القلوب 119 ، 154 ، 157 ، 198 ، 200 ، 302 ، 304 ، 306\r\nرساله حمليه 43\r\nرساله صناعيه 18\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nرساله عليه 40\r\nرياض الجنه 25 ، 38\r\nزبور 168\r\nسبيل الرشاد فى اثبات المعاد 42\r\nشرح اشارات 41 ، 55 ، 58 ، 289\r\nشرح اصول كافى 27 ، 101 ، 172 ، 175 ، 177 ، 288\r\nشرح تجريد - كشف المراد فى شرح تجريد الاعتقاد\r\nشرح تجريد قوشچى 15 ، 40\r\nشرح جامعه كبيره 336\r\nشرح حكمة الاشراق 42\r\nشرح قديم اصفهانى 15\r\nشرح گلشن راز 337\r\nشرح لمعه 40\r\nشرح مقاصد 15\r\nشرح منازل - شرح منازل السائرين\r\nشرح منازل السائرين 30 ، 337\r\nشرح مواقف 15\r\nشرح نهج البلاغه 332\r\nشرح هدايه 41 ، 385\r\nشفا 18 ، 20 ، 42 ، 246 ، 313\r\nشوارق الالهام 16 ، 20 ، 40 ، 42 ، 242\r\nشواهد - شواهد الربوبيه\r\nشواهد الربوبيه 26 ، 27 ، 28 ، 40\r\nصحاح 359 360 ، 361 ، 366 ، 367 ، 368 ، 369 ، 373 ، 377 ، 382 ، 385 ، 387 ، 390 ، 415\r\nصحاح اللغه 180\r\nطراز اللغه 29 ، 337\r\nعرشيه 26\r\nعقايد نسفيه 15\r\nفتوحات - فتوحات مكيه\r\nفتوحات مكيه 155\r\nفصوص - فصوص الحكم\r\nفصوص الحكم 33 ، 35 ، 212\r\nقاموس 360\r\nقبسات نوريه 201\r\nقوانين 26 ، 38 ، 40\r\nكشف المراد فى شرح تجريد الاعتقاد 56\r\nكنز اللغه 360 ، 368 ، 372 ، 373 ، 377 ، 387 ، 415\r\nگلشن راز 30\r\nلغت فرس 174\r\nلمعات 24\r\nلمعات الهيه 19 ، 28 ، 40 ، 64 ، 68 ، 72 ، 75 ، 79 ، 86 ، 87 ، 138 ، 177 ، 328 ، 362 ، 400\r\nمبدأ و معاد 26 ، 27 ، 28 ، 40 ، 41 ، 42\r\nمجالس المؤمنين 156 ، 337 ، 339 ، 410\r\nمجلى 337 ، 350 ، 411\r\nمجمع البحرين 114 ، 115\r\nمجمع البيان 202\r\nمجمل 371\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمشاعر 26\r\nمطارح الانظار 27\r\nمعارف 116\r\nمعالم الاصول 42\r\nمفاتيح الغيب 120\r\nمقاصد 15\r\nمناهل 38\r\nمنتخبات فلسفى 18\r\nمنتخب خاقانى 40\r\nمواقف 15\r\nنفايس الفنون 115 ، 117 ، 146 ، 149 ، 181 ، 183 ، 184 ، 185 ، 186 ، 206 ، 207 ، 216 ، 287 ، 298 ، 299 ، 330 ، 359 ، 415\r\nنقد محصل 229\r\nنوادر العلوم 337 ، 397\r\nنهج البلاغه 280 ، 333\r\nوجود رابطى 37 ، 41\r\n\r\n\r\n","description":"","footnote":"","page_name":" 460 ","page_number":460}
  ]