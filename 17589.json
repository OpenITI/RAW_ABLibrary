[
  {"content":"\r\n\r\nخلاصهء\r\nتفسير ادبى وعرفانى قرآن مجيد\r\nبه فارسى\r\nاز كشف الاسرار ده جلدى\r\nاثر خواجه عبدالله انصارى\r\nتأليف امام احمد ميبدى\r\nنگارش حبيب الله آموزگار\r\nجلد اول\r\n\" حق چاپ محفوظ است \"\r\nاقبال\r\neqbal\r\nشركت نسبى اقبال وشركا\r\nتهران - 1352\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nچاپ اول در سال 1347 وبشماره 1134 در دفتر كتابخانه ملى ثبت شد\r\nچاپ دوم\r\nدو هزار نسخه در چاپخانه اقبال بچاپ رسيده است\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\n\r\n[ جلد اول 
  ]\r\nبنام خداى يگانه و يكتا\r\n\r\n[ مقدمات 
  ]\r\n\r\nديباچه :\r\nدر اين موقع كه بخواست خداوند قادر متعال و در سايه انقلاب سفيد شاهنشاه آريامهر ، در امور كشاورزى ، صنعتى ، بهداشتى ، فرهنگى ، آموزشى ، اقتصادى ، اجتماعى و عمرانى ، كشور ايران ره صد ساله را در چهارپنجسال ! مى پيمايد ، جاى بسى شادمانى وسپاس گزارى است كه بنده كمترين به عنايات خداوندى به تهيه ونگارش اين اثر نفيس دينى وادبى وعرفانى توفيق يافته و به آئين مقدس اسلام و زبان فارسى ادبى وعرفانى به قدر توانائى خدمتى انجام داده ام واميدوارم هم ميهنان عزيز از اين كتاب كريم بهرهء وافى و كافى ببرند .\r\nنظر به اينكه دانشگاه تهران تفسير ده جلدى بنام كشف الاسرار معروف به تفسير خواجه عبد اللّه انصارى تأليف امام احمد ميبدى را چاپ و منتشر كرده بود ، در اين موقع كه اين بنده هم خلاصهء ادبى و عرفانى از آن تفسير با دقت و زحمت زياد آماده كرده بودم ، دريغ آمدم كه نامى از دانشگاه تهران برده نشود . اين بود كه شرحى برئيس محترم دانشگاه نوشته و پس از تقدير از زحمت دانشگاهيان در تهيه و چاپ و نشر آن ، درخواست نوشتن مقدمه‌اى براى اين كتاب كرده و بسيار شكرگزارم كه رئيس محترم دانشگاه درخواستم را اجابت فرموده و شرح زير را مرقوم داشته‌اند :\r\nتاريخ 9 / 8 / 45 - شمارهء 50758 دانشگاه تهران\r\nدانشمند محترم - جناب آقاى حبيب اللّه آموزگار\r\nعطف به مرقومهء مورخ 20 / 7 / 45 ضمن اظهار خوشوقتى از اقدامى كه در مورد تلخيص تفسير خواجه عبد اللّه انصارى به عمل آورده‌ايد ، مقدمهء مختصرى كه تهيه شده فرستاد . اميد كه مورد پسند قرار گيرد .\r\nرئيس دانشگاه تهران - دكتر جهانشاه صالح\r\n\r\nاينك مقدمه :\r\nاز جمله آثار گران‌قدر علمى و ادبى فارسى كه در شمار انتشارات دانشگاه تهران به چاپ رسيده تفسير كشف الاسرار در اصل متنى است كه پير صافى ضمير عارف بمعارف اسلامى خواجه عبد اللّه انصارى تأليف و در سال 530 هجرى قمرى يكى از مريدان و معتقدان او با نقل اخبار و اشعار مناسب و حكم و امثال بشرح و بسط آن همت گماشته است .\r\nبا تاسف ، اگر گفته شود كه سطح معلومات عمومى امروز بخصوص در ميان بسيارى از افراد طبقه جوان ، به علت اشتغال به علوم جديد ، به حدى نيست كه بتواند به آسانى از اين اثر نفيس ادبى استفاده كنند ، شايد سخنى\r\n\r\n","description":"","footnote":"","page_name":" ديباچه 1 ","page_number":3},
  {"content":"\r\n\r\nبه گزاف نباشد ، وانگهى اشتغالات زندگى مانع از اين است كه 10 جلد كتاب مفصل را با دقت و حوصله بخوانند و در خاطر بسپارند !\r\nازاين‌رو اخيرا دانشمند ديگرى گوهر معانى را از اين درياى بيكران عرفان براى استفادهء همگان به ارمغان آورده ، و چنان كه مىدانيم پيشينيان ما هم در انتشار كتب علمى و آثار ادبى ، اين رويه را داشته‌اند و تلخيص و تشريح ، از فنون خاص اهل تأليف و تصنيف بوده است :\r\nخوشبختانه جناب آقاى حبيب اللّه آموزگار از فضلاء و ادباى عصر حاضر كه داراى تأليفات ارزنده هستند به اين شيوه دست زده و ده جلد كتاب مزبور را در دو جلد خلاصه كرده‌اند تا فايدهء آن نصيب عام گردد و همه شيفتگان زبان شيرين فارسى از هر طبقه و هر مقام بتوانند از آن استفادهء كامل بنمايند .\r\nاميد كه بانى اين كار خير همواره در هر كار نيك موفق شود و زحمت وى نزد پروردگار مقبول و مأجور باشد كه  مَنْ عَمِلَ صالِحاً فَلِنَفْسِهِ . * \r\nدكتر جهانشاه صالح\r\nبنام خداوند بخشندهء مهربان\r\n\r\nپيش‌گفتار :\r\nالف - خوشبختانه بر كنار بودن از كارهاى سياسى و اجتماعى در چند سال اخير ، توفيق جبرى نگارنده شد كه بيش از پيش به مطالعهء كتابهاى ادبى و اجتماعى و دينى بپردازم و در نتيجه چهار سال مطالعه به تأليف كتابى بنام « چهارراه خداشناسى » و كتابى ديگر بنام : مقام زن در آفرينش و كتابى ديگر بنام « گلهاى بوستان سعدى » كه تبديل نظم بوستان به نثر همانند گلستان است موفق گرديدم و چون سال 1343 توفيق زيارت خانه خدا دست داد ، پس از مراجعت كتابى بنام « دو راه به خانهء خدا » كه نتيجهء مطالعات و مشهودات آن سفر بود به رشتهء تحرير آورده و چاپ و منتشر گرديد .\r\nچون تأليف آن چهار كتاب ، شوق نگارنده را به عرفان و فلسفهء دينى بيشتر و سرشارتر كرد ، در مقام جستجو از تفسيرهاى عرفانى قرآن برآمدم و چون سالها است كه بتوفيق خداوندى همه‌روزه بامداد پس از فراغت از دوگانه به درگاه يگانه ، چند صفحه از قرآن ( با توجه به معنى و تفسير آيات ) تلاوت مىكنم ، برحسب اتفاق آگاه شدم كه دانشگاه تهران تفسير مفصل قرآن به زبان فارسى كه اصل آن از خواجه عبد اللّه انصارى و شرح و تفصيل آن از امام رشيد الدين احمد بن محمود ميبدى است بچاپ رسانيده و در ده جلد بزرگ منتشر شده و همشهرى عزيز و دانشمند محترم آقاى على اصغر حكمت هم زحمت تهيه مقدّمه و تنظيم آن را كشيده‌اند . اين بود كه از دوست قديمى خود آقاى دكتر جهانشاه صالح رئيس محترم دانشگاه درخواست هديهء آن كتاب نفيس را كردم ، ايشان هم مسئولم را اجابت و هشت جلد آن را فرستادند و دو جلد ديگر كه كمياب بود بدست آوردم و از مطالعهء جلد اول آن دريافتم كه حيف است اين گوهر گران‌بها خلاصه و مختصر نشود و به زبان ساده و معمول امروز در دسترس جوانان پسر و دختر قرار نگيرد !\r\n\r\n","description":"","footnote":"","page_name":" ديباچه 2 ","page_number":4},
  {"content":"\r\n\r\nب - علت خلاصه و مختصر كردن اين تفسير اين است كه مؤلّف بزرگوار در اين تفسير بىنظير ، هر جزو و سوره و آيه‌اى كه شرح مىدهد بسه نوع تفسير مىكند :\r\n1 - ترجمه و تفسير ساده لفظى بطور اختصار . 2 - تفسير لغوى و معنوى با ذكر حديثها و خبرها و مثلها و قصه‌ها و شان نزولها و احكام شرعى و اخلاقى و وقايع تاريخى بطور تفصيل . 3 - تفسير عرفانى و فلسفى با سخنانى بنام پير طريقت و يا امام و يا شيخ انصارى و يا پير هرات كه منظور از هر سه عنوان ظاهرا و غالبا همان خواجه عبد اللّه انصارى است كه بىنياز از تعريف است آن هم از چون من بنده !\r\nمؤلّف دانشمند در ضمن آن ، سخنان شيرين و كلمات دلنشين و پرمغز ديگر عارفان را بمناسبت موقع و مقام نيز ذكر و با شعرهاى دلنواز عرفانى آراسته كرده و الحق امام احمد ميبدى در اين كار خدمتى بسزا و زحمتى بسيار بجا كشيده كه شايان تحسين و تقدير است و خدايش پاداش دهاد و بيامرزاد .\r\nپ - در اينجا تذكر چند نكته به نظر لازم آمد :\r\n1 - چون مطالعهء ده جلد كتاب بزرگ در يك موضوع ، آن هم موضوعهاى دينى و مذهبى از حوصلهء با دينان كه امروزه هزاران گرفتارى دارند بيرون است تا چه رسد به شكاكها و بىدينان !\r\n2 - در قسمت تفسير معنوى ، بيشتر اخبار عامه و احاديث منقول آنها است كه در بيشتر تفسيرها كم‌وبيش موجود و در اينجا كمتر مورد استفادهء فارسىزبانان قرار مىگيرد ، ازاين‌رو از اين قسمت به كلى صرفنظر شد ، و تنها بعضى شرح حالها و توضيح‌ها و داستانهاى شيرين و سودمند آن « متن‌ها » در خلال شرح‌ها يا پائين صفحه‌ها خلاصه شد .\r\n3 - در قسمت تفسير عرفانى ، چون آن هم از حديث و خبر و استشهاد از ديگر آيه‌هاى قرآنى خالى نيست و بيشتر آنها هم عربى است كه قابل فهم براى دانشجويان و نوآموختگان نيست ، ازاين‌رو قسمت مفيد آن از عربى به فارسى نقل و ترجمه و قسمت زائد حذف شد .\r\n4 - چون در تفسير عرفانى ، برخى لغتها و كلمه‌هاى معمول و متداول قرن چهارم و پنجم هجرى بود كه خوشبختانه نظامى و سعدى و حافظ در قرن ششم و هفتم و هشتم آنها را اصلاح كردند كه سبك فارسى امروز بازيافتهء همان سه قرن است ، ازاين‌رو كلمه‌هائى مانند ( اوكند ) بجاى ( افكند ) و ( فرهيب ) بجاى ( فريب ) و ( نبيد ) بجاى ( نبود ) و ( هام ) بجاى ( هم ) و ( فا ) بجاى ( با ) و ( وا ) بجاى ( فا ) و از اين قبيل بود بعضى را به سبك فارسى امروز در ميان دو كمان نوشتم و برخى لغات غليظ عربى هم به فارسى سره يا فارسى رقيق ( در اصل عربى ) تبديل نمودم به‌طورىكه در اصل معنى تغييرى حاصل نشود و مسلم است كه در نتيجهء اين تغييرات و اصلاحات ، خوانندگان گرامى بهتر و بيشتر راغب به خواندن و مطالعهء آن خواهند بود ( برخى لغات پارسى سره هم در آخر فهرست ذكر شده ) .\r\n5 - چون لطائف عرفانى و روحانى زياد ، و نكات تاريخى و اخلاقى بسيار ، در ضمن تفسير ادبى و عرفانى ذكر شده براى آنكه جالب نظر و مورد توجه گردد و چشم‌گير و دلربا باشد ، بعض آنها را به نام ( لطيفه ) جداگانه علاوه بر لطيفه‌هاى موجود بيان گرديد ، اميد كه مورد پسند واقع شود .\r\n6 - متاسفانه بعضى از جمله‌ها و عبارتهاى عربى و يا فارسى آن تفسير ، ناقص يا نامفهوم و مبهم و بعض آيات هم افتادگى دارد با آنكه مقدارى زياد هم در غلطنامه‌ها اصلاح شده ! بنده هم هر قدر توانستم با مراجعه به مدارك و نصوصى ديگر اصلاح و آنچه نتوانستم صرف‌نظر كردم ! و در اين كار تقصير از كسى نيست چون اسباب كامل كار در دسترس\r\n\r\n","description":"","footnote":"","page_name":" ديباچه 3 ","page_number":5},
  {"content":"\r\n\r\nآنها نبوده و اميد است كه زحمت‌كشان و تهيه‌كنندگان ده جلد تفسير بزرگ كه كارى بس مهم انجام داده‌اند از اين حقيقت تلخ رنجيده خاطر نشوند كه : كمال الجود بذل الموجود بوده و اميدوارم بر لغزشهاى بنده هم قلم عفو كشند كه آدمى را از لغزش گزيرى نيست !\r\n\r\nآغاز كار :\r\nپس از آگاهى از فايده‌هاى اين تفسير ، پيوسته در فكر نگارش خلاصهء آن و تهيهء موجبات چاپ و انتشار آن بودم تا عصر سه‌شنبه 8 ماه رجب 1385 قمرى ( مطابق با يازدهم آبانماه 1344 شمسى ) درحالىكه در انديشه فرورفته بودم ناگهان الهام مانند و بىتامل دست به قلم برده و سوره حمد آن را تفسير لفظى نوشتم ، شب آن روز هنگام سحر خواب ديدم از دهليز ساختمان بسيار بلندى به سوى درب خروجى روانه‌ام ناگهان از دور مردى موقر و با هيبت و بلند قامت با عباى ظريف و عمامهء كوچك خوش‌لباس و نيكوسيما به همان سمت مىآيد ، من ايستادم تا او رسيد سلام و احترام بجاى آوردم ، چون در چهرهء او خيره و دقيق شدم ديدم گونه‌ها برجسته ، چشمها گرد و كوچك ، داراى ريش باريك ، مانند ريش مردم بخارا و سمرقند و هرات ! همان دم به من الهام شد كه اين شخص بايد خواجه عبد اللّه انصارى باشد با ادب پيش رفتم و در حضور او ايستادم و او پس از مختصر تعارفى ، سخنانى نزديك به اين مضمون بيان كرد : اين جايگاه كامل نيست ، جاى ماندن در آن نباشد اصلاحات و تعميرات بسيار لازم دارد . . » در ضمن سخن با دست اشاره به اطاقها و سمتهائى مىكرد كه بايد تعمير شود و چون راهروها نيم‌تاريك بود و تنها نور ضعيفى آنجاها را نيم‌روشن كرده بود ، همين‌كه خواستيم از درب ساختمان بيرون رويم ، جوانكى چراغ كم‌سوئى فراراه ما داشت و پير طريقت از جلو و من همراه او ولى قدرى عقب‌تر به راه افتاديم ، چه راهى ؟ تنگ و تاريك و پست و بلند و باريك ! ولى به آسانى به پيروى او راه سپرى شد و به خيابان رسيديم . در اين مدت راه پرپيچ‌وخم تمام شد و شب تاريك جاى خود را به بامداد روشن داد و خورشيد جهانتاب محيط ما را درخشان كرد ، و ما به خيابان و ميدان پرجمعيتى رسيديم كه در آنجا گروه بسيارى از مردم بانشاط در حركت و در پى كار خويش مىرفتند ، از جمله جماعتى در جنب‌وجوش و جست و خروش ، دور آن بزرگوار جمع شده و درخواستى داشتند ، رفتار آنها و سيماى آنها گواهى مىداد كه اينان مىخواهند از بيانات او بهره‌مند شوند ! او به من نگاهى حاكى از بىميلى كرد ، و از ميان آنها ناپديد شد و منهم از خواب بيدار شدم !\r\nبامدادان چون نتوانستم براى آن خواب تعبيرى بيايم ، پس از تلاوت چند آيه از قرآن ، تصميم خود را راجع به خلاصه كردن تفسير و موضوع خواب دوشين تفأل زدم بالاى صفحه اين آيه آمد :\r\nو  لا يَحْزُنُهُمُ الْفَزَعُ الْأَكْبَرُ وَ تَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ  يعنى از روز رستاخيز و رنج بزرگ آن دلتنگ نباشند كه فرشتگان بملاقات آنان آيند و مىگويند : اين است روز جزا و پاداشى كه بشما وعده داده شده است !\r\nاز آن پس پيوسته مشغول انجام اين كار مقدس شدم و چون در آخر جلد دهم ، سه فصل كوچك بود اول در بيان تفسير قرآن و اينكه چه كسانى مىتوانند قرآن را تفسير كنند و حكمت اينكه در قرآن آيه‌هاى محكم و متشابه است چيست ؟ و فصل دوم در بيان شمارهء سوره‌ها و آيه‌ها و كلمه‌ها و حرفهاى قرآن و فصل سوم در بيان اينكه معروف‌ترين و داناترين اصحاب رسول خدا در تفسير قرآن چه كسانى هستند ؟\r\n\r\n","description":"","footnote":"","page_name":" ديباچه 4 ","page_number":6},
  {"content":"\r\n\r\nبه نظر بنده آمد كه دانستن اين سه موضوع مهم ، پيش از آغاز خواندن تفسير عرفانى ، براى طالبان تفسير و مطالعه‌كنندگان مفيدتر و مناسب‌تر است ازاين‌رو اين قسمت را بعنوان پيشباز قرآن مقدم داشتم اميدوارم مورد قبول و استفادهء عموم خوانندگان قرار گيرد .\r\n\r\nفصل اول در بيان سوره‌ها - آيه‌ها - كلمه‌ها - حرفها :\r\nپيشباز :\r\n\r\n1 - سوره‌هاى قرآن\r\n: - سوره‌هاى قرآن را بعضى 112 برخى 116 دانسته‌اند ولى نظر درست كه مورد قبول جمهور صحابه است 114 سوره است كه 84 سوره در مكّه و 30 سوره در مدينه نازل شده ، و اولين سوره كه در مكّه نازل شد سورهء اقرأ و آخرين سوره كه در مدينه نازل گرديد سورهء عنكبوت ( برخى سورهء برائت يا سورهء نصر دانسته‌اند ) .\r\nآيات قرآن : آيه‌هاى قرآن كه تعيين آن منسوب به حضرت على بن ابى طالب ( ع ) است 6236 آيه است و برخى آنها را 6204 و بعضى ديگر آنها را 6666 آيه مىدانند .\r\nكلمات قرآن : در شمارهء كلمه‌هاى قرآن اختلاف كمتر است و شمارهء آنها را 77439 كلمه دانسته‌اند .\r\nحروف قرآن : در شمارهء حروف قرآن اختلاف بيشتر است كه از 321120 تا 323671 دانسته‌اند .\r\n\r\n2 - رمز در سوره‌ها و كلمه‌ها و حرفها\r\n- تفسيركنندگان قرآن و عارفان رمزهاى قرآن تا آنجا كه قابل تشخيص و فهم و استنباط قرار داده‌اند چنين نوشته‌اند كه : در هر حرفى ارادتى ، در هر كلمتى اشارتى ، در هر آيتى زيادتى ، در هر سورتى سعادتى است !\r\nنيز : در هر حرفى بدايتى ، در هر كلمتى هدايتى ، در هر آيتى رعايتى ، و در هر سورتى سرايتى است !\r\nنيز : در هر الفى آلائى ، در هر بائى بهائى ، در هر تائى تحفه‌اى ، در هر ثائى ثوابى ، در هر جيمى جزائى ، در هر حائى حيائى ، در هر خائى خيالى ، در هر دالى دوائى ، در هر ذالى ذوقى ، در هر رائى راحتى ، در هر زائى زيادتى ، در هر سينى سنائى ، در هر شينى شعاعى ، در هر صادى صفائى و در هر ضادى ضيائى و در هر طائى طهارتى و در هر ظائى ظرافتى و در هر عينى عنايتى و در هر غينى غنيمتى و در هر فائى فائدتى و در هر قافى قربتى و در هر كافى كرامتى ، و در هر لامى لوائى ، و در هر ميمى منتى و در هر نونى نورى و در هر واوى ولائى و در هر هائى همتى و در هر يائى يمنى و بركتى است !\r\n\r\n3 - لطائف قرآن\r\n- پيغمبر ( ص ) فرمود : اگر كسى به صفاى اعتقاد و يقين درست قرآن را بر كوه خواند از بيخ برآيد ! قرآن‌آموز را حساب نبود ، قرآن‌دان را حجاب نبود ، قرآن‌خوان را عذاب نبود !\r\nقرآن اصل ايمان است و اساس معرفت ، قرآن برهان نبوت است و معنى رسالت ، قرآن منشور هدايت است و قانون حكمت ، قرآن نامهء تذكرت است و صحيفهء رحمت ، قرآن شاهد حق است و مايهء حقيقت ، قرآن بيان جلال الوهيّت است و نشان جمال ربوبيّت ، هرك را قرآن أنيس است خداوند او را جليس است ، هرك را قرآن رفيق است ، نصيبش توفيق است ، هركس را قرآن امام است مقرش دارالسلام است « 1 » .\r\n\r\n\r\n","description":"","footnote":"\r\n( 1 ) تقسيم ديگر قرآن به 30 جزو - و 60 نيم‌جزو - و 120 حزب است كه معمولا در قرآنها نوشته شده و نشان داده مىشود ، نيز منسوب به صدر اسلام است .\r\n","page_name":" ديباچه 5 ","page_number":7},
  {"content":"\r\n\r\n\r\nفصل دوم داناترين تفسيركنندگان قرآن از صحابهء رسول :\r\nدر ميان اصحاب پيغمبر كسانى كه در تفسير قرآن سخن گفته‌اند چهار نفر معروفند : حضرت على بن ابى طالب ( ع ) - ابن عبّاس - ابن مسعود - ابىّ بن كعب - و به تصديق عامه و خاصه و سنّى و شيعه حضرت على ( ع ) در علم تفسير از ديگران فائق‌تر و برتر و بالاتر است - ابن عبّاس گويد : على علم را از پيغمبر آموخت و پيغمبر از خداوند . پس علم پيغمبر علم خداست و علم على علم پيغمبر است و علم من از علم على است و همه علم من و علم اصحاب پيغمبر در برابر علم على قطره‌اى است در برابر دريا !\r\nنيز ابن عبّاس گويد : شبى از شبها على مرا گفت : چون نماز خفتن گزارده باشى نزد من آى تا تو را فايدتى دهم ، شبى كه از پرتو مهتاب ، بسيار روشن بود نزد او رفتم پرسيد : تفسير الف الحمد چيست ؟ گفتم على بهتر مىداند . يك ساعت در تفسير الف سخن گفت . پرسيد تفسير لام الحمد ؟ گفتم شما بهتر مىدانيد . يك ساعت ديگر در تفسير لام سخن گفت - همين‌گونه از تفسير حاء و ميم و دال پرسيد و جواب دادم على بهتر مىداند ، همان گونه ساعتها دربارهء تفسير آنها سخن گفت تا صبح صادق از افق مشرق سر برزد . ابن عباس گفت علم من در برابر علم على مانند سنگ آب كوچكى است در مقابل دريا . وقتى على سخن مىگفت ، گوئى از پس پردهء غيب ، عالم لا ريب را مىبيند و با جودت فكر ثابت و اصابت راى ثاقب خود ، كلمات را مىشكافد و بيان مىكند !\r\nدربارهء برترى و مزيت على همين‌قدر بس كه عمر خطاب گويد : هركس مشكلى از قرآن دارد از ابن عباس پرسد . و ابن عباس خود دربارهء على آن‌چنان گفته است كه بيان شد و چون او هم كسب علم قرآن از على ( ع ) كرده بود دربارهء احاطه‌اش بتفسير قرآن نوشته‌اند : يك روز جماعتى اهل تفسير نزد ابن عباس آمدند و مشكلات تفسير را از او پرسيدند همه را به صواب جواب گفت ، گروهى مقريان و قرّا آن آمدند و مشكلات قرائت را پرسيدند همه را به بهترين وجه جواب داد ، قومى از حلال و حرام پرسيدند قوم ديگر از مشكلات لغت عرب و از شعر پرسيدند همه را پاسخ كامل داد . يكى از صحابه بلند شد و سر و روى او را بوسيد و گفت قربانت گردم اين همه دانش و معرفت از كه آموختى ؟ گفت هرچه از دانشها دارم همه از على بن ابى طالب است .\r\n\r\nفصل سوم تفسير قرآن را چه كسانى رسد و حكمت آيات محكم و متشابه چيست ؟\r\nابن عباس گويد : ( نقل از على ( ع ) تفسير قرآن چهارگونه است :\r\n1 - تفسيرى كه علماء مىدانند . 2 - تفسيرى كه عرب مىداند . 3 - تفسيرى كه همه بايد بدانند ( احكام حرام و حلال ) . 4 - تفسيرى كه كسى جز خداوند نمىداند ، و هركس ادعاى تفسير كامل كند بسيار دروغگو است ، و بايد دانست كه تفسيركننده و حكايت‌كننده باهم فرق بسيار دارند ، كه هركسى حكايت كند ، نقل از گفتهء مفسران است و از اين جهت ميان علماء اختلاف است كه آيا هر عالمى را رسد كه قرآن را تفسير كند به ذات خويش يا نه ؟\r\n\r\n","description":"","footnote":"","page_name":" ديباچه 6 ","page_number":8},
  {"content":"\r\n\r\nگروهى معتقدند كه احدى را اين حق نيست . هرچند فائق و فاضل و احكام‌دان و ادلّه‌شناس باشد بلكه بايد در تفسير قرآن از رسول خدا يا از صحابه كه در نزول قرآن حاضر بوده يا از تابعينى كه از صحابه شنيده باشند بشنوند ، زيرا مصطفى فرموده هركس قرآن را به صواب ولى برأى خود تفسير كند خطاكار است ، و چون اين هر دو عقيده سر به غلو و تقصير بازمىنهد پس حق اين است كه كسى را رسد تا در علم تفسير قرآن غور و تامل كند كه داراى ده علم باشد : علم لغت ، علم اشتقاق ، علم نحو ، علم قرائت ، علم سيره‌ها ، علم حديث ، علم اصول فقه ، علم معاملات ، و علم موهبت و علم احكام ، پس هركس را اين ده علم حاصل شد از تفسير به ( راى خود ) خارج و او را رسد كه قرآن را تفسير كند .\r\n\r\nآيات محكم و متشابه :\r\nاگر كسى پرسد چه حكمت است كه در قرآن بعضى آيات محكم است و بعضى متشابه و اگر همه آن محكم بودى ديگر جاى لغزش و خطاء و اختلاف نبودى و در نظر و انديشه نيفتادى . جواب آنست كه اين سؤال مانند اين است كه كسى پرسد : چرا خداوند روزى و نعمت‌هاى اين جهان را بىرنج و زحمت ندادى ؟ آرى خداوند آدمى را آفريد و او را به فكر و تميز ، مخصوص گردانيد و هيچ آفرينندهء ديگر را اين دو خصلت نيست . و همچنين آدمى را به صفات علم و حلم و حكمت كه صفات خود اوست سرفراز كرد ، ازاين‌رو هرچه به او داد از درجهء كمال كمتر داد تا در سايهء فكر و رويّت خود آن را كامل و تمام كند . و فايدهء آن خصلت پديد آيد و سزاوار ثواب گردد ، چنان كه اصول غذاها را از بهر ما بيافريد و ما را تمييز داد و هدايت كرد تا از آن اصول و مفردات غذاها بسازيم .\r\n\r\n( شناسائى ) خواجه عبد اللّه انصارى و نمونهء سخنان او\r\nاين بزرگوار در سال 396 قمرى هجرى در هرات متولد و در همان‌جا رحلت كرد ، و مزار او زيارتگاه خاص و عام است . معاصرين خواجه : از بزرگان سياست ، خواجه نظام الملك و از بزرگان عرفان ، شيخ ابو سعيد ابو الخير در زمان پادشاهى آلب‌ارسلان هستند . خواجه انصارى در زبان فارسى روش و سيره‌اى ويژه دارد كه تا امروز نه تنها بهتر از او كس داد سخن در فصاحت و بلاغت فارسى نداده بلكه مانند او هم ديده نشده .\r\n\r\n1 - سخنان او در خداشناسى\r\nالهى يكتائى ، بىهمتائى ، قيّوم و توانائى ، بر همه چيز دانائى ، در همه حال بينائى ، از همه عيب مصفّائى ، از داشتن شريك مبرّائى ، اصل هر داروئى ، جان داروى دلهائى ، شهنشاه فرمان‌فرمائى ، معزز بتاج كبريائى ، بالاى تخت عرش معلّائى ، نه نيازمند مكانى ، نه آرزومند زمانى ، نه كس به تو ماند ، نه تو به كس مانى ، پيداست كه در ميان جانى ، و جان جانانى .\r\n\r\n2 - در دعا و توسّل\r\nالهى آن را كه بخواهى ، آب در جويش روان است ، و آن را كه نخواهى بىدرمان است . الهى ، روزگارى تو را مىجستم و خود را مىيافتم ، اكنون كه خود را مىجويم ، تو را مىيابم ، الهى ، يقينى ده كه در او شك و ريا نبود .\r\n\r\n","description":"","footnote":"","page_name":" ديباچه 7 ","page_number":9},
  {"content":"\r\n\r\nو علمى ده كه بىبرق و ضياء نبود . الهى . دلى ده كه شوق طاعت تو را افزون كند ، و علمى ده كه در آن آتش هوا و هوس نباشد . و عملى ده كه در آن آب زرق و ريا نباشد . الهى ديده‌اى ده كه ربوبيّت تو بيند ، و دلى ده كه جز عبوديّت تو نبيند . الهى همه را از فكر شيطان نگاه‌دار و همه را از كيد نفس آگاه دار .\r\n\r\n3 - پند و اندرز :\r\nآنان كه اهل هدايتند ، داراى چراغ معرفتند ، محرم اسرار حضرت عزتند . هر حجابى در راه افتد مىبرند ، و هواى نفس را به رياضت از خود دور كنند ، بهترين كارها شناختن حق تعالى است كه اول و آخر همه چيزها است ، اگر همه ندهند او بدهد ، و چون دهد كس نتواند كه بستاند ، و چون او ندهد كس نتواند كه دهد ، او را نگاهدار تا تو را نگاه دارد ، عمر را در پرستش او خرج كن كه حساب خرج را خواهد خواست ، خداوند دليل راه علم است و چراغ راه عقل و نمايندهء راه راست ، بدانكه اگر بر هوا پرى مگسى باشى اگر بر آب روى ، خسى باشى ، سعى كن تا كسى باشى .\r\n\r\n( فتواى خواجه امام انصارى ) راجع به تبليغ قرآن به زبان غير عربى\r\nامام شيخ الاسلام خواجه عبد اللّه انصارى در تفسير آيهء  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ  ( سورهء ابراهيم آيهء چهارم ) مىفرمايد :\r\n« اين آيه ، دليل است بر اينكه قرآن به زبان عرب نازل شده چون پيغمبر عرب بوده ، و اهل خطاب در آن وقت هم عرب بوده‌اند ، و چون مخاطب آن زمان غير عرب نبودند ، بر زبان آنها نازل نشد ، ليكن چون پيغمبر به حكم آيهء  وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً  مامور تبليغ شريعت اسلام به همهء مردم جهان بود ، پس خطاب و تبليغ به هر قومى به زبان آن قوم جائز باشد ، چنان كه در احكام اسلام نسبت به فارسىزبانان در مورد شهادت اگر بجاى اشهد ان لا إله الّا اللّه بگويد : خدائى نيست مگر خداى آسمان و زمين ، جائز است . و در مقام سوگند و برائت طرف دعوى ، اگر به فارسى گويد : به خداى آسمان و زمين ، قسم او نزد قاضى ( فارسىزبان ) شنيده مىشود مثل آنكه گفته شود : بربّ السّماء و الارض و همچنين اگر كافر حربى به فارسى گويد : زينهار به خداى ، به او امان داده مىشود مثل آنكه اگر به عربى امان خواسته شود . »\r\nنظر به همين فتوى و استدلال امام انصارى و نظر به اينكه تحصيل زبان عربى به قدرى كه معنى آيات قرآن فهميده شود امروزه براى غالب جوانان پسر و دختر مشكل است ازاين‌رو بنده اين تفسير بىنظير را خلاصه و مختصر كردم كه از يك‌سو اخبار و حكايات و امثال عربى به فارسى بياورم و از سوى ديگر از طول و تفصيل مملّ ( خسته‌كننده ) كه متناسب با وقت و فرصت فارسىزبانان امروزه نيست و در نتيجه ممكن است اصل آن هم متروك شود دورى جويم و به حكم ما لا يدرك كلّه لا يترك كلّه ) دست به چنين كار پرزحمت و خداپسند زدم و از او اميد رحمت و آمرزش و از خوانندگان ( از جهت لغزش ) درخواست پذيرفتن پوزش دارم . ق\r\nتجريش - تهران - 1346 شمسى حبيب اللّه آموزگار\r\n\r\n","description":"","footnote":"","page_name":" ديباچه 8 ","page_number":10},
  {"content":"\r\n\r\n( ) صورت خواجه عبد اللّه انصارى\r\n « الهى ، اگر كاسنى تلخ است از بوستان است * و اگر عبد اللّه مجرم است از دوستان است » \r\nهديهء آقاى دكتر حسين مفتاح از روى نسخهء خطّى قديمى مناجات خواجه عبد اللّه\r\n\r\n","description":"","footnote":"","page_name":" ديباچه 9 ","page_number":11},
  {"content":"\r\n\r\nهديه به برادران و خواهران مسلمان و فارسىدان\r\n\r\n","description":"","footnote":"","page_name":" ديباچه 10 ","page_number":12},
  {"content":"\r\n\r\n\r\nفهرست بسيارى از گوهرهاى ادبى و عرفانى قرآن مجيد :\r\nكشف اسرار آيه‌ها :\r\nمشتمل بر : 1 - * سخنان پيمبران و پيشوايان دين - نشانى با يك ستاره *\r\n2 - * * سخنان عارفان و پيران طريقت - نشانى با دو ستاره * *\r\n3 - * * * داستانهاى عرفانى و تاريخى - نشانى با سه ستاره * * *\r\n4 - بقيّه دستورهاى اخلاقى و دينى و اجتماعى و فرهنگى است .\r\nچون سخنان پير طريقت ( خواجه عبد اللّه انصارى ) در اين تفسير از سخنان همهء سخنگويان بيشتر است ازاين‌رو ، نيازى به نشانى آنها در آيه‌ها نيست .\r\nديباچه - يا - سرآغاز صفحهء يك\r\nپيش‌گفتار صفحهء دو\r\nپيشباز صفحهء پنج\r\nتفسير قرآن را چه كسانى بايد ؟ صفحهء شش\r\nخواجه عبد اللّه انصارى كيست ؟ صفحهء هفت\r\nفتواى خواجه انصارى ؟ صفحهء هشت\r\nسورهء - 1 - حمد - آيهء :\r\nرمز بسم اللّه الرحمن الرحيم 1\r\nتفسير عرفانى سورهء حمد 6 - 2\r\nسورهء - 2 - بقره - آيهء :\r\nالم ، رمز اول سوره‌ها 1\r\nاقسام غيب و چگونگى نماز 3\r\n* * شبلى و زكات مال و فراست جنيد 5\r\nگفتگوى جان و دل با يكدگر 5\r\nفضل و عدل الهى 6\r\nمعنى عرفانى حياء و اقسام آن 26\r\nآفرينش آدم و حوا 30 تا 36\r\n* * ذو النون و بايزيد و ابليس 34\r\n* طاقت حضرت على در نماز 45\r\nفرعون و بنى اسرائيل 49 و 50\r\nايرادهاى بنى اسرائيلى 72\r\n* * عبد اللّه مبارك و رابعه 94\r\n* * * داستان هاروت و ماروت 102\r\nناسخ و منسوخ در قرآن 106\r\n* حسين بن على ( ع ) و ابو ذر 109\r\n* * ابراهيم ادهم و بايزيد 114\r\n* * * داستان ابراهيم و قربانى 124\r\nنخستين ساختمان خانهء خدا 127\r\nآزمايش سه‌گانهء ابراهيم 131\r\n* * عارف و مار و درجهء ايمان او 139\r\nتغيير قبلهء مسلمانان 144\r\n* * بشر حافى و عاشق 155\r\n* * ذو النون و صفا و مروه 158\r\nآفرينش زمين و آسمان 164\r\n* * تصوف شبلى و زن عارف 165\r\nتقليد روا و ناروا 170\r\n* سخنان پيغمبر و لطيفهء ادريس 172\r\n* * وصيت بو سعيد و بشر حافى 180\r\nروزه رمضان و ايام البيض 183\r\n* * سخنان شبلى 183\r\n* سخنان حضرت على ( ع ) 185\r\nنداى حق به موسى ( ع ) 186\r\n* سخنان شبلى راجع به خداوند 190\r\n* سخنان محمد و على راجع به مجوس 190\r\nحج عمره و عرفات 196\r\n* * * داستان ابراهيم خواص 196\r\nياد خدا و حرم ظاهر 203\r\n* آيه در شأن حضرت على ( ع ) 207\r\nمثل كافر و مؤمن 213\r\nشراب وصلت و حيرت 219\r\n* سخنان پيغمبر دربارهء يتيم 220\r\n* سخنان پيغمبر دربارهء زن 226\r\n* سخنان على ( ع ) و مالك دينار 229\r\n* سخنان على و فاطمه و حسن 229\r\nسخنان پيغمبر راجع به مادر 233\r\nخواب بيدارباش 238\r\n* سخنان پيغمبر و امام حسن ( ع ) 238\r\n* كرامت على ( ع ) و قرض 245\r\nتابوت عهد و جنگ طالوت 248\r\n* * سخنان عرفانى شبلى 248\r\nمشيت خدا و جبر و اختيار 253\r\nخواص آية الكرسى 255 و 6\r\n* * سخنان عرفانى جنيد و شبلى 255\r\n* سخنان داود و دوستان خدا 257\r\nابراهيم و سؤال از خداوند 260\r\n* * سخنان جنيد و عبد اللّه مبارك 273\r\nسورهء - 3 - آل عمران - آيهء آيه‌هاى محكم و متشابه 7\r\n* بو بكر و سليمان و هواى نفس 26\r\nدوستى خدا و مردم و خليل و حبيب 31\r\n* * * داستان زكريا و مريم 42\r\n* * سخنان بايزيد و بو على 42\r\n* عيسى روح خدا و كلمهء او 45\r\nصعود عيسى و فتنهء دجال 55\r\n* مباهلهء پيغمبر با نصارى 61\r\n* * راز شبلى با خداوند 73\r\nاقسام انفاق در راه خدا 92\r\n\r\n","description":"","footnote":"","page_name":" فهرست 1 ","page_number":13},
  {"content":"\r\n\r\n* خانهء خدا و مقام ابراهيم 97\r\nخواب عارف و اقسام تقوى 102\r\n* تسخير سليمان ديو و باد را 117\r\nسخنان مورچه و سليمان 117\r\n* * مناجات جنيد با خداوند 144\r\n* * * داستان ابو جهل و پيغمبر 151\r\n* * ذو النون و پير طريقت 152\r\n* * توكل و شور و سخنان بو على 159\r\n* نداى حق به داود و جهاد اكبر 160\r\n* * سخنان شبلى و معروف كرخى 169\r\nآفرينش آسمانها و زمين 190\r\nسورهء - 4 - نساء - آيهء :\r\n* سخنان پيمبر و خواهر بشر 1\r\n* * * داستان ابراهيم ادهم و پسر 6\r\nاثر خوردن مال يتيم 10\r\n* زنده شدن مرده به دست عيسى 10\r\n* سخنان داود دربارهء زشت‌كارى 15\r\n* سخنان حسين بن على ( ع ) 20\r\n* گريهء داود و عفو خداوند 18\r\n* * سخنان عارفان راجع به كار 32\r\nتوحيد و اثر نيكى با پدر و مادر 36\r\nمقام بندگان خدا در رستاخيز 41\r\nراجع به شرك كوچك و بزرگ 48\r\n* * سفيان ثورى و مقام دوستى 48\r\n* * بو عثمان مغربى و تزكيهء نفس 49\r\n* سخنان پيمبر و جنيد راجع به امانت 58\r\nمراتب هفت‌گانهء اولياء حق 59\r\n* اطاعت از صاحبان امر و سخنان خضر و نالهء زمين نزد خداوند 59\r\nسخنان ثوبان صحابهء خاص پيمبر 69\r\n* * سخنان بايزيد و جوان‌مرد 71\r\n* سخنان پيمبر و على ( ع ) راجع به فرار از جنگ 77\r\nتفكر و تدبّر در آيات قرآن 82\r\n* * سخنان بايزيد و ذو النون 86\r\n* * سؤال و جواب با شبلى 87\r\n* * سخنان جنيد راجع به نماز 92\r\n* * سخنان جنيد و بايزيد 94\r\n* سخنان على ( ع ) و جانبازى 95\r\nاثر و چگونگى نماز 103\r\nاثر صدقه و احسان و اصلاح 114\r\n* سخنان على ( ع ) دربارهء ابليس 119\r\n* * * داستان عابد يهودى و ابليس 125\r\nآگاهى به عارفان و عابدان 132\r\n* * خليفهء بغداد و سهل 132\r\n* سخنان على ( ع ) دربارهء شكر 147\r\n* سخنان عمر دربارهء حقيقت حق 173\r\nسورهء - 5 - مائده - آيهء :\r\n* * عبد اللّه مبارك و پرهيزكارى 2\r\n* سخنان امام صادق ( ع ) و دين 3\r\nحكمت وضو و غسل و پاكيزگى 6\r\n* * * داستان مريم و چشمهء آب 6\r\nعلت دشمنى مسيحيان با يكدگر 14\r\n* موسى و ملت لجوج يهود 20\r\n* * سخنان بايزيد و سخن با حق 20\r\nمقايسهء معراج مصطفى و موسى 21\r\n* * * داستان كشتن قابيل برادر خود هابيل را از حسادت 47\r\n* سخنان مصطفى و داود دربارهء دوستى با دشمن 51 و 54\r\nشيخ طبرسى و معنى ولايت 55\r\n* نداى حق به مصطفى ( ص ) 67\r\n* * * داستان خدائى عيسى 72\r\n* * * داستان جنيد و شبلى و جوان 83 و 84\r\nرجال غيب و شمارهء آنها 84\r\nوصف كعبه و خانهء خدا 97\r\nاقسام علوم از نظر زندگى 98\r\nتبليغ اسلام و سلمان فارسى 99\r\n* * مرد بازارى و جنيد 101\r\n* * سخنان حلاج و بايزيد 105\r\n* سخنان پيمبر به على ( ع ) 105\r\nنشان روز رستاخيز و عرصات 109\r\n* عيسى و مائدهء آسمانى 112\r\nسورهء - 6 - انعام - آيهء :\r\nهفت دريا و توحيد و آدم و حوّا 1\r\n* سخنان امام جعفر صادق ( ع ) 19\r\n* نداى حق به داود دربارهء دوستى 40\r\n* * سخنان جنيد دربارهء دعا 41\r\nاصحاب صفه در مدينه 51\r\nصفت مريد و اقسام ارادت 52\r\nعبادت بندگان و رحم خدا 54\r\nمفتاح غيب نزد خدا است 59\r\n* * سخنان بو سعيد خراز و حلاج 59\r\n* سؤال ابراهيم و سليمان از فرشتهء مرگ 61\r\n* سخنان حضرت باقر ( ع ) و معاشرت 68\r\n* خداشناسى ابراهيم و كفر آزر 74\r\n* * * داستان ابراهيم و نمرود 74\r\nملكوت آسمانها و زمين و ابراهيم 75\r\nمدّعى خداشناس مفترى است 93\r\n* * و سخنان جنيد و شبلى 93\r\nمقام صحابهء رسول خدا 97\r\nآزار مردم بىدين به پيغمبران 112\r\n* * نداى حق به موسى و داود 141\r\nيتيم‌نوازى و نيكى با پدر و مادر 152\r\n* * سخنان بو على سياه 152\r\nفرق حسنات عابدان و عارفان 160\r\n* سخن با مصطفى شب معراج 164\r\nسورهء - 7 - اعراف - آيهء :\r\nبسم اللّه و سخن حلاج و رمز المص 1\r\nقصر خورنق و سدير 3\r\nسبب سجدهء آدم و لعنت ابليس 11\r\nآفرينش آدم و نامهاى او 19\r\n* * * داستان محمود و اياز 19\r\n* * * داستان آدم و ابليس 19\r\nمعنى قسط و عدالت 29\r\nبهداشت اسلام و پزشك مسيحى 31\r\nرجال اعراف و نشانى آنها 46\r\nدعا و سخنان پيمبر اسلام 55\r\nجبرئيل و تضرّع آدم 55\r\n* عاقبت قوم نوح و كشتى او 64\r\n* عاقبت قوم هود و عاد و عمالقه 65\r\n* عاقبت قوم صالح و معنى برادرى 73\r\n* عاقبت قوم لوط و زشت‌كاران 80\r\n* عاقبت قوم شعيب و مؤمن حقيقى 85\r\n* حسين بن على ( ع ) و مال صدقه 85\r\nمشك غنيمتى و عمر عبد العزيز 85\r\n* * * داستان پارسا و خريد ماهى 95\r\n* * * داستان معجزهء عصاى موسى و مقاومت و شكست فرعون 109\r\n* موسى و كوه طور و دو سفر او 143\r\nلن‌ترانى شنيدن موسى از خداوند 143\r\nگوساله‌پرستى قوم موسى 148 و 50\r\n* * * داستان عابد يهودى 156\r\nامّى بودن محمد مصطفى ( ص ) 157\r\nوحى به موسى و داود 159\r\n* خبر دادن پيمبر از آينده 168\r\nمصطفى و عهد ازل و كوه حرا 172\r\nبلعم باعورا و دانستن اسم اعظم 175\r\nآفرينش شگفت‌آور بدن آدمى 189\r\nپناه بردن به خدا از شر شيطان 199\r\nسماع قرآن و اقسام آن 203\r\n\r\n","description":"","footnote":"","page_name":" فهرست 2 ","page_number":14},
  {"content":"\r\n\r\nسورهء - 8 - انفال - آيهء :\r\nاقسام تقوى و پرهيزكارى 1\r\nصاحب‌دل و نداى حق به داود 24\r\n* سخنان مصطفى به على ( ع ) 30\r\n* جبرئيل و خبر وفات پيمبر 33\r\n* از جهاد اصغر به جهاد اكبر 41\r\nجنگ عارف با نفس 41\r\nپيروزى و غنيمت در جنگ بدر 42\r\nاقسام مرگ و چگونگى مرگ موسى 50\r\nدستور خداوند به فرشتهء مرگ 50\r\n* مشاورهء پيمبر با سرداران در جنگ 67\r\nسورهء - 9 - توبه - آيهء :\r\n* سخنان عيسى و بىپناهى او 5\r\n* سخنان حضرت صادق ( ع ) 14\r\nگروه عذاب و گروه رحمت 21\r\n* * * داستان ابراهيم ادهم 23\r\n* پيش‌گوئى پيغمبر و زكات شبلى 34\r\n* سخنان مصطفى به ابو بكر 40\r\n* سخنان مصطفى و موسى در تكبر 50\r\nحكم تقدير و روسبى و مؤذن 51\r\n* مراتب فقر و سخنان پيمبر 60\r\n* * مقام بايزيد و درجات ايمان 72\r\n* * شبلى و درويش پلاس‌پوش 83\r\n* مردم اعراف و سابقان اسلام 100\r\n* معامله و نداى حق با پيمبران 111\r\nمقام تائبان و عابدان و مؤمنان 112\r\nمقام علم و كرامت عارف 122\r\n* مقام محمد ( ص ) در ميان پيغمبران 128\r\nسورهء - 10 - يونس - آيهء :\r\nحكمت فرستادن پيمبران 2\r\n* * سخنان جنيد راجع به تقدير 2\r\n* توحيد حقيقى و پير طريقت و موسى 9\r\n* * * داستان موسى و درويش 9\r\n* * سخنان جنيد و استغفار او 12\r\n* سخنان مصطفى و سير عارفان 22\r\n* * سخنان مصطفى ( ص ) و شبلى 22\r\nزندگانى دنيا مانند آب است 24\r\nاقسام دعوت اسلام به سلام 25\r\nمناظرهء جبرى و اختيارى 35\r\n* سخنان پيمبر و راه حق 36\r\n* * سخنان منصور مغربى 2\r\n* * سخنان بايزيد و راه شنيدن حق 53\r\nقرآن همه‌گونه شفاى دل است 57\r\n* * * داستان زاهد يهودى 58\r\n* مقام اولياء حق و شبلى 62\r\n* نوح و نداى حق در شب معراج 71\r\n* * سخنان عارف و بو على 71\r\n* نجات قوم يونس از عذاب خدا 98\r\nسورهء - 11 - هود - آيهء :\r\n* خطاب خداوند به عيسى و زن عارف 6\r\nذو القرنين و مهمانى شاه زن 15\r\n* بلاهاى نوح از قوم خود 25\r\n* * سخنان مصطفى ( ص ) و بايزيد 25\r\n* * * داستان كشتى ساختن نوح 37\r\nسخنان بو هريره و خبرهاى غيب 49\r\nقوم صالح و ابراهيم 61 و 69\r\nقوم لوط و شعيب 77 و 87\r\n* رسيدن وحى به عيسى 88\r\n* رسيدن نداى حق به داود 88\r\n* سخنان حضرت على ( ع ) 90\r\nپنج روز مهمّ در دو جهان 103\r\n* استقامت مصطفى ( ص ) در راه حق 112\r\nسورهء - 12 - يوسف - آيهء :\r\n* * * داستان يوسف و برادران 3 تا 8\r\nبه چاه انداختن و نجات او 15 تا 22\r\nبازىهاى مشروع در اسلام 17\r\n* سخنان مصطفى و على بن حسين ( ع ) و حضرت صادق ( ع ) دربارهء يوسف 24\r\n* * * داستان عاشق شدن زليخا به يوسف و زندانى شدن يوسف 33\r\n* * * داستان يوسف در زندان 33 تا 42\r\nخواب عزيز مصر و تعبير يوسف و شرح نفس اماره و مكاره و سحاره 43 تا 53\r\nعروسى يوسف و زليخا 56\r\n* * * قحطى در كنعان و تدبير يوسف براى آوردن قوم خود به مصر 58 تا 69\r\nكور شدن يعقوب از فراق يوسف 81 تا 84\r\nروشنى چشم يعقوب به پيراهن 93 تا 96\r\nاقرار برادران به گناه و عفو يوسف 96 تا 99\r\nرسيدن خانوادهء يعقوب به مصر و احترام يوسف از پدر و مادر 100\r\n* * * * داستان پادشاهى يوسف و گسترش قوم بنى اسرائيل در مصر 101\r\nسورهء - 13 - رعد - آيهء :\r\n* سخنان پيمبر راجع به تفاوت مردمان 4\r\nفرق ميان سالكان و عارفان 4\r\nكودك در شكم مادر و سخنان 8\r\nرسول خدا و گروه فرشتگان 11\r\nاجل حتمى و معلقى براى انسان 11\r\nبلعم باعورا و اسم اعظم 11\r\n* سخنان پيمبر دربارهء سجود و ركوع بندگان و ميزان توحيد 15\r\n* * و خواب بايزيد در آن باره 15\r\nذكر خدا و بيان دو عارف 28\r\n* * * داستان راهب و جنيد 29\r\n* نداى حق به مصطفى 30\r\n* سخنان عيسى و شبلى 30\r\n* سخنان على ( ع ) و حضرت صادق دربارهء اولياء حق 38\r\nلوح محو و اثبات و ام‌ّالكتاب 39\r\n* * سخنان حسن بصرى و رابعه دربارهء بديلان امّت 41\r\nسورهء - 14 - ابراهيم - آيهء :\r\n* * * داستان زاهد غارنشين 12\r\nبيمارى موسى و اثر صبر و توكل 12\r\nنظارهء عابد و عارف و جهاد با نفس 23\r\nمثل آدمى و درخت پاك و ناپاك 24\r\n* سخنان پيغمبر و حضرت صادق 27\r\nخواسته‌هاى ابراهيم از خداوند 35 تا 40\r\n* * * داستان مرد عارف در طواف كعبه 42\r\nسورهء - 15 - حجر - آيهء :\r\n* گفتگوى فاطمه ( ع ) با پدر 43\r\n* سخنان على و عمر و سلمان 43\r\nفراست مؤمن و اقسام فراست 50\r\n* نداى حق به مصطفى 87 تا 97\r\nسورهء - 16 - نحل - آيهء :\r\n* * بسم اللّه و سخنان جنيد و شبلى شرائط پرهيزكارى و تقوى 2\r\nهجرت حقيقى و بدايت و نهايت آن 41\r\n* * * داستان محمود و اياز 41\r\nاقسام علوم دينى و علوم زندگى 43\r\nحقيقت توحيد و اقسام آن 51\r\nمقايسهء زنبور عسل با مرد مؤمن 68 و 69\r\nپيرى و مناجات پيران 70\r\nچگونگى آفرينش مغز آدمى 78\r\nنعمت و نقمت بر كافران و مسلمانان 83\r\n\r\n","description":"","footnote":"","page_name":" فهرست 3 ","page_number":15},
  {"content":"\r\n\r\n* * راجع امر به معروف و نهى از منكر 90\r\nعدل و احسان و ابراهيم ادهم 90\r\n* سخنان عيسى و على ( ع ) 96\r\nدربارهء پستى و بىوفائى دنيا 96\r\n* سخن موسى و لطيفهء شيطانى 98\r\n* وحى به موسى و داود و محمد ( ص ) 106\r\nراه دعوت به حق 135\r\nسورهء - 17 - اسراء - آيهء :\r\n* سخنان حضرت صادق ( ع ) و شرح معراج پيغمبر ( ص ) 1\r\n* * سخنان بايزيد در نيكى و بدى 7\r\nحساب رستاخيز و نامهء عمل 13 و 14\r\nجبر و اختيار به استحقاق است 14 تا 16\r\nعلت برترى افراد بر يكدگر\r\nلزوم رعايت حق پدر و مادر 23\r\nحالات آدمى در پرستش خدا\r\n* * معروف كرخى و صلهء رحم 26\r\n* * سخنان بو سعيد و معرفت دل 36\r\n* * سخنان يحيى معاذ و ابو سعيد 44\r\nفرمان خداوند به ابليس و تمرد او 84\r\n( فهرست جلد دوّم ) :\r\nسورهء - 18 - كهف - آيهء :\r\n* * * داستان اصحاب كهف 9 تا 12\r\n* جوان مردى حضرت على ( ع ) 13\r\nمقام سگ اصحاب كهف 18\r\n* * سخنان جنيد و خوردن روزه 24\r\n* * * داستان دو برادر يهودى 32\r\n* * * داستان عجيب موسى و خضر 60 تا 82\r\n* * * داستان ذو القرنين ( يا كورش ) 83\r\nسورهء - 19 - مريم - آيهء :\r\n* سخنان حضرت على دربارهء رمز اول سوره‌هاى قرآن 1\r\n* * شيخ خرقانى و عارف بزرگ 1\r\n* * * داستان زاهد و شيطان 2\r\n* * * داستان زكريا و تولد يحيى 7 تا 15\r\nداستان مريم و تولد عيسى 16 تا 33\r\nمحمد ( ص ) حبيب خدا و عيسى ( ع ) روح خدا است 33\r\n* سخنان حضرت باقر ( ع ) 33\r\nسورهء - 20 - طه - آيهء :\r\n* * سخنان ويژهء شيخ انصارى و پير طريقت ( خواجه عبد اللّه ) دربارهء عرش 5\r\n* * * داستان موسى و آتش و عصا 9 تا 22\r\n* * * داستان سوختن زبان موسى در كودكى در خانه فرعون 27\r\nوديعهء الهى در قالب خاكى 55\r\nحقيقت معجزات پيمبران 56\r\nتوبه و استغفار بندگان 82\r\nداستان سامرى و گوسالهء طلائى 87 و 88\r\nاسرافيل و صور رستاخيز 102\r\n* عهد با آدم و راز آمدن او به زمين 115\r\nنتيجهء گناه آدم و بىعزمى او 121\r\nيتيم ابو طالب و سلمان و بو جهل 127\r\n* صبر مصطفى و نداى حق 130\r\n* * مناظرهء جنيد و ابن عطا 131\r\n* * * داستان كرى حاتم 132\r\nسورهء - 21 - انبياء - آيهء :\r\n* سخنان پيغمبر در شب معراج 1\r\n* سخنان على ( ع ) راجع به تقدير 23\r\nدليل كروى بودن زمين 30 تا 33\r\n* شرح و چگونگى وفات پيغمبر 34\r\n* * سخنان جنيد و مرگ داود طائى 34\r\n* * * داستان ابراهيم و آتش نمرود 51\r\n* * * داستان داورى داود و سليمان نسبت به چوپان 78\r\n* * * داستان بيمارى ايوب و صبر 83\r\n* * * داستان يونس در شكم ماهى 87\r\nسورهء - 22 - حج - آيهء :\r\nساختن كعبه به دست ابراهيم 26\r\n* وحى به داود راجع به خانهء خدا 26\r\n* * و سخنان شبلى در آن باره 26\r\nاهل تمكين در روى زمين 41\r\n* داستان شگفت‌آور ذو النون مصرى راجع به عقرب و غوك 78\r\nسورهء - 23 - مؤمنون - آيهء :\r\nآفرينش انسان بهترين خلقت خدا 12 و 13\r\nآفرينش هفت آسمان و هفت حجاب 17\r\nقهر و عدل خدا در برابر فضل او 17\r\nخطاب خداوند به پيمبران و امتياز هريك از آنان و دادن آنها به مصطفى 51\r\n* سخنان پيمبر و على ( ع ) راجع به خداپرستى و حقيقت معرفت 62\r\n* سخنان پيمبر دربارهء نفس آدمى 96\r\n* گفتگوى پيمبر با شيطان 97\r\nاقسام مرگ و چگونگى آن 99\r\n* سخنان داود در مناجات با خدا 115\r\n* * سخنان شبلى دربارهء حلاج 115\r\nسورهء - 24 - نور - آيهء :\r\n* * سخنان جنيد و پير طريقت 2\r\n* * سخنان عارف و جوان‌مرد 11\r\nتهمت ناروا به عايشه 11\r\n* * سخنان جنيد دربارهء شبلى 30\r\nخدا نور است و منور و اقسام نور 35\r\n* * * داستان شگفت‌آور يكى از دانشمندان اسلام در جنگ با روم 35\r\n* * سخنان حلاج دربارهء نور 35\r\nصفات ويژهء سه گروه موحد 55\r\nسورهء - 25 - فرقان - آيهء :\r\nاعتراض موسى به خضر و حال بندگان 63\r\n* سخنان عيسى دربارهء مقرّبان 63\r\nسورهء - 26 - شعراء - آيهء :\r\n* * جنيد و خواهش دل 3\r\n* نگرانى موسى از فرعون 10\r\n* گفتگوى موسى با فرعون 22\r\n* گفتگوى موسى با قوم خود 26\r\n* سخنان ابراهيم و بت‌پرستان 69 تا 89\r\n* * اقسام دل و سخنان بايزيد 81\r\nاقسام تقوى و فرمان پنج پيمبر 106\r\nچگونگى نزول قرآن و جبرئيل 192 و 193\r\nوفاى مسلمان غير عرب 192\r\nسورهء - 27 - نمل - آيهء :\r\n* * * داستان موسى و آتش طور 7\r\nذكر آتش در شش جاى قرآن 7\r\n* * سخنان جنيد و علم پيمبران 15\r\n* * * داستان سليمان و زارع 17\r\n* * * داستان سليمان با مورچه 18\r\n* * * داستان سليمان با هدهد 20\r\n* * * داستان سليمان با بلقيس 23 و 38\r\nفرق معجزه با كرامت 38\r\nشرط ولى شدن اولياء 38\r\nچند كرامت از چند ولى 38\r\nمقامات بلند راه دين 59\r\nدرمان خواهى از خداوند 62\r\nمناجات يحيى معاذ با خدا 62\r\n\r\n","description":"","footnote":"","page_name":" فهرست 4 ","page_number":16},
  {"content":"\r\n\r\nيافتن راه بسوى خدا و سه منزل آن 91\r\nسورهء - 28 - قصص - آيهء :\r\nزندگى عارفان و جوان‌مردان ( طسم )\r\n* علت تكرار قصهء موسى و فرعون 3\r\n* * * داستان موسى و شعيب و چوپانى او و زناشوئى با دختر شعيب 22 و 23\r\nصداى خداوند از درخت به موسى 46\r\n* * * داستان موسى و قارون 76\r\nقارون و شيطان و نفس اماره 81\r\n* * * داستان گنج قارون 81\r\n( من ) گفتن و مانند ابليس شدن 83\r\nسورهء - 29 - عنكبوت - آيهء :\r\n* * سخنان شبلى و قبض و بسط دلها 19\r\nحقيقت نماز و ترك فحشاء 45\r\n* * * داستان هجرت ابراهيم ادهم 56\r\nفرق ميان جد و جهاد و اجتهاد 69\r\nسورهء - 30 - روم - آيهء :\r\nطالبان دنيا سه گروهند 7\r\nعالم امر و عالم خلق 11\r\n* لغزش داود و عفو الهى 11\r\nصفات ويژهء خداوند 27\r\nحق خويشان و درويشان 38\r\n* * سخنان جنيد و ذا النون 38\r\nسورهء - 31 - لقمان - آيهء :\r\n* سخنان مصطفى و حكمت لقمان 12\r\n* * سخنان منصور حلاج و حكمت 12\r\n* اندرز لقمان به پسر خود 13\r\n* * سخنان بايزيد و شبلى و حلاج 20\r\nسورهء - 32 - سجده - آيهء :\r\nملك موت و عارف بيمار 11\r\n* * اويسى قرنى و شب‌زنده‌دارى 16\r\n* وحى و سؤال داود از جبرئيل 16\r\nسورهء - 33 - احزاب - آيهء :\r\nمراتب تقوى و پرهيزكارى 1\r\n* * بايزيد بسطامى و توكل 3\r\n* * شكر نعمت و شبلى 9\r\nمردان خدا و هزار گروه 21\r\n* * بايزيد و ابراهيم ادهم 24\r\nزنان پيغمبر و اهل بيت او 33\r\nخطاب خداوند به محمد و ابراهيم 45\r\nدرود خدا بر پيغمبر و سخن او 56\r\nبار امانت خدا به دوش آدمى 72\r\nسورهء - 34 - سبا - آيهء :\r\n* سخنان حضرت على ( بسم اللّه )\r\n* * سخنان ذو النون و عمار و بو بكر 2\r\nفضل خداوند دربارهء داود 10\r\nفضل خداوند دربارهء سليمان 12\r\nجعفر طيار و سخنان خرقانى 12 و 14\r\n* بعثت محمد بر همهء مردم 28\r\nسورهء - 35 - ملائكه - آيهء :\r\nدرياى هلاك و نجات بندگان 12\r\nهفت تشريف كرامت به مصطفى 32\r\n* سخنان حضرت رسول و امام حسن و امام صادق ( ع ) و سه گروه امّت 32\r\nسورهء - 36 - يس - آيهء :\r\nزنده شدن مردگان يعنى دلها 12\r\n* سخنان حضرت على و حبيب نجار 13\r\n* * سخنان بايزيد و سلمان فارسى 31\r\nمعجزهء پيغمبر قرآن است 69\r\nسورهء - 37 - صافات - آيهء :\r\nبازخواستهاى روز رستاخيز 31\r\n* * * داستان قربانى اسماعيل 102\r\n* * * داستان خضر و الياس 123\r\n* * * داستان يونس در شكم ماهى 139\r\nبشر حافى و خواب او 139\r\nسورهء - 38 - ص - آيهء :\r\nسخن دربارهء بسم اللّه و ( ص )\r\n* * و سخنان ابو الحسن خرقانى مقام محمد در اين جهان ( بسم اللّه )\r\n* * * داستان عبد اللّه بستى و ماهى ( ص ) حزب شيطان و كفار مكه 11\r\n* * سخنان عارف و گريهء سنگ 18\r\n* * * داستان داود و صدمين زن او 21\r\n* معجزهء سليمان و كرامت على ( ع ) 31\r\n* * * شيطان و نفس اماره و سليمان 35\r\nو آصف برخيا وزير سليمان 35\r\nنجات ايوب از بلاها بر اثر صبر 41\r\nداستان طرد ابليس از درگاه حق 71\r\nسورهء - 39 - زمر - آيهء :\r\n* * سخنان بايزيد و فلسفهء آفرينش 6 و 10\r\nچهار پردهء دل آدمى و سه نور 22\r\n* * سخنان ذو النون و شبلى 22\r\nچگونگى مرگ آدم صفى 30\r\n* سخنان مصطفى و حضرت سجاد ( ع ) و بايزيد دربارهء حقيقت راستى و عزم 33\r\nجام زر كسرى و اقسام انابت 53 و 4\r\nسورهء - 40 - مؤمن - ( غافر ) آيهء :\r\n* * رمز ( حم ) و سخنان شبلى 3\r\nمقام و درجه‌هاى بندگان خدا 15\r\n* * * داستان مؤمن و زاهد و گناهكار 38\r\n* * بشر حافى و به خواب ديدن على 64\r\nسورهء - 41 - فصلت - آيهء :\r\n* سخنان مصطفى و بايزيد و پير بو على دقاق دربارهء حقيقت بندگى 9\r\n* سخنان مصطفى و پير دقاق دربارهء شيطان و نفس اماره 25\r\n* * سخنان بايزيد و اقسام توحيد 30\r\n* سخنان بايزيد و محبت 31\r\nكرامت خداوند به اذان‌گو 33\r\nسير آفاق و انفس آدمى 53\r\nسورهء - 42 - شورى - آيهء :\r\nبسم اللّه و رمز حم عسق 1\r\nاذان‌گوى عاشق و نفس امّاره 25\r\n* * سخنان شيلى و شافعى 26\r\n* سخنان حضرت رسول و على ( ع ) 30\r\n* * سخنان جنيد و شبلى و سرى 36\r\n* * * داستان عشق شبلى به خداوند 36\r\nسورهء - 43 - زخرف - آيهء :\r\n* * سخنان شيخ شام و تقسيم رحمت 32\r\n* * خلوت و ذكر و مقام سلمان فارسى نزد پيغمبر و آمدن جبرئيل 36\r\n* سخنان داود و عيسى ( ع ) 71\r\nسورهء - 44 - دخان - آيه :\r\nشب نيمهء شعبان يا شب قدر 3\r\nشب نزول قرآن و مقدّرات مردم 4\r\nمناظرهء جبرئيل و ميكائيل 4 و 3\r\nسخن حسن سهل و مصطفى ( ص ) 32\r\n\r\n","description":"","footnote":"","page_name":" فهرست 5 ","page_number":17},
  {"content":"\r\n\r\nسورهء - 45 - جاثيه - آيهء :\r\n* * شبلى و بازار بغداد 2\r\n* مصطفى و شب معراج 20\r\nدستور عمر عبد العزيز به پسر 21\r\nسورهء - 46 - احقاف - آيهء :\r\n* پلاس‌پوشى سليمان و ترك دنياى 20\r\nموسى و عيسى و مصطفى ( ص ) 20\r\n* سخنان مصطفى دربارهء صبر و شكيبائى و معنى صبر 35\r\nسورهء - 47 - محمد - آيهء :\r\nقدرت كلمهء  لا إِلهَ إِلَّا اللَّهُ  19\r\nعين اليقين مصطفى ( ص ) 19\r\nسورهء - 48 - فتح - آيهء :\r\nشرح و تفسير بسم اللّه\r\n* * * داستان اسير رومى 4\r\nآغاز وحى و خواب فتح مكه 27 و 28\r\nسورهء - 49 - حجرات - آيهء :\r\n* سخنان حضرت صادق درباره بسم اللّه مؤمنان باهم برادرند 10\r\nلزوم صلح ميان آنها 10\r\n* سخنان مصطفى و ذو النون 10\r\nفرق اسلام و ايمان و فرق مؤمن و مسلم 14\r\nسورهء - 50 - ق - آيهء :\r\nشرح و تفسير بسم اللّه و ( - ق - ) دو فرشته نگاهبان آدمى 17\r\n* سخنان امام حسين ( ع ) و عمار ياسر دربارهء مرگ 19\r\nاز رحم تا لحد و زندگى آدمى 19\r\n* سخنان يوسف به برادران 37\r\nحذيفهء يمانى و شيطان و داود 37\r\nسورهء - 51 - ذاريات - آيهء :\r\nشرح و تفسير بسم اللّه\r\n* * * داستان اصمعى و عرب بىدين 22\r\nكرامت اولياء حق و عبادانى 50\r\nسورهء - 52 - طور - آيهء :\r\nشرح و تفسير بسم اللّه\r\n* * كوه طور و زيارت جنيد و چهار كوه مقدس و داستان جنيد و راهب 1\r\nسورهء - 53 - نجم - آيهء :\r\n* * * داستان معراج مصطفى ( ص ) 1\r\nخبر معراج مصطفى به اصحاب 11\r\nسورهء - 54 - قمر - آيه :\r\nحقيقت شكافتن قمر به دست پيمبر 1\r\nسورهء - 55 - رحمن - آيهء :\r\nشرح و تفسير بسم اللّه\r\nپيمبران را دانش و ديگران را بيان 1 تا 4\r\nچند پند و اندرز از حكيمان 26\r\nمؤمنان دو گروهند 29\r\nشأن آدم و ابليس و موسى و بلعم 29\r\nترس از خدا و سخن يحيى و ابليس 46\r\nسورهء - 56 - واقعه - آيهء :\r\nشرح و تفسير بسم اللّه\r\nگروه مردم در قيامت 1 تا 7\r\nمقربان و دستهء راست و چپ 58 تا 90\r\nسورهء - 57 - حديد - آيهء :\r\nآغاز و انجام همه خدا است 3\r\n* * * داستان فضيل و دزد 16\r\nهمه كارها به خواست خداست 22\r\nسورهء - 58 - مجادله - آيهء :\r\nمجادلهء زنى با شوهر خويش 1\r\n* * سخنان ذو النون و جوان‌مرد 7\r\nبرترى عالم بر عابد 11\r\n* سخنان على ( ع ) راجع به دانش 12\r\nسورهء - 59 - حشر - آيهء :\r\n* * سخنان شبلى به مريد 1\r\n* سخنان پيمبر دربارهء فقر 8\r\n* * بايزيد و عشق به خدا 9\r\n* * * داستان زاهد يهود و ابليس 16\r\nسورهء - 60 - ممتحنه - آيهء :\r\nشرح و تفسير بسم اللّه\r\nنداى حق به داود 1\r\n* سخنان پيمبر راجع به جهاد اكبر 1\r\nسورهء - 61 - صف - آيهء :\r\nمردمان يا گروه فضلند يا گروه عدل 1\r\nسورهء - 62 - جمعه - آيهء :\r\nشرح و تفسير بسم اللّه\r\n* * سخنان منصور حلاج راجع به زهد 1\r\nامّى بودن پيمبر اسلام 2\r\nثواب نماز جمعه 9\r\nسورهء - 63 - منافقون - آيهء :\r\nشرح و تفسير بسم اللّه\r\nحالت منافقان 1\r\nسورهء - 64 - تغابن - آيهء :\r\nشرح و تفسير بسم اللّه\r\nتسبيح و تقديس خداوند 1\r\nشيطان و مرد عارف 2\r\nكارها نه جبر است نه اختيار 16\r\nپرهيزكارى به قدر توانائى 19\r\nسورهء - 65 - طلاق - آيهء :\r\nشربت وصال و فراق 1\r\nاثر تقوى و توكل 2 و 3\r\nسورهء - 66 - تحريم - آيهء :\r\nاثر توبه و انابه و توبهء نصوح 8\r\nسورهء - 67 - ملك - آيهء :\r\nفلسفه زندگى و مرگ 2\r\nسورهء - 68 - قلم - آيهء :\r\nشرح و تفسير ( ن ) و قلم 1\r\n* مقام اخلاقى پيغمبر 4\r\nسورهء - 69 - حاقّه - آيهء :\r\n* سخن بزرگان دين راجع به قيامت 1\r\nسورهء - 70 - معارج - آيهء :\r\n* سخنان محمد ( ص ) و صبر ايوب و يعقوب و اسماعيل و سخن پيغمبر 5 و 6\r\nسورهء - 71 - نوح - آيهء :\r\nچگونگى دعوت نوح و محمد ( ص ) 1\r\nسورهء - 72 - جن - آيهء :\r\nايمان جن‌ها به اسلام 1\r\n* مناجات موسى با خداوند 1\r\n\r\n","description":"","footnote":"","page_name":" فهرست 6 ","page_number":18},
  {"content":"\r\n\r\nسورهء - 73 - مزمّل - آيهء :\r\n* مصطفى و چگونى نماز شب او 1\r\n* صبر و تحمل مصطفى ( ص ) 10\r\nسورهء - 74 - مدثّر - آيهء :\r\nشرح دعوت محمد به پيغام‌برى 1 و 2\r\nمعنى قرب به خداوند و خوف و رجاء 2 و 4\r\nسورهء - 75 - قيامت - آيهء :\r\nمقام نفس لوامه و مطمئنه 2\r\nسورهء - 76 - دهر - ( انسان ) آيهء :\r\n* * دهر و ابليس و معروف كرخى 1 و 6\r\nسورهء - 77 - مرسلات - آيهء :\r\nشرح و تفسير بسم اللّه\r\nسوگندهاى خداوند راجع به رستاخيز 1\r\n* * بايزيد و نداى حق 41\r\nسورهء - 78 - نباء - آيهء :\r\nنباء عظيم يا خبر قيامت 4\r\nعبد الملك مروان و معشوقه 3\r\nسورهء - 79 - نازعات - آيهء :\r\nدر صانع بنگر ، نه در صنع او 1\r\n* * سؤال عبد الملك از امام زاهد 6\r\nسورهء - 80 - عبس - آيهء :\r\nعتاب به پيمبر دربارهء درويش كور 1\r\nسورهء - 81 - تكوير - آيهء :\r\nشرح و تفسير بسم اللّه\r\nنقش ليلى براى مجنون ( بسم اللّه )\r\n* سخنان مصطفى و شبلى و موسى 1 و 7\r\nسورهء - 82 - انفطار - آيهء :\r\n* * سخنان يحيى و بو بكر رواق 6\r\nسورهء - 83 - مطففين - آيهء :\r\n* سخنان داود و پنج حكم و خصلت 1\r\nسورهء - 84 - انشقاق - آيهء :\r\nبشر حافى ( بسم اللّه ) و حسن بصرى 1\r\n* * سخنان بو سعيد ابو الخير و انصارى 1\r\nسخنان پير بو على سياه 6\r\nمقام مصطفى و معراج 19\r\nسورهء - 85 - بروج - آيهء :\r\nقمر در عقرب و اثر آن در جهان 1\r\n* * * داستان اصحاب اخدود 4\r\nسورهء - 86 - طارق - آيهء :\r\nرن پارسا ( بسم اللّه ) و زن روسبى 1\r\nسورهء - 87 - اعلى - آيهء :\r\nمزاياى نماز و زندگى آخرت 14 و 16\r\nسورهء - 88 - غاشيه - آيهء :\r\nگروه عدل و گروه فضل 8\r\nمقام و عظمت اسلام 21\r\nسورهء - 89 - فجر - آيهء :\r\nشرح و تفسير بسم اللّه\r\nسوگند به شب قدر و شبهاى مراسم حج 1 و 2\r\nنفس مطمئنه و نفس راضيه و مرضيه 27 و 28\r\nسورهء - 93 - ضحى - آيهء :\r\nپيغام خداوند توسط جبرئيل 5\r\n* سخنان حضرت صادق راجع به فاطمه ( ع )\r\nسورهء - 94 - انشراح - آيهء :\r\nشرح و تفسير بسم اللّه\r\nمعراج مصطفى و نداى حق 4\r\nسورهء - 95 - تين - آيهء :\r\nعالم انفس و احسن تقويم 1\r\nسورهء - 96 - اقرأ يا ( علق ) - آيهء :\r\nاثر اولين وحى به مصطفى 1\r\nسورهء - 97 - قدر - آيهء :\r\nشب قدر و شب عرفات 1 و 5\r\nسورهء - 98 - بيّنه - آيهء :\r\nشرح و تفسير بسم الله درباره جهود و ترسا و مسلمان 1 تا 4\r\nسورهء - 99 - زلزال - آيهء :\r\nچگونگى زلزلهء رستاخيز 1\r\nسزاى خوبى و بدى كارهاى آدمى 8\r\nسورهء - 101 - قارعه - آيهء :\r\nشرح و تفسير بسم اللّه\r\nنشانهء روز هولناك رستاخيز 1\r\nسورهء - 102 تكاثر - آيهء :\r\nشرح و تفسير بسم اللّه\r\nنعيم دنيا و سه ركن يقين 7 و 8\r\nسورهء - 103 - عصر - آيهء :\r\nشرح و تفسير بسم اللّه\r\nسوگند به زمان و زيان‌كارى آدمى 1\r\nسورهء - 104 - همزه - آيهء :\r\nشرح و تفسير بسم اللّه\r\nوصف كافران عرب و آتش حلاج 1 و 3\r\nسورهء - 105 - فيل - آيهء :\r\nشرح و تفسير بسم اللّه\r\n* * * داستان اصحاب فيل و هجوم ابرهه به مكه و هلاك سپاه او 1 و 3\r\nسورهء - 106 - قريش - آيهء :\r\nخواب رئيس قبيلهء قريش 1\r\nحاج بسوى مكه و حاج بسوى حق 1\r\nسورهء - 107 - ماعون - آيهء :\r\n* * سخنان شبلى و جنيد ( بسم الله )\r\n* * * داستان حبيب عجمى و كنيز 1\r\nورع خاص ورع عام 1\r\nسورهء - 108 - كوثر - آيهء :\r\nحوض كوثر و شب معراج ( بسم الله )\r\nسورهء - 109 - كافرون - آيهء :\r\nتوحيد معرفت و بىقرارى عيسى 1\r\nسورهء - 110 - نصر - آيهء :\r\nفتح مكه و خبر از وفات پيغمبر 1\r\n* * سخنان منصور حلاج و شبلى 1\r\nسورهء - 111 - تبّت - آيهء :\r\nشأن نزول آيه دربارهء عموى پيغمبر\r\nسورهء - 112 - اخلاص - آيهء :\r\nمعنى احد و صمد و شأن نزول 1 و 2\r\nسورهء - 113 - فلق - آيهء :\r\nراه مؤمنان و عارفان و تسليم و رضا 1\r\nسورهء - 114 - ناس - آيهء :\r\nتكريم آدمى و خاتمهء قرآن 1\r\n\r\n","description":"","footnote":"","page_name":" فهرست 7 ","page_number":19},
  {"content":"\r\n\r\n\r\nلغتهاى فارسى\r\nدر قرن پنجم هجرى آرد - آورد\r\nآزادى - سپاسگزارى\r\nافسوس - مسخره\r\nاوكندن - افكندن\r\nبند در - دربند\r\nبيوسيدن - اميد داشتن توقع داشتن\r\nپائيدن - نگاه داشتن\r\nپشتى داشتن - توكل كردن\r\nپاسيدن - همبسترى با زن كردن - لمس كردن\r\nتاوستن - ايستادگى كردن\r\nتاوش - تابش\r\nتاونده - سخت توانا\r\nتوىدرتوى - دوچندان\r\nدرواخ - تندرستى ، بهبودى\r\nدست بازداشتن - زن طلاق دادن\r\nستدن - گرفتن\r\nستردن - نابود و محو كردن\r\nستيهيدن - لج كردن\r\nسوريان - سود و زيان\r\nكاوين - مهر ، كابين\r\nكفتن ( بفتح ) - شكافتن و گرفتن\r\nگوشوان - نگاهبان\r\nگوشيدن - حفظ كردن\r\nفا او - با او\r\nواستادن - ايستادن ، درنگ كردن\r\nورايشان - برايشان\r\nياويدن - احاطه كردن\r\nيازيدن - كشيدن ، باليدن ، جنگ كردن\r\n\r\nمهم‌ترين آثار قلمى نگارنده :\r\n1 - صرف و نحو عربى\r\n2 - دستور و قرائت زبان فارسى ( 4 جلد )\r\n3 - لغت آموزگار\r\n4 - منطق آموزگار\r\n5 - ابا مسلم خراسانى ( ترجمه از عربى )\r\n6 - ملكهء اسلام ( شجرة الدر )\r\n7 - فلسفهء روحى : ( چاپ وزارت معارف )\r\n8 - زن در جامعه ( چاپ روزنامه اطلاعات )\r\n9 - اصلاحات اجتماعى : ( چاپ روزنامه اطلاعات )\r\n10 - عالم ارواح : ( چاپ روزنامه اطلاعات )\r\n11 - جهان روح و آفرينش\r\n12 - اصول تعليم و تربيت\r\n13 - آموزش و پرورش :\r\n( چاپ وزارت معارف )\r\n14 - فرهنگ آموزگار\r\n15 - چهارراه خداشناسى\r\n16 - دو راه به خانهء خدا\r\n17 - مقام زن در آفرينش\r\n18 - گلهاى بوستان سعدى :\r\n( چاپ وزارت فرهنگ و هنر )\r\n19 - خلاصهء تفسير ده جلدى كشف الاسرار\r\n20 - گلهاى باغ حافظ در دست تهيه است\r\n\r\n","description":"","footnote":"","page_name":" فهرست 8 ","page_number":20},
  {"content":"\r\n\r\n\r\nسورهء - 1 - فاتحه - مكّى - 7 آيه - جزو اوّل\r\n\r\n[ تفسير لفظى 
  ]\r\n1 -  بِسْمِ اللَّهِ الرَّحْمنِ الرَّحِيمِ  - بنام خداوند جهان‌دار بخشندهء مهربان .\r\n2 -  الْحَمْدُ لِلَّهِ رَبِّ الْعالَمِينَ  - ستايش نيكو و ثناى بسزا خداوند جهانيان راست .\r\n3 -  الرَّحْمنِ الرَّحِيمِ  - فراخ بخشايش مهربان .\r\n4 -  مالِكِ يَوْمِ الدِّينِ  - پادشاه روزشمار و پاداش .\r\n5 -  إِيَّاكَ نَعْبُدُ وَ إِيَّاكَ نَسْتَعِينُ  - تو را مىپرستيم و از تو يارى مىخواهيم .\r\n6 -  اهْدِنَا الصِّراطَ الْمُسْتَقِيمَ  - رهنمون باش ما را به راه راست و درست .\r\n7 -  صِراطَ الَّذِينَ أَنْعَمْتَ عَلَيْهِمْ  - راه كسانى كه نوازش كردى و بر آنها نيكوئى نمودى .\r\n غَيْرِ الْمَغْضُوبِ عَلَيْهِمْ وَ لَا الضَّالِّينَ  - نه راه جهودان خشم بر ايشان شده و نه راه ترسايان گم اندر راه !\r\n\r\nتفسير ادبى و عرفانى\r\n1 -  بِسْمِ اللَّهِ الرَّحْمنِ الرَّحِيمِ :  نزد اهل عرفان : ب ، بهار خدا و سين ، سناى خدا و ميم ، ملك خدا .\r\nنزد اهل معرفت : ب بهاى احديّت سين سناى صمديت ، ميم ملك الوهيت . بهاء او قديم ، سناء او كريم ، ملك او عظيم . بهاء او با جلال ، سناء او با جمال ، و ملك او بىزوال . بهاء او دلربا ، سناى او مهرفزا ، ملك او بىفناء .\r\n اى پيش‌رو از هرچه به خوبى است ، جلالت * اى دور شده آفت نقصان ، ز كمالت \r\n زهره به نشاط آيد چون يافت سماعت ! * خورشيد به رشك آيد چون ديد جمالت ؟ \r\nنزد اهل ذوق : - ب برّ با اولياء ، سين سرّ با اصفياء ، ميم منّت بر اهل ولاء ، ب برّ او با بندگان ، سين سرّ او با دوستان ، ميم منّت او بر مشتاقان . اگر نيكى او نبودى ، چه جاى تعبيهء سرّ او بودى ؟ و گر منّت او نبودى ، بنده را چه جاى وصل او بودى . و بر درگاه جلال او چه محل بودى ، گر مهر ازل نبودى بنده چگونه آشناى لم يزل بودى ؟\r\n آب و گل را زهرهء مهر تو كى بودى اگر * هم به لطف خودى نكردى در ازلشان اختيار \r\n مهر ذات تو است الهى دوستان را اعتقاد * ياد وصف تو است يا رب غمگنان را غمگسار \r\nدنيا بنام خدا خوش است و عقبى به عفو او و بهشت به ديدار او ، در دنيا اگرنه پيغام و نام خدا بودى ، بنده را چه جاى منزل بودى ، و در عقبى اگرنه عفو و كرمش بودى ، كار بنده مشكل بودى ، در بهشت اگرنه ديدار دل‌افروز او بودى شادى درويش به چه بودى ؟ خدايا به نشان تو بينندگانيم ، به شناخت تو زندگانيم ، به نام تو آبادانيم ، به ياد تو شادانيم ، به يافت تو نازانيم ، مست از جام مهر تو مائيم ، صيد عشق در دام تو مائيم .\r\n زنجير معنبر تو دام دل ما است * عنبر ز نسيم تو غلام دل ما است \r\n در عشق تو چون خطبه بنام دل ما است * گوئى كه همه جهان به كام دل ما است \r\n\r\n","description":"","footnote":"","page_name":" 1 ","page_number":21},
  {"content":"\r\n\r\nاسم  ( بِسْمِ اللَّهِ )  از سمت گرفته‌اند و سمت داغ ، يعنى گويندهء  بِسْمِ اللَّهِ  دارندهء آن رقم و نشان‌كردهء آن داغ است . حضرت رضا ( ع ) فرمود : وقتى بنده  بِسْمِ اللَّهِ *  مىگويد يعنى خداوندا داغ دارم و بدان شادم ، اما از بود خود به فريادم ، كريما بود مرا از پيش من برگير كه بود تو راست كند همهء كارم . خدايا بود تو چراغ معرفت بيفروخت پس روشنى دل من افزونى است ، گواهى تو ترجمانى من كرد پس نداء من افزونى است ، نزديكى تو چراغ و جد من بيفروخت پس همت من افزونى است . ارادهء تو كار من بساخت پس جهد من افزونى است ، خداوندا ، از بود خود چه ديدم ؟ مگر بلا و عنا ، و از بود تو چه رسيدم ؟ همه عطا و وفا !\r\nآغاز كتاب خدا بر نام اللّه و رحمن و رحيم ازآن‌جهت است كه همه معانى دران سه نام جمع است و آن معانى سه قسم است : قسمى جلال و هيبت و آن در نام اللّه است ، قسمى نعمت و تربيت و آن در نام رحمن است ، قسمى رحمت و مغفرت و آن در نام رحيم است !\r\nمعنى ديگر آنست كه دران زمان كه خداوند پيغمبر را به خلق فرستاد مردم سه گروه بودند : بت‌پرستان ، جهودان ، ترسايان ، گروه نخست نام آفريننده را اللّه مىدانستند و اين نام در ميان آنان مشهور بود ، گروه دوم نام او را رحمن مىدانستند و در تورات مذكور ، گروه سوم نام او را رحيم مىدانستند و نزد آنان در انجيل معروف است .\r\nاينكه آغاز به نام اللّه و بعد رحمن و سپس رحيم شده ، جهت آنست كه سرآغاز همه ، آفرينش است و بعد قدرت و پرورش و سپس رحمت و آمرزش ، يعنى كه به قدرت بيافريدم و به نعمت بپروريدم و به رحمت بيامرزيدم !\r\nپير طريقت گفت : خداوندا نام تو ما را جواز ، مهر تو ما را جهاز ، شناخت تو ما را امان ، و لطف تو ما را عيان ، خداوندا ، ضعيفان را پناهى ، قاصدان را بر سر راهى و مؤمنان را گواهى ، چه عزيز است آن كس را كه تو خواهى ؟ !\r\n2 -  الْحَمْدُ لِلَّهِ :  ستايش خداى مهربان ، كردگار روزىرسان ، يكتا در نام و نشان ، خداوندى كه ناجسته يابند ، نادر يافته شناسند و ناديده دوست دارند . قادر بىاحتيال ، قيّوم بىگشتن حال ، در ملك ايمن از زوال ، در ذات و صفات متعال ، لم يزل و لا يزال . موصوف به وصف جلال . عزت قرآن به عجز بندگان گواهى داد و به كمال جلال و تقدّس از ايشان نيابت كرد و خود را ثنا گفت و ستايش خود را به آنان بياموخت و به آن دستور داد و گرنه ياراى چه كسى باشد كه به چگونگى ستايش او پى برد ! اى سزاوار ثناء خويش و اى شكركنندهء عطاى خويش ، بنده به ذات خود از خدمت تو عاجز و به عقل خود از شناخت منّت تو عاجز و به توان خود از سزاى تو عاجز . كريما گرفتار آن دردم كه تو درمان آنى ، بندهء آن ثنايم كه تو سزاى آنى ، من در تو چه دانم كه تو خود دانى ، تو آنى كه تو خود گفتى . بدان كه حمد يا بر ديدار نعمت است يا بر ديدار منعم ، آنچه بر ديدار نعمت است :\r\nطاعت وى به كار بردن و شكر او را بر ميان بستن ، تا امروز در نعمت بيفزايد و فردا به بهشت رساند . و آنچه كه بر ديدار منعم است : زبان حال جوان‌مردى است كه او را شراب شوق دادند و با شرم او را با صاحب نعمت هم ديدار كردند تا از خود فانى شد ، ذكر حق شنيد ، چراغ آشنايى ديد ، اجابت لطف شنيد ، توقع دوستى ديد و به دوستى لم يزل رسيد .\r\nاين جوان‌مرد نخست نشانى يافت بيدل شد ، پس باريافت همه دل شد ؛ پس دوست ديد ، بر سر دل شد !\r\nپير طريقت گفت : دو گيتى در سر دوستى شد ، و دوستى در سر دوست ، اكنون نمىتوانم گفت كه او است !\r\n چشمى دارم همه پر از صورت دوست * با ديده مرا خوش است تا دوست در اوست \r\n از ديده و دوست فرق كردن نه نكو است * يا او است بجاى ديده يا ديده خود اوست ! \r\n\r\n","description":"","footnote":"","page_name":" 2 ","page_number":22},
  {"content":"\r\n\r\n رَبِّ الْعالَمِينَ  - : پروردگار جهانيان ، يكى را پرورش تن روزى و يكى را پرورش دل روزى ، يكى تن‌پرور به نعمت ، يكى دل‌پرور به ولىّ نعمت ، نعمت بهرهء كسى است كه از كوشش در خدمت فروگذار نكند ؛ طمع ديدار دوست صفت مردان است و پيروزى از آن بنده است كه دوست او را عيان است .\r\n اى منظر تو نظاره‌گاه همگان * پيش تو دراوفتاده راه همگان \r\n اى زهرهء شهرها و ماه همگان * حسن تو ببرد آب و جاه همگان \r\n3 -  الرَّحْمنِ الرَّحِيمِ  - : رحمن است كه راه مزدورى آسان كند ، رحيم است كه شمع دوستى در راه دوستان برافروزد ، مزدور هميشه رنجور و در آرزوى حور و قصور ، و دوست در بحر عيان غرقهء نور !\r\n روزى كه مرا وصل تو در چنگ آيد * از حال بهشتيان مرا ننگ آيد ! \r\nرحمن است كه قاصد آن را توفيق مجاهدت داد ، رحيم است كه واجد آن را تحقيق مشاهدت داد ، آن حال مريد است و اين حال مراد ، مريد به چراغ توفيق رفت به مشاهده رسيد ، مراد بشمع تحقيق رفت به معاينه رسيد ! زيرا طالب به دورى از خود به وى نزديك شود و به گم شدن از خود ، وى را آشنا گردد ، كه او نه از قاصدان دور است ، و نه از طالبان گم ، و نه از مريدان غايب !\r\n رحمتى كن بر دل خلق و برون آى از حجاب * تا شود كوته ز هفتاد و دو ملت داورى ! \r\n4 -  مالِكِ يَوْمِ الدِّينِ  - : اشارت است به دوام ملك احديّت و بقاء جبروت الهيّت ، هر ملكى روزى به آخر رسد و زوال پذيرد ولى ملك خداوند بر دوام است كه هرگز به سر نيايد و زوال نپذيرد ، در هر دو جهان هيچ چيز و هيچ‌كس از ملك او بيرون نيست و كسى را چون ملك وى ملك نه ! امروز  رَبِّ الْعالَمِينَ  است و فردا  مالِكِ يَوْمِ الدِّينِ  - در دو جهان ملك خدا راست بىشريك و بىانباز ، بىحاجت و بىنياز ! پس اختيار بنده از كجا است ؟ و آن را كه اختيار نيست حكم نيست .\r\nدين در اينجا به معنى شمار است و پاداش ، مىگويد مالك و متولى حساب بندگان منم ، تا كسى را بر عيبهاى آنان وقوف نيفتد كه شرمسار شوند ؟ هرچند حساب كردن نشانهء قهر است امّا پرده از روى كار برنگرفتن عين كرم است ، خداوند خواهد تا كرم نمايد پس از آنكه قهر راند ! اين است سنّت خداى عزّ و جلّ كه هرجا ضربت قهر زند مرهم كرم برنهد !\r\nپير طريقت گويد : فردا در موقف حساب اگر مرا نوائى بود و سخن را جائى بود گويم : بار خدا از همه چيز كه دارم در يكى نگاه كن ، نخست در سجودى كه هرگز جز تو كسى را از دل نخواست ، دوم تصديقى كه هرچه گفتى گفتم راست ، سوم چون نسيم كرمت برخاست ، دل و جان من جز تو را نخواست !\r\n جز خدمت روى تو ندارم هوسى * من بىتو نخواهم كه برآرم نفسى \r\n5 -  إِيَّاكَ نَعْبُدُ وَ إِيَّاكَ نَسْتَعِينُ  - : اشاره به دور كن عظيم آراستن دين است كه مدار روش دين‌داران به اين دو ركن است : نخست آراستن نفس به عبادت بىريا و طاعت بىنفاق و ديگرى پيراستن و پاك نگاه داشتن نفس از شرك و فساد و تكيه نكردن بر حول و قوت خود ، آراستن نفس اشارت است به آنچه مىبايد كرد در شرع و پيراستن اشارت است به آنچه مى نبايد كرد در شرع .  إِيَّاكَ نَعْبُدُ :  توحيد محض است كه خداوندى را خداى يگانه سزاوار ، چه او معبود بىهمتا و يگانهء يكتا است .  وَ إِيَّاكَ نَسْتَعِينُ  اشارت است به معرفت عارفان و اصل اين معرفت آنست\r\n\r\n","description":"","footnote":"","page_name":" 3 ","page_number":23},
  {"content":"\r\n\r\nكه حق جلّ جلاله را به هستى و يكتائى بشناسى ، سپس به توانائى و دانائى ، كه توحيد بناى اسلام است و معرفت بناى ايمان ، راه‌شناسى نخستين به ديدن تدبير صانع و ديگرى به ديدار حكمت او است ؟\r\nپير طريقت گفت - : از اينجا است كه عارف ، طلب از يافتن يافت نه يافتن از طلب ، و سبب از معنى يافت نه معنى از سبب ، مطيع طاعت از اخلاص يافت نه اخلاص از طاعت ، گناهكار را گناه از عذاب رسيد نه عذاب از گناه !\r\n6 -  اهْدِنَا الصِّراطَ الْمُسْتَقِيمَ  - : اين آيت عين عبادت است و مخّ طاعت ، چه دعا و سؤال و تضرّع و زارى مؤمنان ، طلب استقامت آنان در دين است ، مؤمنان مىگويند : بار خدايا راه خود بما بنما و آنگاه ما را بر آن روش‌دار و آنگاه از روش به كشش رسان . پس نمود راه به آنست كه خداوند آيات خود را نمايش داد ، روش آنست كه مرتبه به مرتبه مقرّر داشت ، كشش آنست كه او را نزديك خود خواست . مؤمنان در اين آيت ، نمايش و روش و كشش هر سه مىخواهند ، كه نه هركه راه ديد در راه برفت و نه هركه رفت به مقصد رسيد ، بسا كس كه شنيد و نديد و بسا كس كه ديد و نشناخت و بسا كس كه شناخت و نيافت !\r\n بسا پير مناجاتى كه از مركب فروماند * بسا يار خراباتى كه زين بر شير نر بندد ! \r\n7 -  صِراطَ الَّذِينَ أَنْعَمْتَ عَلَيْهِمْ  - : گفته‌اند اين راه و روش اصحاب كهف است كه مؤمنان گفتند :\r\nخداوندا ، راه خود بر ما بىما به سر بر ، چنان كه بر جوان‌مردان كهف تفضّل كردى و نواخت خود بر ايشان نهادى و گفتى در اين غار شويد و خوش بخسبيد كه ما خواب شما به عبادت جهانيان برگرفتيم . خداوندا ، ما را از آن نعمت و نواخت بهره كن و چنان كه بىايشان كارشان را به فضل خود به سر بردى ، كار ما هم بىما به سر بر ، كه هرچه ما كنيم بر ما تاوان بود و هرچه تو كنى ما را عزت دو جهان بود .\r\nپير طريقت گفت : - خدايا نمىتوانيم اين كار را بىتو به سر بريم ، نه زهرهء آن داريم كه از توبه سر بريم ، هرگه كه پنداريم رسيديم از حيرت شمار واگرديم ، خدايا ، كجا بازيابيم آن روز كه تو ما را بودى و ما نبوديم ، تا باز به آن روز رسيم ميان آتش و دوديم ! اگر به دو گيتى آن روز يابيم برسوديم ، ورنه بود خود را به نبود خود شنوديم .\r\n أَنْعَمْتَ عَلَيْهِمْ  - : به اسلام و سنّت درهم بست كه تا هر دو بهم نشنوند ، بنده را استقامت دين نبود ! كه اسلام بىسنّت نيست و هرچه نه با سنّت است آن دين حق نيست . از اينجا است كه پيغمبر گفت : گفتار نيك بسته به كردار نيك است و هر دو بسته به نيّت است و هر سه بسته به موافقت با سنّت است .\r\n غَيْرِ الْمَغْضُوبِ عَلَيْهِمْ وَ لَا الضَّالِّينَ  - : خداوندا ، ما را از آنان مگردان كه به خودشان بازگذاشتى تا به تيغ هجران خسته و به ميخ ردّ بسته شدند ، آرى چه بارى كشد حبل گسسته ؟ و چه به كار آيد كوشش نبايسته ؟\r\nدر بيگانگى زيسته ، امروز از راه بيفتاده و راه كج را راه راست پنداشته ، و اينان كسانى هستند كه كوشششان در زندگى دنيا به هدر رفته و گمان مىكنند كه كردارشان نيك است « 1 » .\r\n گفتم كه بر از اوج برين شد بختم * وز ملك نهاده چون سليمان تختم \r\n خود را چو به ميزان خرد برسنجم * از بنگه دونيان كم آمد رختم \r\nلطيفه - سورهء فاتحه را كليد بهشت دانند ، از آن رو كه درهاى بهشت هشت است و اين سوره هم هشت قسم است تا آن هشت قسم تحصيل نكنى و به آن معتقد نشوى اين درها بر تو گشوده نشود ! نخست : ( الحمد ) ياد ذات\r\n\r\n\r\n","description":"","footnote":"\r\n( 1 ) اشاره به اين آيه -  ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً . \r\n","page_name":" 4 ","page_number":24},
  {"content":"\r\n\r\nخداوند ، دوم  ( الرَّحْمنِ )  ذكر صفات او ، سوم  ( إِيَّاكَ نَعْبُدُ )  ذكر افعال او ، چهارم  ( إِيَّاكَ نَسْتَعِينُ )  ذكر معاد ، پنجم  ( اهْدِنَا )  ذكر تزكيهء نفس ، ششم  ( الصِّراطَ الْمُسْتَقِيمَ )  ذكر آراستن نفس به نيكيها ، هفتم  ( صِراطَ الَّذِينَ )  ذكر احوال دوستان و رضاى خداوند از آنان ، هشتم  ( غَيْرِ الْمَغْضُوبِ )  ذكر احوال بيگانگان و نارضائى خداوند از آنها . و هريك از اين هشت علم دريست از درهاى بهشت . پس هركس اين سوره را به اخلاص برخواند درب هشت بهشت به روى او باز شود ، امروز بهشت عرفان و فردا بهشت رضوان در جوار رحمن .\r\n\r\n( سورهء - 2 - بقره ( مدنى ) 286 - آيه - جزو اول )\r\n\r\n[ آيات 5 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ  - : بنام خداوند بخشندهء مهربان .\r\n1 -   الم   - : راز خداوند در قرآن است .\r\n2 -  ذلِكَ الْكِتابُ لا رَيْبَ فِيهِ هُدىً لِلْمُتَّقِينَ :  اين نامه‌ايست در آن شك نيست كه راهنماى پرهيزكاران است .\r\n3 -  الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ :  آنان كه به ناديده مىگروند و به هنگام ، نماز به‌پاى مىدارند و از آنچه ايشان را روزى داديم هزينه و بخش مىكنند .\r\n4 -  وَ الَّذِينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِالْآخِرَةِ هُمْ يُوقِنُونَ . \r\nآنان كه ايمان دارند به آنچه به تو فرستاده شده ( از قرآن و پيغام و فرمان ) و آنچه پيش از تو فرستاده شده ( از كتاب و صحيفه ) و به سراى جاودانى بىگمان مىگروند و يقين مىكنند :\r\n5 -  أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ :  آنان كه به اين صفتند به راهنمائى از خداوندند و بر پيروزى و رستگارى هستند .\r\n\r\n( تفسير ادبى و عرفانى )\r\n1 -   الم   - بدانكه خطاب به حروف مفرد ، سنّت و رويهء دوستان است كه در حقيقت رازى از دوستى به دوستى ديگر است بىآنكه رقيبى از آن آگاه شود « 1 » .\r\n زان گونه پيامها كه او پنهان داد * يك ذره به صد هزار جان نتوان داد ! \r\nدر صحيفهء دوستى نقش خطى است كه جز عاشقان ترجمهء آن نخوانند و در خلوت‌خانهء دوستى ميان دوستان رازى است كه جز عارفان ندانند و در نگارخانهء دوستى رنگى است از بىرنگى كه جز والهان و مشتاقان نه‌بينند !\r\n جمال چهره جانان اگر خواهى كه بينى تو * تو چشم سرت نابينا و چشم عقل بينا كن \r\nتا با موسى هزاران كلمه به هزاران لغت برفت ، با محمد ( ص ) در خلوت  ( أَوْ أَدْنى )  بر بساط انبساط اين راز\r\n\r\n\r\n","description":"","footnote":"\r\n( 1 ) مفسران راجع به رمز اول سوره‌ها باهم اختلاف دارند و محققان آن را از متشابهات قرآن دانند و مردم را بر فهم آن ناتوان بينند . بعضى گويند خداوند را در هر كتاب آسمانى سرى است و اين حروف در قرآن سر الهى است برخى ديگر آنها را نام سوره يا نام پيغمبر دانند مانند : طه و يس و بعضى آنها را سوگند خداوند به آن حروف دانند .\r\n","page_name":" 5 ","page_number":25},
  {"content":"\r\n\r\nبرفت ، آن كلمه‌ها با موسى در حجاب برفت و اين راز با محمد در عيان ، موسى سخن‌ها و خبرها شنيد ، گوينده نديد ، محمد راز را شنيد و در رازدار مىنگريد ، موسى به طلب نازيد كه در طلب بود ، محمد به دوست نازيد كه در حضرت بود ، موسى لذت مشاهده نيافته و ذوق آن ندانسته و از سمع و ذكر فراتر نشده بود ، محمد از حدّ سمع به نقطهء جمع رسيده بود ، جان در سر عيان شد و عيان از بيان دور !\r\n كسى كو را عيان بايد ، خبر پيشش و بال آيد * چو سازد با عيان خلوت ، كجا دل در خبر بندد ؟ \r\n  الم   ، نوازشى است به زبان اشارت كه با مهتر عالم رفت و به رمز الف و لام و ميم مىگويد : اى سيد ، از پردهء واسطهء جبرئيل يك دم درگذر تا صفت عشق ، نقاب تعزز فروگذارد و آن شگفتيهاى پنهانى و ذخيره‌هاى غيبى كه تو را ساخته است به تو بنمايد !\r\n جبرئيل آنجا گرت زحمت كند خونش بريز * خون‌بهاى جبرئيل از گنج رحمت بازده ! \r\nپير طريقت ، جمال اهل حقيقت ، شيخ انصارى در اين باب سخنى نغز مىگويد :\r\nالف - پيشواى حروف است و در ميان حروف معروف ، به ديگر حروف پيوند ندارد ، ولى ديگر حروف به الف پيوند دارد ، الف از همه حروف بىنياز است ، همه حروف را به الف نياز است ، الف اول و آخر يكى و راست است و يك رنگ و ديگر حرفها رنگارنگ و ناراست !\r\nپس هر حرفى از آن سه حرف چراغى است از نور اعظم افروخته ، آفتابى است از مشرق حقيقت طالع گشته و به آسمان غيرت ترقّى يافته ، صفات بشرى و كدورتهاى خلق ، حجاب آن نور است و تا حجاب برجا است ، طمع يافتن آن نور خطا است !\r\n عروس حضرت قرآن نقاب آنگه براندازد * كه دار الملك ايمان را مجرد يابد از غوغا ! \r\n2 -  ذلِكَ الْكِتابُ  - : اشارت است به اينكه خداوند ايمان و معرفت را بر دل مؤمنان نوشت و گفت بندهء من نقش ايمان در دلت نوشتم ، عطر دوستى من سرشتم ، فردوس از بهر تو نگاشتم ، دلت به نور معرفت آراستم ، شمع وصل من افروختم ، مهر مهر بر آن دل نهادم ، رقم عشق در ضميرت زدم ، در لوح همه وصف تو نوشتم و همه وصف خود نوشتم و وصف تو را كه در لوح نوشتم به جبرئيل ننمودم !\r\n هُدىً لِلْمُتَّقِينَ  - : اين قرآن ، راهنماى پرهيزكاران است و شفادهندهء ايمان‌داران ، آشنائى را سبب است ، روشنائى را مدد ! آئينهء چشمها ، چراغ دلها ، شفاى دردها ، نور ديدهء آشنايان ، بهار جان دوستان ، اندرز ترسندگان ، رحمت ايمان‌داران . چون دانى كه قرآن رهنماى متّقيان است ، پس نسب تقوى پيشه كن تا تو را در پردهء عصمت خود نگاه دارد كه فرداى رستاخيز همه نسبها بريده شود جز نسب تقوى ، هركس امروز به پناه تقوى شود فردا به جوار مولا رسد زيرا گرامىترين بندگان نزد خداوند پرهيزگارترين آنها است ، همچنان‌كه از خارستانى اگر گذر كردى جامه‌ها را جمع مىكنى و از آسيب خار مىپرهيزى .\r\n3 -  الَّذِينَ يُؤْمِنُونَ بِالْغَيْبِ :  « 1 » خداى ناديده را دوست دارند و به يگانگى او اقرار دهند و به يكتائى\r\n\r\n\r\n","description":"","footnote":"\r\n( 1 ) شيخ انصارى گويد : غيب بر سه گونه است : 1 - آنكه از چشم و از خرد هر دو پوشيده 2 - آنكه تنها از خرد پوشيده 3 - آنكه تنها از چشم پوشيده ، غيب اول راجع به خداوند است . غيب دوم راجع به صورتها و رنگها است كه از خرد پنهان ولى به چشم آشكار است . غيب سوم راجع به فرشتگان است كه از چشم پنهان ولى در خرد آشكار است .\r\n","page_name":" 6 ","page_number":26},
  {"content":"\r\n\r\nاو در ذات و صفات ايمان دارند و رسالت پيمبر او را بپذيرند و به راه او راست روند .\r\n وَ يُقِيمُونَ الصَّلاةَ  - : و مؤمنان نماز گزارند كه گوئى در خدا مىنگرند و با او راز و نياز مىكنند چنان كه پيمبر فرمود : خدا را پرستش كن مانند اينكه او را مىبينى و اگر او را نه‌بينى او تو را مىبيند .\r\nنيز فرمود : وقتى بندهء خدا به نماز مىايستد ميان چشمان خداوند است . چون به نماز ايستى كوشش كن تا انديشه با نماز داشته باشى و دل با راز پردازى و به ادب باشى و دل از نعمت برگردانى و قدر راز ولىنعمت بدانى كه دون همّت كسى است كه راز ولىنعمت يافته و دل به نعمت مشغول دارد .\r\n وَ مِمَّا رَزَقْناهُمْ يُنْفِقُونَ  - نعمتى كه مؤمنان را داديم و نواختى كه برايشان نهاديم به شكر آن نعمت و آن نوازش قيام كنند و بفرمان شرع ، درويشان را نوازند و با ايشان مواسات كنند و در گرفتن صدقه‌ها آنان را نايبان حق شناسند آرى اهل شريعت را اندكى صدقه دادن تبرّع است ولى اهل حقيقت هرچه دارند بذل كنند و نيز خود را مقصّر دانند !\r\nكسى از شبلى پرسيدن - : زكات 200 دينار چند دينار است ؟ گفت : از آن خود مىپرسى يا از آن من ؟ گفت :\r\nمگر زكات دادن من و تو فرق دارد ؟ گفت اگر تو دهى زكات آن پنج دينار است و اگر من دهم همهء دويست دينار است ! آنها كه زكات دادند گويند : بار خدايا به آنچه ما داديم از ما راضى و خشنود هستى ؟ ولى آنها كه تمام مال را دادند خداوند به آنان مىگويد از اين انفاق كه كردى از ما راضى هستى ؟ - ببين تفاوت ميان دو رضايت از كجا است تا به كجا !\r\n4 -  وَ الَّذِينَ يُؤْمِنُونَ بِما أُنْزِلَ إِلَيْكَ  - : اين آيه صفت متّقيان و اثبات ايمان ايشان است به قرآن و آنچه از آسمان فرود آمده ، از پيغام و نشان به زبان پيمبران كه خداوند آنان را بستود و به پسنديد و پذيرفت و هر شرفى و كرامتى كه امّتان گذشته را بود اينان را داد و بر آن بيفزود و هربار گرانى و سختى كه بر آنان بود از اينان فرونهاد آنان را روزگار عمل درازتر بود و اين امّت را مجال توبت بيشتر ، آنان را توبت وقتى بود و عقوبت ساعتى ولى گناهان اين امّت را مجال توبت تا وقت نزع است و عقوبت در مشيّت الهى است !\r\nمؤمنان حقيقى به روز رستاخيز اين‌چنين در يقين هستند كه پيمبر از يكى از آنان پرسيد : چگونه شب به روز آوردى ؟ گفت : با ايمان حق و حقيقى ، گوئى با اهل بهشت هستم ! و به عرش الهى نظر مىافكنم ! پيمبر فرمود :\r\nاين است درجهء عالى يقين !\r\n5 -  أُولئِكَ عَلى هُدىً  - : اين است پيروزى بزرگوار و مدح بسزا ! اين است دولت بىنهايت و كرامت بىعنايت ، در فراست بر اينان گشاده ، نظر عنايت به دلهايتان روان داشته ، چراغ هدايت در دلهاشان افروخته تا آنچه ديگران را غيب است اينان را آشكار ؟ و آنچه ديگران را خبر است ايشان را عيان باشد !\r\nپيرى را پرسيدند فراست چيست ؟ گفت : ارواحى در ملكوت اعلى در حركتند و بر معانى غيب آگاه مىشوند و از اسرار حق ، سخن مشاهده گويند نه سخن گمان .\r\nسرى : استاد شيخ جنيد - روزى او را گفت : مردمان را سخن‌گوى و ايشان را پند ده كه تو را وقت است جنيد گفت : خود را شايستهء اين كار نمىدانم و استحقاق آن را در خود نمىبينم ! تا آنكه شبى پيغمبر را خواب ديد كه وى را گفت مردمان را سخن‌گوى ! جنيد گفت من همان شب پيش از بامداد برخاستم و به خانه ( سرى ) رفتم در را كوبيدم\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nسرى بيامد و گفت : سخن ما را نپذيرفتى تا عاقبت به تو گفتند ! برو با مردم سخن‌گو ! روز ديگر جنيد در مسجد جامع بغداد بنشست و خبر در شهر افتاد كه جنيد سخن مىگويد - غلامى نصرانى ناشناس بيامد و از جنيد پرسيد : اينكه گفته‌اند از فراست مؤمن بپرهيزيد ، چه معنى دارد ؟ جنيد سر را بلند كرد و گفت : مسلمان شو كه وقت آن رسيده است پس غلام اسلام آورد !\r\nپس شما مردم با ايمان بنگريد و نيكو تأمل كنيد تا بر فراست امثال ( سرى ) و ( جنيد ) شك و گمان نبريد و اعتراض نكنيد كه گوهر آدمى بر مثال آينه است رنگ گرفته ، تا آن رنگ بر روى دارد هيچ صورت در او پديد نايد ، و چون صيقل دادى همه صورتها دران پيدا شود . و اين دل بندهء مؤمن تا كدورت گناهان بر آنست هيچ‌چيز در آن پيدا نيست و حالات غيبى در آن نمودن نگيرد و چون گناهان از آن زدوده شد ، رازهاى ملكوتى و اسرار غيبى در آن نمودن گيرد ! و اين خود مكاشفهء دل است ، و همچنان‌كه دل را مكاشفه است جان را معاينه است ، چه كه مكاشفه به خاستن عائقها است ميان دل و ميان حق و معاينه هم ديدارى است كه تا با دل است هنوز با خبر است و چون بجان رسيد به عيان رسد ! خواجه عبد اللّه انصارى - عالم طريقت و پيشواى اهل حقيقت ، به زبان كشف اين رمز را بيرون داده و مهر بيگانگى از آن برگرفته مىگويد : روز ازل ميان جان و دل قصّه‌اى برفت كه نه آدم و حوا بود نه آب و گل ، حق حاضر بود حقيقت حاصل ، دل پرسيد ، جان پاسخ داد ، دل را واسطه در ميان بود ولى جان را خبر عيان بود ، دل هزاران مسئله از هرجا و هر چيز پرسيد و جان همه را پاسخ داد ، در يك‌سو نه دل از پرسش سير شد و نه جان از پاسخ ، هرچه دل از خبر پرسيد جان از عيان گفت تا دل با عيان بازگشت و خبر را فرا آب داد !\r\nدل از جان پرسيد : وفا چيست ؟ گفت : عهد دوستى را درمان بستن ! پرسيد فنا و بقا چيست ؟ گفت : فنا از خودى خود برستن . و بقا به حق پيوستن .\r\nپرسيد : بيگانه و مزدور و آشنا كيست ؟ گفت : بيگانه آنكه رانده شده و مزدور آنكه در راه مانده شد .\r\nو آشنا آنكه خوانده شده .\r\nپرسيد : عيان و مهر و ناز چيست ؟ گفت : عيان رستاخيز است ، و مهر آتش خون‌آميز و ناز نياز را دست‌آويز دل گفت بيفزا ، جان گفت : عيان با بيان بدساز است و مهر با غيرت انباز ، و آنجا كه ناز است قصّه دراز است .\r\nدل گفت بيفزا ، جان گفت : عيان شرح نپذيرد ، و مهر خفته را به راز گيرد ، و نازندهء به دوست هرگز نميرد .\r\nدل از جان پرسيد : كس به خود به اين روز رسيد ؟ جان گفت : از حق پرسيدم ؟ فرمود : يافت من به عنايت است و پنداشتن كه به خود مىتوان به من رسيدن جنايت است .\r\nدر اينجا سخن ميان جان و دل به سر رسيد و حقّ سخن درگرفت و جان و دل شنوا شدند تا سخن عالى شد و جا از شنونده خالى ! اكنون نه دل از ناز دمى بياسايد ، و نه جان از لطف و عنايت ، دل در قبضهء كرم است و جان در كنف حرم ، نه از دل نشان پيدا و نه از جان اثر هويدا ! در هست و نيست كرم است و در عيان خبر ، و سرتاسر قصّهء جان و دل توحيد است و بس « 1 » .\r\n\r\n\r\n","description":"","footnote":"\r\n( 1 ) به ذوق اهل عرفان دل چهار گونه است : 1 - دل برهنه از علاقه‌ها كه در آن نورى افروخته و آن دل مؤمنان است . 2 - دل پوشيده از غلاف كه روى آن پرده‌اى پوشيده و آن دل كافران است 3 - دل كه در آغاز روشنى كمى داشت ولى تاريك شد و آن دل منافقان است . 4 - دل كه در آن هم ايمان است و هم نفاق و آن دل فاسقان است .\r\n","page_name":" 8 ","page_number":28},
  {"content":"\r\n\r\n\r\n[ آيات 12 - 6 
  ]\r\n\r\nتفسير لفظى\r\n6 -  إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ .  آنان كه كافر شدند به ايشان يكسان است كه آنان را بيم دهى و آگاه كنى و يا بيم نكنى در هر حال ايمان نخواهند آورد .\r\n7 -  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ  خداوند به دلهاى آنان مهر نهاد و بر گوش و چشمشان پرده‌ايست و آنان را عذابى است دردناك .\r\n8 -  وَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ  ، از مردمان كسانى هستند كه مىگويند ايمان آورديم به خدا و به روز رستاخيز ، درحالىكه آنها مؤمن نيستند !\r\n9 -  يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ  ، آنها ( به خيالشان ) خدا و ايمان‌داران را گول مىزنند درحالىكه خودشان را گول مىزنند و نمىدانند .\r\n10 -  فِي قُلُوبِهِمْ مَرَضٌ فَزادَهُمُ اللَّهُ مَرَضاً وَ لَهُمْ عَذابٌ أَلِيمٌ بِما كانُوا يَكْذِبُونَ .  در دلهاشان بيمارى است و خداوند بر بيمارى آنان افزود و آنها را عذابى دردنما و دردافزا است ( به سبب آنچه دروغ گفتند و پيمبر و پيام او را دروغ دانستند ؟\r\n11 -  وَ إِذا قِيلَ لَهُمْ لا تُفْسِدُوا فِي الْأَرْضِ قالُوا إِنَّما نَحْنُ مُصْلِحُونَ .  وقتى به ايشان گويند كه فساد و تباهى در زمين نكنيد در جواب گويند ما نيكوكار و سامان آوريم .\r\n12 -  أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ .  آگاه باشيد كه آنان خود مفسد و مفسده‌جو هستند و عاقبت آن را نمىفهمند و نمىدانند .\r\n\r\n( تفسير ادبى و عرفانى )\r\n6 -  إِنَّ الَّذِينَ كَفَرُوا . . .  - : از اول سوره تا اينجا اشاره به فضل و لطف خداوند است با آشنايان و دوستان و قهر و عدل با بيگانگان و دشمنان . خداوند را هم فضل است و هم عدل ، اگر عدل كند رواست و اگر فضل كند سزا است ولى نه هرچه در عدل روا است در فضل سزا است بلكه هرچه از فضل سزا است در عدل روا است .\r\nيكى را به فضل بخواند و حكم او را است ، يكى را به عدل براند و خواست و ارادهء او را است ، نيك آن است كه فضل بر عدل سالار است و عدل در دست فضل گرفتار ، عدل پيش فضل خاموش و فضل را حلقهء وصال در گوش ، نه‌بينى كه عدل با فضل همراه است و شاد آن كس كه فضل او را پناگاه است ! ثمرهء فضل سعادت و پيروزى است و نتيجه عدل شقاوت و بيگانگى ، هر دو كارى رفته و بوده و حكمى است ازلى و كارى انداخته و از آن پرداخته !\r\nپير طريقت گفت : خدايا از آنچه نخواستى چه آيد ؟ و آن را كه نخواندى كى آيد ؟ ناكشته را از آب چيست ؟\r\nو نابايسته را جواب چه ؟ تلخ را چه سود گرش آب خوش در جوار است ، و خار را چه حاصل ؟ كورا بوى گل در كنار است ، قسمتى رفته ، نفزوده و نه كاسته ، چه توان كرد ؟ داور اعلى چنين خواست ، شيطان در أفق بالا زيسته و هزاران عبادت ورزيده ، چه سود داشت كه نبود بايسته !\r\n\r\n\r\n","description":"","footnote":"\r\nحضرت رسول فرمود : ايمان افراد به زبان است كه نگاهدارندهء جان و مال است و تصديق به جنان كه معرفت دل است و عمل به اركان كه كردار به ظاهر است .\r\n","page_name":" 9 ","page_number":29},
  {"content":"\r\n\r\n گفتم چو دلم با تو قرين خواهد بود * مستوجب شكر و آفرين خواهد بود \r\n بالله كه گمان نبردم اى جان جهان * كاميد مرا نتيجه اين خواهد بود \r\n7 -  خَتَمَ اللَّهُ عَلى قُلُوبِهِمْ . .  - : يكى را مهر بيگانگى بر دل نهادند تا در كفر بماند ، يكى را مهر سرگردانى بر دل نهادند تا در فترت بماند ، آن بيگانه است رانده و راه گم كرده و اين بيچاره در راه مانده و به غير دوست از دوست وامانده !\r\n بهر چ از راه بازافتى ، چه كفر آن حرف و چه ايمان * بهر چ از دوست وامانى ، چه زشت آن نقش و چه زيبا \r\nنه هركه از كفر برست به حق پيوست ، وى آن كسى است كه از خود برست ، چه او كه از كفر برست به آشنائى رسيد ، و او كه از خود برست به دوستى رسيد و از دوستى تا آشنائى هزار منزل است و از دوستى تا به دوست هزاران وادى !\r\n8 -  وَ مِنَ النَّاسِ مَنْ يَقُولُ آمَنَّا . .  : - ابن قصّهء منافقان و راز نفاق آنان است كه از دو راه به شرف پيمبر باز مىگردد ، يكى از روى غيرت و ديگرى از روى رحمت و خداوند او را به حكم غيرت در پردهء عصمت خويش گرفت و نفاق منافقان را نقاب جمال وى ساخت وز عالمان در حجاب شد تا كسى او را به حقيقت نشناخت و چنان‌كه بود او را به كس ننمود ، و اگرنه نفاق منافقان نقاب آن طلعت بودى ، مردم همه خاك در نور غيب انداختى و اگرنه شعاع از جمال به آدميان بيش از آن كردى كه جمال عيسى با قوم او كرد تا او را پسر خدا خواند ! همه خلق عالم زنّار شرك كشيدى ولى آن لطف و رحمت مهتر همه عالم بود كه خداوند فرمود : ما تو را نفرستاديم جز رحمت براى آدميان .\r\n9 -  يُخادِعُونَ اللَّهَ وَ الَّذِينَ آمَنُوا . . .  خود كردند و خون خويش بدست خود ريختند و داغ حسرت بر جان خويش نهادند كه قصد فريب حق داشتند و سرانجام آن كار نشناختند ! به بينيد شوخى آدمى را چه پايان است ، ولى شرمى او را چه كران است ؟ تقصير را روى باشد و شوخى را روى نه ! تقصير از ضعف است در خلقت آدمى ، و شوخى ستيز است و ستيز نشان بيگانگى !\r\n10 -  فِي قُلُوبِهِمْ مَرَضٌ فَزادَهُمُ اللَّهُ مَرَضاً . .  : - اين است بيمارى كه آن را كران نه ! و اين است دردى كه آن را درمان نه ! و اين است شبى كه آن را بام نه ، زارتر از روز منافق روز كيست ؟ كه از ازل تا ابد در بيگانگى زيست ! امروز در عذاب نهانى و فردا در حسرت جاودانى !\r\n\r\n[ آيات 20 - 13 
  ]\r\n\r\n( تفسير لفظى )\r\n13 -  وَ إِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَ لكِنْ لا يَعْلَمُونَ  : - چون به ايشان گفته شود كه ايمان آوريد چنان كه مردم گرويدند ، مىگويند آيا ما با شما بگرويم چنان كه سبك‌ساران و سبك‌خردان ايمان آوردند ؟ - آگاه باشيد آنان خود نازيركان و سبك‌خردان و سفيهانند !\r\n14 -  وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ  : - چون مؤمنان را بينند گويند كه ما ايمان آورديم و چون با سالاران خود رسند و از مؤمنان\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nخالى باشند مىگويند ما با شما هستيم همانا ما آنان را استهزا مىكنيم و بر آنها افسون‌گرانيم !\r\n15 -  اللَّهُ يَسْتَهْزِئُ بِهِمْ وَ يَمُدُّهُمْ فِي طُغْيانِهِمْ يَعْمَهُونَ  : - خداوند مر ايشان را افسون كند و فرومىگذارد آنان را تا در گزاف و طغيان خود سرگشته و حيران باشند !\r\n16 -  أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ . \r\nاين‌ها همانها هستند كه گمراهى را خريدند و راست راهى را بفروختند و بازرگانى آنان سودمند نيامد و راست راه نبودند !\r\n17 -  مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ لا يُبْصِرُونَ  : - صفت ايشان چون صفت كسى است كه آتشى در هامون افروخت چون گرداگرد او روشن شد خداوند روشنائى آنها ببرد و ايشان را در تاريكها واگذاشت كه هيچ نمىبينند !\r\n18 -  صُمٌّ بُكْمٌ عُمْيٌ فَهُمْ لا يَرْجِعُونَ  : - اينان كران ، گنگان ، كورانند كه از كفر باز نمىگردند !\r\n19 -  أَوْ كَصَيِّبٍ مِنَ السَّماءِ فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحِيطٌ بِالْكافِرِينَ  : - يا چون باران سختى هستند از آسمان كه در آن تاريكها و تندر و درخش است و آنان انگشتهاى خود را در گوش كنند از بيم صاعقه كه به ايشان رسد ! و از ترس مرگ ، و خداوند بر كافران محيط و تاونده است .\r\n20 -  يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا وَ لَوْ شاءَ اللَّهُ لَذَهَبَ بِسَمْعِهِمْ وَ أَبْصارِهِمْ إِنَّ اللَّهَ عَلى كُلِّ شَيْءٍ قَدِيرٌ  : - نزديك است برق درخشنده ديده‌هاى ايشان را بربايد همين‌كه آنان را جاى روشن كند در آن راه مىروند و چون بر آنها تاريك كند بر پاى بمانند و اگر خداوند بخواهد ، شنوائى و بينائى آنان را ببرد ، به درستى كه خداوند بر هر أمرى توانا است .\r\n\r\n( تفسير ادبى و عرفانى )\r\n13 -  وَ إِذا قِيلَ لَهُمْ . . .  - اى خداوند كريم اى كردگار حكيم ، اى در وعدهء راست و در عدل پاك و در فضل تمام و در مهر قديم ، آنچه مىخواهى مىنمائى و چنان كه خواهى مىآرائى ، هريك را نامى و در دل هريك از تو نشانى ، رقم شايستگى بر قومى و داغ نبايستگى بر قومى ديگر ، شايسته را از راه تفضّل درآورده و ناشايسته را در كوى عدل رانده ، فضل و لطف ، ازلى و قهر و عدل ، سرمدى است آن يك نصيب مخلصان و اين يكى بهرهء منافقان !\r\nپير طريقت مىگويد : آه از قسمتى كه پيش از من رفته ، فغان از گفتارى كه خودرائى گفته ، چه سود ارشاد بوم يا آشفته ! ترسان از آنم كه قادر متعال در ازل چه گفته . . . » منافقان كه در زير هدم و فشار عدل افتادند خويشتن را خود پسنديدند و نيك نامى بر خود نهادند و مخلصان و صحابهء رسول خدا را سفهاء خواندند ، خداوند به كرم خود نيابت بداشت و ايشان را جواب گفت كه سفيهان نه ايشانند . آرى هركه خويشتن را نبود ، خدا وى را بود ، هركس فرمان‌بردار خدايست خدا به او پيوست ، خداوند محمّد را گفت : تو دوست مائى ، پسنديدهء مائى ، تو را چه زيان كه ايشان تو را نه پسندند ، تو را آن بايد كه منت به پسندم ، دوست دوست‌پسند بايد نه شهرپسند !\r\n14 -  وَ إِذا لَقُوا الَّذِينَ آمَنُوا . . .  - منافقان خواستند جمع ميان صحبت مسلمانان و عشرت كافران كنند و مىخواهند هم از شما ايمن باشند هم از ايشان ، اكنون نه از شما ايمن هستند نه از ايشان .\r\n\r\n","description":"","footnote":"","page_name":" 11 ","page_number":31},
  {"content":"\r\n\r\n مهر خود و يار مهربانت نرسد * آن خواه گر آنى و گر آنت نرسد \r\nارادت و عادت باهم نسازند ، تاريكى شب و روشنائى روز باهم جمع نشوند ، در يك دل دو دوستى نگنجد .\r\nمنافقان مؤمنان را استهزا مىكردند و جز آنكه در دل داشتند بر زبان مىآوردند و با ديوان خود يكى شدند تا بر گروندگان كيدها ساختند و در آن حال ايشان را عذاب درنگرفت ، نه از نتوانستن خداى قهار بود ! چون خداوند زودگيرنده و شتابنده نيست ، كه شتابندهء به عذاب ، كسى باشد كه از فوت آن ترسد ! و خداوند كه هميشه بر همه چيز توانا و با هر تاونده كاونده است ، به او هيچ چيز درنگذرد و از او فوت نشود !\r\nفرعون چهارصد سال دعوى خدائى كرد و سر از بندگى بيرون برد ، خداوند او را در آن شوخى و سركشى فرا گذاشت و عذاب نفرستاد ، نه آنكه با وى مىنتوانست يا در كشور مىدربايست ! - نه ! لكن خداوند بزرگوار ، صبور و بردبار ، ازآن‌رو بود كه به گناه زود نگرفت و موسى را پيغام‌بر ، بر او ساخت و گفت اى موسى : رسالت مرا انجام ده كه تو چشم و گوش منى و با تو دست من و يارى من است ، برو بسوى مرد ضعيف و ناتوان ، بگو : نعمت من تو را مغرور كرد و دنيا تو را فريب داد پنداشتى كه از مكر من ايمن هستى كه حق مرا نشناختى و خدائى مرا منكر شدى آخر به كيفر خواهى رسيد !\r\n17 -  مَثَلُهُمْ كَمَثَلِ الَّذِي اسْتَوْقَدَ ناراً . . .  - اين مثل كسى است كه در آغاز كار ، حالى نيكو دارد و وقتى آرميده ، تن بر خدمت داشته ، دل با صحبت پرداخته ، روزى چند در اين روشنائى رفته و عمرى به سر آورده ، ناگاه دست قدرت از كمين‌گاه غيب درآيد و او را در ربايد و آن روشنائى ارادت به تاريكى آز بدل شود و دربند علاقهء دنيا چنان شود كه از آن رهائى نيابد ، روزگارى در طلب جيفهء دنيا و زينت آن به سر آرد و روا و ناروا گرد هم آرد و آلودهء ستمها و بيدادها شود و همين‌كه كار دنيا راست ساخت و دل بدان باخت ، بريد مرگ ، كمين‌گاه مكر برگشاد ، كه هان رخت بردار نه جاى نشستن است و نه وقت آرميدن ، مسكين بينوا آهى سرد از دل پردرد برمىكشد و اشك گرم از ديده همىبارد و به روزگار خود حسرت همىخورد و به زبان حال اين نوحه كند كه :\r\n گلها كه من از باغ وصالت چيدم * درها كه من از نوش لبت دزديدم \r\n آن گل همه خار گشت در ديدهء من * وان در همه از ديده فروباريدم \r\nاين است كه خداوند فرمود :  فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ . . .  لكن صاحب‌دلى بايد كه رازهاى قرآن به گوش دل بشنود و بداند و با ديدهء سر حقايق آن را بيند و بشناسد ، اما آنان كه نه گوش دل دارند تا حق شنوند ، نه زبان حال تا با حق مناجات كنند ، نه ديدهء سر تا حقيقت حق بينند ، چگونه به راه راست روند و سخن حق پيروى كنند ؟\r\n\r\n[ آيات 25 - 21 
  ]\r\n\r\n( تفسير لفظى )\r\n21 -  يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ . \r\nاى مردم خداى خويش را بپرستيد و او را بندگى كنيد ، خدائى كه شما را و آنان كه پيش از شما بودند آفريد ، تا مگر از خشم خداوند در امان باشيد و از عذاب او بپرهيزيد .\r\n22 -  الَّذِي جَعَلَ لَكُمُ الْأَرْضَ فِراشاً وَ السَّماءَ بِناءً وَ أَنْزَلَ مِنَ السَّماءِ ماءً فَأَخْرَجَ \r\n\r\n","description":"","footnote":"","page_name":" 12 ","page_number":32},
  {"content":"\r\n\r\n بِهِ مِنَ الثَّمَراتِ رِزْقاً لَكُمْ فَلا تَجْعَلُوا لِلَّهِ أَنْداداً وَ أَنْتُمْ تَعْلَمُونَ .  آن خدائى كه اين زمين را براى شما فرشى گسترده و آسمان را بنائى بلند برداشته و فروفرستاد از آسمان آب تا ميوه‌هاى گوناگون روزى شما بيرون آورد ، پس خداى را همتا مگوئيد و براى او انباز نسازيد .\r\n23 -  وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ .  اگر شما در شوردلى و گمان و ترديد هستيد از آنچه ما فروفرستاديم به بندهء خويش از پيغامها ، يك سوره مانند آن بياوريد و آنها را كه خدا مىدانيد به گواهى جز خداى حقيقى و يگانه بخوانيد ، اگر راست مىگوئيد و توانائى داريد ؟ !\r\n24 -  فَإِنْ لَمْ تَفْعَلُوا وَ لَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ .  اگر نكنيد و نتوانيد و هرگز نخواهيد توانست ، پس بپرهيزيد از آن آتشى كه هيزم و آتش‌گراى آن مردمان و سنگها هستند كه آماده شده است براى ناگرويدگان .\r\n25 -  وَ بَشِّرِ الَّذِينَ آمَنُوا وَ عَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً ، قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً وَ لَهُمْ فِيها أَزْواجٌ مُطَهَّرَةٌ وَ هُمْ فِيها خالِدُونَ .  و بشارت ده آنهائى كه ايمان آوردند و كارهاى نيك انجام دادند ، به اينكه در آخرت ايشان را بهشتها است كه از زير درختان آن آبها روان است و هرگاه كه ايشان را از ميوه‌هاى بهشتى روزى دهند گويند اين ميوه‌ايست كه بما از پيش روزى داده بودند ، و براى آنها ميوه‌ها آرند مانند ميوه‌هاى دنيا ، و آنان راست در بهشت جفتهاى پاك و پاكيزه و ايشان در آن سراى جاودانند .\r\n\r\n( تفسير ادبى و عرفانى )\r\n21 -  يا أَيُّهَا النَّاسُ اعْبُدُوا رَبَّكُمُ . . .  - اين است خطاب خطير و نظام بىنظير ، سخنى پرآفرين و بر دلها شيرين ، كه جان را پيغام است و دل را آرامش و زبان را پرورش ، فرمان بزرگوار از خداى نامدار به لطف خويش به سزاى كرم خويش ، كه اى بندگان مرا بپرستيد و مرا خوانيد و مرا دانيد كه آفريدگار منم و كردگار بنده‌نواز آمرزگار منم ، مرا پرستيد كه جز من پرستيده‌اى نيست و مرا بخوانيد كه جز من جواب‌گوئى نيست ، آفريدگار منم ، چرا ديگران را مىپرستيد ؟ بخشنده منم چون است كه از ديگران چشم‌داشت داريد ؟\r\nلطيفه : يكى از صحابه از رسول اكرم پرسيد : سه شرط براى خدايت و براى خودت و براى يارانت شرح ده ، حضرت فرمود : شرط براى خدا آنست كه او را بپرستيد و به او شرك نياوريد ، و شرط براى خودم آنكه از آنچه خودتان و فرزندانتان را از آن منع مىكنيد براى منهم منع كنيد و شرط براى يارانم برادرى و برابرى ميان همه آنان است ! صحابى پرسيد اين‌ها همه براى شما پس براى ما چيست ؟ فرمود براى شما بهشت !\r\nعلت اينكه اينجا خداوند فرمود : پروردگار را بپرستيد و در جاى ديگر فرمود : خداى را بپرستيد آنست كه در اينجا خطاب به عامهء مردم كه عبادت ايشان بر ديدار نعمت و بواسطهء تربيت است ولى آنجا خطاب به خاصه است كه عبادت ايشان بر ديدار منعم و بىواسطهء تربيت و بىحظّ بشريّت است ! همان گونه كه يك جا فرمود : اى مردم پروردگارتان را بپرهيزيد و جاى ديگر فرمود خدايتان را بپرهيزيد ، چه خطاب اوّل تعميم و خطاب دوّم\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nتخصيص دارد كه آن بهشتيان راست و اين حضرتيان را ! ازاين‌رو بود كه جنيد روزى در ميان مردم بغداد ظاهر شد و گفت : اين‌ها مشتى بهشتىاند ولى حضرتيان قومى ديگرند .\r\nو اينكه در آخر فرمود :  لَعَلَّكُمْ تَتَّقُونَ  آگاهى است كه پرستش خداوند ، بنده را به تقوى و از تقوى به دوستى حق و از دوستى حق به پيروزى جاودانه برساند . ازاين‌رو در جاى ديگر فرمود : خدا را تقوى داشته باشيد به اميد اينكه رستگار شويد و جاى ديگر فرمود : كار نيك كنيد شايد رستگار شويد .\r\n22 - پس آنگاه شگفتيهاى زمين و آسمان و پديده‌هاى آنها را دليل بر خداوندى و گواهى بر آفريدگارى و يكتائى و دانائى و توانائى خود دانست ، كه آسمانها بدون ستون و تكيه‌گاه بر پا داشت و روشنائى روز را از شب ديجور برآورد و تاريكى شب را از روشنائى روز پديد كرد ، ازين عجب‌تر آنكه روشنائى دانائى را در نقطهء خون سياه دل نهاد و روشنائى بينائى را در نقطهء سياهى چشم نهاد تا بدانى كه اين روز روشن نشان عهد دولت است و آن شب تاريك مثال روزگار محنت در حقيقت مىگويد : اى كسانى كه در روشنائى روز دل آرام داريد ، ايمن مباشيد كه تاريكى شب محنت بر اثر است ، همچنين است احوال دل ، گهى در شب قبض و گاه در روز بسط ، اندر شب قبض هيبت و دهشت ! و با روز بسط نعمت و رحمت ! در حين قبض ، حالت بنده همه زاريدن است و خواهش از دل ريش ، و در حال بسط همه نازيدن است و آرامش در پيش !\r\nپير طريقت گفت : خدايا گر زارم در تو زاريدن خوش است ، ور نازم به تو نازيدن خوش است خداوندا شاد بدانم كه بر درگاه تو مىزارم ، به اميد آنكه روزى در ميدان فضيلت به تو نازم ، يك نظر در من نگرى و دو گيتى به آب اندازم .\r\nلطيفه : ارباب حقايق اين آيه را چنين تفسير كنند كه زمين رمز تن است و آسمان رمز عقل و آب رمز علم است كه بواسطهء عقل حاصل شود و ثمره‌ها كردار نيكو است كه بنده به مقتضاى دانش خود عمل كند آنگاه مىگويد به چنين خدائى انباز نورزيد ، و در پرستش او ديگرى را شريك نكنيد ؟\r\n23 -  وَ إِنْ كُنْتُمْ فِي رَيْبٍ   فَأْتُوا بِسُورَةٍ . . .  آيهء نخست در اثبات توحيد و حجّت بر مشركان عرب و اين آيت در اثبات نبوّت است و حجّت بر اهل كتاب و ذمّت ، و كلمهء شهادت مشتمل است به اثبات توحيد و نبوّت هر دو كه تا بهر تو خستو نشود در دايرهء اسلام در نيايد و اثبات نبوّت به اين است كه گفتار او را كلام حق دانى و كردار او را رهبر خودگيرى ، سخنان او وحى حق و بيان او راه حق و حكم او دين حق است ، و وجود او و بلاغ او در حال حيات يا ممات ، محبّت حق است ! چه آدم هنوز در پردهء آب و گل بود كه راز فطرت محمد بر درگاه عزت كمر بسته بود و نظر لطف حق بجان وى پيوسته و سخن : من پيغمبر بودم درحالىكه آدم ميان آب و گل بود اشاره به همين معنى است و نشر بساط عزّت قرآن از طىّ قدس خويش براى آنست كه نامحرم را دست ردّ بر سينه زند و سوختهء عشق را نقاب جمال فروگشايد !\r\n به بينى بىنقاب آنگه جمال چهرهء قرآن * چو قرآن روى بنمايد زبان ذكر گويا كن ! \r\n25 -  وَ بَشِّرِ الَّذِينَ آمَنُوا . . .  - : اين آيت نواخت دوستان است و اميد دادن ايشان به ناز و نعمت جاودان و ترغيب مؤمنان بر طاعت و طلب زيادتى نعمت ، و آيت پيش تحذير بيگانگان است از شور دل و شرك زبان ، و بيم دادن آنان از آتش عقوبت ، و مؤمن آنست كه چون آيت اول بشنود بترسد و بىآرام شود و از عذاب دوزخ بينديشد\r\n\r\n","description":"","footnote":"","page_name":" 14 ","page_number":34},
  {"content":"\r\n\r\nو چون آيت دوم شنود شاد شود و دل در نبندد و اميد قوى كند و آرامش در دل آرد و خداوند هر دو كس را بستود ، آن ترسنده و اين آراميده ، ترسنده را مىگويد : هرگاه ياد خدا شود دلهاى مؤمنان بيمناك مىشود و آرميده را گويد :\r\nدل مؤمنان به ياد خدا آرام و آسوده مىگردد . و سنّت خداى كريم آنست كه هرجا آيت خوف فرستد و بندگان را بترساند از پى آن آيت رجاء و رحمت فروفرستد و دل آنان را آرام كند تا نوميد نشوند !\r\nاين آيت اشارت است به اينكه هركه امروز در ميدان خدمت است بشارتش باد كه فردا در مجمع روح و ريحان است و نه هركه به بهشت رضوان رسيد به كرامت روح و ريحان رسد ! كه بهشت رضوان غايت نزهت متعبّدان است و روح و ريحان قبلهء جان محبّان ! بهشت رضوان ، عليّين و دارالسّلام است و روح و ريحان در حضرت احديّت تحفهء جان عاشقان است ، هركس حركات پاس دارد به بهشت رضوان رسد و هركس انفاس را پاس دارد به روح و ريحان رسد !\r\nاين روح و ريحان چون بارى از عالم غيب درآيد كه آن را بار فضل و فضيلت گويند و آن ابرى فراهم آرد كه آن را ابر برّ گويند و از ان بارانى بيارد كه آن را باران لطف گويند و از آن باران سيلى آيد كه آن را سيل مهر نامند !\r\n سيلى بايد كه هر دو عالم ببرد * تا نيز كسى غمان عالم نخورد \r\nآن سيل مهر ، بر نهاد آب و خاك گمارند تا نه از آب نشان ماند و نه از خاك خبر ! نه از بشريّت نام ماند و نه از انسانيّت اثر ! هر شغل خاست از آب و گل خاست و هر شور كه آمد از انسانيّت آمد ، هر دو بگذار تا به نيستى رسى و از نيستى برگذر تا به روح و ريحان رسى ؟\r\n ديديم نهان گيتى و أصل جهان * از علت و عار برگذشتيم آسان \r\n آن نور سيه زلا نقط برتر دان * زان نيز گذشتيم نه اين ماند و نه آن ! \r\n\r\n[ آيات 29 - 26 
  ]\r\n\r\n( تفسير لفظى )\r\n26 -  إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا فَيَقُولُونَ ما ذا أَرادَ اللَّهُ بِهذا مَثَلًا يُضِلُّ بِهِ كَثِيراً وَ يَهْدِي بِهِ كَثِيراً وَ ما يُضِلُّ بِهِ إِلَّا الْفاسِقِينَ .  خداوند شرم نكند از اينكه مثلى زند هرجا باشد از پشه يا چيزى بالاتر از آن ، پس آنان كه ايمان آوردند مىدانند كه اين مثل بر معيار حكمت و راست از سوى خداوند است ، امّا آنها كه كافر شدند مىگويند خداوند از اين مثل چه اراده كرده ؟ كه جمعى را گمراه و گروهى را راهنمائى مىكند ؟ درصورتىكه به اين مثلها گمراه نشوند مگر مردم بدكار و فاسق !\r\n27 -  الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ هُمُ الْخاسِرُونَ .  كسانى كه عهد خدا را مىشكنند پس از بستن پيمان ، و آنچه را كه امر به پيوند آن شده مىبرند و در زمين فساد و تباهى مىكنند ، ايشان همان زيان‌كارانند .\r\n28 -  كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ .  چگونه به خداوند كافر مىشوند درحالىكه شما نطفه‌هاى مرده بوديد و شما را زنده كرد پس ميراند شما را و باز دوباره زنده كرد و همهء شماها بوى باز مىگرديد .\r\n\r\n","description":"","footnote":"","page_name":" 15 ","page_number":35},
  {"content":"\r\n\r\n29 -  هُوَ الَّذِي خَلَقَ لَكُمْ ما فِي الْأَرْضِ جَمِيعاً ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ وَ هُوَ بِكُلِّ شَيْءٍ عَلِيمٌ .  او خداوندى است كه براى شما آفريد آنچه در زمين است پس از ان آهنگ بالا كرد و آنها را هفت آسمان راست كرد و او است كه بهر چيزى دانا است .\r\n\r\n( تفسير ادبى و عرفانى )\r\n26 -  إِنَّ اللَّهَ لا يَسْتَحْيِي أَنْ يَضْرِبَ . . . :  بدانكه خداى عزّ و جلّ را نامهاى بزرگوار است و صفتهاى پاك ، نامهاى نيكو و صفات پسنديده ، نامهاى ازلى و صفتهاى سرمدى ، خود را به آن صفتها بستود و در پيغامها و نامه‌هاى خويش آن صفتها و نامها را به مردم وانمود ، از جملهء آن صفات يكى حيا است كه اثبات آن در آيت و در خبر معلوم است ، چنان كه در خبر آمده كه خداوند از بنده‌اى كه دست بسوى او دراز كرده حيا مىكند « 1 » .\r\nاين صفت و مانند آن هرچه درست شود به نصّ كتاب و سنّت بر بندگان خدا واجب است كه چون آن را بشنود يا بخواند بر آن نام و صفت بايستد و زبان و دل از معنى آن خاموش دارد و از دريافت چگونگى آن نام يا صفت كه او را راه نيست بگذرد يعنى كه مردم با عقل خود وى را در نيابند و منزلت او را نشناسند ، هركه از اين راه رود پاكيزه سيرت و پسنديده طريقت است و چنين كس را چشمهء حكمت و صدق فراست و نور معرفت بهره شد و اين منزلت كسانى را بود كه چون ديگران از مردم شرم دارند و رضايت خلق طلبند و از حق كسى شرم دارد كه در دل بينائى و در سر آشنائى دارد ، و در هر حال كه باشد داند كه خدا به وى نگران است و بر كردار او ديده‌ور ! بيچاره آدمى كه كشتهء غفلت است و گرفتهء جهالت از مردم شرم همىدارد ولى از خدا شرم ندارد و خداوند از اين خوى واخواست مىكند و مىگويد :\r\nاز مردم مىترسيد درصورتىكه خداوند سزاوارتر است كه از او بترسيد - بازگويد : چه بىانصاف بندهء من - مرا مىخواند من شرم دارم او را ردّ كنم و او معصيت من مىكند و شرم ندارد !\r\nپير طريقت گفت - شرم حصار دين است و مايهء ايمان و يقين ، و نشان كرم ، و خلق در اين مقام بر سه گونه‌اند :\r\nغافلان ، عاقلان ، عارفان - . غافلان از مردم شرم دارند و ايشان ستمكارانند ، عاقلان از فرشتگان شرم دارند ايشان ، مقتصدانند و عارفان از حق شرم دارند و ايشان سابقانند !\r\nنيز گويند : حيا بر هفت وجه است : نخست حياء جنايت مانند حياء آدم كه در زلّت افتاد و تاج از وى ربودند و چون متواريان از اين گوشه به آن گوشه مىشد و خطاب آمد كه اى آدم آيا از ما فرار مىكنى ؟ گفت نه خدايا ، از تو شرم دارم ! دوم حياء تقصير ، چون حيا فرشتگان كه گفتند : خدايا ما حق عبادت تو را بجاى نياورديم و مقصريم و شرم داريم سوم حياء اجلال كه اسرافيل از عظمت خداوند بالها بهم زد و شرم داشت چهارم حياء كرم چون حياء پيغمبر كه وقتى صحابه بر او وارد مىشدند نمىخواست بگويد بيرون رويد ! و خداوند وحى فرستاد كه اصحاب وقتى غذا در خانهء تو خوردند از آنجا بيرون روند پنجم حياء حشمت چون حياء على وقتىكه با حضور على و فاطمه يك نفر صحابى پرسشى مربوط به زناشوئى از پيغمبر كرد ! ششم حياء استحقار چون حياء موسى كه گفت خدايا من در امر دنيا پرسشى دارم ولى از ذكر آن شرم دارم ! هفتم حياء حق تعالى چنان كه شرح داده شد .\r\n\r\n\r\n","description":"","footnote":"\r\n( 1 ) از عارفى پرسيدند فلسفهء خلقت پشه و تار تنگ چه بوده ؟ گفت : اگر آفريدن پشه ، تنها براى كشتن نمرود و آفريدن تار تنگ ، تنها براى تنيدن درب غار حرا بود . براى علت خلقت آن بس بود !\r\n","page_name":" 16 ","page_number":36},
  {"content":"\r\n\r\n28 -  كَيْفَ تَكْفُرُونَ بِاللَّهِ . . .  به اشاره مىگويد : اى گم‌كردهء سررشتهء خويش ، اى افتاده در چاه بشريّت خويش ، راه از اين روشن‌تر خواهى كه نمىروى ؟ ميدان از اين گشاده‌تر خواهى كه سوارى نمىكنى ؟ شمع از اين افروخته‌تر خواهى كه از جادهء راست مىبيفتى ؟ اى سالها بر تو گذشته و هنوز بوئى نيافته‌اى ، اى بر هزار خوان نشسته و هنوز گرسنه‌اى ، اى هزاران لباس پوشيده و هنوز برهنه‌اى !\r\nاى مسلمانان ميدان فراخ است سواران كجايند ؟ ديوان و ستمگران فرونهادند ستم‌ديدگان كجايند ؟\r\nطبيب حاضر است بيماران كجايند ؟ جمال در حال كشف است عاشقان كجايند ؟\r\n وَ كُنْتُمْ أَمْواتاً فَأَحْياكُمْ . . .  مرده بوديد من شما را در نطفه زنده كردم ! چون ننگريد ؟ نادان بوديد داناتان كردم ، چون درنيابيد ؟ راهتان نمودم چرا مىنرويد ؟\r\n مرد بايد كه بوى بايد برد * ورنه عالم پر از نسيم صبا است ! \r\nپير طريقت گفت : خدايا بنده با حكم ازل چه برآيد ! و آنچه ندارد چه بايد ! كوشش بنده چيست ؟\r\nكار خواست تو دارد ! به جهد خويش نجات خويش كى تواند ؟\r\n ثُمَّ يُمِيتُكُمْ ثُمَّ يُحْيِيكُمْ . . .  مرگ بر سه قسم است : مرگ لعنت ، مرگ حسرت ، مرگ كرامت مرگ لعنت كافران راست ، مرگ حسرت عاصيان است ، مرگ كرامت متّقيان راست و زندگى هم سه قسم است :\r\nزندگى بيم ، زندگى اميد ، زندگى مهر ، زندگى بيم در نيكوكارى پيدا ، زندگى اميد در خدمت پيدا ، زندگى مهر در ياد پيدا - زندهء بيم را روز مرگ ، او را ايمن كنند ! زنده اميد را روز واپسين نوازش كنند ، زندهء مهر را بر بساط كرم در مجلس انس نشانند !\r\nپير طريقت گفت : اى سزاوار كرم ، اى نوازندهء عالم نه با جز تو شادى است و نه با ياد تو غم ، خصمى و شفيعى و گواهى و حكم .\r\n جز عشق تو بر ملك دلم شاه مباد * وز راز من و تو خلق آگاه مباد \r\n كوته نشود عشق توام زين دل ريش * دستم ز سر زلف تو كوتاه مباد \r\n29 -  هُوَ الَّذِي خَلَقَ لَكُمْ ما فِي الْأَرْضِ جَمِيعاً . . . :  هرچه در زمين است بهر شما آفريدم و مسخّر شما كردم عطاء ما مختصر نبود ، كرامت ما در حق سوختگان ما سرسرى نبود و چنان نبود كه بر مملكت زمين اكتفا كنيم ، آسمانها را از بهر نظر شما و نزهت بصر شما و خزينهء روزى شما راست كردم !\r\nپير طريقت گفت : خدايا نسيمى وزيد از باغ دوستى ، دل را فدا كرديم ، بوئى يافتيم ، از خزينهء دوستى به پادشاهى بر سر عالم ندا كرديم ، برقى از مشرق حقيقت تافت ، آب و گل كم انگاشتيم و رو گيتى بگذاشتيم ، يك نظر كردى ، در آن يك نظر بسوختيم و بگداختيم ، بيفزاى خدايا نظرى ، و اين سوخته را مرهم ساز و غرق شده را درياب كه مىزده را به مى دارو كنند !\r\n\r\n[ آيات 33 - 30 
  ]\r\n\r\n( تفسير لفظى )\r\n30 -  وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ \r\n\r\n","description":"","footnote":"","page_name":" 17 ","page_number":37},
  {"content":"\r\n\r\n ما لا تَعْلَمُونَ .  اى محمد گوش كن ، وقتى خداوند به فرشتگان گفت : من در زمين خليفه‌اى برقرار خواهم كرد ، گفتند آيا مىخواهى كسى را كه در زمين فساد مىكند و خون‌ريزى مىنمايد خليفه قرار دهى ؟ درحالىكه ما به تسبيح و تهليل تو مشغوليم و تو را تقديس مىكنيم ؟ خداوند فرمود من دانم آنچه شما نمىدانيد .\r\n31 -  وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ .  خداوند نامهاى همه چيز را به آدم آموخت آنگاه آنها را بر ملائكه نمود و گفت نام اين چيزها را به من بگوئيد ، اگر راست مىگوئيد كه شما از آدم به خلافت سزاوارترند !\r\n32 -  قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ . \r\nگفتند : خداوندا تو پاكى و بىعيبى ما را دانش نيست جز آنچه بما آموخته‌اى توئى داناى راست دانش و راست‌كار .\r\n33 -  قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ .  خداوند گفت :\r\nاى آدم نامهاى چيزها را به فرشتگان خبر كن ، پس چون آنان را به نامهايشان آگاه كرد خداوند به آنها گفت : آيا بشما نگفتم كه من نهانها و پوشيده‌هائى كه در آسمان و زمين است مىدانم و نيز آنچه شما مىنمائيد و پيدا مىداريد و آنچه را كه نهان مىداريد همه را مىدانم !\r\n\r\n( تفسير ادبى و عرفانى )\r\n30 -  إِذْ قالَ رَبُّكَ لِلْمَلائِكَةِ . . . :  عالمى بود آرميده در هيچ دل آتش عشقى نه ! در هيچ سينه‌اى تهمت سودائى نه ! درياى رحمت به جوش آمده خزائن طاعات پر بر آمده ، غبار فترت بر چهرهء طاعت مطيعان ننشسته ، و لاف دعوى فرشتگان به عيوق رسيده كه ما تو را تسبيح خوانيم و هرچه در عالم جوهرى بود در طمع افتاده و به لطافتى كه داشت دعوى خليفه‌گرى داشت ، عرش مجيد به بزرگى خود مىنگريست ، كرسى در فراخى خود مىنگريست هشت بهشت به جمال خود نظر مىكرد طمع همگنان از خاك بريده و هريك در سودائى مانده‌اند !\r\nناگاه از جانب ربّ العزّة ندا رسيد كه من در زمين خليفه برقرار مىكنم و بىآنكه با فرشتگان مشورتى كند يا يارى بخواهد ، گفت كه حكم قهر ما كارى را راند و قلم كرم ما از عرش تا فرش و از سر ايوان عالم تا به آخر ، خطى دركشد ، و ساكنين هر دو عالم را آگهى دهد تا صدر كشورهاى عالم ، آدم خاكى را مسلّم باشد و سينهء عزيز آدم بنور عرفان روشن و كرم و فضل ما در حق او آشكار گردد !\r\nزلزلهء اين هيبت در دل مقرّبان افتاد و پيش خود گفتند اين آدم خاكى چه نهادى است كه پيش از آفرينش او ، قرآن بر سدّهء جمال او كوس خلافت مىكوبد و وى هنوز دربند خلقت نه ! و جلال تقدير از مكنونات غيب خبر مىدهد كه شما فطرت وى نشناسيد ! و ديدهء هيچ بصرى هم جمال خورشيد صفوت آدم درنيافت ! اين شرف از چه بود ؟ اين دولت از چه خاست ؟ از آن جهت كه آدم صدف اسرار ربوبيّت و خزينهء گوهرهاى كشور وجود بود ! چه بسا درّ گران‌مايه و لؤلؤ شاهوار كه در آن صدف تعبيه بود ، و با هر درّى شبهى سياه در رشته كشيد و با گوهر هريك از پيمبران شبهى در برابر ايشان داشت ! درّى چون آدم شبهى چون شيطان لعين ، درّى چون ابراهيم ، شبهى چون نمرود طاغى درّى چون موسى شبهى چون فرعون بىعون ! درّى چون عيسى شبهى چون طايفهء گمراه يهود ! و درّى چون محمد شبهى چون بو جهل پرجهل داشتند !\r\n\r\n","description":"","footnote":"","page_name":" 18 ","page_number":38},
  {"content":"\r\n\r\nفرشتگان كه اين خطاب را شنيدند قرار و آرام از ايشان برفت زبان به پرسش دراز و جمله آواز سر آوردند كه خدايا ، خداوندا ، پادشاها ، بزرگوارا ، كردگارا ، اين آدم خاكىتر از ، تقرّب را به دست گناهكارى لكه‌دار كند و سر از ربقهء اطاعت بيرون كشد و ما را كه از قدس آفريده‌اى اين اسباب ما را آراسته است ! گويند آتش از غيب پديد آمد و فرشتگان را بسوخت و خطاب آمد كه شما نمىدانيد آنچه من مىدانم ! ما در ازل حكم چنان كرديم كه چراغ حقايق معرفت و دانش در سينهء آدم خاكى روشن گردانيم و منشور ولايت خاكى به دست او دهيم و پرچم كشورهاى زمين را در دل لشكر او برفرازيم و شما كه مقرّبان درگاهيد پيش تخت آدم چاكروار صف بركشيد و او را سجده كنيد و شما كه گرد عرش ما طواف مىكنيد از نسبت جنايت به ذريت آدم كه هنوز در وجود نيامده استغفار كنيد و پوزش طلبيد و شما كه معصومان عرش و كرسى هستيد منتظر باشيد تا چون روز رستاخيز رسد و گيرودار كيفر و جزاى سياست و عمل برخيزد شما مؤمنان آدم خاكى را ايمن داريد و سلام ما به او برسانيد اين‌ها همه فرموديم تا شما شرف خاكيان را بدانيد و بر حكم ما اعتراض نكنيد و بدانيد كه :\r\n ما مونس عشقيم و شما درگذريد * وز قصه و حال عاشقان بىخبريد \r\n از زشتى يار من شما غم ، چه خوريد * در چشم من آئيد و در او در نگريد \r\n\r\n[ آيات 39 - 34 
  ]\r\n\r\n( تفسير لفظى )\r\n34 -  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ أَبى وَ اسْتَكْبَرَ وَ كانَ مِنَ الْكافِرِينَ ،  هنگامى كه ما به ملائكه گفتيم آدم را سجده كنند ، پس همگى سجده كردند جز شيطان كه سر وازد و برترى جست و در علم خداوند از كافران بود « 1 » .\r\n35 -  وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ .  گفتم اى آدم با جفت خويش در بهشت بنشين و از ان به خود بناز و خوش و آسان هرجا كه بخواهيد ولى نزديك اين درخت مگرديد كه اگر از آن درخت بخوريد از ستمكاران بر خود باشيد « 2 » .\r\n\r\n\r\n","description":"","footnote":"\r\n( 1 ) از عارفى بزرگوار پرسيدند : آدم و ابليس هر دو در بهشت گناه كردند ، چه شد كه آدم بخشوده و ابليس ملعون شد ؟ گفت : گناه آدم از شهوت بود و گناه ابليس از عجب و تكبر بود كه نزد خداوند بخشش‌پذير نبود .\r\n( 2 ) راجع به آفرينش آدم و حوا ( آيهء 35 ) نوشته‌اند : چون خداوند آدم را از خاك آفريد و روح خود در او دميد ، و چون در بهشت تنها به سر مىبرد ! وحشت‌زده شد و خواب بر او چيره گشت ، در آن حال خداوند حوا را از پهلوى چپ او آفريد بىآنكه براى آدم رنجى باشد ! پس چون بيدار شد زنى زيبا را در كنار خود ديد ، پرسيد تو كيستى ؟\r\nگفت : من جفت تو و همسر توأم ! و خدا مرا آفريد تا مونس تو باشم ! و تو به من آرام گيرى !\r\nگويند چون آدم جوياى حال حوا شد از اين جهت هميشه خواستگارى زناشوئى از سوى مرد است نه از سوى زن ! آنگاه حوا هوس گردش در باغ بهشت كرد و آدم را گفت مرا دعائى كن كه خداوند رفيقى و دمسازى به من دهد كه در باغ بهشت با او گردش كنم ! آنگاه خداوند سيمرغ را فرستاد تا با حوا گردش كند !\r\nدر آن هنگام بود كه فرشتگان دانش آدم را آزمايش كردند و پرسيدند با تو كيست ؟ گفت : زنى است پرسيدند نامش چيست ؟ گفت حوا ، پرسيدند به چه معنى است ؟ گفت : چون از زنده ( حى ) آفريده شده ! پرسيدند او را دوست دارى ؟\r\nگفت آرى ! از حوا پرسيدند كه تو آدم را دوست دارى ؟ گفت نه ! درصورتىكه درجهء دوستى او از آدم بيشتر بود و از اين رو است كه مىگويند زنان به همسر خود در دوست داشتن راست نمىگويند !\r\n","page_name":" 19 ","page_number":39},
  {"content":"\r\n\r\n36 -  فَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيهِ وَ قُلْنَا اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ .  پس ديو هر دو را گمراه كرد و از طاعت بگردانيد ، پس آنها را از آنچه در شادى و ناز بودند بيرون كرد و گفتيم فرورويد ، شماها دشمن يكدگر هستيد و براى شما در زمين قرارگاه و برخورد جاى است ! تا مرگ و رستاخيز « 1 » .\r\n37 -  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ إِنَّهُ هُوَ التَّوَّابُ الرَّحِيمُ .  پس آدم از خداى خود سخنانى فراگرفت و توبه داد او را و بازپذيرفت كه اوست خداوند توبه‌پذير و مهربان .\r\n38 -  قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ .  گفتيم فرورويد همگان از بهشت اگر از طرف من پيغامى و نشانى بسوى شما آيد كسانى كه از آن پيروى كنند بر آنان بيمى نيست و پريشان نگردند و فردا اندوهناك نباشند .\r\n39 -  وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ . \r\nكسانى كه كافر شدند و سخنان و نشانهاى ما را دروغ شمردند آنها دوزخيانند و در آن جاويدانند .\r\n\r\n( تفسير ادبى و عرفانى )\r\n34 -  وَ إِذْ قُلْنا لِلْمَلائِكَةِ . . . :  جليل است و جبّار خداى جهان و جهانيان ، كردگار نامدار نهان ، نه بر دانستهء خود منكر ، نه از بخشيدهء خود پشيمان ، نه در كردهء خود به تاوان ! خداوندى كه ناپسنديدهء خود بر يكى مىآرايد و پسنديدهء خود به چشم ديگرى زشت مىنمايد ، ابليس را از آتش آفريند و در بهشت او را جاى دهد ! مقربان حضرت را به طالب علمى پيش وى فرستد با اين همه مقام و مرتبت ، رقم شقاوت بر وى كشد و زنّار لعنت بر ميان وى بندد ! و آدم را از خاك تيره بركشد و فرشتگان بالا را جمال پايهء تخت او كند و كسوت عزّت بر او بپوشاند و تاج كرامت بر فرق وى نهد و به مقربان حضرت فرمان دهد كه او را سجده كنند !\r\nدر آثار و كتابها آمده كه خداوند جبرئيل و ميكائيل را كه فرشتگان مقربند فرمود تخت آدم را برگيريد و به آسمانها بگردانيد تا همه شرف و منزلت او را بدانند ، آنان كه بر خلاف او اعتراض كرده بودند تخت آدم را بر عرش مجيد نهادند تا فرمان سجود آمد همهء فرشتگان آمدند و در آدم نگريستند ، همگى محو جمال او شدند !\r\n روئى كه خداى آسمان آرايد * گر دست مشاطه را نه بيند شايد \r\nجمالى ديدند تاج بر سر ، حلّه بر سر ، ترا ز عنايت بر آستين عصمت ، كه اين مزيت تاج ، اشارت است\r\n\r\n\r\n","description":"","footnote":"\r\n( 1 ) راجع به بيرون راندن آدم از بهشت ( آيهء 36 ) مفسران نوشته‌اند : چون ابليس بواسطهء تمرد از سجدهء آدم از بهشت بيرون شد ، در انديشه بود كه آن دو نفر را هم به روز خود آورد ! و چون فرشتگان بهشتى او را مىشناختند نتوانست وارد بهشت شود ، تدبيرى كرد و در شكم مارى رفت كه چهار دست و پا داشت و مانند شتر بختى بزرگ و نيكوترين چهارپا بود و چون مار داخل بهشت شد ابليس از شكم او بيرون شد و از درخت ممنوع دانه‌اى چيد و به حوا داد و گفت مىبينى چه خوش‌بو است ؟ از آن بخور ! تا در بهشت جاويد بمانى !\r\nآنگاه ابليس گريستن آغاز كرد ! و گفت مىترسم شما بميريد و از اين ميوهء بهشتى محروم مانيد ! اين سخن در آنها اثر كرد ابتدا حوا از آن ميوه و بعد از او آدم بخورد همين‌كه آدم و حوا ميوه را خوردند عورت آنها نمايان شد و از شرم به درختان پناه بردند و خداوند آنها را از بهشت بيرون كرد .\r\n","page_name":" 20 ","page_number":40},
  {"content":"\r\n\r\nبه آفرينش آدم به صورت خدائى ، و حلّه به آفرينش از روح خداوندى ، و مورد عنايت از محبّت خداوندى !\r\n هر چند غريبيم و دل اندر وائيم * ما چاكر آن روى جهان‌آرائيم \r\nگويند وقتى ابليس به آدم رسيد او را گفت : بدانكه تو را روى سپيد دادند و ما را روى سياه ، غره مشو كه مثال ما همچنان است كه باغبانى درخت بادام در باغ نشاند تا آن درخت به برآيد و آن را بفروشد ، يكى را مشترى ، خداوند شادى باشد و يكى را ، خداوند مصيبت ، آن مشترى مصيبت‌زده بادامها را روى سياه كند و بر تابوت مرده پاشد ! و خداوند شادى او را با شكر آميزد و همچنان سپيد روى بر شادى خود نثار كند ، اى آدم آن بادام سياه كه سر تابوت ريزند مائيم و آنچه بر سر شادى نثار كنند دوست تو است امّا دانى كه باغبان هر دو يكى است ! و هر دو آب از يك جوى خورده‌ايم ، اگر كسى را كار با گل افتد گل بويد و اگر كسى را به خار باغبان افتد خار در ديده زند !\r\n گفتم كه ز عشق همچو مويت باشم * همواره نشسته پيش رويت باشم \r\n انديشه غلط كردم و دور افتادم ! * من چاكر پاسبان كويت باشم ! \r\nذو النون گفت : ابليس را ديدم كه چهل روز سر از سجده برنداشت گفتم ، اين بيچاره بعد از بيزارى از سجده و آن همه لعنت اين چه عبادت است گفت : اگر من از بندگى معزولم او كه از خدائى معزول نيست !\r\n شوريده شد اى نگار ، دهر من و تو * پر شد ز حديث ما ، به شهر من و تو ! \r\n چون قسمت وصل كرده آمد به ازل * هجر آمد و گفت‌وگوى بهر من و تو ! \r\nگويند سهل تسترى ابليس را بديد و گفت چرا آدم را سجده نكردى ؟ گفت : اى سهل مرا از اين سخنان بىهوده بگذار ، اگر تو را به حضرتش راهى باشد بگوى كه اين بيچاره را نمىخواهى ، بهانه بر او چه نهى ؟ اى سهل همين دم بر سر خاك آدم بودم و هزار بار آنجا سجود بردم و خاك آرامگاه او بر ديده نهادم سرانجام اين ندا شنيدم كه :\r\nبه خود رنج مده ما تو را نمىخواهيم !\r\n پيش تو رهى ( بنده ) چنان افتاده * كز وى همه طاعتى گناه افتاده ! \r\n اين قصه نه زان روى چو ماه افتاده * كين رنگ گليم ما سياه افتاده \r\nبو يزيد بسطامى گفت : از خدا خواستم كه ابليس را به من نمايد وى را در حرم يافتم او را به سخن آوردم سخنى زيركانه مىگفت ، پرسيدم اى بيچاره با اين زيركى چرا امر حق از دست بداشتى گفت : اى بايزيد آن امر ابتلا بود نه امر ارادت ، اگر امر ارادت بود هرگز دست برنداشتمى گفتم اين مخالفت حق است كه تو را به اين روز انداخته ! گفت : مخالفت از ضد بر ضد است و خداوند ضد ندارد و موافقت از مثل براى مثل است و خداوند مثل ندارد ؟ اين را بگفت و پنهان شد !\r\n36 -  فَأَزَلَّهُمَا الشَّيْطانُ عَنْها . . . :  اين عجب نگر كه از آغاز ، بنده را بنوازد ! به آخر غوغا فرستد و ساخته براندازد و در خم چوگان عتاب آرد !\r\nپير طريقت گفت : خدايا تو دوستان را به دشمنان مىنمائى ، درويشان را غم و اندوه دهى ، بيمار كنى و خود بيمارستان كنى ! درمانده كنى و خود درمان كنى ! از خاك آدم كنى و با او چندان احسان كنى ! سعادتش بر سر ديوان كنى و به فردوس او را مهمان كنى ! مجلسش روضهء رضوان كنى تا خوردن گندم با وى پيمان كنى ! و خوردن آن در علم\r\n\r\n","description":"","footnote":"","page_name":" 21 ","page_number":41},
  {"content":"\r\n\r\nغيب پنهان كنى ! آنگه او را به زندان افكنى ! و سالها گريان كنى ! جبّارى تو كار جبّاران كنى ! خداوندى كار خداوندان كنى ! تو عقاب و جنگ همه با دوستان كنى !\r\nاز پير طريقت پرسيدند : آدم در دنيا تمام‌تر بود يا در بهشت ؟ گفت در دنيا ، چون در بهشت در تهمت خود بود و در دنيا در تهمت عشق ، پس گمان مبر كه اين از خوارى آدم بود كه او را از بهشت بيرون راندند ، آن از علوّ همّت آدم بود كه متقاضى عشق به در سينهء آدم آمد و جمال معنى بر او كشف كرد آدم جمالى ديد بىنهايت زيبا ، كه جمال هشت بهشت در جنب آن ناچيز بود ، همّت بزرگ وى دامن او را بگرفت كه اگر هرگز عشق خواهى باخت بر اين درگه بايد باخت !\r\n گر لا بد جان به عشق يابد پرورد * بارى غم عشق چون توئى بايد خورد \r\nفرمان آمد اى آدم حالا كه قدم در كوى عشق نهادى از بهشت بيرون شو كه اين سراى راحت است و عاشقان را با سلامت چه كار ؟ كه همواره عاشقان در حلقهء دام بلايند !\r\n عشقت به در من آمد و در در زد * در باز نكردم آتش اندر در زد ! \r\nلطيفه : آدم نه خودش ، كه او را بردند ، آدم نه خود خواست كه او را خواستند ، چون جمال معرفت را به كروبيان نمودند همه در جمع افتادند و هيچ به مقصود نرسيدند ندا آمد كه چون براى جمال معرفت كفوى پديد نيامد ، ما به فضل خود آدم خاك افكنده را برداريم و نامزد وى كنيم !\r\nمثال اين پادشاهى كه دخترى دارد و هم كفوى او را نيابد پادشاه غلامى از آن خويش بركشد و او را در كشور جاه و عزت دهد و بر لشكر سالارى دهد ، آنگاه دختر خويش به وى دهد تا هم كرم وى در آن پيدا شود و هم شايستهء وصلت گردد ، مثال آدم خاكى هم اين بود كه خداوند از اوّل او را نشانهء تير خود ساخت ، آن تير شرف بود كه سوى او انداخت و نهاد آدم هدف آن واقع شد ! و آدم را به صورت خويش با مشتى خاك ساخت و او را روانهء زمين كرد و زاد او هم چند كلمه بود كه به او آموخت !\r\n يك تير بنام من ز تركش بركش * وانگه به كمان عشق سخت اندر كش \r\n گر هيچ نشانه خواهى اينك دل و جان * از تو زدنى سخت و ز من آهى خوش \r\nاهل اشارت گفته‌اند كه هرچند زبان تفسير به اين امر ناطق نيست اما احتمال دارد كه دوستان به وقت وداع گويند عهد ما را فراموش نكنى و ديگرى بر ما نگزينى و زبان حال او چنين پاسخ دهد :\r\n دلم كو با تو همراه است و هم بر * چگونه مهر بندد جاى ديگر \r\n دلى كو را تو هم جانى و هم هوش * از ان دل چون شود يادت فراموش ؟ \r\n\r\n[ آيات 48 - 40 
  ]\r\n\r\n( تفسير لفظى )\r\n40 -  يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَوْفُوا بِعَهْدِي أُوفِ بِعَهْدِكُمْ وَ إِيَّايَ فَارْهَبُونِ .  اى فرزندان يعقوب ياد كنيد نواخت من كه شما را نواختم و آن نعمتى كه به شما انعام كردم به پيمان من وفا كنيد تا من به پيمان شما وفا كنم و از من بترسيد ؟\r\n41 -  وَ آمِنُوا بِما أَنْزَلْتُ مُصَدِّقاً لِما مَعَكُمْ وَ لا تَكُونُوا أَوَّلَ كافِرٍ بِهِ وَ لا تَشْتَرُوا \r\n\r\n","description":"","footnote":"","page_name":" 22 ","page_number":42},
  {"content":"\r\n\r\n بِآياتِي ثَمَناً قَلِيلًا وَ إِيَّايَ فَاتَّقُونِ .  ايمان آوريد به آنچه فروفرستاديم از كتاب و پيغام كه گواه‌كنندهء كتاب شما است ! و نخستين كافر به اين كتاب مباشيد و آيات مرا به اندك بهاء مخريد و رشوت مستانيد تا سخنان مرا پنهان كنيد و از خشم من و عذاب من بپرهيزيد « 1 » .\r\n42 -  وَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ وَ أَنْتُمْ تَعْلَمُونَ .  حق را به باطل مياميزيد و راستى و حق را ( پيغمبرى محمد ) كتمان نكنيد درحالىكه شما مىدانيد ( كه او رسول خدا است ) .\r\n43 -  وَ أَقِيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرَّاكِعِينَ .  نماز را بر پا كنيد و زكات بدهيد و با نمازگزاران نماز گزاريد .\r\n44 -  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ أَ فَلا تَعْقِلُونَ . \r\nمردم را به نيكى امر مىكنيد و خود را فرومىگذاريد و فراموش مىكنيد درحالىكه كتاب مرا مىخوانيد آيا پس در نمىيابيد ؟\r\n45 -  وَ اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلَّا عَلَى الْخاشِعِينَ .  يارى بخواهيد به شكيبائى و نماز كه اين بارى گران و امرى بزرگ است مكر بر شكسته‌دلان و تيمارداران و فروتنان « 2 » !\r\n46 -  الَّذِينَ يَظُنُّونَ أَنَّهُمْ مُلاقُوا رَبِّهِمْ وَ أَنَّهُمْ إِلَيْهِ راجِعُونَ  ، آنان كه يقين مىكنند خداى خويش را ملاقات خواهند كرد و بىگمان مىدانند كه ايشان بسوى او بازخواهندگشت !\r\n47 -  يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ .  اى فرزندان اسرائيل به ياد آريد نعمتى و نيكوئى كه من بشما دادم و نواختى كه بر شما كردم و شما را بر جهانيان روزگار خود بيشتر فزونى دادم .\r\n48 -  وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ .  بپرهيزيد از روزى كه هيچ كس به كار كس ديگر نايد و از هيچ تن شفاعتى پذيرفته نشود و از هيچ كس فدائى نستانند و وى را باز نفروشند و نه خداوند آنها را يارى دهد !\r\n\r\n( تفسير ادبى و عرفانى )\r\n40 -  يا بَنِي إِسْرائِيلَ . . . :  اشارت است به لطف و كرم حق با بندگان و مهربانى بر ايشان ، منّت مىنهد بر ايشان كه منم خداوند كريم و سپاس‌دارنده و بنده بخشاينده ، و به هر جفائى به نيكى پيش آينده ، و بنده را به همهء گناه با مدح خود خواننده و شكر نعمت خود از وى خواهنده ، كه فرمود :  اذْكُرُوا نِعْمَتِيَ  - اى فرزندان اسرائيل شكر نعمت من بگذاريد و حق نعمت من بر خود بشناسيد ، تا مستحق زيادت گرديد و نيك‌نام و بهروز شويد .\r\nفرق ميان بنى اسرائيل با امّت محمد آنكه به آنها گفت : نعمت مرا ياد داريد به اينان فرمود : مرا ياد داريد ! آنان را نعمت داد و اينان را محبّت ! آنان را به شهود نعمت از خود بازداشت و اينان را به شرط محبّت با خود بداشت !\r\n\r\n\r\n","description":"","footnote":"\r\n( 1 ) اصل تقوى پرهيزكارى است و متقيان سه گروهند : مهينه ، ميانه ، كهينه . مهينه آنست كه نعمت به شكايت نيالايد ، ميانه آنست كه خدمت بر ريا نيالايد و كهينه آنست كه توحيد خود به دام شرك نيالايد .\r\n( 2 ) خداوند به صبر يعنى روزه امر كرد تا شره و حرص از ميان ببرد و به نماز فرمان داد تا خشوع و خضوع آرد .\r\n","page_name":" 23 ","page_number":43},
  {"content":"\r\n\r\nپير طريقت گفت : خدايا ، كار آن دارد كه با تو كارى دارد ، يار آن دارد كه چون تو يارى دارد ! او كه در جهان تو را دارد ، هرگز تو را نگذارد .\r\n در بر آن را كه چون تو يارى باشد * گر ناله كند سياه‌كارى باشد \r\n أَوْفُوا بِعَهْدِي . . . :  مانند اين آيت در قرآن بسيار است از جمله : در توبه و انابت بگشاى تا در بشارت و اجابت بگشايم ، در مجاهدت بگشاى تا در هدايت برگشايم ، در استغفار بگشاى تا در مغفرت برگشايم ، در شكر بگشاى تا در زيادت نعمت برگشايم !\r\nگفته‌اند خداى را با بندگان عهدهاى فراوان است و در عهدى كه بنده را در آن وفا است از سوى خداوند نيز در آن وفا است و آخر آن است كه بنده نظر خويش را پاك دارد و خاطر خويش را پاس دارد كه در مقابل آن از طرف خداوند كرامت است و آن همه عهدها كه خدا را با بندگان است از بنده كردار و گفتار و از خداوند ثواب بىشمار !\r\n وَ إِيَّايَ فَارْهَبُونِ . . . :  همان است كه فرمود  وَ إِيَّايَ فَاتَّقُونِ  ، رهبت و تقوى دو مقام از مقامات ترسندگان است و ترسندگان در راه دين شش گروهند : تائبان ، عابدان ، زاهدان ، عالمان ، عارفان و صديقان ، تائبان را خوف است ، عابدان را وجل ، زاهدان را رهبت ، عالمان را خشيت ، عارفان را اشفاق و صدّيقان را هيبت ! پس خوف ، ترس توبه‌كاران است و مبتديان و حصار ايمان و سلاح مؤمن ، هر كرا اين ترس نيست ايمان نيست ، وجل ، ترس زنده‌دلان است كه ايشان را از غفلت رهائى دهد ، رهبت ترس زاهدان است كه عيش را از ميان ببرد و او خود از خلق ببرد و در جهان از جهان جدا شود ، همهء وجود خويش را غرامت بيند و همهء سخن خود را شكايت نگرد و همهء كردار خود را جنايت شمرد ، گهى چون غرق‌شدگان فريادرس خواهد ، گهى چون نوحه‌گران دست بر سر زند ، گهى چون بيماران آه كشد ، و از اين ترس اشفاق پديد آمد كه ترس عابدان است ، ترسى كه نه پيش دعا حجاب گذارد و نه پيش فراست بند ، نه پيش اميد ديوار ، ترس‌گذارنده و كشنده كه تا نداء  أَلَّا تَخافُوا وَ لا تَحْزَنُوا  نشنود نيارمد ، اين ترسنده را گهى سوزند و گاه نوازند ، گاه خوانند و گاه كشند . ولى نه از سوختن آه كشد و نه از كشتن بنالد !\r\nاز پس اشفاق هيبت است كه آن بيم صدّيقان است ، بيمى كه از عيان خيزد و ديگر بيم‌ها از بيان ، چيزى در دل تابد چون برق ، نه كالبد آن را تابد نه جان آن را طاقت آورد كه با وى بماند و بيشتر اين حالت هنگام وجد و سماع افتد چنان كه كليم را در كوه طور افتاد كه بىهوش شد .\r\n يك ذره اگر كشف شود عين عيان * نه دل برهد نه جان نه كفر و ايمان \r\n42 -  وَ لا تَلْبِسُوا الْحَقَّ بِالْباطِلِ . . . :  حظّ نفس و غذاى دل درهم مياميزيد كه با يكدگر نسازند خداوند دل ، به حق حق مبسوط است و بندهء نفس به حظ نفس مربوط ، پس به يكدگر كى رسند ؟ دنيا خسيس است و عقبى نفيس ، با يكدگر چون مىسازند ؟ دوستى خالق ، سعادت ابدى و ازلى است و دوستى مخلوق و بال نقدى ، در يك دل چون بهم آيند ؟ خويشتن‌پرستى و خداپرستى يكدگر را ضدند ، در يك نهاد چگونه جمع شوند ؟\r\n مهر خود و يار مهربانت نرسد * اين خواه گر آنكه اين و آنت نرسد \r\n45 -  وَ اسْتَعِينُوا بِالصَّبْرِ وَ الصَّلاةِ . . . :  فرمان آمد كه پيغمبر ، امّت خود را بگوى كه در كارها صبر كنيد تا بمراد برسيد ، هركه صبر مردان ندارد ، گرد ميدان مردان نگردد !\r\n\r\n","description":"","footnote":"","page_name":" 24 ","page_number":44},
  {"content":"\r\n\r\n پاى اين مردان ندارى جامهء مردان مپوش * برگ بىبرگى ندارى لاف بىخويشى مزن ! \r\nمهتر عالم و سيد فرزند آدم از آن ساعت كه گام در اين ميدان نهاد يك‌دم او را بىغم نداشتند چون كار به غايت رسيد و از هر گوشه بلا به وى روى نمود آهى برآورد و گفت : هيچ پيغمبر به اندازهء من آزار نديد فورا خطاب از مصدر جلال آمد كه مهتر بندگان ، كسى كه شاهد دل و جان وى ما باشيم هرگز از بار بلا ننالد و چون هرچه در خزانهء غيب زهر اندوه بود همه را يك كاسه كرده بر دست وى نهادند و از اين راز پرده برداشتند و به او گفتند اى مهتر پيمبران زهرها بر مشاهدهء مانوش كن !\r\n ار دستت از آتش بود ، ما را ز گل مفرش بود * هرچ از تو آيد خوش بود ، خواهى شفا خواهى الم \r\n45 -  وَ إِنَّها لَكَبِيرَةٌ إِلَّا عَلَى الْخاشِعِينَ . . . :  خشوع از شرط نماز است و بنده را نشان نياز ! خاشعان اندر نماز ستودگان حقند و گزيدگان از خلق ، و مؤمنان رستگارند . خشوع اندر نماز ، ظاهر است و باطن ، خشوع ظاهر آنست كه اعضا و جوارح به شرط ادب دارى و به راست و چپ ننگرى ، اندر حال قيام چشم به سجده‌گاه دارى و در حال ركوع بر پشت پاى ، و در حال سجود بر سر بينى و در حال تشهّد در دامن خود . و خشوع باطن ، ترس دل است از ذكرى و فكرى يا از سكرى و شكرى ! رسول چون به نماز مشغول شدى خشوع باطن وى چنان بودى كه جوش دل وى شنيده مىشد ، پيغمبر روزى به مردى برگذشت كه اندر نماز با موى خويش بازى مىكرد حضرت فرمود : اگر اين مرد را دل خاشع بودى ، دست وى به نعت او استوار بودى ( نه به موى سر ) .\r\nاز آثار و اخلاق على ( ع ) بياورند كه وقتى در جنگى تيرى به وى رسيد كه پيكان اندر استخوان بماند ، جهد بسيار بكردند جدا نشد گفتند تا گوشت و پوست برندارند اين پيكان جدا نشود ! بزرگان و فرزندان او گفتند اگر چنين است صبر بايد كرد تا در نماز شود كه در حال نماز او را چنان بينيم كه وى را از اين جهان خبرى نيست ! پس صبر كردند تا نماز آغاز كرد ، در آن حال گوشت را برگرفتند و استخوان وى را شكستند و پيكان بيرون آمد ! چون نماز انجام شد فرمود : مرا دردى اندك است و آسان‌تر ؟ گفتند چنين حالى بر تو برفت و تو را خبر نبود ، گفت اندر آن ساعت كه من با خداوند در راز و نيازم اگر تيغ بر من بارد يا جهان زير و رو شود مرا از لذت مناجات از روشنى و از جهان خبر نبود ! زليخا چون خواست سرزنش زنان را جلوگيرى كند آنان را بخواست و يوسف را هم در برابر آنها بخواست آنگاه كاردى بهر يك داد تا ترنج شكافند و بخورند ، هريك از ديدن جمال يوسف بجاى ترنج دست خود را بريدند و اصلا متوجّه و ملتفت درد نشدند ، پس به حقيقت بايد دانست كه مشاهدهء دل و جان على مر جلال و جمال و عزّت و هيبت خداوند ، بيش از مشاهدهء زنان بيگانه مر يوسف بندهء خدا بود !\r\n\r\n[ آيات 56 - 49 
  ]\r\n\r\n( تفسير لفظى )\r\n49 -  وَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ :  ياد بياوريد وقتى كه شما را از كسان فرعون رهانيديم كه بدترين آزارها دربارهء شما روا مىداشتند . پسران شما را سر مىبريدند و زنهاى شما را زنده مىگذاشتند كه اين براى شما بلاى بزرگى بود .\r\n50 -  وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ . . . : \r\n\r\n","description":"","footnote":"","page_name":" 25 ","page_number":45},
  {"content":"\r\n\r\nهنگامى كه آب دريا را شكافتيم و از هم جدا كرديم تا شما را رهانيديم ، خاندان فرعون را به آب كشتيم و خفه كرديم درحالىكه شما مىديديد و مىنگريستيد .\r\n51 -  وَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ . . . :  وقتى كه وعده گذاشتيم با موسى چهل شب پس از آن شما گوساله را به خدائى گرفتيد و شما بر خويشتن ستمكارانيد !\r\n52 -  ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ .  پس از آن شما را بخشيديم بعد از آنكه گوساله‌پرست شديد تا مگر سپاس گزاريد .\r\n53 -  وَ إِذْ آتَيْنا مُوسَى الْكِتابَ وَ الْفُرْقانَ لَعَلَّكُمْ تَهْتَدُونَ .  وقتى كه ما به موسى كتاب داديم كه ميان حق و باطل جدا مىكرد تا شما به حق راه بريد .\r\n54 -  وَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّهُ هُوَ التَّوَّابُ الرَّحِيمُ . . . :  وقتى كه موسى به قوم خود گفت اى قوم شما به خويشتن ستم كرديد به سبب گوساله‌پرستى ، اكنون باز پس گرديد و توبه كنيد بسوى خداى آفرينندهء خويش پس خويشتن بكشيد ، اين براى شما بهتر است به نزد آفريدگار شما ، چون اين كار كرديد خداوند توبه و بازگشت شما را مىپذيرد چون او پذيرندهء مهربان است .\r\n55 -  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ وَ أَنْتُمْ تَنْظُرُونَ .  وقتى گفتيد اى موسى ما به تو نگرويم تا خدا را آشكارا به بينم پس به بانگ جبرئيل شما را زلزله و صاعقه بگرفت و شما چشمانتان را از فزع و جزع بازگذارده و مىنگريستيد .\r\n56 -  ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ .  پس از آن ما برانگيختيم شما را از پس مردنتان تا مرا سپاس گذاريد .\r\n\r\n( تفسير ادبى و عرفانى )\r\n49 -  وَ إِذْ نَجَّيْناكُمْ مِنْ آلِ فِرْعَوْنَ . . . :  كريم است و مهربان ، لطيف است و نگاهبان ، خداوند جهان و جهانيان ، فريادرس نوميدان ، درنگر به حال پيمبران كه هريك را رنجى و اندوهى دگر بود ، منّت نهاد بر ايشان و گفت بازبرندهء اندوهان و رهانندهء ايشان منم ، آنكه نوح نبى بود در دست قوم خويش گرفتار شد ما او را از كرب عظيم نجات داديم ، آنكه لوط نبى بود از آن شهرى كه كارهاى زشت و پليد مىكردند رها ساختيم ، آنكه ايّوب بود از بيمارى و زيان نجات داديم و دردهاى او را مرهم نهاديم ، آنكه يونس بود از غم رها ساختم و از تاريكى بيرون آورديم و موسى در رنج و آزار فرعون گرفتار بود و كارهاى سخت بر آنها مىنهاد ، فرزندانشان را مىكشت ، محنت او را پايان داديم و همّ و غم از دل آنان برگرفتيم .\r\n آخر بسوى سعادت آيد را هم * بيرون جهد از محاق روزى ما هم \r\n50 -  وَ إِذْ فَرَقْنا بِكُمُ الْبَحْرَ . . . :  موسى را دو سفر بود يكى سفر طرب كه به مناجات حق رفت و يكى سفر هرب كه شبانه از مصر فرار كرد و رستگارى يافت چنان كه محمد مصطفى نيز دو سفر كرد ، يكى سفر ناز و ديگرى سفر نياز ، سفر نياز از مكّه بود به مدينه كه از دست كفّار بيرون شد و سفر ناز از مسجد حرام بود تا\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nمسجد اقصى و از آنجا به آسمان ، تا عرش برين رسيد ، و فرق است ميان سفر كليم يا سفر حبيب چون موسى به‌طور رفت و تقرّب يافت ولى محمد به حضور رفت تا بميعاد نزديك شد « 1 » !\r\n51 -  وَ إِذْ واعَدْنا مُوسى . . . :  موسى چهل روز از ميان امّت خويش بيرون شد و آن امّت گوساله‌پرست شدند ولى محمد از ميان امّت برفت درحالىكه دين و شريعت او هر روز تازه‌تر و مؤمنان بر راه پاينده‌ترند .\r\nموسى به ميعاد حق رفت و هارون را خليفهء خود ساخت و امّت را به وى سپرد لاجرم فتنه افتاد و سامرى آنان را از راه به در برد و چون محمد بمرد ، امّت خود را به خدا سپرد ، لاجرم متمرّدان جهان و شياطين انس و جان نتوانستند كسى را از راه حق برگردانند !\r\n52 -  ثُمَّ عَفَوْنا عَنْكُمْ . . . :  اگر آن امّت را قدر و شأنى خطير بود چنين گناه به اين بزرگى بدين آسانى و زودى بخشوده نشدى ولى دربارهء زنان پيغمبر عذاب گناه ، دو برابر مقرّر شد و اين نه از راه اهانت و خوارى بود بلكه از جهت عزّت و بزرگوارى است !\r\n53 -  وَ إِذْ آتَيْنا مُوسَى الْكِتابَ وَ الْفُرْقانَ . . . :  موسويان را فرقان به ظاهر داد و محمديان را فرقان در باطن نهاد ، فرقان باطن ، نور دل دوستان كه با آن حق را از باطل جدا سازند ، هركس را كه اين فرقان در باطن پديد آيد ، آنچه ديگران را خبر است و بيان ، اين را يقين است و عيان ! آنچه ديگران را علم يقين است اين را عين يقين است ، از پيغمبر پرسيدند نشانهء وجود اين نور چيست ؟ گفت : سينه بنور الهى گشاده شود و همّت بلند گردد ، غمگين آسوده شود ، پراكندگى گرد آيد ، بساط بقا بگسترد و فرش فنا درنوردد و باغ وصال را بگشايد و به زبان حال از سر ناز و دلال گويد :\r\n در كوى اميد منزلى دارم خوش * در قصهء عشق مشكلى دارم خوش \r\n تفصيل دلم چه پرسى اى جان جهان * در جمله همىدان كه دلى دارم خوش \r\n\r\n\r\n","description":"","footnote":"\r\n( 1 ) خداوند چون دشمنى فرعون با بنى اسرائيل مىدانست به موسى فرمود : شبانه قوم خود را از مصر بيرون بر ، موسى دستور داد شبانه همه يهودان در خانه چراغ برافروختند تا قبطيان گمان كنند كه همه در خانه‌اند ! آنگاه موسى با شش‌صد هزار نفر كه كمتر از شصت سال و بيشتر از بيست سال بودند از شهر بيرون شد و چون راه نبردند متحير ماندند تا پيرزنى براى راهنمائى قبر يوسف را كه در صندوق مرمر در جوف نيل نهاده بودند به آنها نشان داد ! چون برادران طبق سفارش يوسف صندوق او را با خود به شام نبرده بودند ، راه را بدان وسيله پيدا كردند .\r\nفرعون كه از رفتن بنى اسرائيل آگاه شد شبانه دستور داد تا پيش از بانك خروس جمله قبطيان آماده شوند و با لشكرى انبوه كه بعضى يك ميليون و ششصد هزار نفر نوشته‌اند دنبال آنها حركت كرد و هامان وزير پيشاپيش آنها بود تا به قوم يهود نزديك شدند و چون آنان دريا را از پيش و لشكر فرعون را از پس ديدند فرياد برآوردند و با موسى پرخاش كردند موسى گفت شما چه دانيد ، باشد كه خداوند پرورانندهء شما ، دشمن را هلاك كند و شما را بجاى آنها بنشاند !\r\nچون دشمن نزديكتر شد و درماندگى قوم يهود به غايت رسيد به موسى وحى آمد كه عصا بر دريا زن ، موسى چنين كرد و 12 راه در دريا بريده شد كه 12 سبط اسرائيل از آن گذشتند !\r\nفرعون چون اين را بديد گفت : دريا از هيبت من شكافته شد همگى در آن فرورويد و فرعون خود با اسب به درون دريا تاخت و لشكريان در دنبال او به درون دريا رفته آنگاه شكافها بهم بسته و فرعون با جمله همراهان هلاك شدند .\r\nپس از نجات قوم ، موسى برادر خود را جاى خويش نشانيد و آنها را به او سپرد تا چهل روز كه او از كوه طور برگردد و كتاب خدا آورد . موسى اين بگفت و به سوى طور روانه شد .\r\nبنى اسرائيل پس از بيست روز بر هارون شوريدند و گوسالهء سامرى را به خدائى گرفته و چون موسى از كوه طور باز آمد و با خود كتاب تورات آورد قوم نه‌پذيرفتند و احكام آن را دشوار پنداشتند !\r\n","page_name":" 27 ","page_number":47},
  {"content":"\r\n\r\n54 -  وَ إِذْ قالَ مُوسى لِقَوْمِهِ . . . :  موسى قوم خويش را گفت : شما به پرستيدن گوساله گمان مبريد كه جلال صمديّت را از آن زيانى ! يا خداوندى و پادشاهى او را نقصانى است ؟ - نه - بلكه زيان‌كارى و بدروزى شما راست كه از چنو خداوندى بازمانديد ورنه او بندگان چون شما فراوان دارد !\r\nلطيفه : موسى چون در كوه طور خود را هم سخن با خدا ديد و كوه از عزّت خداوند داراى عقيق شد ! موسى را نظر با خود آمد كه چون من كيست ؟ كه خداى بىواسطه با من سخن گويد ! و كوه قدمگاه من عقيق گردد ! ندا آمد اى موسى به چپ و راست خود بنگر همه كوه‌ها را عقيق و مردانى بر هر كوهى چون خود خواهى ديد ! موسى چون چنين ديد به زبان حال گفت :\r\n پنداشتمت كه تو مرا يك‌تنه‌اى * كى دانستم كه آشناى همه‌اى ؟ \r\nلطيفهء ( 2 ) - درويشى را ديدند با خداى خويش رازى داشت و مىگفت : خدايا ، مرا به دوستى بپسند ، اگر سزاوار دوستى نيستم مرا به بندگى بپسند ، اگر سزاوار بندگى نيستم خدايا مرا به سگى بپسند !\r\n گر مىندهى به صدر حشمت بارم * بارى چو سگان برون در مىدادم ! \r\n فَاقْتُلُوا أَنْفُسَكُمْ . . . :  از روى باطن اين خطاب با جوانمردان طريقت است كه نفس خود را با شمشير مجاهدت سر برگيرند تا به خدا رسند ، و نيكو درنگر كه كشتار بنى اسرائيل يك‌بار بود ، و از مجاهدت جوان‌مردان آسان‌تر ! كه اينان را هر ساعت و لحظه‌اى كشتنى است ! عجب آنكه ، جوان‌مردان طريقت هرچند آسيب روزگار بيش بينند عاشق‌تر شوند ! و به زبان حال گويند :\r\n نور دلى ار چه جفت نارم دارى ؟ * تاج سرى ار چه خاكسارم دارى ؟ \r\n چون ديده عزيزى ار چه خوارم دارى ؟ * شادم به تو گرچه سوگوارم دارى ؟ \r\nو اين مجاهدت با نفس چنان است كه هر لحظه از جانب ربّ عزّت پيغام رسد كه اى جوان‌مرد آغاز اين كار كشتن است و انجام آن ناز ، ظاهر دوستى خطر است و باطن آن راز !\r\n گر كشتهء دست را ديت دينار است * مر كشتهء عشق را ديت ديدار است ! \r\n55 -  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً . .  رؤيت ذات ذو الجلال ترك حرمت بود و ترك حرمت موجب صاعقه گردد ! هرچند موسى به زبان هيبت و نعت حرمت ، ديدار خداوند را خواست ولى به صراحت خواست ، نه به اشارت ، لاجرم جوابش لن‌ترانى بود امّا محمد ( ص ) درخواست رؤيت با اشارت كرد و آرزوى دل خويش را باز نمود و به جبرئيل گفت : آيا خدايت را ديده‌اى ؟ جبرئيل از اين پرسش از هيبت و عزّت آن معنى بر خود بگداخت چون به حضرت باريافت خداوند گفت : اى جبرئيل تو مقصود دوست ما را در نيافتى ، وى را تقاضاى ديدار بود ! برو او را بياور كه ما نيز به وى مشتاقيم .\r\n\r\n[ آيات 61 - 57 
  ]\r\n\r\n( تفسير لفظى )\r\n57 -  وَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ .  و سايه انداختيم بر شما از ابر و فروفرستاديم بر شما ترنجبين و مرغ ( سلوى ) بلدرچين ، بخوريد از پاكيها و خوشيها كه شما را روزى كرديم ، آنان ستم بر ما نكردند ، بلكه ستم بر نفس خويش كردند !\r\n\r\n","description":"","footnote":"","page_name":" 28 ","page_number":48},
  {"content":"\r\n\r\n58 -  وَ إِذْ قُلْنَا ادْخُلُوا هذِهِ الْقَرْيَةَ فَكُلُوا مِنْها حَيْثُ شِئْتُمْ رَغَداً وَ ادْخُلُوا الْبابَ سُجَّداً وَ قُولُوا حِطَّةٌ نَغْفِرْ لَكُمْ خَطاياكُمْ وَ سَنَزِيدُ الْمُحْسِنِينَ .  وقتى به آنها گفتيم كه وارد اين قريه شويد ( شهر بيت المقدس ) و بخوريد از آن هرجا كه مىخواهيد و بگوئيد فروگذار از ما گناهان ، تا ما بيامرزيم گناهان شما و به نيكوئى نيكوكاران بيفزائيم .\r\n59 -  فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ  - پس بدل كردند آن گناهكاران سخنى را كه به ايشان گفتيم به سخن ديگر ، پس برايشان كه بر خود ستم كردند عذابى سخت از آسمان فرستاديم بسبب آنچه از فرمان برون شدند !\r\n60 -  وَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ .  وقتى موسى براى قوم خويش آب خواست به او گفتيم عصاى خود را بر سنگ زن ، پس از آن بيرون جهيد دوازده چشمه كه هر سبطى آب خور خود را مىدانست ، گفتند به آنها كه بخوريد و بياشاميد از روزى خداوند ، بىرنج ، و به تبه‌كارى و خودكامى در زمين مرويد !\r\n61 -  وَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ فُومِها وَ عَدَسِها وَ بَصَلِها قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَ كانُوا يَعْتَدُونَ .  وقتى كه گفتيد اى موسى ما نمىتوانيم شكيبائى كنيم بر يك خوراك ، پس خداوند را بخوان تا بيرون آورد از روئيدنيهاى زمين از : تره و خيار و نخود ( يا گندم ) و دانچه و پياز ، گفت : آيا آنچه بهتر است به آنچه بدتر است بدل مىكنيد ؟ از آن تپه و بيابان به شهر ، فروشويد كه در آنجا هرچه بخواهيد براى شما و بشما مىدهند . و برايشان خوارى و نيازمندى در دلهاى مردم و سستى در چشمهاى آنان زده شد ، و خويشتن به خدا خشم آوردند و به خشم خدا بازگشتند ، و اين بدان سبب بود كه به آيات و سخنان خداوند كافر شدند و پيمبران را بدون حق مىكشتند و اين كار سبب آن بود كه از پذيرفتن حق سركشى كردند و اندازه نگذاشتند و تجاوز كردند !\r\n\r\n( تفسير ادبى و عرفانى )\r\n57 -  وَ ظَلَّلْنا عَلَيْكُمُ الْغَمامَ . . . :  اين آيت اشارت است به لطف و كرم خداوند كه مىگويد درنگر ( اى محمد ) تا ما با بنى اسرائيل چه كرديم و چند نعمت برايشان ريختيم و نافرمانى كردند ، باز ايشان را فرونگذاشتيم ! ابر را فرمان داديم تا بر سر آنان سايه افكند ، باد را فرموديم تا مرغ بريان در دست ايشان نهاد ! ابر را فرمان داديم تا ترنجبين و انگبين به ايشان فروباريد ، ستون نور گفتيم در شبهاى تاريك آنان را روشنائى دهاد ، جامهء در بايست آنان به وجود آمدى و آن جامه نه كهن شدى نه چركين ، در حال زندگى زيور تن و در حال مردگى كفن آنان بودى ! چه نعمتها كه برايشان نريختيم ! چه نواخت‌ها كه برايشان ننهاديم ! آنان قدر ندانستند و شكر نعمت نگزاردند ، هيچ كس چون ما ايشان را نخرند ، چون ديگران بىعيب مىخرند و ما با عيب خريداريم ، ديگران باوفا خواهند و خوانند ، و ما بىوفا و جفاكار خوانيم ! . .\r\n\r\n","description":"","footnote":"","page_name":" 29 ","page_number":49},
  {"content":"\r\n\r\n58 -  وَ إِذْ قُلْنَا ادْخُلُوا هذِهِ الْقَرْيَةَ . . . :  قريه در اينجا ظاهرا حريم علم است و دامن شرع ، خداوند مىفرمايد به دامان شريعت درآئيد و علم و عمل بر وفق شرع به كار بنديد و به سبب آن زندگى گوارا و نعيم جاودانه بدست آريد ، امروز تلخى مجاهدت كشيد تا فردا ميوهء بهشت خوريد !\r\n وَ ادْخُلُوا الْبابَ سُجَّداً . . . :  در راه دين استوار باشيد و از در خضوع و خشوع درآئيد و تضرّع و استغفار كنيد و بگوئيد خدايا گناهان ما را فروريز و آنها جز اين گفتند و جز اين كردند ! و دوچار عذاب آسمانى شدند .\r\n60 -  وَ إِذِ اسْتَسْقى مُوسى . . . :  فرق ميان قوم موسى و عيسى و محمد - موسى براى قوم خود آب خواست و عيسى نان خواست و محمد مصطفى بجاى نان و آب ، رحمت و بخشايش خواست ! خداوند فرمود : اى محمّد امّت تو از سه حال بيرون نيستند يا مطيعانند يا عاصيانند يا مشتاقانند ، مطيعان را بهشت من بهره است ، و عاصيان را رحمت من و مشتاقان رضاى من و ديدار من بهره است .\r\nمحمّد گفت : خداوندا ، مراد آن دو را نقد دادى و از من متوقّف بر امرى ساختى ؟ فرمود : اى دوست ، ايشان حاجت براى امّت حاضر خود خواستند و مراد خويش بيافتند ، ولى تو هرچه مىخواهى براى همهء امّت خود تا روز رستاخيز مىخواهى ، پس همه را جمع كنم ، همه را جامهء كرامت پوشانم ، همه را به زيور انس و الفت بيارايم كه ايشان بهينه امّت هستند ، يك قصد و يك دل و يك همّتند ، نه چون بنى اسرائيل كه پراكنده بودند و در دل و در قصد و در همّت هم باهم نبودند ! و در دين به معبودى يگانه اكتفا نكردند و در دنيا به يك طعام قناعت نه !\r\nلطيفه : گويند ذكر عصا اشارت به سياست شرع است و سنگ اشارت به دلهاى سخت‌تر از سنگ آنها است ، يعنى موسى خواست آنها را به راه آورد كه بهم رسند و همگان فايده برند !\r\nدر حقيقت خداوند فرمود با تازيانهء شريعت آنها را سياست كن و بر علم و عمل وادار ، كه جملهء آن اركان اسلام است و آن دوازده خصلت باشد كه شش‌تاى آن ، بناى اسلام است : 1 - اقرار به وحدانيّت خدا - 2 - ايمان به نبوّت محمّد مصطفى - 3 - نماز - 4 - زكات - 5 - روزه - 6 - حج . و شش خصلت از آن ، بناى ايمان است : - 1 - ايمان به خدا - 2 - ايمان به فرشتگان - 3 - ايمان به كتاب خدا - 4 - ايمان به پيمبران خدا - 5 - ايمان به روز رستاخيز - 6 - ايمان به مقدرات و اين دوازده چشمه در اين آيه اشارت است به 12 ركن كه بناى اسلام و ايمان است .\r\n\r\n[ آيات 64 - 62 
  ]\r\n\r\n( تفسير لفظى )\r\n62 -  إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  كسانى كه ايمان آوردند و آنان كه جهود شدند و ترسايان و آنها كه زبور در دست دارند و ميان آن دو دين دين سوم گزينند هركس از آنان كه ايمان به خدا و روز رستاخيز آورد و كار نيك كند ، مزد ايشان نزد خداى يگانه است و هيچ بيمى براى ايشان فرداى قيامت نيست و هرگز اندوهگين نباشند .\r\n63 -  وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ .  به ياد بياوريد وقتى كه از شما پيمان گرفتيم و بر شما عهد بستيم و كوه طور را بر سر شما باز داشتيم و گفتيم به قوّهء ايمان و يقين و تصديق ، آن كتاب را كه بشما داديم بگيريد و ياد داريد آنچه در آن بشما\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nسفارش شده تا مگر از عذاب و خشم خداوند بپرهيزيد « 1 » .\r\n64 -  ثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللَّهِ عَلَيْكُمْ وَ رَحْمَتُهُ لَكُنْتُمْ مِنَ الْخاسِرِينَ .  پس از آن از اطاعت امر برگشتيد كه اگر فضل خداوند و مهربانى او بر شما نبود ، از زيان‌كاران و نوميدان بوديد !\r\n\r\n( تفسير ادبى و عرفانى )\r\n62 -  إِنَّ الَّذِينَ آمَنُوا . . . :  هرچند احبار يهود و رهبانان ترسايان كوشيدند و رنجها در راه دين كشيدند و چندانكه توانستند در راه مجاهدت و رياضت رفتند و نفس خود را از شهوتها و خواهشها بازداشتند و از دنيا و دنياداران به يك‌بارگى عزلت گرفتند و كناره‌گيرى برگزيدند و صومعه‌ها را بر خود زندان كردند ! با اين همه ، سعى ايشان باطل و كوشش ايشان ضايع است ! مگر آنكه به محمّد ( ص ) ايمان آورند و رسالت او را استوار گيرند !\r\n تا هست تو را به نزد خود تكيه‌گهت * مغرور دو عالمى و كار تبهت ! \r\nتا تو تكيه بر پندار خود زنى و سوداها در سر گيرى و غوغاها در دل آورى ، و ستور نفس را از راندن شهوت و هوا و هوس باز ندارى ! چگونه طمع دارى كه با مردان راه در ميدان حقيقت گوى زنى ؟ هيهات !\r\n تا تو بر پشت ستورى بار او بر جان تو است * چون به ترك وى بگفتى آتش اندر بار زن \r\n ور ز چاه جاه خواهى سر بر آرى مردوار * چنگ در زنجير گوهروار عنبر بار زن \r\n63 -  وَ إِذْ أَخَذْنا مِيثاقَكُمْ . . . :  خداوند با همه عهد بست و از همه پيمان گرفت ، قومى به طوع اجابت كردند و قومى ديگر به كره ، آنان كه به طوع و رغبت پذيرفتند ، عيان او را بار داد ، و مهر أزل وى را دست گرفت و آنها كه به كره و نارضائى اجابت كردند ، حق بر آنها پوشيده شد و در تاريكى و بيگانگى بماندند ! اين ميثاق ، روز ازل و در عهد ازل بر عموم برفت كه احديّت خداوند بر دلها جلوه‌گر شد ، يكى را تجلّى سياست و عزّت بود يكى را تجلّى لطف و كرامت ، آنها كه اهل سياست بودند در درياى هيبت به موج وحشت غرق شدند ، خردهاشان حيران ، دلهاشان پريشان ، خاطرشان تاريك و گرد بيگانگى بر رخسار ايشان نشسته ، داغ جدائى بر پيشانيشان نهاده شده !\r\nامّا آنها كه اهل لطف و كرامت بودند ، ايشان را به زيور انس بياراست و به نور توحيد بيفروخت ، آب آشنائى را در دل آنان روان و تخم سعادت را در مزرع دوستىشان پراكنده و آنگاه همه را با فضل و رحمت خود حوالت كرده كه بىرحمت او زيان مىبردند !\r\nداود پيغمبر گفت : خدايا گرد همه پزشكان عالم برآمدم تا درد مرا درمان كنند و مرهمى همىسازند ، همگان مرا به تو راه نمودند ، پس زيان‌كار و بىچاره آن كس كه از رحمت تو نااميد است !\r\nيكى از عارفان در روز عرفه در موسم عرفات به خلق آنجا نگريست و آن سوز و نياز و آن ناز و زار از ايشان ديد ، هركسى دعائى مىخواند و ديگر كس ثنائى مىگفت ، دستها همه سوى آسمان و چشمها گريان و دلها سوزان ،\r\n\r\n\r\n","description":"","footnote":"\r\n( 1 ) چون قوم موسى پيمان را شكستند و تورات را نپذيرفتند ! خداوند كوه طور را بالاى سر آنان بداشت و آنها پيش خود آتشى افروختند و از پس آن دريائى خروشان ديدند و ترسيدند و تن به قبول دادند و از آنها رفع بلا شد .\r\n","page_name":" 31 ","page_number":51},
  {"content":"\r\n\r\nعارف به همراهان خود گفت : چه بينيد و چه رأى دهيد ؟ اگر همه اين خلق دست نياز سوى مخلوقى دراز كنند و دانگى سيم بخواهند ؟ آيا از ايشان دريغ خواهد كرد ؟ همگى گفتند - نه ! گفت : به خدائى خدا ، كه بندگان را به آمرزش خود نواختن به نزد حق آسان‌تر است از آن يك دانگ سيمى كه مخلوقى به اين گروه فراوان دهد !\r\n\r\n[ آيات 71 - 65 
  ]\r\n\r\n( تفسير لفظى )\r\n65 -  وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ . \r\nهرآينه نيك دانستيد و شناختيد آنان كه در روز شنبه نافرمانى كرده و صيد ماهى كردند ، در نتيجه ما گفتيم همگى شماها ميمونها و كپىها گرديد و خوار و خاموش شويد !\r\n66 -  فَجَعَلْناها نَكالًا لِما بَيْنَ يَدَيْها وَ ما خَلْفَها وَ مَوْعِظَةً لِلْمُتَّقِينَ .  پس به اين عقوبت ، آنها را عبرت باشندگان و آيندگان كرديم و پندى و اندرزى براى پرهيزكاران است .\r\n67 -  وَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ .  ياد بياور اى پيغمبر ، زمانى كه موسى به امّت خود گفت خداوند بشما امر مىكند كه گاو ماده‌اى را ذبح كنيد ، در جواب گفتند اى موسى ما را مسخره مىكنى و افسوس مىگيرى ؟\r\nگفت پناه مىبرم به خداوند كه من از نادانان باشم !\r\n68 -  قالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ .  گفتند اى موسى خداى خود را بخوان و از او بخواه كه براى ما بيان كند كه اين گاو چه گاويست ؟ - موسى گفت خداوند مىفرمايد : اين گاو نه پير دندان‌سوده و نه خردى نيرو ناگرفته ، نه پير است و نه جوان ، ميان اين و آن ! پس بجا آوريد آنچه بشما امر مىكنند !\r\n69 -  قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ .  گفتند خداى خود را بخوان و از او بخواه كه براى ما بيان كند كه آن گاو چه رنگ است گفت : مىفرمايد گاوى است زرد رنگ كه رنگ روشن آن نگرندگان ا از روشنائى شاد مىكند !\r\n70 -  قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ .  گفتند خداى خود را بخوان و از او بخواه تا بيان كند براى ما كه آن گاو چيست ؟ جنس گاو بر ما مشتبه است و ما اگر خدا بخواهد بدان راه برانيم !\r\n71 -  قالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فِيها ، قالُوا الْآنَ جِئْتَ بِالْحَقِّ ، فَذَبَحُوها وَ ما كادُوا يَفْعَلُونَ .  گفت مىفرمايد : گاوى است نه كار شكسته و نه نرم و رام كه زمين شكافد و نه كشت‌زار را آب دهد ، از عيبها رسته و رهانيده ، در همه پوست او جزء رنگ زرد ، رنگى و نشانى نيست ! گفتند اكنون پاسخ بسزا آوردى ، پس آن گاو را بكشتند و نزديك بود كه اين كار را نكنند چون از بس ايراد كردند و حجّت بنى اسرائيلى گرفتند ، نمىخواستند اين كار را انجام دهند !\r\n\r\n( تفسير ادبى و عرفانى )\r\n65 -  وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ  - اشارت است به قهر خداوند با بيگانگان\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nو چنان كه دوستان را نوازنده است ، بيگانگان را گيرنده است ، و چنان كه نوازش او به نوازش ديگران نماند ، گرفتن وى هم به گرفتن ديگران نماند ! زيرا خداوند سخت‌گيرتر از همه گيرندگان ، و دادخواه ستمكاران است ، نه از كسى بيم و نه بر كرد وى تاوان است كه كردگار جهانيان است و آفرينندهء آنان ، مردم از بطش او هراس گيرند اگر ايشان را مسخ ظاهر عقوبت بود اين امّت را مسخ باطن عقوبت است و چون خداوند بر آنان خشم گرفت رنگ صورت آنها را بگردانيد و اگر بر اين امّت خشم گيرد پناه بر خدا رنگ اينان را از روى سيرت بگرداند ، اگر آنان را به گناه خويش روسياه گردانيد ، اينان را به گناه خويش دل سياه كند !\r\nعارفى بزرگوار گويد : مردى پيش ما زياد آمد و رفت داشت و يك نيمه روى او پوشيده بود گفتم چرا نيم‌رخ پوشيده‌اى ؟ گفت : من گوركن هستم يك روز زنى را در گور كردم و رفتم پس از آن بطمع كفن او گور را شكافتم همين‌كه دست به كفن زده و آن را كشيدم ديدم او هم مىكشد ! گفتم مىخواهى بر من پيروز شوى ، پس به دو زانو نشستم و كفن را به سختى كشيدم ناگهان دست خود را بلند كرد و سيلى به نيم روى من زد ! همين‌كه پرده از نيم‌رخ برداشت جاى پنج انگشت روى صورت او بود و گفت پس از آن كفن او را پوشاندم و گور را پوشيده و استوار كردم از آن پس مصمم شده‌ام كه گور كسى را نشكافم و از شرم نيم‌رخ را پوشانم !\r\n67 -  وَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ . . . :  داستان گاو بنى اسرائيل در قرآن از لطيفه‌هاى حكمت و گوهرهاى عزّت است چه قرآن درياى ژرفى است كه درهاى شاهوار در قعر آن است اما كسى بايد كه صفات گاو بنى اسرائيل را در خود بيند كه مىگويد : نه پيرى فروريخته نه نوزادى نارسيده ، يعنى كه قدم اين جوان‌مردان در دائرهء طريقت آنگاه مستقيم شود كه مستى جوانى ايشان را حجاب نباشد و سستى پيرى آنان را بىكاره و عاطل ندارد ! چنان كه پيغمبر اسلام در حال كمال تمام ، به وحى رسيد . چه هر ارادت كه با مستى جوانى قرين شود هميشه از راه زنان بيم دارد و كم افتد جوانى نو ارادت كه از راه زنان ايمن باشد !\r\n68 -  صَفْراءُ فاقِعٌ لَوْنُها تَسُرُّ النَّاظِرِينَ . . . :  جوانانى كه در حال كمال بشريّت گام در ميدان طريقت نهادند خداوند آنان را به رنگ دوستى برآرد و رنگ دوستى رنگ بىرنگى است ! هر چشمى در ايشان نگرد روشن شود و هر دلى در كار آنها انديشه كند آشنا گردد !\r\n71 -  لا ذَلُولٌ تُثِيرُ الْأَرْضَ . . .  بهروز و نيكوسيرت و روز افزون ، نه به عيب رسميان آلوده ، نه به مقام دون‌همتان فروآمده ، نه رقم دوستى بيگانه بريشان كشيده ، نه داغ اسباب بر ايشان نهاده ، نه قاضى شهوتها بر ايشان حكمى رانده ، نه به شكلها و مانندها گرائيده و نه به اختيار خود تكيه كرده و همان گونه كه معبود را يكى شناسند ، مقصود را هم يكى دانند و مشهود و موجود را يكى خوانند !\r\n هر كسى محراب دارد هر سوئى * باز محراب سنائى كوى او است \r\n\r\n[ آيات 76 - 72 
  ]\r\n\r\n( تفسير لفظى )\r\n72 -  وَ إِذْ قَتَلْتُمْ نَفْساً فَادَّارَأْتُمْ فِيها وَ اللَّهُ مُخْرِجٌ ما كُنْتُمْ تَكْتُمُونَ .  شمائيد كه وقتى يك نفر را بكشتيد و در آن كشته پيكار باهم درگرفتيد و خداوند بيرون‌آورنده و آشكاركننده است آنچه را كه شما پنهان مىداريد كه كشندهء وى كيست ؟\r\n\r\n","description":"","footnote":"","page_name":" 33 ","page_number":53},
  {"content":"\r\n\r\n73 -  فَقُلْنا اضْرِبُوهُ بِبَعْضِها كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ . \r\nپس گفتيم بزنيد اين كشته را به چيزى از گوشت آن گاو ، آنان چنين كردند ، كشته زنده شد ! و اين‌گونه كه ديديد خداوند مرده را زنده مىكند و بشما مىنماياند نشانه‌هاى توانائى و نيكى خدائى خويش تا دريابيد و نيك بعقل خود بسنجيد .\r\n74 -  ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ .  پس از آن دلهاى شما سخت گشت ، گوئى آنها از سنگ يا سخت‌تر از سنگ است و از سنگها هستند آنها كه نهرها از آن جارى مىشود ، و از آنها كه مىشكافند و آب از آن بيرون مىآيد ، و از آنها كه از هيبت خداوند از بالا به هامون مىافتند و خداوند از كردار شما ناآگاه نيست !\r\n75 -  أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ .  آيا پس طمع داريد كه بشما ايمان بياورند درحالىكه گروهى از آنان سخن خداوند را مىشنيدند پس از آن مىگردانيدند و تحريف مىكردند با آنكه دانسته و شناخته بودند ! و مىدانستند كه آنچه مىگويند دروغ زنند و گناهكار !\r\n76 -  وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ .  و چون مؤمنان بينند گويند ما از گروندگانيم و همين‌كه با يكدگر افتند و از شما دور باشند به يك دگر گويند : آيا با ايشان از تورات سخن مىگوئيد به آنچه بر شما گشوده كه فردا به آن حجّت آورند نزد خداوند ! آيا در نمىيابيد ؟\r\n\r\n( تفسير ادبى و عرفانى )\r\n72 -  وَ إِذْ قَتَلْتُمْ نَفْساً . . . :  قتل دو گونه است يكى از روى صورت و ديگرى از روى معنى ، آنكه از روى صورت خود را بكشد به سخت‌ترين عذابها رسد ولى آن كس كه به شمشير مجاهدت از روى معنى خود را بكشد به ناز و نعيم باقى و بهشت جاودانى رسد . اينكه قوم موسى را گفتند : زنده‌اى را بكشيد تا كشته زنده شود ، اشاره به اهل طريقت است كه نفس زنده را به شمشير مجاهدت بر وفق شرع بكشند تا دل مرده به نور مشاهدت زنده شود و به زندگانى جاويد برسد ، زندگانى كه هرگز در آن مرگ نيست و فنا به آن راه ندارد ، و در آن حال زبان حال بنده اين است :\r\n گر من بمرم مرا مگوئيد كه مرد * گو مرده به دو زنده شد و دوست ببرد « 1 » \r\n\r\n\r\n","description":"","footnote":"\r\n( 1 ) ايراد بنى اسرائيلى : مفسران نوشته‌اند در بنى اسرائيل درويشى پسر عموى توانگر داشت براى بردن ميراث او را شبانه بكشت و تن او را در خانهء سبط ديگر افكند ! چون قوم چنين ديدند و كشنده را نيافتند ، باهم بناى دشمنى گذاشتند و دست به سلاح بردند و همگى نزد موسى رفتند ، خداوند به موسى وحى فرستاد كه براى پيدا كردن كشنده بايد گاوى ماده بكشند ، آنان مسخره كردند موسى آنها را پند داد و نجات از دست قبطيان را يادآورى كرد ، آنان پذيرفتند ولى بناى ايراد گذاشتند كه چگونه گاوى است چه رنگى است ؟ كارى است ؟ يانه ؟ باركش است يا شخم‌كار ؟ - پاسخ -\r\n","page_name":" 34 ","page_number":54},
  {"content":"\r\n\r\nاز جنيد نقل كنند كه گفت : دوستى داشتم از دنيا رفت وقتى من مشغول غسل او بودم ناگاه انگشت سبّابهء مرا بگرفت ! گفتم اى دوست آيا زنده شدن پس از مرگ است ؟ گفت : ندانستى كه ما نمىميريم بلكه از جهانى به جهان ديگر نقل مكان مىكنيم ؟\r\n74 -  ثُمَّ قَسَتْ قُلُوبُكُمْ . . . :  قسوت دل در حق نادانان نامهربانى و دورى از رحمت حق است . و در حق عارفان قوّت دل ! كه چون كار به كمال رسد و صفا و معرفت نيرومند گردد ، سلطان عشق ، تمام كشور جان را فروگيرد و آن خروش و زارى به شادى و طرب درپيوندد !\r\n ز اول كه مرا عشق نگارم نو بود * همسايه به شب ز نالهء من نغنود \r\n كم گشت كنون ناله كه عشقم بفزود * آتش چو همه گرفت كم گردد دود \r\n وَ إِنَّ مِنَ الْحِجارَةِ . . . :  سنگ خارا بر دل سخت برترى دارد چنان كه از سنگ آب آيد و نرم شود و از ترس خدا به هامون افتد ولى دل سخت در نهاد آدم بيگانه ، نه از ترس خدا بنالد و نه از حسرت بگريد و نه رحمت و رقّت در وى آيد !\r\nدر حكايت بيارند كه پيغمبرى به بيابانى گذشت ديد از سنگ كوچكى آب زيادى بيرون مىجهد كه خيلى بيش از اندازه و تناسب سنگ است ! ايستاد و حيران شد و در شگفت و با خود مىگفت : اين چه آب است و چنين سنگى ؟ خداوند سنگ را به زبان آورد و گفت : اى پيغمبر اين آب كه تو مىبينى آب گريهء من است كه از آن روز كه خداوند فرمود : دوزخ را به سنگ گرم كنند من از حسرت و ترس مىگريم . . . پيغمبر كه اين را شنيد گفت خداوندا ، وى را از آتش ايمن گردان ، ندا رسيد كه ما او را ايمن كرديم ، پس از مدتى باز گذر پيغمبر به آن سنگ افتاد ، ديد باز آب مىآيد ! گفت خداوندا ، او را از آتش ايمن كردى ولى باز مىگريد ؟ سنگ به فرمان خداوند گفت : آن گريستن از غم و حسرت بود و اين گريستن از شادى و خوشحالى است !\r\nپير طريقت گفت : در سر گريستن دارم دراز ، ندانم كه از حسرت گريم يا از ناز ؟ گريستن از حسرت بهرهء يتيم است و گريستن شمع بهرهء ناز است ، از ناز گريستن چون بود ؟ اين قصّه‌ايست دراز !\r\n\r\n[ آيات 83 - 77 
  ]\r\n\r\n( تفسير لفظى )\r\n77 -  أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ .  آيا نمىدانند كه خداوند از كارهاى سرّى و علنى آنان آگاه است و آنچه پنهان و آشكار باشد مىداند ؟\r\n\r\n\r\n","description":"","footnote":"\r\nهمهء پرسشها رسيد و آنها چنين گاوى را جستجو كردند تا در خانهء زنى بينوا و فرزندى پارسا يافتند .\r\nدر آن زمان مادرى فرزند مهربانى داشت كه او را نوازش بسيار كردى و هر روز پشتهء هيزمى بياوردى و بفروختن آن ، يك سوم بهاى آن به درويشان دادى و يك سوم به مادر مىدادى و سوم براى خود به كار بردى ! و شبها يك سوم به نماز گذراندى و يك سوم خواب و سوم نزد مادر سر كردى ! و به ياد خدا مشغول شدى ! و تنها از مال دنيا ماده‌گاوى داشت .\r\nروزگارى بر اين روش گذشت تا خداوند خواست آن جوان را بىنياز كند . اين بود كه فرشته به صورت آدمى نزد او آمد و گفت اين گاو را از تو خواهند خواست و بهاى آن را پوست وى پر از دينار بخواه ! و يهود اين گاو را پس از ايرادها و سخت‌گيريها يافتند و خريدند و كشتند و بهاى آن را دادند و چون گوشت گاو را به جسد مرده زدند به حكم خداوند مرده زنده شد و پسرعم خود را كشندهء خود شناسانيد ! و در اين داستان دو حكمت بود يكى بىنياز ساختن جوان پارسا از رنج بىنوائى و ديگر كيفر بنى اسرائيل بواسطهء تمرد و نافرمانى و ايرادهاى بنى اسرائيلى !\r\n","page_name":" 35 ","page_number":55},
  {"content":"\r\n\r\n78 -  وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ وَ إِنْ هُمْ إِلَّا يَظُنُّونَ .  از يهوديان كسانى بىسواد و امّى هستند كه نوشته‌هاى تورات را نمىدانند مگر آنچه به ظاهر مىخوانند بىآنكه بفهمند و آنها نيستند مگر مشتى پندار كه مىپندارند و گمان مىبرند .\r\n79 -  فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ .  پس واى بر كسانى كه نوشته‌اى به دست خويش مىنويسند و مىگويند اين از نزد خداى تعالى است ! تا به وسيلهء آن حق را به بهاى اندك بخرند ، اى واى بر آنها كه به دست خويش دروغ مىنويسند و واى بر آنها از آنچه به عنوان رشوت كسب مىكنند « 1 » !\r\n80 -  وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ .  يهودان گفتند آتش دوزخ بما نمىرسد جز چند روز معيّن ، به آنان بگو آيا از خداوند پيمانى گرفته‌ايد كه خداوند آن را خلاف نكند ؟ يا بر خداوند چيزى مىگوئيد كه خود نمىدانيد !\r\n81 -  بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ .  آرى ، كسانى كه بدى كنند و مرتكب گناه شوند دوزخيانند كه در آنجا جاويدند .\r\n82 -  وَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ . \r\nو كسانى كه ايمان آوردند و كارهاى نيك كردند ، آنان بهشتيانند كه در آنجا جاويدند .\r\n83 -  وَ إِذْ أَخَذْنا مِيثاقَ بَنِي إِسْرائِيلَ ، لا تَعْبُدُونَ إِلَّا اللَّهَ وَ بِالْوالِدَيْنِ إِحْساناً وَ ذِي الْقُرْبى وَ الْيَتامى وَ الْمَساكِينِ وَ قُولُوا لِلنَّاسِ حُسْناً وَ أَقِيمُوا الصَّلاةَ وَ آتُوا الزَّكاةَ ثُمَّ تَوَلَّيْتُمْ إِلَّا قَلِيلًا مِنْكُمْ وَ أَنْتُمْ مُعْرِضُونَ :  ياد بياور زمانى كه از فرزندان يعقوب عهد گرفتيم كه جز خداى يگانه كسى را پرستش نكنيد و پدر و مادر را بنوازيد و با خويشان و پدر مردگان و درويشان نيكوئى كنيد و به مردم گفتار نيك گوئيد و نماز به هنگام خود به پا داريد و زكات مال خويش را بدهيد ولى شما ( جز اندكى ) همه از سفارشهاى ما برگشتيد و از وفا روگردان شديد .\r\n\r\n( تفسير ادبى و عرفانى )\r\n77 -  أَ وَ لا يَعْلَمُونَ . . . :  كلام خداى موحّدان ، اجابت‌كنندهء خوانندگان ، آگاه به حال بندگان ، دانندهء آشكار و نهان ، باز خوانندهء برگشتگان ، اين آيت عارفان را اشارتى است كه فرمود : من رازها دانم ، بر نهانيها آگاهم ، چون اين را گفت آنان در ظاهر با خلق خدا از در صدق درآمدند ، خداوند چشمهاى خيانت‌كاران را مىنگرد و خيانت چشم متعبدان آنست كه در شب تاريك چون وقت راز و نياز با خدا باشد در خواب شوند تا انس خلوت بر ايشان فوت شود ! خداوند دربارهء داود نبى گويد : چون شب درآمدى خواب از چشم وى برميدى و همه نظر او به آثار صنع\r\n\r\n\r\n","description":"","footnote":"\r\n( 1 ) نوشته‌اند : دوزخيان در دوزخ اين چهار كلمه را به فارسى گويند : واى از نام ، واى از ننگ ، واى از نياز ، واى از آز ! يعنى واى بر من كه در دنيا نام خواستم و عار نداشتم ولى چيزى كه سر همهء بلاها است و آز كه پايهء همهء شهوتها است بسيار داشتم !\r\n","page_name":" 36 ","page_number":56},
  {"content":"\r\n\r\nما بودى و بدان تسلّى يافتى ، اين است كه خداوند بر مؤمنان ثنا خوانده و شب‌زنده‌دارى آنان را در وقتى كه جهانيان در خوابند ستوده و فرموده آنان با ما در شب راز و نياز كنند و اندوه و شادى خويش بگويند ، ما هم هرچه خواهند به ايشان بدهيم ، و از هرچه ترسند ايمن داريم و خيانت چشم عارفان آنست كه بر فراق دوست نگريند !\r\n يك چشم من از فراق يارم بگريست * وان چشم دگر بخيل گشت و نگريست ! \r\n چون روز وصال شد جزايش كردم * كآرى نگرستى و نبايد نگريست ! \r\nو خيانت چشم صدّيقان آنست كه در اين جهان چيزى به نظرشان نيكو آيد تا بدان نگرند ، زيرا هركس دوستى حق او را حقيقت بود ، چشمش از ديگران دوخته شود و چشم و گوشش از جز دوست كور و كر باشد .\r\n78 -  وَ مِنْهُمْ أُمِّيُّونَ . . . :  صفت امّى بودن ( امّيت ) در اين آيه ، بيگانه را ذمّ است و نشانهء نقصان او ، ولى در مورد پيغمبر اسلام مدح است و اشاره به كمال اوست ! كه باهم نامى هم‌سائى نشود و اتفاق اسامى اقتضاى اتفاق معانى نكند ، نبينى كه خداوند خود عزّت دارد و عزيز است و يوسف را هم عزيز خواند ليكن عزّت خداوند سزاوار و شايستهء خويش و عزّت بندگان بر سزاى خويش ، و چنان كه دانيد خداوند موجود و آفريدگان هم موجود ليكن خداوند به خودى خود موجود ولى آفريدگان ، به وجود خداوند قائم و بر پا هستند نه به‌خودىخود !\r\n82 -  وَ الَّذِينَ آمَنُوا وَ عَمِلُوا الصَّالِحاتِ . . . :  گفته‌اند آمنوا اشارت است به درخت ايمان و نشاندن آن در دل مؤمنان و عملوا اشارت است به شاخه‌هاى آن درخت و پروردن آن و اولئك اشارت است به بار و ميوهء آن درخت و ميوهء اين درخت نه چون ديگر ميوه‌ها است كه از سالى به سالى يك‌بار ميوه آورد بلكه اين درخت هر ساعتى بلكه هر لحظه‌اى ميوهء نو آرد ، هر يكى به از يك ديگر ! و به مزهء ديگر ! و به بوئى ديگر ! حلاوت عابدان از بار اين درخت و صفاء وقت عارفان از بار اين درخت است !\r\n83 -  وَ إِذْ أَخَذْنا مِيثاقَ . . . :  آن عهد و پيمان كه با بنى اسرائيل رفت در شرع ما هم همان عهد است و با مؤمنان اين امّت همان پيمان ، و آن به فرمان خدا اطاعت كردن و بر خلق خداى شفقت كردن ، كه در آن اطاعت بصدق عمل كردن و در آن شفقت به رفق رفتار كردن است ، و حقيقت بندگى ، خدا را به صدق پرستيدن و با مردم مدارا كردن است و چون اين صدق و رفق كار همه كس نيست و چندان آسان نبود و كارى بس بزرگ باشد ، ازاين‌رو وعدهء ثواب و فلاح به آنان داده شد تا بدان رغبت نمايند و يك‌يك آن وعده‌ها هم شمرده و نموده شد تا مؤمنان را بيشتر و بهتر شوق و استقبال باشد .\r\n\r\n[ آيات 88 - 84 
  ]\r\n\r\n( تفسير لفظى )\r\n84 -  وَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ .  وقتى پيمان از شما ستديم كه خونهاى هم‌دينان خويش نريزيد و هم‌دينان را از خانمان بيرون نكنيد ، آنگه به پيمان خستو شديد و شما گواهى مىدهيد .\r\n85 -  ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالْإِثْمِ وَ الْعُدْوانِ وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ \r\n\r\n","description":"","footnote":"","page_name":" 37 ","page_number":57},
  {"content":"\r\n\r\n فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللَّهُ بِغافِلٍ عَمَّا تَعْمَلُونَ .  پس از ان شما همين شما هم‌دينان خود را مىكشيد و گروه‌ها از خان‌ومانشان بيرون مىكنيد به بيداد ، و يكدگر را بهم پشت بودن بر رنج به ستمديدگان و به بزه‌كارى و دشمنى مىگرائيد ، و اگر بشما اسيران آيند ايشان را مىفروشيد و حال آنكه بر شما حرام است كه آنها را ناگرويده رها سازيد ! آيا به لختى نامه مىگرويد و به لختى ديگر نمىگرويد ؟ پس سزاى چنين كسان چيست ؟ آرى هركس چنين كارى كند جزاى او در دنيا رسوائى و بىآبروئى است ، و در آخرت آنها را بسوى سخت‌ترين عذابها در دوزخ بازبرند ، و خداوند از كارهاى آنان بىخبر نيست .\r\n86 -  أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ .  اينان هستند كه دنيا را به آخرت خريدند و فردا عذاب آخرت از آنها كم نخواهد شد و ايشان را يارى نخواهند كرد .\r\n87 -  وَ لَقَدْ آتَيْنا مُوسَى الْكِتابَ وَ قَفَّيْنا مِنْ بَعْدِهِ بِالرُّسُلِ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَ فَرِيقاً تَقْتُلُونَ .  ما موسى را كتاب داديم و پس از او پيمبرانى فرستاديم و عيسى پسر مريم را نشانهاى روشن داديم و او را به جبرئيل نيرو داديم ، آيا هر وقت يكى از رسولان بشما بياورد آنچه كه مخالف هواى نفس شما باشد گردن مىكشيد آنگاه گروهى را دروغ‌زن مىخوانيد و گروهى را مىكشيد « 1 » ؟\r\n88 -  وَ قالُوا قُلُوبُنا غُلْفٌ بَلْ لَعَنَهُمُ اللَّهُ بِكُفْرِهِمْ فَقَلِيلًا ما يُؤْمِنُونَ .  گفتند دلهاى ما بسته و در غلاف است از اينكه تو مىگوئى و ما در نمىيابيم ! بلكه خداوند بر آنها كه كافر ماندند لعنت كرد چون اندك مىگروند .\r\n\r\n( تفسير ادبى و عرفانى )\r\n84 -  وَ إِذْ أَخَذْنا مِيثاقَكُمْ . . . :  سياق اين آيت تهديد ظالمان است و تخويف ناپاكان ، و آنان كه به مسلمانان ستم كنند و در خون و مال ايشان سعى نمايند و به دست و زبان خود آنان را برنجانند .\r\nعارفان گفته‌اند : اين ظلم ظالم از حرص وى در دنيا و به شهوتهاى آن خيزد ، كه چون همهء هستى وجود او را دنيا دوستى گرفت و شهوتها بر او مستولى شد دل وى تاريك گردد و رقت و سوز در او نماند ! و شفقت برخيزد و بر خلق خدا ستم روا دارد ! و اثر اين تاريكى فرداى قيامت پديدار گردد ، پس چون سر حلقهء هم ستمها دنيا دوستى است هركس كه دوستى دنيا از دل برون كند ، شهوتها بر او مستولى نشود و در دل وى شفقت بماند كه اگر سگى را بيند او را نياز آرد و مهربانى و رحم و شفقت از او باز نگيرد .\r\n85 -  ثُمَّ أَنْتُمْ هؤُلاءِ تَقْتُلُونَ أَنْفُسَكُمْ . . . :  اهل معنى گويند اين آيه اشارت است به اينكه شما بواسطهء كار ناپسنديده و عمل نكوهيدهء خود را در گرداب عذاب و عقوبت مىافكنيد و آن عقوبت بجاى قتل نفس است يعنى اين كار مكنيد و تن خويش را به دست خويش مكشيد !\r\n تُخْرِجُونَ فَرِيقاً مِنْكُمْ . . . :  اشارت مىكند كه شما ديگران را راه مىنمائيد و خود گمراه مىشويد ، ديگران را پند مىدهيد و خود پند نمىپذيريد !\r\n86 -  أُولئِكَ الَّذِينَ اشْتَرَوُا الْحَياةَ الدُّنْيا . . . :  مىگويد ايشان دنياخرند و عقبافروش و هواى\r\n\r\n\r\n","description":"","footnote":"\r\n( 1 ) روح القدس را بعض جبرئيل دانند يعنى روح خداوند چنان كه عيسى را هم روح اللّه خوانند .\r\n","page_name":" 38 ","page_number":58},
  {"content":"\r\n\r\nنفس را بر رضاى حق اختيار كنند ، پس عذاب آنان پايان‌پذير نخواهد بود ، چه در دنيا عذاب ايشان جمع مال و طلب جاه و داشتن حرص نفس امّاره ، و آنان را در اين مال نصرتى و شفيعى نيست نه در دنيا و نه در آخرت ، چه در وقت مرگ خود گويد : مال من مرا يارى نكرد و در عقبى به او گويند : مال ، آنان را از عذاب بر كنار نكرد !\r\n87 -  وَ لَقَدْ آتَيْنا مُوسَى الْكِتابَ . . . :  اشارت به نواخت موسى است كه خداوند گويد : ما او را كتاب تورات داديم كه هم نور است و هم ضياء و هم فرقان ، نور دل دوستان است و ضياء دل مؤمنان .\r\n وَ قَفَّيْنا مِنْ بَعْدِهِ بِالرُّسُلِ . . . :  پيغمبران را يكى پس از ديگرى فرستاديم و هريك نو تشريفى و ديگر خاصيتى داديم ، آدم را در خلقت كرامت ، ادريس را زندگانى تا قيامت ، نوح را اجابت دعوت ، ابراهيم را اجابت خلّت ، اسماعيل فداى كبش به كرامت ، داود را آواز به ملك و نعمت ، سليمان را به علم و معرفت ، موسى را به مكالمت و يحيى را به عصمت و عيسى را به اعجاز خلقت ، و محمد را از آنچه همهء پيغمبران داشتند ارزانى داشت كه آنچه خوبان همه دارند او تنها دارد !\r\n أَ فَكُلَّما جاءَكُمْ رَسُولٌ . . . :  باز سخن به وعيد و تهديد جهودان آورد و گفت اين جهودان از خودرائى گام بيرون ننهادند ، بر آنچه دل ايشان خواست پذيرفتند و آنچه نخواست بگذاشتند و نه پذيرفتند ! ناچار به سرانجامى بد و فرجامى بد كه شايستهء ايشان بود رسيدند !\r\n88 -  وَ قالُوا قُلُوبُنا غُلْفٌ . . . :  اشارت به اين است كه دل بيگانگان در پردهء شقاوت است ، و خداوند چون كسى را مهر شقاوت بر دل نهد و رقم ناسازگارى و نابايستى بر او كشد از همان اوّل او را دل سخت گرداند و پس از ان دل سياه و چركين گرداند پس قفل بيگانگى بر آن زند و سرانجام به مهر نوميدى ختم كند !\r\n\r\n[ آيات 93 - 89 
  ]\r\n\r\n( تفسير لفظى )\r\n89 -  وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ .  چون از نزد خدا نامه‌اى بر ايشان آمد كه گواه‌كنندهء تورات بود و پيش از خدا نصرت مىخواستند بر آنان كه كافر بودند ، همين‌كه ايشان را آمد آنچه شناخته بودند ، به آن كافر شدند ، پس لعنت خدا بر كافران باد .\r\n90 -  بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ فَباؤُ بِغَضَبٍ عَلى غَضَبٍ وَ لِلْكافِرِينَ عَذابٌ مُهِينٌ .  خويشتن را به بد چيزى فروختند كه كافر شوند به‌آنچه خدا فرستاده است ، از روى حسد ، و خدا مىفرستد از فضل خويش بر هريك از بندگان كه بخواهد ، پس خويشتن را به خشم خداوند گرفتار سازند آن هم خشمى روى خشم ! و كافران راست عذابى خواركننده !\r\n91 -  وَ إِذا قِيلَ لَهُمْ آمِنُوا بِما أَنْزَلَ اللَّهُ قالُوا نُؤْمِنُ بِما أُنْزِلَ عَلَيْنا وَ يَكْفُرُونَ بِما وَراءَهُ وَ هُوَ الْحَقُّ مُصَدِّقاً لِما مَعَهُمْ قُلْ فَلِمَ تَقْتُلُونَ أَنْبِياءَ اللَّهِ مِنْ قَبْلُ إِنْ كُنْتُمْ مُؤْمِنِينَ . \r\nچون به ايشان بگويند كه به آنچه خدا فرستاده بگرويد ، در جواب مىگويند ، ايمان بدان آريم كه بر ما فرستاده‌اند ، و كافر مىشوند به آنچه غير از تورات است و آنچه از سوى خدا رسيده حق است و گواهى مىكند آنچه را كه نزد آنها است ،\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nبگو اى پيغمبر اگر چنين است پس چرا پيغمبران خدا را مىكشتيد از پيش ، اگر شما ايمان به كتاب خود داشتيد ؟\r\n92 -  وَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ . \r\nموسى براى شما پيغامهاى روشن و نشانيهاى راست آورد پس از آن شما گوساله را به خدائى گرفتيد و شما بر خود ستمكارانيد .\r\n93 -  وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ .  وقتى از شما پيمان گرفتيم و كوه طور را بالاى سر شما قرار داديم و گفتيم بگيريد آنچه بشما داديم به عزم راست و تصديق درست و بشنويد و بپذيريد . گفتند شنيديم و نافرمان شديم ، در دلهاى ايشان دوستى گوساله را دادند چون كافردل بودند ! به آنها بگو ( اى پيغمبر ) ايمان شما به بد چيزى بشما فرمان مىدهد ! اگر شما اهل ايمان هستيد !\r\n\r\n( تفسير ادبى و عرفانى )\r\n89 -  وَ لَمَّا جاءَهُمْ كِتابٌ مِنْ عِنْدِ اللَّهِ . . . :  و چون براى آنها از جانب خداوند نامه رسيد ، چه نامه‌اى ؟ كه يادگار خداوند است نزد دوستان ، نامه‌اى كه مهر قديم است ، نامه‌اى كه قصّهء دوستى و دوستان است ، نامه‌اى كه از ستم در أمان و بيمار را درمان است ، شفاى دل بيماران و آسايش جان اندوهناكان ، و رحمتى از جانب خداى جهانيان بر مهتر عالمان است .\r\nآنكه جهودان بودند در نام و صفت وى تغيير و تبديل آوردند و كمر دشمنى او را بسته به وى ناسزا مىگفتند درصورتىكه او را شناخته و دانسته از وى يارى و داورى مىخواستند ! و آنكه كافران قريش بودند با آنكه محمّد پيش از بعثت به پيغمبرى ، نزد آنان معزّز و محترم بود و امانتها نزد او مىگذاشتند و در محفلها او را در صدر مىنشاندند ، همين‌كه قصّهء نبوّت خواندن گرفت و حديث دل و دل آرام پيش آورد ، كارها دگرگونه گشت ! دوست به رنگ دشمن شد ، تير ملامت بسوى او انداختند ، ساحر و شاعرش نام نهادند و ديوانه و سرگشته‌اش خواندند ! ليكن چه زيانى براى او ؟ درحالىكه اگر او را اجير و فقير خواندند خداوند او را بشير و نذير خواند و اگر او را ضالّ و غبىّ گفتند خداوند او را رسول و نبىّ گفت ! كه گفته‌اند : دوست بايد دوست‌پسند باشد نه شهرپسند و شگفت نيست اگر مشتى بيگانگان آن مهتر عالم را نشناختند ، زيرا خداوند خزينهء اسرار خلقت يعنى محمّد مرسل را مهرى برنهاد تا طمعها از او دور شود . اين بود كه چون حسين منصور شمّه‌اى از آن خزينهء اسرار فطرت بديد فرياد برآورد و گفت :\r\n اى ماه برآمدى و تابان گشتى * گرد فلك خويش خرامان گشتى ! \r\n چون دانستى برابر جان گشتى * ناگاه فروشدى و پنهان گشتى \r\nلطيفه : آفرينش همه در ميم محمّد است ، هر كجا در عالم دردى و سوزى است ، در برابر عشق وى ناچيز است ، انبياء و اولياء و شهداء و صدّيقان چندانكه توانستند رفتند ليكن از آغاز تا انجام كه رفتند ، به قدم او رسيدند ، آن مقام كه زبر خلايق آمد زير قدم خود نه پسنديد ، به سدرهء منتهى و جنّت مأوى و مقام طوبى و زلفى كه غايت رتبت صدّيقان است خود ننگريست !\r\nزهى كرامت ، زهى شرافت و فضيلت ، زهى علو و رفعت ، پس از صدها سال بنگر ، در اين گيتى صداى وى ، در هفت آسمان ، آواى وى ، در هر دلى از وى چراغى ، بر هر زبانى از وى داغى ، در هر سرى از وى نوائى ، در هر سينه‌اى از وى\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nلوائى و در هر دلى وى را جائى ! راهش پرنور و گفتار و كردارش با نور ، و خلق و خويش از نور ، و خود نور على نور است !\r\n كفر و ايمان را هم اندر تيرگى هم در صفا * نيست دار الملك جز رخسار و زلف مصطفى ! \r\n روى و مويش گر بصحرا ناوريدى قهر و لطف * كافرى بىبرگ ماندستى و ايمان بينوا ! \r\n92 -  وَ لَقَدْ جاءَكُمْ مُوسى بِالْبَيِّناتِ . . . :  چون موسى بر بساط انبساط پرورده شد و خلعت كرامت يافت و به نبوّت و رسالت مخصوص گشت ، وحى آمد كه پيغام ما را به بنى اسرائيل برسان و نعمتهاى ما را به ياد ايشان آر و به آنها بگو : كى شما را از صلب پدر به رحم مادر رسانيد ؟ كى شما را از رحم مادر بجهان آورد ؟ كى رأفت و رحمت بر دل مادرها نهاد ؟ باوجود اين نافرمانى من مىكنيد و فرشتگان خدا از بخشش و حكم من در شگفتند و من آنها را به شكيبائى فرمان مىدهم و مىگويم باشد كه بازگردند و توبه كنند !\r\nاى موسى به آنها بگو : شما وقتى ، از برابر مردارى مىگذريد بينى خود را از بوى گند آن مىگيريد بدانيد كه گناهان شما نزد من از آن مردار گنديده‌تر است ! اى فرزند عمران ! اينان در سختيها مرا مىخوانند و پس از رسيدن به آسانى ، مرا فراموش مىكنند ! به آنها بگو : از دارائى جهان آن‌قدر بگيريد كه توانائى تحمّل و بال آن را داريد ! و گناه آن‌قدر مرتكب شويد كه تاب كيفر آن را داريد ! و نعمت را آن‌قدر بخواهيد كه از عهدهء شكر آن برآئيد !\r\n\r\n[ آيات 103 - 94 
  ]\r\n\r\n( تفسير لفظى )\r\n94 -  قُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ .  بگو به آنها ( اى رسول من ) اگر سراى پسين از آن شما است نزد خداوند ، پس آرزوى مرگ كنيد اگر راست مىگوئيد و راست‌گو هستيد ؟\r\n95 -  وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ .  و هرگز آرزوى مرگ نخواهند كرد به سبب آنچه كه كردند از كارهاى بد و خداوند دانا به ستمكاران است .\r\n96 -  وَ لَتَجِدَنَّهُمْ أَحْرَصَ النَّاسِ عَلى حَياةٍ وَ مِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ وَ اللَّهُ بَصِيرٌ بِما يَعْمَلُونَ .  هرآينه آنها را خواهى يافت آزمندترين مردم دنيا بر زندگانى و آنان كه شرك آوردند دوست دارند هزار سال عمر كنند درحالىكه از عذاب دوزخ دور نيستند هرچند كه عمر دراز كنند !\r\n97 -  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنِينَ .  به آنها بگو اى پيغمبر ، به كسى كه دشمن جبرئيل است ، كه خدا او را بر دل تو فرستاد نه كه خودش آمد بلكه به اذن خدا بود ، درحالىكه كتاب پيش از وى را گواهى و تصديق مىكرد و اين راهنما و بشارت براى مؤمنان است .\r\n98 -  مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ . \r\nهركس دشمن خدا و فرشتگان او و پيمبرانش و جبرئيل و ميكائيل است بداند كه خداوند آن كافران و آن دشمنان را دشمن مىدارد .\r\n99 -  وَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلَّا الْفاسِقُونَ .  ما بر تو فرستاديم\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nسخنهاى هويدا و راست و به آنها كافر نشوند مگر زشت‌كاران و فاسقان كه پذيرفته نشده‌اند !\r\n100 -  أَ وَ كُلَّما عاهَدُوا عَهْداً نَبَذَهُ فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ .  و هر وقت با آنها پيمانى ببندند گروهى از آنان پيمان را بيفكنند و بشكنند بلكه بيشتر آنان ناگروندگانند .\r\n101 -  وَ لَمَّا جاءَهُمْ رَسُولٌ مِنْ عِنْدِ اللَّهِ مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّهِ وَراءَ ظُهُورِهِمْ كَأَنَّهُمْ لا يَعْلَمُونَ .  و هرگاه فرستاده‌اى از سوى خدا نزد آنها مىآمد كه گواهىكنندهء كتاب آنها بود ، گروهى از آنان كه تورات داشتند آن كتاب خدا را پشت سر انداختند گوئى نمىدانند كه آن كلام خداوند است !\r\n102 -  وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ .  آنگاه پيروى كردند چيزهائى كه در عهد سليمان شيطانها بر مردم مىخواندند درحالىكه سليمان هرگز كافر نبود ولى شيطانها كافر شدند كه جادو به مردم مىآموختند و آنچه كه بر آن دو فرشته بنام هاروت و ماروت نازل شده بود درصورتىكه آن دو فرشته كسى را نمىآموختند مگر آنكه به آنها مىگفتند ما از سوى خدا آزمون مىدهيم و تو بپذيرفتن باطل كافر مشو ، پس آنها ياد مىگرفتند از آن دو فرشته چيزهائى كه ميان زن و شوهر را جدائى مىافكند و آنها به كسى زيان نمىرسانيدند ! مگر به اذن خداوند و خود آن مردم چيزهائى ياد مىگرفتند كه براى آنها زيان داشت و سودى در دين آنها نداشت و نيك دانستند كه از اين آموختن‌هاى سحر و جادو در آخرت براى آنها سودى و فايده‌اى نخواهد داشت و هرآينه بد متاعى بود كه خريدند و خويشتن را به بد چيزى بفروختند اگر بدانند « 1 » .\r\n\r\n\r\n","description":"","footnote":"\r\n( 1 ) داستان هاروت و ماروت - مفسران نوشته‌اند كه هاروت و ماروت دو نام سريانى است و دو فرشتهء آسمانى هستند و علت آمدن آنها بر زمين آن است كه مردم در زمين ستمها كردند و ناموسها دريدند و شراب خوردند و مستيها كردند و زنا كردند ! فرشتگان به خدا عرض كردند : خدايا ، بندگان را آفريدى كه تو را نافرمانى كنند ؟ خداوند فرمود : اگر آن نيروى شهوت كه در آنها است در شما بود شما همچنين مىكرديد ؟\r\nگفتند : خداوندا ، ما را نسزد كه نافرمانى كنيم و خلاف امر تو رفتار نمائيم ! خداوند فرمود از ميان خودتان دو فرشته برگزينيد تا من در آنها شهوت آفرينم ! آنان هاروت و ماروت را برگزيدند كه از همه پارساتر بودند ! خداوند در آنها نيروى شهوت آفريد و روانهء زمين كرد تا در ميان مردم داور و كارگزار باشند ! و خداوند به آنها سفارش كرد كه شرك مياوريد ، خمر نخوريد ، زنا مكنيد ، آدم مكشيد ، گوشت خوك مخوريد ، و در داورى ستم و بىداد مكنيد ! !\r\nايشان به زمين آمدند و روز كارسازى مردم مىكردند و شب به آسمان بازمىگشتند ! روزى زنى زيبا زهره نام با طرف خود نزد آنها به داورى آمد ، گويند اين زن پادشاه‌زاده‌اى از كشور پارس بود ، فرشتگان چون زيبائى او را ديدند در دل هواى زن كردند و داورى را بتأخير انداختند و او را در خانهء خود دعوت كردند تا كام دل از او گيرند ! آن زن سر باززد و گفت : اگر شما را از من مرادى است ، نخست بايد مانند من بت‌پرست شويد و آدم بكشيد و شراب بنوشيد آنها گفتند اين كارها از ما به دور است و ما نتوانيم انجام دهيم ، سه بار اين گفتگو ميان آنان بود تا بار سوم كه شهوت كار خود را كرد گفتند از آن چهار كار كه گفتى شراب خوردن براى ما از همه آسان‌تر است ! و ندانستند كه شراب مادر همهء جنايتها و گناهان است !\r\n","page_name":" 42 ","page_number":62},
  {"content":"\r\n\r\n103 -  وَ لَوْ أَنَّهُمْ آمَنُوا وَ اتَّقَوْا لَمَثُوبَةٌ مِنْ عِنْدِ اللَّهِ خَيْرٌ لَوْ كانُوا يَعْلَمُونَ .  اگر ايشان ايمان آوردندى و از گناهان پرهيز كردى ، پاداش ايشان نزد خداوند بود ، اگر مىدانستند !\r\n\r\n( تفسير ادبى و عرفانى )\r\n94 -  قُلْ إِنْ كانَتْ لَكُمُ الدَّارُ الْآخِرَةُ . . . :  اين آيت از روى طريقت و از راه حقيقت اثرى ديگر دارد ، عجب نيست كسى را كه در مغاك مذلّت باشد و در زندان وحشت ، اگر از سر بينوائى و ناكامى آرزوى مرگ كند ، عجب كار آن جوان‌مردى است كه بر بساط عافيت آرميده و كارهايش به نظام تمام ، و روزش فرخنده در ايّام ، با اين همه نعمت و راحت ، چون كسى است كه بر آتش سوزان ، گرداگرد وى خارستان و دشمن جان‌ستان ، دل در آن بسته كه خود تا كى از اين محنت برهد و خرمن جدائى را آتش درزند ، نوبت اندوه به سر آيد و به زبان شوق گويد :\r\n كى باشد كين قفس بپردازم * در باغ الهى آشيان سازم \r\nآرى هركس ديدار خدا را دوست دارد خدا هم ديدار او را دوست دارد - به داود نبى وحى آمد كه به جوانان بنى اسرائيل بگو : چرا خود را به ديگر چيزها دلخوش داريد و من بشما مشتاقم ، آيا اين جفا نيست ؟\r\nكسى به عبد اللّه مبارك عارف معروف گفت : خواب ديدم يك سال ديگر خواهى مرد ! عبد اللّه گفت : روزگار درازى در پيش ما نهادى ، يك سال ديگر ما را اندوه هجران مىبايد كشيد ؟ و تلخى فراق مىبايد چشيد !\r\nيكى از عارفان گروهى را ديد كه از طاعون مىگريزند ، گفت : اى طاعون تو دنبال آنها هستى كه تو را نخواهند و از تو مىگريزند ، چرا بر ما نيائى كه تو را به جان خريداريم ؟ چرا ما از بريد مرگ مىترسيم و او را دشمن داريم ؟ يا شور در دلدار يا از دوست پرهيز ! شور دل است كه بريد مرگ را دشمن دارد و طاعون آن گروه را مىخواست كه ساز اين راه نداشتند و طعم وصل دوست نچشيدند !\r\nاز اينجا كه گفته‌اند : مرگ راحت قومى و آفت قومى ديگر است ! قومى را روز دولت است و قومى را رنج و محنت ، قومى را عطا و قومى را عنا ، قومى را شفا و سلامت ، قومى را بلا و قيامت ! قومى را نهايت مدت اشتياق ، قومى را بدايت روز فراق !\r\nگويند : فرشتهء مرگ به رابعهء عدوى رسيد ، گفت كيستى ؟ گفت : من برهم زن همه لذتها ، يتيم‌كنندهء\r\n\r\n\r\n","description":"","footnote":"\r\nپس خمر خوردند و مست شدند و كام خود را از آن زن برگرفتند ، در آن حال كسى از كار آنها آگاه شد ، آنان از ترس فاش شدن راز ، او را كشتند ! تا هم آدم‌كشى و شراب‌خورى و زناكارى مرتكب شدند !\r\nدر آن حال ، خداوند ، فرشتگان را از كار آنها آگاه ساخت و از آن پس براى مردم زمين از خداوند آمرزش خواستند ! و نوشته‌اند كه به آن زن اسم اعظم آموختند و او به آسمان شد ليكن فرشتگان او را مانع شدند و خداوند هم صورت وى بگردانيد تا ستاره‌اى سرخ در نزديكى زمين شد و نام او به عربى زهره و به فارسى ناهيد و به زبان نبطى بيدخت است !\r\nمفسران نوشته‌اند : پس از آنكه آن دو فرشته مرتكب گناه شدند نتوانستند به پرستشگاه خود بازگردند و پروبال خود را ناتوان ديدند و از كردهء خود پشيمان شده نزد ادريس رفتند تا نزد خداوند شفاعت كند . خداوند آنها را ميان عذاب دنيا يا عذاب آخرت مخير كرد ، آنان عذاب دنيا را خواستند ، و از اين پس آنها را سرنگون به چاهى درانداختند كه به تشنگى و در آتش گرفتارند !\r\n","page_name":" 43 ","page_number":63},
  {"content":"\r\n\r\nبچه‌ها ، بيوه‌كنندهء زنها هستم ! رابعه گفت : چرا همه‌اش از بدى خودت گفتى ؟ چرا نمىگوئى : من رسانندهء دوست به دوست هستم ؟\r\nاز سفيان ثورى نقل كنند كه هر وقت مسافرى به او مىرسيد و به او مىگفت كارى و پيغامى ندارى ؟ در جواب مىگفت : اگر جائى به مرگ رسى درود ما برسان و بگوى :\r\n گر جان به اشارتى بخواهى ز رهى * در حال فرستم و توقف نكنم \r\nبلال حبشى در حال نزع بود عيالش مىگفت : وا حزناه ! بلال گفت چنين مگوى و بگو : وا طرباه ! فردا به ديدار دوست خواهم رسيد ! و زبان حال چنين بود :\r\n آن شب كه رخ تو شمع كاشانهء ماست * خورشيد جهان فرو ز پروانهء ماست \r\n97 -  قُلْ مَنْ كانَ عَدُوًّا لِجِبْرِيلَ . . . :  بگو ( اى پيغمبر ) قرآن كه جبرئيل از جانب ربّ جليل فرود آورد هم روح و ريحان است و هم شفاى دل بيماران ! و هم رحمت مؤمنان - هرگه كه آيت حلال و حرام و بيان شرايع و احكام آوردى به صورت بشر بودى ! و هرگاه كه حديث محبّت و صفت عشق و رموز دوستى بودى به صورت فرشته درآمدى !\r\n98 -  مَنْ كانَ عَدُوًّا لِلَّهِ . . . :  خداوند به عزّت و جلال خود فرشتگان را نيابت مىدهد و مىنوازد و رقم تخصيص مىكشد و مىگويد هركس دشمن آنها است ما او را دشمنيم و در حق اولياء حق مىفرمايد : هركس آنان را اذيت كند با ما به محاربه برخاسته است .\r\n101 -  وَ لَمَّا جاءَهُمْ رَسُولٌ مِنْ عِنْدِ اللَّهِ . . . :  خداوند شكايت مىكند از آن جهودان و جهانيان را آگاه مىكند از ستيز و دشمنى آنان چنان كه ابتدا به مردم مكّه مىگفتند وقت آنست كه پيغمبرى از ميان شما ظاهر شود و بارها مىگفتند : خداوندا ، آن پيغمبرى كه در كتاب ما به آن خبر داده‌اى بيرون آر تا ميان ما و ميان مردمان كار برگزارد و حكم كند و كافران عرب را از ما بازدارد ! ولى چون او را ديدند كافر شدند و به ستيز و دشمنى برخاستند و صفات او كه در تورات بود پس پشت انداختند و قرآن او را جادو و سحر خواندند و خداوند در اين آيت از كردار بد ايشان شكايت مىكند !\r\n\r\n[ آيات 111 - 104 
  ]\r\n\r\n( تفسير لفظى )\r\n104 -  يا أَيُّهَا الَّذِينَ آمَنُوا لا تَقُولُوا راعِنا وَ قُولُوا انْظُرْنا وَ اسْمَعُوا وَ لِلْكافِرِينَ عَذابٌ أَلِيمٌ .  اى كسانى كه ايمان آورديد نگوئيد مراعات كن بگوئيد نظر كن و بشنويد آنچه بشما مىگويم و بدانيد كه مر كافران را عذابى است دردناك !\r\n105 -  ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَ اللَّهُ يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ .  نه آنان كه از اهل كتاب هستند و كافر شدند و نه شرك‌آورندگان ، دوست مىدارند كه خداوند شما ، بر آنها نيكوئى و پيغام بفرستد درحالىكه خداوند هركس را سزاوار و شايسته بداند براى او رحمت مىفرستد چون او صاحب فضل بزرگ و بزرگوار است .\r\n106 -  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ .  هر آيتى از قرآن كه منسوخ كنيم يا به فراموشى سپاريم بهتر از آن يا مثل آن خواهيم آورد آيا تو نمىدانى كه خداوند بر هر چيزى توانا است ؟\r\n\r\n","description":"","footnote":"","page_name":" 44 ","page_number":64},
  {"content":"\r\n\r\n107 -  أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  اى آدمى ، نمىدانى كه پادشاهى آسمانها و زمين خداوند راست ، و جز او براى شما نه يارى است نه كارسازى !\r\n108 -  أَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ .  آيا شما مىخواهيد از پيغمبرتان همان پرسشى بكنيد كه در سابق از موسى كردند ؟ بدانيد آن‌كس كه كفر را بدل از ايمان پسندد و كافر شود ، از راه راست گم شده است !\r\n109 -  وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ إِنَّ اللَّهَ عَلى كُلِّ شَيْءٍ قَدِيرٌ .  بسيارى از اهل كتاب دوست دارند اگر بتوانند شما را پس از ايمان استوارتان بسوى كفر برگردانند از حسدى كه در دل دارند ! آن هم پس از آنكه بر آنها حقانيت رسالت تو آشكار گرديد ! پس عفو كنيد و بگذريد و گذشت كنيد تا فرمان خداوند برسد ، چون خداوند بر هر چيزى و بر هر كارى توانا است ،\r\n110 -  وَ أَقِيمُوا الصَّلاةَ وَ آتُوا الزَّكاةَ وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ إِنَّ اللَّهَ بِما تَعْمَلُونَ بَصِيرٌ .  نماز را به‌پاى داريد و زكات مال را بدهيد و هر نيكى كه از پيش براى خودتان فرستاديد آن را نزد خداوند خواهيد يافت چون خدا به كارهاى شما بينا است .\r\n111 -  وَ قالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ .  جهودان گفتند به بهشت نمىروند مگر يهودان و يا ترسايان ، اين از دروغهاى ايشان است ، به ايشان بگو اى پيغمبر ، دليل و برهان بر صدق اظهار خود بياوريد اگر راست مىگوئيد !\r\n\r\n( تفسير ادبى و عرفانى )\r\n104 -  يا أَيُّهَا الَّذِينَ آمَنُوا . . . :  اين آيت هم ندا است هم گواهى ، ندا نشان آشنائى ، گواهى نشان ايمان عطائى ، خداوند كريم مىفرمايد : اى شما مؤمنان كه حق پذيرفتيد ، رسالت را شنيديد و شناختيد به نشانى كه ديديد ، باسزا آمديد و از ناسزا بريديد ، گردن نهاديد و واسطه پسنديديد ، دنيا گذاشتيد و به عقبى بازگرديديد ، آرى خداوند همه كس را مىخواند ، تا خود كرا راه نمايد ؟ و آن را كه راه نمود تا خود كرا در راه آورد ؟ و به مقصد رساند ؟ و آن را كه به مقصد رسانيد تا كرا بپذيرد و بنوازد ؟\r\n عالمى در وادى مهر تو سرگردان شدند * تا كه يابد بر در كعبهء قبولت پروبال \r\n لا تَقُولُوا راعِنا . . . :  اين آيت ، عين حكم است و بار تكليف ، خداوند چون خواست احكام شرع را بر آنها بار كند ، ابتدا آنان را به كرامت نواخت و به ايمان ايشان گواهى داد ، آنگاه فرمان داد و حكم صادر كرد تا به شهادت آن نوازش ، بار تكليف بر آنها آسان گردد ! اين است سنّت خداوندى كه هرجا بار تكليف نهد ، راه تخفيف فرا پيش وى نهد ! كه راه دشوار و بار گران و ناهموار را نه‌پسندد ، چنان كه آنجا كه امر به تقوى داد چون ديد بار سنگين است تخفيف داد و به قدر استطاعت و توانائى مقرّر داشت كه اين خود دليل بر لطف و برهان بر بنده‌نوازى است « 1 » .\r\n وَ اسْمَعُوا . . . :  فرمان داد كه بشنويد و به جان و دل بپذيريد و به چشم تعظيم و صفاى دل در آن نگريد تا حقيقت سماع بجان شما برسد ، ولى كافران و بيگانگان دل تاريك ، كه سخن به گوششان مىرسيد ، حقيقت سماع\r\n\r\n\r\n","description":"","footnote":"\r\n( 1 ) اشاره به آيهء  فَاتَّقُوا اللَّهَ مَا اسْتَطَعْتُمْ  است .\r\n","page_name":" 45 ","page_number":65},
  {"content":"\r\n\r\nبه جان دل آنان نرسيد زيرا ذوق حقيقت شنيدن ذكر و سماع چيز ديگر است ! - آنگاه سرانجام اين است كه براى كافران عذاب اليم و براى مؤمنان رحمت و فضل عظيم مقرّر فرمود !\r\n106 -  ما نَنْسَخْ مِنْ آيَةٍ . . . :  در اين آيت از روى اشارت مىگويد : اى مهتر خافقين و اى رسول ثقلين ، اى خلاصهء تقدير ، اى بدر منير ، اى كلّ كمال ، اى قبلهء جمال ، اى كعبهء اقبال ، اى مايهء افضال ، اى نمودار لطف و جلال ، اى شاخ وصل تو نازان ، اى كوكب عزّ تو رخشان ، اى كسى كه بر شواهد ربوبيّت و تأييد الهيّت مخصوص و سرافراز شده تا در هر لحظه كار دولت تو در ترقّى و آنچه ديگران را تاج است تو را نعلين !\r\n نعلى كه بيفكند همى مركبت از پاى * تاج سر سلطان شد و تا باد چنين باد \r\nاى مهتر پيغمبران آن مقامها كه تو را زان برترى مىدهم ، هرچند همهء حسنات مقرّبان و اولياء ، سيّئات تو است پس چون برگزارى از آن استغفار كن ! و خود پيغمبر فرمود روزى هفتاد بار استغفار مىكنم !\r\nدر اين آيت بعضى مفسّران گفته‌اند ناظر به اين معنى است كه همان گونه كه بنده چون تغيير حال دهد به حال بهتر و بالاتر رود ، ما هم آنچه از آثار عبادت نسخ كنيم و تغيير دهيم در عوض آن انوار عبوديت آوريم ، هركه در درگاه ربوبيّت بلندمرتبه است ، ذات احديّت او را در قباب عزّت پروراند و او را از حالى به حال بهتر گرداند و از اين مقام به مقام ديگر رساند ، تا در جذبهء حق افتد و از آن پس كه رونده باشد ربوده گردد ! آنگاه آنچه در همه عمر خويش در حال روش سير و سلوك رفته بود ، در حال كشش و وصول به اوّلين قدم از آن درگذرد آن‌چنان‌كه خود او از آن پس به كس نماند ، كشش او هم به روش خلق نماند ! به ارباب روش گويند امر و نهى را نگهداريد و به امر و نهى گويند كه ارباب كشش نگهداريد ! چه كه نسب آدم در عالم حقايق به وجود ايشان زنده است و راه راست و گام راستى به ثبات قدم ايشان معمور و برازنده است ! چنان كه سلمان از پارس ، بلال از حبش ، صهيب از روم ، اويس از قرن بودند .\r\n ازين مشتى رياست جوى رعنا ، هيچ نگشايد * مسلمانى ز سلمان جوى و درد دين ز بو دردا ! \r\nقدر شريعت مصطفى ايشان دانستند و حق سنّت او را شناختند ، صفاى سرّ اين‌چنين صدّيقان بر هر خارى بايد عبهر دين شود ، اگر بر مطيع تابد مقبول افتد و اگر بر عاصى تابد مغفور گردد و اگر بر فاسق تابد صاحب ولايت شود « 1 » !\r\n109 -  وَدَّ كَثِيرٌ مِنْ أَهْلِ الْكِتابِ . . . :  خرمن سوخته ، همه كس را خرمن سوخته خواهد ! جهودان كه در گودال ذلّت و مهانت افتاده و غبار نوميدى بر چهرهء تاريك ايشان نشسته ، دوست دارند كه مسلمانان را به سان\r\n\r\n\r\n","description":"","footnote":"\r\n( 1 ) ناسخ و منسوخ در قرآن : شأن نزول اين آيت اين است كه جهودان در نسخ آيات و احكام قرآن بر پيغمبر طعنه زدند و عيب گفتند و اعتراض كردند كه اگر فرمان اول حق بود پس چرا نسخ شد و اگر حق نبود گفتن به ما پسنديده نبود !\r\nخداوند اين آيه را فرستاد و فرمود : ما هرچه نسخ كنيم از آن بهتر آريم و اهل حق گويند كه نسخ در قرآن و در سنت هر دو روا است و همچنين نسخ قرآن به سنت و نسخ سنت به قرآن هر دو آمده ، و خداوند بنده را فرمانى دهد و خود داند كه آن فرمان و حكم پس از روزگارى از بنده برمىدارد ، و آن را بدلى نهد كه صلاح بنده در آن است .\r\nانواع نسخ در قرآن : در قرآن سه نوع نسخ وارد شده يكى آنكه آيه و حكم هر دو منسوخ است و آن موردى بود كه آيه‌اى بر پيغمبر نازل مىشد ولى حضرت چنان كه خود فرموده فراموش مىكرده و آيتى ديگر با حكمى ديگر نازل مىشده ، دوم آنكه آيه ( خط ) برگرفتند ولى حكم بجاى خود ماند مانند آيهء زنا كه آيه نسخ شد ولى حكم نسخ نشد ، سوم آنكه حكم نسخ شد ولى آيه ( خط ) بجاى ماند ، مانند عدهء فوت شوهر كه از يك سال به چهار ماه و ده روز بدل شد ولى آيهء متاعا الى الحول بجاى خود ماند . چنان كه در تحويل قبله هم ، تبديل به بهتر و نيكوتر شد .\r\n","page_name":" 46 ","page_number":66},
  {"content":"\r\n\r\nخود ديدن و از عزّت اسلامى به ذلّت جهودى افتادن ، ليكن ربّ العالمين گويد : خواست خواست ما است نه خواست جهودان ! و مراد مراد ما است نه مراد آنان ، مشيّت و اختيار با خدا است نه با ديگرى !\r\nابو ذر به حضرت حسين بن على ( ع ) عرض كرد : من درويشى را بر توانگرى اختيار كرده‌ام و بيمارى را بر تن درستى برگزيده‌ام ! حضرت فرمود : رحمت خدا بر ابو ذر باد ، او را چه جاى اختيار است ، و بنده را با اختيار خود چه كار ؟ پيروز آن كس است كه اختيار و مراد خود را فداى اختيار و مراد حق كند . خداوند به موسى فرمود : مراد خود را فداى مراد ازلى ما كن ، و در باقى خود ارادت نما ! تو بنده‌اى و بنده را اختيار و مراد نيست ، چه به حكم مراد خود بودن ، ترك بندگى كردن است . مراد برادران يوسف ، ذلّت يوسف و عزّت خويش بود ، چون نيك نگه كردند ذلّت و خوارى خويش را ديدند و عزّت و بزرگوارى يوسف ! پنداشتند كه چون او را از پدر جدا كردند وى را خوار گردانيدند بسى برنيامد كه خود را ديدند برابر تخت او صف كشيده و كمر خدمت در ميان بسته چاكروار مىگفتند : اى عزيز مصر :\r\nما و خانوادهء ما دوچار قحطى و گرسنگى شده و تو ما را از اين بلا و زيان نجات ده !\r\n\r\n[ آيات 115 - 112 
  ]\r\n\r\n( تفسير لفظى )\r\n112 -  بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ .  آرى هركس روى خود را فرا راه خدا دهد و فرمان او را رام باشد و نيكوكارى كند ، دست مزد او نزد خداوند است كه وارد بهشت شود درحالىكه نه بيمى دارند و نه هيچ اندوهگين شوند !\r\n113 -  وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ .  جهودان گفتند ترسايان بر هيچ چيز نيستند و ترسايان گفتند جهودان بر هيچ نيستند و ارزش ندارند ! درحالىكه آنان كتاب خدا را مىخوانند ، همچنين آنان كه هيچ نمىدانند گفتارى مانند گفت ايشان داشتند و خداوند روز رستاخيز ميان آنها در آنچه آنها باهم گفت و شنيد داشتند دادرسى خواهد كرد .\r\n114 -  وَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ وَ سَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ لَهُمْ فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ .  كيست بيدادتر از آنكه بازمىدارد مسجدهاى خدا را از اينكه در آنجا خدا را ياد كنند و در ويرانى آن مىكوشند ايشان هرگز در آن مسجدها وارد نشدند مگر با ترس‌ولرز ، ايشان راست در دنيا رسوائى و در عقبى عذابى بزرگ .\r\n115 -  وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ .  خاور و باختر همه از خداست ، هرجا كه شما روى آوريد همان‌جا سوى خدا است كه خداوند بسيار توانا و دانا است « 1 » .\r\n\r\n( تفسير ادبى و عرفانى )\r\n112 -  بَلى مَنْ أَسْلَمَ وَجْهَهُ لِلَّهِ . . . :  اشارت است به اينكه : كار كار مخلصان است و دولت دولت\r\n\r\n\r\n","description":"","footnote":"\r\n( 1 ) مفسران نوشته‌اند جمعى از ياران رسول خدا به سفرى بودند كه ناگهان ابر آمد و قبله بر آنان مشتبه شد و هركس به تشخيص خود به سمتى نماز گزارد ! چون هوا باز شد ، جمله بدانستند كه هيچ يك روبه‌قبله نبوده‌اند شرح حال به پيغمبر عرض كردند در حال اين آيه نازل شد و از آن پس قبلهء مسلمانان به كعبه تبديل يافت .\r\n","page_name":" 47 ","page_number":67},
  {"content":"\r\n\r\nصادقان و سيرت سيرت پاكان ، امروز بر بساط خدمت با نور معرفت ، فردا بر بساط صحبت با سرور وصلت ، مىگويد :\r\nپاكشان كرديم و از بوتهء امتحان خالص بيرون آورديم كه به حضرت پاك جز عمل پاك و گفتار پاك نشايد و جز آن به كار نايد ، اخلاص تو آنگاه خالص باشد كه از ديدهء تو پاك باشد و بدانى كه آن اخلاص نه در دست تو است و نه به نيروى تو است بلكه رازى است خدائى و نهادى است الهى ، كس را بر آن آگاهى نه و ديگرى را در آن راه نيست كه خداوند خود فرموده : بنده‌اى برگزينم و به دوستى خود بپسندم و وديعت خود در سويداى دلش قرار دهم كه نه شيطان بدان راه يابد نه هواى نفس آن را تباه كند !\r\nذو النون گفت : كسى كه اين وديعت نزد وى نهادند نشان آنست كه مدح و ذم كسان پيش او به يك نرخ باشد آفرين و نفرين آنان را يكرنگ بيند نه از آن شاد شود و نه از اين غمگين !\r\n رو كه دربند صفاتى ، عاشق خويشى هنوز * گر بر تو عز منبر خوش‌تر است از ذل دار ! \r\nاين چند كس را مخلص ( بفتح لام ) خوانند كه او را بدايت كار است وقتى مخلص ( بكسر لام ) باشد كه نهايت كار است و موسى را در قرآن مخلص ( بفتح ) خوانده ولى محمّد مخلص ( بكسر ) بود - زيرا ( خالص شده ) ، آن درگاه است كه به خلقت نبوّت سرفراز مىشود و ( خلوص‌دارنده ) ، آن درگاه است كه كار نبوّت بالا گرفته و نوازش پروردگار به او روى نهاده و اين حال كسى است كه از اوّل او را روش بود و از آن به كشش حق رسيد و فرق موسى و محمّد در همين‌جا است كه محمّد پيش از دور گل آدم ، پيغمبر بود !\r\nپير طريقت شيخ انصارى گويد : محقّق وقتى به حق رسد كه سيل ربوبيّت دررسد و گرد بشريّت برخيزد ، حقيقت بيفزايد ، بهانه بكاهد ، نه كالبد ماند نه دل و نه جان ماند ، صافى رسته از آب و گل ، نه نور در خاك آميخته و نه خاك در نور ، خاك با خاك شود و نور با نور ، زبان در سر ذكر شود و ذكر در سر مذكور ! دل در سر مهر شود و مهر در سر نور ، جان در سر عيان شود و عيان از بيان دور ، اگر تو را اين روز آرزو است از خود برون آى چنان كه ما را از پوست ، به ترك خود گوى كه نسبت با خود نه نيكو است ! همانست كه اين جوان‌مرد گفت :\r\n نيست عشق لايزالى را در ان دل هيچ كار * گو هنوز اندر صفات خويش ماندست استوار ! \r\n هيچ كس را نامده از دوستان در راه عشق * بىزوال ملك صورت ، ملك معنى در كنار ! \r\n114 -  وَ مَنْ أَظْلَمُ مِمَّنْ مَنَعَ مَساجِدَ اللَّهِ . . . :  از روى اشارت مىگويد : كيست ستمكارتر از آن‌كس كه وطن عبادت به شهوت خراب كند و ميهن معرفت را به علاقت و قيد تباه سازد و مأواى مشاهدت را به ملاحظات ديگران ضايع گرداند ! چه كه وطن عبادت ، نفس زاهدان است ، و ميهن معرفت ، دل عارفان ، و مأواى مشاهدت ، سر دوستان است ، آنكه نفس خويش را از شهوتها بازداشت وطن عبادت او آبادان شد و نامش در جريدهء زاهدان ثبت گرديد .\r\nابراهيم ادهم را گويند چون به عزم خانهء خدا رفت در راه با همراه خود به مسجدى رسيدند درحالىكه گرسنه بودند و ادهم خرده چيزهائى داشت گفت آن را گرو گذارد و با آن نان و نمكى آماده سازد رفيق ادهم كه در پى اين كار رفت در راه غلامى را ديد كه افسار استرى پربار در دست داشت و پيش آمد و گفت من ابراهيم ادهم را مىخواهم و غلام پدر او هستم چون پدر او فوت شده و اين چيزها را براى او فرستاده‌اند رفيق ادهم او را به مسجد آورد ، غلام دست و پاى ادهم را بوسه داد و گفت : چهل هزار دينار ارث شما است و من كه بندهء شما هستم اين مال را آورده‌ام ، ابراهيم گفت :\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nاگر راست مىگوئى كه تو بنده هستى ! تو را در راه خدا آزاد كردم و همهء مال را به تو بخشيدم ! وقتى آن غلام رفت ابراهيم گفت : خداوندا با يك گردهء نان از تو روزى خواستم تو براى من مال دنيا فرستادى به حق جلال و عظمت خودت كه اگر از گرسنگى بميرم خواستار هيچ چيز از متاع دنيا نباشم !\r\nهركس سر خويش را از ملاحظات ديگران و پاس خواستهء آنان بازداشت وطن مشاهدت او آبادان گردد چنان كه بايزيد بسطامى چون چشم همت از بيگانگان به‌يك‌بار فروبست و گوش كوشش بيفكند و زبان زيان در كام ناكامى كشيد ، به زبان حال گفت :\r\n هركسى محراب دارد هر سوئى * باز محراب سنائى كوى تو است \r\nآن‌گاه از بارگاه ربّ العزّة شنيد كه مىگويد : بايزيد اكنون كه بىهمه گشتى با همه‌اى و چون بىزبان و بىروان گشتى هم با زبانى هم با روانى !\r\n ما را بجز اين زبان زبانى دگر است * چون دوزخ و فردوس مكانى دگر است \r\n آزاده نسب ، زنده بجاى دگر است * وان گوهر پاكشان ز كانى دگر است ! \r\nبايزيد گفت : پس از ان خداوند مرا زبانى داد از لطف صمدانى ، و دلى داد از نور ربّانى ، و چشمى داد از صنع يزدانى ، تا اگر گويم به مدد او گويم و به نيروى او پويم ، به روشنائى او بينم ، در مجلس انس او نشينم چون بدان مقام رسيدم زبانم زبان توحيد شد و روانم روان تجريد ! نه از خود مىگويم ، گوينده در حقيقت او است و من در ميان ترجمانم و مىگويم :\r\n بيرون ز همه كون ، درون دل ما است * وز خلق جهان ، به يك‌قدم منزل ما است ! \r\n محنت همه ، در نهاد آب و گل ما است * پيش از دل و گل چه بود ، آن حاصل ما است ! \r\n\r\n[ آيات 123 - 116 
  ]\r\n\r\n( تفسير لفظى )\r\n116 -  وَ قالُوا اتَّخَذَ اللَّهُ وَلَداً . . . :  گفتند خداوند فرزندى گرفته ! پاك و بىعيب است خداى يگانه !\r\n سُبْحانَهُ بَلْ لَهُ ما فِي السَّماواتِ وَ الْأَرْضِ كُلٌّ لَهُ قانِتُونَ .  آنچه در آسمان‌ها و زمين است هيچ يك فرزند او نيستند بلكه همه بندگان او هستند و همه پرستندگان و رام و مطيع او !\r\n117 -  بَدِيعُ السَّماواتِ وَ الْأَرْضِ وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ .  نوساز و نوآورندهء آسمانها و زمين از نيستى است و چون كار خواهد و امرى اراده كند گويدش باش ، پس مىباشد و پديدار مىشود !\r\n118 -  وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الْآياتِ لِقَوْمٍ يُوقِنُونَ  - آنان كه خدا را نمىشناسند گفتند چرا خدا با ما سخن نمىگويد يا بر يكى از ماها به زبان ما پيغامى و نشانه‌اى نمىآيد ؟ كسانى كه پيش از ايشان بودند نيز همچنين گفتند ، دلهاشان بهم مانند شد كه گفتهاشان بهم مانند بود ، ما نشانهاى خود را روشن براى اهل يقين فرستاديم .\r\n119 -  إِنَّا أَرْسَلْناكَ بِالْحَقِّ بَشِيراً وَ نَذِيراً وَ لا تُسْئَلُ عَنْ أَصْحابِ الْجَحِيمِ .  ما تو را به حق و به شايستگى فرستاديم كه شادكننده و بيم‌دهنده باشى و از زارى و خوارى و رسوائى اهل دوزخ پرسيده نيستى !\r\n120 -  وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّهِ هُوَ \r\n\r\n","description":"","footnote":"","page_name":" 49 ","page_number":69},
  {"content":"\r\n\r\n الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا نَصِيرٍ . \r\nجهودان هرگز از تو خشنود نخواهند شد و همچنين نصارى مگر آنكه از كيش ايشان پيروى كنى ! بگو به آنها كه راهنمونى راهنمونى خداوند است ! و اگر تو به ميل آنها روى پس از آنكه دانش و پيغام از خدا بسوى تو آمده ، در آن صورت هيچ كس از سوى خداوند رهاننده و يارىكنندهء تو نيست !\r\n121 -  الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ وَ مَنْ يَكْفُرْ بِهِ فَأُولئِكَ هُمُ الْخاسِرُونَ .  آنان كه برايشان نامه فرستاديم ، بسزا و به خوبى بر آن پىبرده‌اند و مىخوانند و مىگروند و كسانى كه به آن نامه كافر مىشوند از نوميدان و زيان‌كارانند .\r\n122 -  يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ .  اى فرزندان يعقوب به ياد بياوريد نعمت من كه بر شما ارزانى داشتم و شما را بر همه جهانيان روزگارتان برترى دارم !\r\n123 -  وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ .  و بپرهيزيد از روزى كه هيچ كس به كار كس ديگر نيايد و نه از وى بازخريدى بپذيرند و نه كسى را خواهش‌گيرى كنند و نه ايشان را كسى يارى كند و فريادرس باشد !\r\n\r\n( تفسير ادبى و عرفانى )\r\n116 -  وَ قالُوا اتَّخَذَ اللَّهُ وَلَداً . . . :  پاك است و بىعيب خداى يگانه ، يگانه در حلم ، يگانه در وفا ، يگانه در مهر ، در گناه از بنده نبرد ، اگر بنده به ديگرى گرايد او نگرايد كه در وفا يگانه است ، اگر بنده عهد بشكند او نشكند كه در مهر يگانه است ، يگانه در ذات ، يگانه در صفات ، برى از علّات ، منزّه از آفات ، ستوده به هر عبارات ، زيبا در هر اشارات ، آفرينندهء دقايق و ساعات ، مقدّر اعيان و اوقات ، نه در صنع او خلل ، نه در تقدير او حيل ، نه در وصف او مثل ، مقدّرى است لم يزل .\r\n آن ذات كمالى كه ز تو كاسته نيست * جز از كف تو فيض كرم خاسته نيست \r\nخداوندى بىشريك و انباز ، پادشاهى بىنظير و بىنياز ، گناه‌آمرز است و بيچاره‌نواز ، داناى بىعلت ، تواناى بىحيلت ، قيّوم تا ابد ، قدّوس از حسد !\r\n اندر دل من بدين عيانى كه توئى * وز ديدهء من بدين نهانى كه توئى \r\n وصاف ، تو را وصف نداند كردن * تو خود به صفات خود چنانى كه توئى ! \r\nخداوندى كه گوشها گشوده بنام او ، دلها اسير پيغام او ، موحّد افتاده در دام او ، مشاق مست مهر از جام او ، اميد عاصيان و مفلسان به دو ، درويشان را شادى به جلال او ، منزلشان بر درگاه او ، نشستنشان بر اميد وصال او ، بودنشان دربند وفاء او ، راحتشان با نام و نشان او .\r\n دو صد عالم كه روحانيست از فر فضل او * دو صد گيتى كه نورانيست از نور جمال او \r\nپير طريقت گفت : خدايا ، يك چندى به ياد تو نازيدم ، آخر خود را رستخيز گزيدم ، چون من كيست كه اين كار را سزيدم ، اينم بس كه صحبت تو ارزيدم ، خدايا ، نه جز از ياد تو دل است ، نه جز از يافت تو جان ، پس بيدل و بىجان زندگى كى توان ؟\r\n\r\n","description":"","footnote":"","page_name":" 50 ","page_number":70},
  {"content":"\r\n\r\n خالى نه‌اى از من و نبينم رويت * جانى كه تو تا با منى و ديدار نه‌اى ! \r\nارباب حكمت گويند در اين آيت رمزى عجيب است كه در اين جهان هرچه راه آن به فنا است خداوند آن را تخمى پديد آورد و خلقى نهاد تا نوع آن در جهان بماند و يكباره نيست نشود ، نه‌بينى كه براى اجرام آسمانى مانند ماه و آفتاب و ستارگان كه تا روز رستاخيز راه فنا نيست ، لاجرم تخم نساخت و بر خلاف ، آنچه نبات و حيوان است چون فنا به روزگاران در آن روان است ، لاجرم تخم و خلف از سلف ضرورى است ، ازاين‌رو دانسته مىشود كه خداوند را فرزند گرفتن سزاوار نيست و خلف او را به كار نه ! كه وى زندهء ابدى و كردگار سرمدى است ، فنا در او راه نيابد و آفت را در جلال او جائى نه ! و عيب و نقص در كمال او گنجاى نيست ، هميشه بوده و هميشه باشد ، پس او را فرزند چه در بايد و چه در سزد ؟ - اين بود كه فرمود :\r\n بَلْ لَهُ ما فِي السَّماواتِ وَ الْأَرْضِ . . . :  فرزند مىبايد كه خدمت پدر را مى دريابد ، چون پدر به خودى خود كامل نيست و از يار و مددكار بىنياز نه ! نيازمند ديگرى است تا سستى او را جبران كند ، پس خداوند بىنياز چه حاجتى به فرزند و انباز دارد ! كه نه او را فقر است تا كسى جبر كند ، نه او را عجز است تا كسى يارى كند ، آنچه در آسمانها و زمين است همه بندهء او و خدمتگزار او و طاعت‌دار او است چه بخواهد چه نخواهد !\r\n119 -  إِنَّا أَرْسَلْناكَ بِالْحَقِّ . . . :  ميان عيسى و محمد سالها بگذشت كه پيغام‌برى به خلق نيامد ، جهان را همه كفر و ظلم گرفت و غبار فتنه در عالم پيچيد و درياى گمراهى به اوج آمد ، در هر كنجى صنمى و در هر سينه از شرك رقمى ، يكى آويختهء حجرى و ديگرى پرستندهء شجرى ، يكى پرستندهء شمسى يا قمرى ، كس ندانست كه بيع و نكاح چيست ؟ نه زكات و نه صدقات ، نه جهاد نه غزوات ، نه حج و صوم و صلاة ، همه با فساد و سفاح انس گرفته و بر ريا و نفاق خو كرده‌اند ، قرآن ايشان شعر ، اخبار ايشان سحر ، عادت ايشان در خاك كردن دختران و بريدن نسب از پسران ، خداوند كارساز بنده‌نواز از همهء عالم ، حيوان برگزيد و از حيوان آدميان و از آدميان خردمندان و از آنها مؤمنان و از آنها پيغمبران برگزيد و از ميان آنها محمد مصطفى را برگزيد كه اميد پيغمبران است و خاتم ايشان و قطب جهان و ماه تابان و چراغ آسمان !\r\n121 -  الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ . . . :  حق تلاوت قرآن به آنى است كه قرآن را به سوز و نياز و صفاء دل و اعتقاد پاك ، به زبان ذاكر ، به دل معتقد و بجان صافى ، زبان در ذكر و دل در فكر و جان با مهر ، زبان باوفا ، دل باصفا ، جان باحيا !\r\nپير طريقت گفت : بنده در ذكر به جائى رسد كه زبان در دل رسد و دل در جان رسد و جان در سر رسد و سر در نور رسد ، دل با زبان گويد خاموش ، جان با دل گويد خاموش ، سر با جان گويد خاموش .\r\n\r\n[ آيات 125 - 124 
  ]\r\n\r\n( تفسير لفظى )\r\n124 -  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ .  و چون خداوند خواست ابراهيم را به سخنانى بيازمايد و آنها را به سر برد ! فرمود من تو را پيشواى دين براى مردم قرار دادم ، ابراهيم گفت و از فرزندان من هم ؟ فرمود : عهد من و نيك‌بختى در دين من به ستمكاران و بيگانگان نرسد !\r\n\r\n","description":"","footnote":"","page_name":" 51 ","page_number":71},
  {"content":"\r\n\r\n125 -  وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً وَ اتَّخِذُوا مِنْ مَقامِ إِبْراهِيمَ مُصَلًّى وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ . \r\nهنگامى كه اين خانه را ثواب خانهء مردمان و بازگشت‌گاه ايشان قرار داديم و گفتيم از مقام ابراهيم نمازگاه بگيريد و با ابراهيم و اسماعيل قرار گذاشتيم كه خانهء مرا براى طواف‌كنندگان و نشينندگان و معتكفان و نمازگزاران پاك و پاكيزه نگاه دارند .\r\n\r\n( تفسير ادبى و عرفانى )\r\n124 -  وَ إِذِ ابْتَلى إِبْراهِيمَ رَبُّهُ بِكَلِماتٍ . . . :  هنگامى كه برآراستند ستاره‌هاى درخشان و تابان ، و خداوند ، خليل را آزمونى كرد تا با وى نمايند كه از او چه آيد و در راه بندگى چون رود ؟ اين بود كه هريك از آن آراستگان را گفت اين خداى من است به سبيل پرسش نه خبر ! و چون آنها را ناقص و فانى ديد گفت اينان را خدائى نشايد .\r\nخداوندان تحقيق گويند : در اينجا رمزى است كه از آغاز ، خاك خليل را به آب خلّت بياميختند و سرش به آتش عشق سوختند و جانش به مهر سرمديّت بيفروختند و درياى عشق در باطن وى بر موج انگيختند ، آنگاه سحرگاهان وقت صبوح عاشقان و هاىوهوى مستان چشم باز كرد ، و از خمار مستى شراب دوستى گفت : اين خداى من است ! بدين‌گونه :\r\n ازبس‌كه درين ديده خيالت دارم * در هرچه نگه كنم ، توئى مىپندارم ! \r\nاين مستى و عشق هر دو دام بلايند و مايهء فتنه ، نبينى كه عشق تنها يوسف كنعانى را كجا افكند و مستى تنها با موسى چه كرد ؟ و در خليل هر دو جمع بود ! پس چه عجب اگر از سر مستى و عربدهء بىدلى در ماه و ستاره نگريست و گفت اين خداى من است ؟ گويند مست چه داند كه چه گويد ؟ اگر خود بدانستى پس مست كى بودى ؟\r\n گفتى مستم ، بجان من گر هستى * مست آن باشد كه او نداند مستى ! \r\nامّا ابتلاى خليل به ذبح فرزند ! گويند خليل يك‌بار در جمال اسماعيل نظاره كرد و توجّهى در او پديد آمد ، و تيغ جمال او دل خليل را مجروح ساخت ! خطاب آمد اى خليل ، ما تو را آزر و ميان آزرى نگاه داشتيم تا نظارهء روى اسماعيل كنى ؟ - دوستى ما با دوستى ديگرى جمع نيايد ! اين بود كه تيغش در دست نهادند و گفتند اسماعيل را قربانى كن ! كه در يك دل دو دوست نگنجد !\r\n با دو قبله در ره توحيد نتوان رفت راست * يا رضاى دوست بايد يا هواى خويشتن ! \r\nظاهر قضيّهء معلوم و معروف است ولى باطن اين قضيه آنست كه فرمود : به تيغ صدق ، دل خود را از فرزند ببر ! خليل بشنيد و به تيغ دوستى و راستى ، دل از فرزند ببريد ! و مهر او را از خود جدا ساخت ! ندا آمد كه خواب تو راست است !\r\n125 -  وَ إِذْ جَعَلْنَا الْبَيْتَ مَثابَةً . . . :  مىگويد دل مردمان را خانهء خود ساختم كه بيگانه چون نگرد جز حجرى نبيند كه از خورشيد جز گرمى نبيند چشم نابينا ! ولى دوست وراء سنگ نگرد و رقم تخصيص يابد ، دل بدهد و جان دربازد . آرى هركه آثار دوست ديد نه عجب اگر از خود ببريد !\r\nلطيفه : درويشى را ديدند بر سر باديه ميان در بسته و عصا و كوزهء آبى در دست ، چون والهان و بيدلان سرمست ، بى خود سر در باديه نهاده ، مىخراميد و با خود ترنّم مىكرد كه :\r\n خون صديقان بيالودند و زان ره ساختند * جز بجان رفتن درين ره يك قدم را راه نيست ! \r\n\r\n","description":"","footnote":"","page_name":" 52 ","page_number":72},
  {"content":"\r\n\r\nگفتند اى درويش از كجا بيامدى و چندى است كه در راهى ؟ گفت هفت سال است كه از وطن خود بيامدم جوان بودم در اين راه پير گشتم و هنوز به مقصد نرسيدم ، اى مسكين كمى تأمّل كن ، در خانه‌اى كه نسبت به او دارد چون خواهى كه به وى رسى ؟ چندت بايد بار بلا كشيد ، و جرعهء محنت بايد نوش كرد و جان بر كف بايد نهاد ، آنگه باشد كه رسى و باشد كه نرسى ، پس طمع دارى كه با اين سرمايهء كم آسان آسان به حضرت ذو الجلال و مشهد وصال برسى ! هيهات هيهات !\r\n نتوان گفتن حديث خوبان آسان * آسان آسان حديث ايشان نتوان \r\n\r\n[ آيات 130 - 126 
  ]\r\n\r\n( تفسير لفظى )\r\n126 -  وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ قالَ وَ مَنْ كَفَرَ فَأُمَتِّعُهُ قَلِيلًا ثُمَّ أَضْطَرُّهُ إِلى عَذابِ النَّارِ وَ بِئْسَ الْمَصِيرُ .  ياد بياور وقتى كه ابراهيم گفت خداوندا ، اينجا را شهرى ساز امن‌وامان و روزى ده مردم آن را از ميوه‌ها ، آن كسانى كه به خدا و روز رستاخيز ايمان آورده‌اند ، گفت كافران را هم اندكى برخوردار كنم پس از آن آنها را گرفتار آتش سازم ، كه بدفرجام و عاقبتى است !\r\n127 -  وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ .  هنگامى كه ابراهيم و اسماعيل پايه‌هاى خانهء خدا را بالا مىبردند ، مىگفتند : خدايا ، از ما بپذير كه توئى شنوا و دانا .\r\n128 -  رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ .  خداوند هر دو ما را مسلمان گردان و از فرزندان ما هم گروهى مسلمان گردن‌نهادگان خود را ( مسلمان گردان ) ، و مناسك حجّ ما را به ما بياموز و توبهء ما را بپذير ، كه توئى توبه‌پذير و بخشندهء مهربان .\r\n129 -  رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ .  خداوندا بفرست در ميان آنها رسولى از خودشان كه دانش كتاب دين و حكمت به آنها بياموزد و آنان را هنر افزايد و پاك كند كه تو با عزّت و حكمتى !\r\n130 -  وَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِهَ نَفْسَهُ وَ لَقَدِ اصْطَفَيْناهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ .  كيست كه بازگردد از كيش ابراهيم ، مگر كسى كه خويشتن ناشناس و سبك‌خرد باشد ، چون خود ما او را در دنيا برگزيديم و در آخرت از شايستگان و نيكان است .\r\n\r\n( تفسير ادبى و عرفانى )\r\n126 -  وَ إِذْ قالَ إِبْراهِيمُ . . . :  اين درخواست خليل هم از روى ظاهر بود هم از روى باطن ، در ظاهر آنست كه گفت : خدايا هركه در اين شهر باشد ( مكّه ) وى را ايمن دار بر مال و جان خويش و دشمن را بر او چيره نكن ، در باطن گفت : بار خدايا ، هركه در اينجا شود ، او را از عذاب خود ايمن گردان و به آتش دورى و جدائى مسوزان ،\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nخداوند هر دو دعاى او را پذيرفت و فرمود : اينجا را حرم امن قرار دادم و دست دشمنان و ستمكاران را از ايشان كوتاه كردم و جانوران را از يكدگر ايمن كردم تا گرگ و ميش باهم آب خورند و وحشى و انسى باهم آميزش و الفت گيرند .\r\nابو نجم صوفى گفت : شبى از شبها در طواف كعبه بودم ، فرا دلم آمد كه از خداوند پرسم خدايا فرمودى : هركس داخل حرم من شود ايمن است ، خدايا از چه چيز در امان خواهد بود ؟ هاتفى آواز داد : از آتش جهنم او را ايمن گردانيم و دل او را هم از آتش دورى ما در امان خواهيم داشت !\r\n127 -  وَ إِذْ يَرْفَعُ إِبْراهِيمُ الْقَواعِدَ . . . :  در زمين خانه‌اى ساختند و طواف‌گاه جهانيان كردند و در آسمان خانه‌اى ساختند و طواف‌گاه آسمانيان كردند و آن را بيت المعمور ناميدند و اين يكى را كعبه نام نهادند و آدميان را روى بدان دادند « 1 » .\r\n كعبه كجا برم چه برم راه باديه ! * كعبه است روى دلبر و ميل است سوى دوست \r\n در دم نه ز كعبه بود كز روى تو بود * مستى نه ز باده بود كز بوى تو بود ! \r\nگويند عارفى قصد حجّ كرد ، فرزندش پرسيد پدر كجا مىخواهى به روى ؟ گفت به خانه خدايم ، پسر به تصور آنكه هركس به خانهء خدا مىرود او را هم مىبيند ! پرسيد : پدر چرا مرا با خود نمىبرى ؟ گفت : مناسب تو نيست ، پسر گريه سر داد ، پدر را رقت دست داد و او را با خود برد ، هنگام طواف پسر پرسيد : پس خداى ما كجا است ؟ پدر گفت خدا در آسمان است ! پسر بيفتاد و بمرد ! پدر وحشت‌زده فرياد برآورد : آه پسرم چه شد ؟ آه فرزند دلبندم كجا رفت ؟ از گوشهء خانه صدائى شنيد كه مىگفت : تو به زيارت خانهء خدا آمدى و آن را درك كردى ، او به ديدن خدا آمده بود و بسوى خدا رفت !\r\n129 -  رَبَّنا وَ ابْعَثْ فِيهِمْ رَسُولًا مِنْهُمْ . . . :  تا آخر آيت دو مدح است يكى مدح حبيب و ديگرى مدح خليل كه هر دو پيغمبر شايسته و به افضال و اكرام ربّانى آراسته ، امّا فرق است ميان حبيب و خليل - خليل مريد است و حبيب مراد ، مريد خواهنده ، مراد خواسته ، مريد رونده ، مراد ربوده ، خليل بر صفت خدمتگزاران بر درگاه ربوبيّت ايستاده ! و حبيب به حضرت احديّت در صف نزديكان و هم‌رازان نشسته اين نشستن ، جاى ربودگان و آن ايستادن ، مقام روندگان !\r\nاهل معانى گفته‌اند در ترتيب كلمات اين آيه كه نخستين منزل ، منزل نبوّت است بايد آيات و روايات پيغمبرى خود بر خلق اظهار كند و كتاب خداى بر ايشان بخواند و پس از تلاوت ، آنان را تعليم دهد ، يعنى كه حقايق و معانى كتاب را به آنان بياموزد ، تا دريابند و بدان عمل كنند و از اين راه آنان را به علم حكمت رساند و بدان وسيله پاك و هنرى شوند و شايستهء مجاورت حق گردند ، اين است كه تلاوت و تعليم و حكمت را به ترتيب يكدگر قرار داد تا مردم در سايهء پيروى آن به سعادت برسند !\r\n\r\n\r\n","description":"","footnote":"\r\n( 1 ) مفسران نوشته‌اند اول خانه‌اى كه در اين جهان ساختند خانهء كعبه بود و آن خانه كه ابراهيم ساخت بزرگتر از خانهء امروزى بود و حجر اسماعيل و شادروان در داخل خانه بود و دو در داشت يكى از سمت خاور و ديگرى از باختر ، پس به روزگاران بادها وزيد و آفتاب تابيد و باران باريد و سنگها از جاى كنده شد ، تا زمان قوم جرهم كه آن را از نو بساختند و زمان قوم تبع آن را مرمت كردند و پرده پوشيدند ، تا زمان قريش كه باز از نو ساختند و حجر الاسود نصب كردند .\r\n","page_name":" 54 ","page_number":74},
  {"content":"\r\n\r\n\r\n[ آيات 135 - 131 
  ]\r\n\r\n( تفسير لفظى )\r\n131 -  إِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ .  ياد گير و ياد بياور كه خداوند به ابراهيم گفت : رام شو و گردن نه و خويشتن فرا من ده ، گفت گردن نهادم و خويشتن را فرادادم و خود را به خداوند جهانيان تسليم كردم و بيفكندم .\r\n132 -  وَ وَصَّى بِها إِبْراهِيمُ بَنِيهِ وَ يَعْقُوبُ يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلَّا وَ أَنْتُمْ مُسْلِمُونَ .  خداوند ابراهيم را به اسلام سفارش و توصيه كرد و ابراهيم هم پسران خود را وصيت كرد و گفت اى پسران من خداوند دين را براى شما برگزيد و شما نميريد جز آنكه مسلمانان گردن نهاده و خويشتن افكنده باشيد !\r\n133 -  أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ .  آيا شما حاضر بوديد آنگاه كه مرگ نزد يعقوب آمد هنگامى كه به پسران گفت : شما بعد از من چه مىپرسيد ؟\r\nگفتند : ما خداى تو و خداى پدرانت كه خداى يگانگى و يكتائى است مىپرستيم و ما او را گردن نهاده و تسليم هستيم .\r\n134 -  تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ .  آنها گروهى هستند كه رفتند آنچه كردند با خودشان است و شما هم آنچه بكنيد با خودتان است و شما مسئول كارهائى كه آنان كردند نيستند .\r\n135 -  وَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ .  جهودان گفتند جهود بمانيد و ترسايان گفتند ترسا بمانيد تا به راه راست برويد ، بگو اى پيغمبر به ايشان نه جهود و نه ترسا بلكه ملّت حنيف ابراهيم را برگزينيد كه پاك و موحّد است و هرگز براى خدا انبازى نپذيرفته است !\r\n\r\n( تفسير ادبى و عرفانى )\r\n131 -  إِذْ قالَ لَهُ رَبُّهُ أَسْلِمْ . . . :  چون خليل در روش آمد از حضرت عزّت فرمان آمد كه اى ابراهيم هركه ما را خواهد ، جمله بايد ما را بود ، و تا مرادهاى بشرى و هوسهاى نفسى با تو مانده از رنج كوشش به كشش نرسى !\r\n ما را خواهى ، مراد ما بايد خواست * يك‌باره ز پيش خويش بربايد خاست ! \r\nخليل گفت : خداوندا ابراهيم را نه تدبير مانده نه اختيار ، اينك آمده به قدم افتقار بر حالت انكسار تا چه فرمائى ؟ خود را بيفكندم و كار خود به تو سپردم و به همگى به تو بازگشتم ، فرمان آمد اى ابراهيم دعوى بس شگرف است ، و هر دعوى را معنى بايد و هر حقّى را حقيقتى بايد ، اكنون آمادهء آزمايش باش ! او را به غير خويش و جزء خويش و كل خويش امتحان كردند .\r\nآزمايش اول : ( در مورد غير خود ) گفتند از هزارها گلّهء گوسفند كه با گلّهء سگ با قلّاده‌هاى زرّين است دل بردار و همه را در راه خدا خرج كن ، خليل همه را در باخت و هيچ چيز نگذاشت و چون همهء آنها در راه حق بخشيده بود آن پيوندها استوارتر گشت ، و عشق و افلاس بهم پيوست !\r\n\r\n","description":"","footnote":"","page_name":" 55 ","page_number":75},
  {"content":"\r\n\r\n مال و زر و چيز ، رايگان بايد باخت * چون كار بجان رسيد ، جان بايد باخت ! \r\nجبرئيل كه منادى حق بود گفت اى ابراهيم ما را به گوسفندان و قلّادهء زر سگان نيازى نيست خليل گفت اگر شما را به كار نيست ، و استدن هم از جوان‌مردى به دور است ! جبرئيل گفت اكنون همه را در جهان پراكنده كنيم در كوه و بيابان تا به مراد خود چرند و جهانيان از آن بهره برند ! پس اكنون شكارچيان گوسفندان كوهى ، همه مهمان خليل هستند . . . »\r\nآزمايش دوم : آزمايش ( به جزء خود ) او را خواب نمودند و به قربانى فرزند اشارتى رفت ! از آن آزمايش هم ( كه در جاى خود گفته خواهد شد ) نيك از عهده برآمد .\r\nآزمايش سوم : آزمايش ( به كلّ خود ) آن بود كه نمرود ملعون را بر آن داشتند تا آتشى افروخت و خليل را در آتش انداخت ، ندا آمد اى آتش بر خليل سرد باش ، از شنيدن اين ندا خليل گريه كرد ! جبرئيل پرسيد چرا گريه مىكنى ؟ گفت اگر هزار بارم بسوختى و اين ندا مرا بودى دوست‌تر داشتمى ، اى جبرئيل اين گريستن نه بر فوت روح و سوختن نفس است بلكه گريه بر فوات لطيفه‌هاى نداء حق است ! - در آن هنگام غلغلى در صفوف فرشتگان افتاد كه بار خدايا ابراهيم در روى زمين تو را شناسد به يگانگى و تو او را مىبسوزى ؟ فرمان آمد آرام گيريد شما از راز اين كار خبر نداريد ! او خلوتگاه دوستى مىطلبد و خواهد كه بىزحمت اختيار ، در آن خلوتگاه با ما نپردازد ! از اينجا بود كه خليل را پرسيدند پس از آن روز كدام روز تو را خوش‌تر و سازگارتر بود ؟ گفت آن روز كه در آتش نمرود بودم ! كه دلم صافى بود و وقتم خالى و به حق نزديك و از خلق بر كنار ! چون ابراهيم از كورهء امتحان خالص بيرون آمد رقم خلّت برقرار و خلعت دوستى حق بر او استوار گشت ! و به همه جهانيان فرمان رفت كه ملت حنيف ابراهيم را پيروى كنيد .\r\n\r\n[ آيات 141 - 136 
  ]\r\n\r\n( تفسير لفظى )\r\n136 -  قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ .  بگوئيد ايمان آورديم به آنچه بر ما نازل شده و آنچه به ابراهيم و اسماعيل و اسحاق و يعقوب و فرزندان آنها فروفرستاده‌شده و آنچه دادند به موسى و عيسى از نامه و پيغام و آنچه دادند به همهء پيمبران از خداوندشان ، ميان هيچ كس از آنها فرق نگذاريم و از يكدگر جدا نكنيم و ما خداوند يكتا را گردن‌نهادگانيم .\r\n137 -  فَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا وَ إِنْ تَوَلَّوْا فَإِنَّما هُمْ فِي شِقاقٍ فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ .  پس اگر جهودان گرويدند چنان گرويدنى كه شما گرويديد ، پس به راه راست آمده‌اند ، و اگر از راه برگردند همانا در جدائى و ستيزند ، آرى خداوند كفايت كند تو را از شرّ ايشان و اوست شنوا و دانا .\r\n138 -  صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً وَ نَحْنُ لَهُ عابِدُونَ .  راهنمونى خدا را بينيد و راه وى گزينيد و كيست نيكوراه‌نماتر از خداوند يكتا ؟ و ما همه پرستندگان اوئيم .\r\n139 -  قُلْ أَ تُحَاجُّونَنا فِي اللَّهِ وَ هُوَ رَبُّنا وَ رَبُّكُمْ وَ لَنا أَعْمالُنا وَ لَكُمْ أَعْمالُكُمْ \r\n\r\n","description":"","footnote":"","page_name":" 56 ","page_number":76},
  {"content":"\r\n\r\n وَ نَحْنُ لَهُ مُخْلِصُونَ .  بگو به آنها اى پيغمبر آيا با ما در خدا حجّت جوئيد و خصومت ساز مىكنيد ؟ درصورتىكه او خداى ما و خداى شما است و كردار ما ما راست و كردار شما را شما راست ، و ما مثل شما نيستيم بلكه پاك‌رهان و پاك‌دلانيم .\r\n140 -  أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى قُلْ أَ أَنْتُمْ أَعْلَمُ أَمِ اللَّهُ وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ وَ مَا اللَّهُ بِغافِلٍ عَمَّا تَعْمَلُونَ .  آيا مىگوئيد كه ابراهيم و اسماعيل و اسحاق و يعقوب و فرزندان آنها همه يهودى يا به گفتهء ترسايان ، مسيحى بودند ، بگو شما بهتر مىدانيد يا خداوند عالمان ؟ و كيست بيدادتر بر خود از كسى كه پنهان كند گواهى را كه در نبوّت محمّد داند ؟ خداوند از آنچه شما مىكنيد ناآگاه نيست .\r\n141 -  تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ .  آنان گروهى بودند كه گذشتند و رفتند و آنچه كردند سزاى خود ديدند و شما هم آنچه كنيد جزاى خود بينيد و آنچه آنان كردند از شما نپرسند و شما مسئول آنان نيستيد .\r\nجزو دوم : 142 -  سَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها قُلْ لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ .  گروهى از بىخردان و نادان از اين مردم ، خواهند گفت : چه چيز بازگردانيد آنها را از قبله‌اى كه بر آن بودند ؟ بگو اى محمّد برآمدن گاه آفتاب و فرو رفتن گاه آن همه از خدا است و او راه مىداند و هر كرا كه بخواهد به راه راست رهبرى مىكند « 1 » .\r\n\r\n( تفسير ادبى و عرفانى )\r\n136 -  قُولُوا آمَنَّا بِاللَّهِ . . . :  فرمان خداوند جهان راست ، خداوندى سازنده ، نوازنده ، داننده ، دارنده ، بخشنده ، پوشاننده - دل‌گشاى ، رهنماى ، مهرافزاى ، فرمود : اى بندگان من ، چون گوئيد از من گوئيد و چون خوانيد مرا خوانيد ، عهد من در جان گيريد ، ايمان به من آريد ، مهر من در دل داريد ، سخن من گوئيد كه من نيز در أزل حديث شما كردم و سخن از شما گفتم و رحمت خود را براى شما نوشتم .\r\n تو ، همه از مهر من آرى حديث ؟ * من ، همه از عشق تو گويم سخن ! \r\n137 -  فَإِنْ آمَنُوا بِمِثْلِ ما آمَنْتُمْ . . . :  اى پيغمبر ، اين كارها همه در پى تو بستيم ، جهانيان را پيرو تو كرديم هركه تو را خواست او را خواستيم و به خود راه داديم و هركه برگشت او را سوختيم و بينداختيم ، از برگشتن اين بيگانگان و ناسزا گفتن ايشان دل‌تنگ مدار كه ما شغل ايشان تو را كفايت كنيم و رنج ايشان از تو باز داريم ، آنگاه قومى آوريم به رنگ توحيد برآورده و به صفت دوستى آراسته ، اين رنگ بىرنگى است ، هركس از رنگ رنگ رنگ‌آميزان پاك به صبغهء خدا رنگين است !\r\n آن كس كه هزار عالم از رنگ نگاشت * رنگ من و تو كجا خرد اى ناداشت ؟ \r\n\r\n\r\n","description":"","footnote":"\r\n( 1 ) در قرآن كلمهء مشرق و مغرب يك جا مفرد آمده مانند اين آيه ، و يك جا تثنيه آمده مانند آيهء  رَبُّ الْمَشْرِقَيْنِ وَ رَبُّ الْمَغْرِبَيْنِ  ( سورهء الرحمن ) و يك جا جمع آمده مانند آيهء رب المغارب و المشارق ( سورهء معارج ) كه اولى مراد دو سوى خاور و باختر ، و دومى مراد دو مشرق و دو مغرب تابستان و زمستان و سومى مراد 180 درجه شرقى و 180 درجه غربى است كه جاهاى طلوع و غروب آفتاب است !\r\n","page_name":" 57 ","page_number":77},
  {"content":"\r\n\r\n139 -  قُلْ أَ تُحَاجُّونَنا فِي اللَّهِ . . . :  اى پيغمبر ، اى فرستادهء ما ، اى سفير درگاه ما ، به آنها بگو چه دشمنى با ما كنيد و چه پيكار كنيد با ما دربارهء خدا ؟ او خداوند ما و شما است ، خداوندى او همه را لازم ، اقرار به يگانگى او بر همه واجب ، اين چه سود دارد كه چون نشان بندگى بر خود نبينيد و رقم اخلاص بر خود نيابيد دربارهء خدا احتجاج كنيد ، خود ندانيد كه عود چون در مجمر نهند ، تا آتش در آن نزنند بوى خوش ندهد ، به زبان گفتيد : خداى ما ، ولى بايد آتش اخلاص در آن زنيد تا بوى توحيد بيرون دهد . اى مهتر كائنات منّت ما بر خود فراموش مكن و بگو ما پاك‌راهانيم و پاك‌دلان ، بيزار از انباز و از انبازگيران ! بدان كه جمله شريعت سه چيز است : ( 1 ) اقرار به توحيد معبود ، ( 2 ) عمل كردن از بهر او ( 3 ) اخلاص به او ، به آنان بگو اگر در اقرار و عمل با ما شريك هستيد ، در اخلاص با ما شركت نداريد زيرا بناى دين بر اخلاص است ، و رستگارى در آن ، روش اخلاص در كارها همچون روش رنگ است در گوهر ، چنان كه گوهر بىرنگ و كسوت ، سنگى است بىارزش و عمل بىاخلاص جان‌كندنى است بىثواب ، خداوند از بندگان خود از دين اخلاص خواسته و گوهر اخلاص جز در صدف دل ننهاده‌اند .\r\nكسى بر عارفى وارد شد و روز جمعه پيش از نماز جماعت بود ، ناگاه در خانهء او مارى ديد وحشت‌زده شد عارف گفت : درآى و نترس ، كسى كه در روى زمين از چيزى ترس داشته باشد هنوز به حقيقت ايمان نرسيده است پس از آن پرسيد براى نماز جمعه به مسجد رفته‌اى ؟ گفت نه ، مسافت تا مسجد زياد است و يك شب و يك روز بايد راه پيمود تا به آنجا رسيد - آن مرد گويد عارف دست مرا گرفته طولى نكشيد كه به مسجد رسيديم و نماز جمعه گزارديم آنگاه از مسجد بيرون آمديم و آن عارف پيوسته مردم را كه از مسجد بيرون مىآمدند مىنگريست و گفت : اهل لا إله الّا اللّه بسيارند ولى مخلصان اندكند !\r\n\r\n[ آيه 143 
  ]\r\n\r\n( تفسير لفظى )\r\n143 -  وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً وَ ما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ وَ إِنْ كانَتْ لَكَبِيرَةً إِلَّا عَلَى الَّذِينَ هَدَى اللَّهُ وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ .  همچنين شما را گروهى بهينه برگزيديم تا پيغمبران را گواه باشيد و رسول خدا هم بر شما گواه باشد و ما قبلهء نخست كه تو بر آن بودى تغيير نداديم جز براى آنكه بدانيم چه كسانى از پيغمبر خدا پيروى مىكنند ؟\r\nهرچند از قبله‌اى به قبله گشتن كارى بس گران و بزرگ است ! جز بر كسانى كه خداوند آنان را هدايت بر راه راست كرده .\r\nو هرگز ايمان شما را تباه نخواهد كرد ، چه كه خداوند به مردمان مهربان و بخشاينده است .\r\n\r\n( تفسير ادبى و عرفانى )\r\n143 -  وَ كَذلِكَ جَعَلْناكُمْ أُمَّةً وَسَطاً . . . :  خداوند حكيم ، پادشاه عليم كه حدوث كائنات به قدرت اوست ، وجود حادثات به عزّت و اظهار او است ، قوام زمين و آسمان به داشت او است ، جهان را بيافريد و از ميان آفريده‌ها جانوران را برگزيد و از ميان آنها آدميان و از ميان آنها مؤمنان و از ميان آنها پيغمبران و از ميان آنها محمّد مصطفى را برگزيد و امت وى را بر امتهاى پيشين برگزيد . اين شرفها و اين كرامتها كه حضرت عزّت احمد را داد نه از\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nآنست كه ايشان را سابقهء طاعتى است يا حق خدمتى كه خداوند را بشايد بلكه هر نوازشى كرد به فضل خويش كرد و هرچه داد به كرم خويش داد و هرچه ساخت به رحمت و مهربانى خود ساخت كه او خداوندى بنده‌نواز است و خود در آخر آيت فرمود خداوند بر بندگان مهربان و بخشاينده است و نشان بخشايش و مهربانى حق آنست كه بنده را توانائى گناه كردن ندهد تا مستوجب كيفر گردد و اين درب رحمت بليغ‌تر و رساتر از آمرزش معصيت است ، زيرا اگر بنده را براى ارتكاب گناه فرا بگذارد خلق از وى نفرت گيرند ، آنگاه سابقهء رحمت در حكمت ازلى وى دررسد و او را دست گيرد .\r\nايّوب سختيانى گفت در همسايهء من مردى شرير بود كه آثار لغزش و گناهكارى بر سيماى او پيدا و من از وى بىاندازه نفرت داشتم تا عاقبت از دنيا برفت ، چون جنازهء وى برداشتند من به گوشه‌اى شدم كه بر وى نماز نگزارم ، پس از ان كسى او را شب خواب ديد بر حالتى نيكو و هيئتى پسنديده ، پرسيد خدا با تو چه كرد ؟ گفت : به رحمت خود آمرزيد و از من آن همه ناهمواريها درگذشت . پس چه بسا باشد كه خداوند اسباب محنت گرد بنده‌اى فراهم آرد و درهاى راحت بر وى فروبندد تا بنده را چون نوميدى پديد آيد آنگاه در رحمت بر وى بگشايد !\r\nلطيفه : ديگرى گناهكارى را كه مرده بود در خواب ديد ، پرسيد خداوند با تو چه معامله‌اى كرد ؟ گفت بديها و نيكيهاى مرا با ترازوى عدل سنجيدند و بدى بر خوبى چربيد ناگهان از آسمان كيسه‌اى در كپه سنگ ترازو افتاد و خوبيها بر بديها برترى و بيشترى يافت وقتى آن كيسه را باز كردم در آن مشتى خاكى بود كه بر گور مسلمانى ريخته بودم ! - بزرگ است خداى مهربان و باگذشت !\r\n\r\n[ آيات 147 - 144 
  ]\r\n\r\n( تفسير لفظى )\r\n144 -  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللَّهُ بِغافِلٍ عَمَّا يَعْمَلُونَ .  خداوند فرمود : اى محمّد ، گشتن روى تو در آسمان مىبينم پس تو را به آن قبله‌اى كه مىپسندى مىگردانم و روى خود را بسوى مسجد حرام برگردان و شما امّت محمّد هرجا باشيد هنگام نماز روى خود را بسوى آن بگردانيد . و كسانى را هم كه كتاب آسمانى دارند به خوبى مىدانند كه اين گردانيدن قبله حق و راست از سوى خداوند ايشان است و خدا از آنچه مىكنيد غافل نيست « 1 » !\r\n145 -  وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ .  اگر براى آنان كه اهل كتابند هر معجزه و نشانى آورى كه خواهند ، هرگز از قبلهء تو پيروى نمىكنند و تو هم از قبلهء ايشان پيروى نخواهى كرد ! و نه جهود قبلهء ترسا را پيروى كند و نه ترسا قبلهء جهود را ،\r\n\r\n\r\n","description":"","footnote":"\r\n( 1 ) مفسران نوشته‌اند روز دوشنبه نيمهء ماه رجب ، 17 ماه از ورود پيغمبر به مدينه گذشته بود كه هنگام نماز صبح اين آيه نازل و قبلهء مسلمانان از مسجد اقصى به خانهء كعبه تغيير يافت و اين قبله از عهد نوح تا عهد ابراهيم قبلهء آنان بوده و پيش از آن هم قبلهء فرشتگان بوده ، و چون محل خانهء كعبه قبله است ، اگر سنگى از آن بردارند يا جاى ديگر برند جاى قبله تغيير نمىكند ، و البته نمازگزاردن بدون رو بسوى كعبه درست نيست ، چه در وقت نماز در سفر يا نماز ترس كه جهت‌يابى مشكل است و البته مقصود جهت و سمت كعبه است نه عين آن ، و مردم مشرق زمين جهت قبله را از قطب شمال مىيابند بدين‌گونه كه ستاره جدى را پشت شانهء راست قرار مىدهند و روى آنها بسوى قبله است .\r\n","page_name":" 59 ","page_number":79},
  {"content":"\r\n\r\nو تو اگر پيرو هواى نفس آنها باشى با اينكه پيغام و نام و دانش براى تو آمده در اين صورت تو از ستمكاران باشى !\r\n146 -  الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ .  كسانى كه نامه به آنها فرستاديم محمّد را به خوبى مىشناسند ، همچنان‌كه فرزندان خود را مىشناسند و گروهى از دانشمندان ايشان گواهى راست را كتمان مىكنند ! و پنهان مىدارند درحالىكه خود حقيقت را مىدانند !\r\n147 -  الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ .  ( اين روى به كعبه كردن ) راست و درست از سوى خداوند است مبادا كه شما از گمان افتادگان و شك‌داران باشى !\r\n\r\n( تفسير ادبى و عرفانى )\r\n144 -  قَدْ نَرى تَقَلُّبَ وَجْهِكَ فِي السَّماءِ . . . :  چون خداوند كريم باشد و بندهء عزيز ، بنده را بر شرط ادب دارد و راه عمل بر وى نمايد و توفيق دهد ، آنگاه وى را به آن عمل پاداش دهد و در آن حرمت داشت بستايد ؛ همچنين محمّد را خبر داد كه تو بر ديدار مائى و در مشاهدهء عزّت مائى ، نگر تا حرمت حضرت بشناسى و به ادب سؤال كنى ، لاجرم چون در دل وى حديث قبله بود به حكم ادب اظهار آن نكرد و آن آرزو در دل مىداشت تا از حضرت عزّت خطاب آمد كه آرزوى تو را بدانستيم و حسن ادب در ترك سؤال از تو پسنديديم و آنچه رضاى تو در آن است از كار قبله تو را كرامت كرديم .\r\nاى محمّد ، و در عالم بندگانند كه همه در طلب رضاى مايند و ما در طلب رضاى تو ، همه در جستجوى مايند و ما خوانندهء تو ، همه در آرزوى نواخت مايند و ما نوازندهء تو ، اكنون خود را قبلهء نفس دان و ما را قبلهء جان ، بر اثر آن نواختها و كرامتها از حضرت احديّت به مقام نبوّت محمّد ، زبان حالش اين است :\r\n يك ره كه دلت به مهر ما يازان است * هجرانت كشيدن اى نگار آسان است \r\nلطيفه : شبلى گفت : قبله سه‌اند : قبلهء عام ، قبلهء خاص ، قبلهء خاص خاص ، قبلهء عام كعبه است ، قبلهء خاص عرش خداوند است و قبلهء خاص خاص دل مريدان و جان عارفان است !\r\n گفتم كجات جويم اى ماه دل‌ستان * گفتا قرارگاه منت جان دوستان ! \r\n\r\n[ آيات 151 - 148 
  ]\r\n\r\n( تفسير لفظى )\r\n148 -  وَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ .  هر گروهى را سوئى است كه روى فرا بدان مىدهند ، پس شما در نيكى كردن شتاب كنيد و بر يكدگر پيشى گيريد هرجا باشيد خداوند بشما مىرسد و همه را از آنجاى بياورد ، كه خداوند بر هر چيزى توانا است .\r\n149 -  وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ إِنَّهُ لَلْحَقُّ مِنْ رَبِّكَ وَ مَا اللَّهُ بِغافِلٍ عَمَّا تَعْمَلُونَ .  به هر سوى كه بيرون شوى روى خود را سوى مسجد الحرام فرادار كه آنجا قبلهء راست و درست و پسنديدهء خداوند است و از آنچه شما مىكنيد غافل نيست .\r\n150 -  وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا \r\n\r\n","description":"","footnote":"","page_name":" 60 ","page_number":80},
  {"content":"\r\n\r\n وُجُوهَكُمْ شَطْرَهُ لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ فَلا تَخْشَوْهُمْ وَ اخْشَوْنِي وَ لِأُتِمَّ نِعْمَتِي عَلَيْكُمْ وَ لَعَلَّكُمْ تَهْتَدُونَ .  بهرجا كه شوى و به هر سوى كه بيرون روى روى خود را فراسوى مسجد الحرام ده و شما امّت محمّد هرجا باشيد روىهاى خويش سوى آن فرا دهيد تا هيچ كس را بر شما حجّت نبود مگر كسانى كه به ستمكارى حجّت جويند ، پس مترسيد از ايشان و از من ترسيد . تا بر شما نعمت خويش را تمام كنم و تا مگر شما به راه راست بمانيد .\r\n151 -  كَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ .  همچنان‌كه فرستاديم در ميان شما ( كه عربيد ) رسولى از نژاد شما و از شما كه مىخواند بر شما آيات و سخنان ما و شما را رهبرى و پاك مىكند و كتاب من و حكمت بشما مىآموزد و چيزهائى كه هرگز ندانسته‌ايد بشما مىآموزد !\r\n\r\n( تفسير ادبى و عرفانى )\r\n148 -  وَ لِكُلٍّ وِجْهَةٌ هُوَ مُوَلِّيها . . . :  خلق را پنج قبله است : عرش ، كرسى ، بيت المعمور ، بيت المقدس و كعبه در مسجد الحرام - عرش قبلهء حاملان است ، كرسى قبلهء كروبيان است ، بيت المعمور قبلهء روحانيان است و بيت المقدس قبلهء پيغمبران است و كعبه قبلهء مؤمنان ، عرش از نور است و كرسى از زر ، بيت المعمور از ياقوت ، بيت المقدس از مرمر و كعبه از سنگ ، اين تعبيرات اشارت است كه اگر بندهء مؤمن نتواند به عرش آيد و طواف كند يا به كرسى شود و زيارت كند يا به بيت المعمور رود و عبادت كند يا به بيت المقدس رسد و خدمت كند ، بارى بتواند كه اندر شبانه‌روزى پنج بار بدين سنگ روى آرد كه قبلهء مؤمنان است تا ثواب آن همه بيابد !\r\nگويند اين آيت اشارت است به اين امر كه : هر گروهى از ما روى برتافتند و با ديگران الفت گرفتند و براى خود دلا را مىساختند و به دوستى پسنديدند ، شما كه جوان‌مردان طريقتيد و دعوى دوستى ما داريد ، ديدهء خود را از هرچه جز ما است فروگيريد گر همه فردوس برين باشد ، تا پيرو شريعت محمّد باشيد و حق اقتدا به آن مهتر عالم بگذاريد كه مهتر پيغمبران بود و چشم از همهء كائنات برگرفت و جز درگاه احديّت پناگاهى نديد و تكيه‌گاهى نه‌پسنديد !\r\n مردى كه به راه عشق جان فرسايد * آن به كه بدون يار خود نگرايد \r\n عاشق به ره عشق چنان مىبايد * كز دوزخ و از بهشت يادش نايد \r\nشوريده حالى از سر حال خويش گويد :\r\n گر نباشد قبلهء عالم مرا * قبلهء من كوى معشوق است و بس \r\n اين جهان با آن جهان و هرچه هست * عاشقان را روى معشوق است و بس \r\nعارفى بزرگوار گويد : خداوند مريدان را بمراد خويش رسانيد و هركس را با معشوق خويش نشانيد و حقيقت اين كار آنست كه مردم همه دعوى دوستى حق كردند و هيچ‌كس نخواست كه به درگاه او كسى باشد چنان كه گويد :\r\n هركه او نام كسى يافت از اين درگه يافت * اى برادر كس او باش و مينديش از كس \r\nپس چون دعوى حق كردند آنان را بر محك ابتلا زد ، و چيزى در ايشان انداخت و آن را قبلهء ايشان كرد تا روى بدان آورند ، در يكى جاهى ، در يكى جفتى ، در يكى شاهدى ، در يكى تفاخرى ، در يكى علمى ، در يكى زهدى ،\r\n\r\n","description":"","footnote":"","page_name":" 61 ","page_number":81},
  {"content":"\r\n\r\nدر يكى عبادتى ، در يكى پندارى ، اين همه در آنها انداخت تا خلق بدان مشغول شدند ، اين بود كه مردم دنيا محجوب دنيا شدند و اهل آخرت محجوب آخرت .\r\nپير طريقت گفت : آب‌خور مىشناسم ولى خوردن نمىيارم ، دل تشنه در آرزوى قطره‌اى مىزارم ، مشك آب مرا سيراب نكند كه در طلب دريايم - به هزار چشمه و جوى گذر كردم باشد كه دريا يابم ، در آتش غريق ديده‌اى ؟ من همانم ! در دريا تشنه ديده‌اى ؟ من همانم ، راستى مانندهء حيرانى در بيابانم ، همىگويم فريادرس كه از دست بىدلى به فغانم !\r\n\r\n[ آيات 157 - 152 
  ]\r\n\r\n( تفسير لفظى )\r\n152 -  فَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ .  پس مرا ياد كنيد تا من شما را ياد كنم و مرا سپاس داريد و در من ناسپاس نباشيد و كفران نعمت نكنيد .\r\n153 -  يا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ إِنَّ اللَّهَ مَعَ الصَّابِرِينَ .  اى كسانى كه ايمان آورديد يارى جوئيد به نماز و شكيبائى كه خدا با شكيبايان است .\r\n154 -  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ . \r\nمگوئيد كشته‌شدگان در راه حق مردگانند بلكه زندگانند و لكن شما نمىدانيد .\r\n155 -  وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ .  ما ناچار شما را بيازمائيم به ترس و گرسنگى و كاستن مالها و تنها و بشارت ده شكيبايان را .\r\n156 -  الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ .  كسانى كه هرگاه به ايشان مصيبتى رسد گويند : ما از آن خداونديم و بازگشت ما بسوى او است !\r\n157 -  أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ .  برايشان است درودهاى خداوندى و بخشايش او ، و ايشان راست‌راهانند !\r\n\r\n( تفسير ادبى و عرفانى )\r\n152 -  فَاذْكُرُونِي أَذْكُرْكُمْ . . . :  اين است ياد دوست مهربان ، آسايش دل و غذاى جان ، ياد او گوى است و انسش چوگان ، گل او سوز و شناسائى بوستان ، اين نه ياد زبان است كه تو دانى ، كه آن در درون جان است .\r\nروزگارى بر بو يزيد گذشت كه ذكر زبان كمتر كردى ، چون او را پرسيدند ؟ گفت : عجب دارم از اين ياد زبان ، عجب‌تر ازين كو بيگانه است ! بيگانه چه كند در ميان ، كه ياد او است خود در ميان جان .\r\n در قصهء عشق تو بسى مشكلهاست * من با تو بهم ، ميان ما منزلهاست ! \r\nپير طريقت در مناجات گويد : خداوندا ، يادت چون كنم كه خود در يادى و بنده را از فراموشى فريادى ، خداوندا ، هركه در رسيد غمان وى برسيد ، نيازمندتر از ذاكران در دو گيتى كيست ؟ و بنده را بهتر از شادى تو چيست ؟\r\nتو خود تا ياد خودى وى را چه شناسى ؟ سفر نكرده منزل چه دانى ؟ دوست نديده و نشناخته از نشان او چه خبر دارى ؟\r\n معبود خودى و عابد خويشتنى * زيرا كه براى خود كنى هرچه كنى ! \r\nاگر بجان خطر كنى با خطر شوى ، و گر روزى به كوى حقيقت گذر كنى آن بينى كه هيچ چشمى نديده و هيچ گوشى نشنيده و به خاطر هيچ آدمى خطور نكرده !\r\n\r\n","description":"","footnote":"","page_name":" 62 ","page_number":82},
  {"content":"\r\n\r\n يك‌بار به كوى ما گذر بايد كرد ، * در صنع لطيف ما نظر بايد كرد . \r\n گر گل خواهى بجان خطر بايد كرد * دل را ز وصال ما خبر بايد كرد ! \r\nبندهء من ، نشانى مهربانى ما آنست كه نخست ما تو را ياد كرديم ، سپس تو ما را ياد كردى ، نخست من تو را خواستم ، پس از ان تو مرا خواستى !\r\n ترا باشد هم از من روشنائى * بسى گردى و پس هم با من آئى ! \r\n وَ اشْكُرُوا لِي وَ لا تَكْفُرُونِ . . . :  شكر گاهى بر ديدار نعمت است و گاهى بر ديدار نعمت‌بخش ، و بر مشاهدهء ذات او ، اين شكر اهل نهايت است و آن شكر اهل بدايت ، خداوند چون بدانست كه بيشتر بندگان يارائى سپاس ندارند ، كار برايشان آسان كرد و مهين شكر از ايشان فرونهاد و نگفت مرا شكرگزار باشيد بلكه گفت شكر نعمت بجاى آريد و حق آن را بشناسيد ، آنگاه از شناخت حق من و مشاهدهء ذات من نوميد شويد كه آن نه كار آب و گل است و نه حديث جان و دل !\r\n تا كه از دون همتى ما منزل اندر جان كنيم * رخت بربنديم از جان قصد آن جانان كنيم \r\n153 -  يا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ . . . :  هم نداست هم شهادت ، هم تهنيت هم مدحت ، ندائى با كرامت ! شهادتى با لطافت ! تهنيتى بر دوام ، مدحتى تمام - به مذاق اهل عرفان صبر بر سه قسم است :\r\nصبر بر نظم و طاعت ، صبر بر بلا و مصيبت ، صبر از گناه و معصيت - صبر بر طاعت صبر اميدواران است صبر بر بلا صبر دوستداران است ، صبر از معصيت صبر ترس‌داران است ! اميدواران شكيبائى كنند تا به انس خلوت رسند ، ترس‌داران شكيبائى كنند تا به نور عصمت رسند ، دوستداران شكيبائى كنند كه به نور سلامت رسند .\r\n154 -  وَ لا تَقُولُوا لِمَنْ يُقْتَلُ . . . :  اگر شهيدان راه حق كشته شدند نگوئيد مرده‌اند ، ايشان از ذلّت دنيا به عزّت آخرت رسيدند و چه زيان است كه چون از دنيا بازرستند به وصال مولى رسيدند !\r\n گر من بمرم مرا مگوئيد كه مرد * گو مرده به دو ، زنده شد و دوست ببرد ! \r\nزنده او است كه به دوست زنده است نه بجان ، چه هركه به دوست زنده است او است زنده جاودان !\r\nپير طريقت گفت : هركه به تو زنده است هرگز نميرد ، جان در تن اگر از تو محروم ماند چون مرده زندانى است ! زنده به حقيقت كسى است كه با توأش زندگانى است !\r\n155 -  وَ لَنَبْلُوَنَّكُمْ بِشَيْءٍ . . . :  لطف خداوند است كه هر آيت كه در ان بنده را بيم دهد و سياست نمايد هم پيش يا پس از آن بنده را بنوازد و اميدوار كند چنان كه در اين آيت او را به بلاهاى گوناگون سياست كند آنگاه صابران را بشارت دهد و نوازش كند .\r\nمىگويد : بيازمائيم شما را گاه به ترس ، گاه به درويشى ، و گاه به گرسنگى ، گاه به مصيبت ظاهر و گاه به اندوه باطن ، بلاى ظاهر آسان‌كارى است كه گاه بود و گاه نبود ، تمام اندوه در بلاى باطن است كه هركه به خدا نزديكتر و به دوستى او سزاوارتر و به وصال او شايسته‌تر ، اندوه او بيشتر است ، چنان كه محمّد مصطفى ، نه بر افق اعلى طاقت داشت و نه بر بسيط زمين قرار ! چونان پروانه در پيش چراغ ، كه طاقت آنكه با چراغ بماند نه ، و چارهء آنكه از چراغ دور ماند نه ! و به زبان حال گويد :\r\n در هجر همىبسازم از شرم خيال * در وصل همىبسوزم از بيم زوال ! \r\n پروانهء شمع را همين باشد حال * گر نسوزد و گر بسوزد به وصال ! \r\n\r\n","description":"","footnote":"","page_name":" 63 ","page_number":83},
  {"content":"\r\n\r\nآرى ، هركه وصل ما خواهد ناچار بايد بار محنت كشيدن و شربت اندوه چشيدن !\r\nآسيه زن فرعون ، حق را خواست و تقرّب او را طلب كرد ، او را چهار ميخ كردند ! و در چشم وى ميخ آهنين فروكردند و او در ان عذاب مىخنديد و شادمانى همىكرد و به زبان حال مىگفت :\r\n هرجا كه مراد حاصل آيد * يك خار به از هزار خرماست ! \r\nبشر حافى گويد : از بازار بغداد مىگذشتم ، يكى را هزار تازيانه بزدند كه آه نكرد ! آنگاه او را به زندان بردند ، از پى وى برفتم پرسيدم اين زخم بهر چه بود ؟ گفت : از بهر آنكه شيفتهء عشقم ! گفتم چرا زارى نكردى تا تخفيف دهند ؟\r\nگفت : معشوقم به نظاره بود ! به مشاهدهء معشوق چنان مستغرق بودم كه پرواى آزار بدن نداشتم ، گفتم آن دم كه به ديدار بزرگترين معشوق رسيده بودى چون بودى ؟ همان دم نعره‌اى بزد و جان نثار اين سخن كرد !\r\n\r\n[ آيات 161 - 158 
  ]\r\n\r\n( تفسير لفظى )\r\n158 -  إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ .  صفا و مروه از شعارهاى خانهء خدا است ، پس هركس آهنگ حج كند يا به زيارت عمرهء خانهء خدا رود بر او تنگى نيست كه ميان آن دو كوه طواف كند و هركس از خواست دل خويش و با طوع و رغبت طواف كند بداند كه خدا سپاس دار و داناست « 1 » .\r\n159 -  إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ .  كسانى كه پنهان مىدارند آنچه را كه ما فرستاديم از نشانهاى پيدا و پيغامهاى روشن و راهنمونى ، پس از آنكه ما براى مردم بيان كرديم در نامهء خويش ، خداوند ايشان را لعنت كند و لعنت لعنت‌گران هم به ايشان مىرسد .\r\n160 -  إِلَّا الَّذِينَ تابُوا وَ أَصْلَحُوا وَ بَيَّنُوا فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ . \r\nمگر آنان كه توبه كردند و اصلاح كردند و پنهان كرده را پيدا كردند ، اينانند كه توبه‌شان را مىپذيرم و منم خداوند توبه‌پذير و مهربان .\r\n161 -  إِنَّ الَّذِينَ كَفَرُوا وَ ماتُوا وَ هُمْ كُفَّارٌ أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ .  آنان كه كافر شدند و مردند و بر كفر خويش بودند ، لعنت خدا و فرشتگان و مردمان بر آنها است .\r\n\r\n( تفسير ادبى و عرفانى )\r\n158 -  إِنَّ الصَّفا وَ الْمَرْوَةَ . . . :  اشارت به صفا و دل دوستان در مقام معرفت ، و مروه اشارت است به مروّت عارفان در راه خدمت ، مىگويد اين صفوت و مروّت در نهاد بشريّت نشانهء توانائى و دانائى خداوند است ، نه عجب\r\n\r\n\r\n","description":"","footnote":"\r\n( 1 ) صفا سنگ سپيد و سختى است و مروه سنگ سياه و سست مفسران نوشته‌اند چون آدم و حوا آنجا رسيدند آدم به كوه صفا شد و حوا به كوه مروه ، و آن دو كوه بنام آن دو نفر خواندند كه صفا از صفى ( صفت آدم ) و مروه از مرأة ( زن ) آمده و نيز نوشته‌اند چون اسماعيل در آنجا گرسنه و تشنه شد تنها برخاست و به كوه صفا رفت كسى را نيافت به كوه مروه شتافت كسى را نديد و اين كار را هفت بار تكرار كرد اين است كه خداوند به مباركى قدم او سعى ميان صفا و مروه را بر مسلمانان واجب كرد .\r\n","page_name":" 64 ","page_number":84},
  {"content":"\r\n\r\nاگر شير صافى از ميان خون بيرون آيد ، عجب آنست كه اين درّ يتيم در بحر ظلمت بدارد ! و جوهر معرفت در صدف انسانيت نگاه دارد !\r\nگويند ذو النّون مردى را ديد كه ظاهرى شوريده داشت ، گفت دلم او را خواست و به ولايت وى گواهى مىداد ، ولى نفس من او را نخواست و نمىپذيرفت ، ساعتى در انديشه بودم ميان خواست دل و نخواست نفس ، آخر آن جوان‌مرد به من نگريست و گفت : اى ذو النّون صدف انسانيّت را چه بينى ؟ آن درّ بين كه در درون صدف است ، آرى چنين است ! لكن ميدان كه نه در هر صدفى درّ و گوهر بود ، چنان كه نه در هر شاخى ميوه و ثمر و نه در چاهى يوسف دلبر و نه بر هر كوهى موسى انور و نه در هر غارى احمد مرسل بود ! و نه در هر دلى ياد دوست مهربان و نه در هر جانى مهر جانان بود !\r\n\r\n[ آيات 164 - 162 
  ]\r\n\r\n( تفسير لفظى )\r\n162 -  خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ .  در دوزخ جاويدانند و عذاب آنها كم نمىشود و به آنها مهلت هم داده نمىشود .\r\n163 -  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ .  خداى شما خدائى است يكتا و يگانه ، نيست جز او خدائى كه او است بخشندهء مهربان « 1 » .\r\n164 -  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ .  بدانكه در آفرينش آسمانها و زمين و اختلاف شب با روز و كشتى كه در درياها سير مىكند با آنچه مردمان را سودمند باشد و آنچه كه خداوند از آسمان آب بر زمين فرومىفرستد تا زمين مرده را زنده كند و پراكنده كند در آن از هر جنبنده كه هست و گرداندن بادها از هر سوى و ابرى كه ميان زمين و آسمان است ، اين‌ها همه نشانه‌هاى روشن و آشكار براى گروه خردمندان است « 2 » .\r\n\r\n\r\n","description":"","footnote":"\r\n( 1 ) راجع به كلمهء إله مفسران نوشته‌اند معنى إله آنست كه بندگان و رهيگان به خدا نيازها دارند و حاجتها از او خواهند و در بلاها به او پناه برند و خداوند به فضل خود همه را كفايت كند . از جمله نوشته‌اند : مردى كنيزكى داشت بفروخت ولى دلش دربند او بود و پشيمان شد ولى شرم داشت كه راز خود را به كسى بگويد ، حاجت خويش را بر كف دست خود نوشت و بر آسمان داشت و گفت خداوندا تو دانى كه در دلم چيست ؟ هنوز اين سخن تمام نشده بود كه خريدار با كنيزك سر رسيدند خريدار گفت خواب ديدم كه فروشنده از اولياء حق است و تعلق خاطر به كنيزك دارد آمدم كه او را به رايگان به او دهم ! !\r\n( 2 ) آنچه در اين آيت است همه نشانهاى يگانگى و يكتائى خداوند است ، و در هر چيزى نشانى و در هر نشانى برهانى است ، نخست در آسمان نگر كه چگونه بىستون برداشت و در هوا ( جو ) به قدرت بداشت ! بار به آن سنگينى هواى به آن سبكى به پاداشت ! و شگفت آنكه هوائى بدين لطيفى چنين بارى بدين سنگينى چگونه بردارد ؟\r\nشگفت ديگر : ميغ ( ابر ) بدان گرانى بر باد وزنده آويخته و معلق ، ابر بىچشم مىگريد ! باد بىپر مىپرد ! تندر بىجان مىنالد ! برق بىتن مىدرخشد ! اين است زيبائى و كمال توانائى سازندهء بىچون ، اين است لطافت و حكمت ، اين است صنعت و كمال قدرت ! آسمانى به باران گريان ، به روى چرخ گردان ، باد از وى خيزان ، هزاران چراغ در وى رخشان ، همه در پى يكدگر پويان و همه بىزبان آفريننده را تسبيح‌گويان !\r\nشگفت ديگر : زمين ( در ميان هوا ) و هم چون كشتى بر روى دريا ، و كشتى چون از وزن ( حشو ) ناگزير است ، -\r\n","page_name":" 65 ","page_number":85},
  {"content":"\r\n\r\n\r\n( تفسير ادبى و عرفانى )\r\n163 -  وَ إِلهُكُمْ إِلهٌ واحِدٌ . . . :  اين صفت خداى يگانه ، در بزرگوارى و كاردانى يگانه ، در بردبارى و نيكوكارى يگانه ، در كريمى و بىهمتائى يگانه ، در مهربانى و بنده‌نوازى يگانه ، در ذات يگانه ، در صفات يگانه ، در نشان يگانه ، در وفا و پيمان يگانه ، در لطف و نوازش يگانه ، در مهر و دوستى يگانه ، پيداتر از هرچه در جهان پيدا است ! و پنهان‌تر از هرچه در عالم پنهان است !\r\n اى در عالم عيان‌تر از هرچه عيان * پنهان‌ترى از هرچه نهان‌تر به جهان \r\n اى دور تر از هرچه برد بنده گمان * نزديك‌ترى به بندگان از رگ جان ! \r\nگفت :  وَ إِلهُكُمْ إِلهٌ واحِدٌ  ، شگفت نيست كه اضافت خود را به بندگان كرد و ايشان را با خود پيوست ، نه از آن جهت كه خواست خداوندى خود را به بندگان پيوندى دهد ، يا بنده سزاوار آنست ! بلكه از باب كرم و لطف و مهربانى است كه چون شايستهء كريمى و يكتائى و بزرگوارى و اكرام و عطا است !\r\n زانجا كه جمال حسن آن دلبر ما است * ما در خور او نه‌ايم و او در خور ما است ! \r\nپير طريقت در مناجات خود گفت : خدايا ، شاد بدانيم كه تو بودى و ما نبوديم ، كار تو در گرفتى و ما نگرفتيم ، خدايا ، هرچه بىطلب بما دادى ، به سزاوارى ما تباه مكن ، هرچه بجاى ما كردى از نيكى ، به عيب ما از ما بريده مكن ، هرچه نه بسزاى ما ساختى به ناسزائى ما جدا مكن ، خدايا آنچه ما خود كشتيم به بر مياد ، و آنچه تو ما را كشتى آفت ما از آن بازدار !\r\n لا إِلهَ إِلَّا هُوَ الرَّحْمنُ الرَّحِيمُ . . . :  جز او خداوندى نيست ، جز او كسى سزاوار پرستش نيست ! چنين نوازنده و بخشاينده كسى نيست ، رحمن است كه چون از وى بخواهند بدهد ، رحيم است كه چون نخواهند خشم گيرد ! رحمن است كه طاعت بنده را بپذيرد گرچه كوچك باشد ، رحيم است كه گناهان را بيامرزد گرچه بزرگ بود ، رحمن است كه لطائف انوار در روى تو پيدا كند ، رحيم است كه ودايع اسرار در دل تو وديعت نهد !\r\n164 -  إِنَّ فِي خَلْقِ السَّماواتِ وَ الْأَرْضِ . . . :  خداوند در اين آيت عموم خلق را به خود راه مىنمايد تا در عجايب ملكوت آسمان و زمين و در صنايع برّ و بحر نگرند و صانع را بشناسند و به يگانگى او اقرار آورند . چون نظر عوام به مصنوعات است و نظر خواص به صفات ، و نظر پيغمبران و خاص خاصان به ذات خداوند است . اين آيت‌ها در آفرينش است ، ولى زيركان درمىيابند تا بدانند ، بينايان درمىيابند تا ببينند ! از هر سو به جانب حق راه است ، رونده مىبايد ! همهء جهان خوان بر خوان است ، خورنده مىبايد ! و جمال حضرت در كشف است ، نگرنده مىبايد !\r\n\r\n\r\n","description":"","footnote":"\r\nزمين را هم با كوه‌ها استوار و سنگين ساخت و بالاى آن سقف گردان ( كرات ) آفريد و تاريكى و روشنائى را در شب و روز به وى ارزانى داشت كه تا موجودات جان‌دار از آن بهره برند !\r\nشگفت ديگر : كشتى را روى آب آرام ساخت و براى سود آدمى نرم و آرام كرد ! تا آسان روند و در آب فرونروند و دريابان را به ستاره‌ها رهبرى كرد تا راه كژ نرود ! و چند پاره چوب بهم بسته تا با موجها ايستادگى كرده و به فرمان ناخدا برود !\r\nشگفت ديگر : گياهان است ، از درختان و گلها و ميوه‌ها ، و جانوران آبى و خاكى و مرغان هوا ، و حشره‌هاى زمين كه همه و همه نشانهء ساخت خداوند يكتا است .\r\n در صنع إله بىعدد برهان است * در برگ گلى هزار گون دستان است \r\n ( گرچه خوبى تو ، سوى دشت به خوارى منگر * كاندرين ملك چو طاوس به كار است مگس ) \r\n","page_name":" 66 ","page_number":86},
  {"content":"\r\n\r\n مرد بايد كه بوى داند برد * ورنه عالم پر از نسيم صبا است ! \r\n لَآياتٍ لِقَوْمٍ يَعْقِلُونَ . . . :  عقل ، عقال دل است يعنى دل را از غير محبوب دربند آرد ، و از هوسهاى ناشايست بازدارد ، به مذهب بعضى عقل نور است و در دل جاى دارد نه در دماغ ، شرط خطاب است نه موجب خطاب ، فايدهء عقل آنست كه دل به وى زنده گردد ، پس هركه را عقل نيست در شمار زندگان نيست !\r\nگويند : خداوند عقل را بيافريد و او را گفت : برخيز ، برخاست ، گفت بنشين ، بنشست ، گفت بيا ، بيامد ، گفت برو ، برفت ، گفت ببين ، ديد ، آنگاه گفت به عزّت و جلال من كه از تو شريف‌تر و گرامىتر نيافريدم ، پس عقل را از اين نوازش عجبى ( خودبينى ) پديد آمد ! خداوند او را گفت : اى عقل ، بازنگر تا چه بينى ، بازنگريست صورتى ديد از خود نيكوتر و جمالى از خويش خوب‌تر ! گفت تو كيستى ؟ گفت : من آنم كه تو بىمن به كار نيائى ! من توفيقم !\r\n اى عقل اگر چند شريفى دون شو * وى دل ز دلى بگرد و خون شو خون شو \r\n در پردهء آن نگار روزافزون شو * بىچشم درآ و بىزبان بيرون شو ! \r\n\r\n[ آيات 167 - 165 
  ]\r\n\r\n( تفسير لفظى )\r\n165 -  وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ وَ الَّذِينَ آمَنُوا أَشَدُّ حُبًّا لِلَّهِ وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّهِ جَمِيعاً وَ أَنَّ اللَّهَ شَدِيدُ الْعَذابِ . \r\nاز جمله مردمان كسى است كه براى خدا همتا مىگيرد و آنها را دوست مىدارد مانند دوستى خداوند ! ولى كسانى كه ايمان آوردند ، خدا را بيشتر از ايشان دوست دارند و كسانى كه ستم كردند وقتى عذاب را ديدند مىدانند كه توانائى مر ذات خداوند است و بس ، و اينكه او سخت‌گير و سخت‌عذاب است .\r\n166 -  إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ . \r\nهنگامى كه آنان كه پيشوايان و پيش‌روان بودند چون عذاب را مشاهده كردند از پس‌روان و پىبران خود بيزار شدند درحالىكه همهء پيوندهاى آنان نيز گسسته است !\r\n167 -  وَ قالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ وَ ما هُمْ بِخارِجِينَ مِنَ النَّارِ .  و پيروان و پس‌روان گفتند : كاش ما را بازگشتى به دنيا بود كه از ايشان بيزارى كردى چنان كه آنها از ما بيزار شدند . خداوند اين‌گونه كارهايشان را به آنان مىنماياند ! كه همه حسرت و ندامت است و از آتش جاويد بيرون نخواهند آمد .\r\n\r\n( تفسير ادبى و عرفانى )\r\n165 -  وَ مِنَ النَّاسِ مَنْ يَتَّخِذُ . .  آيه . اگر مؤمنان را همين آيت در همهء قرآن بودى ايشان را شرف و كرامت تمام بودى كه خداوند مىگويد : آنان مرا دوست دارند تمام‌تر از آنكه كافران معبود خود را دوست دارند ، نه‌بينى كه كافران هرچندى بتى ديگر برآرايند و پرستيدهء ديگرى گيرند ! چون بينوا باشند به تراشيدهء از چوب قناعت كنند و باز چون دستشان رسد آن بت چوبين را فروگذارند و از سيم و زر بت ديگرى سازند پس دوستى ايشان دوستى حقيقى نيست كه هر دم محبوب آنان عوض مىشود !\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nلطيفه : گويند مردى به زنى عارف‌پيشه رسيد و جمال او دل مرد را ربود و گفت : اى زن من در هواى تو خويشتن را از دست بدادم - زن عارف گفت : چرا در خواهرم ننگرى كه از من نيكوتر و زيباتر است ؟ گفت خواهرت كجا است ؟ تا ببينم ، زن گفت برو اى بيكارهء هوس‌باز كه عاشقى نه كار تو است ! اگر دعوى دوستى ما درست بودى تو را پرواى ديگرى نبودى !\r\n وَ الَّذِينَ آمَنُوا أَشَدُّ حُبًّا لِلَّهِ . . . :  دوستى مؤمنان چون كافران نيست كه هرچندى به ديگرى گرايند بلكه آنان هرگز از ما برنگردند و به ديگرى نگرايند - شبلى گفت : من تصوف از سگى آموختم كه بر در سرائى خفته بود ، خداوند سراى بيرون آمد و آن سگ همىراند و سگ دوباره باز مىآمد ! شبلى گفت : چه سگ پست و خسيس است كه او را مىرانند و باز مىآيد ! سگ بفرمان خداوند به بانگ آمد و گفت : اى شيخ كجا روم كه خداوندم اوست ؟\r\n از دوست به صد جور و جفا دور نباشم * ور نيز بيفزايد رنجور نباشم \r\n زيرا كه من او را ز همه كس بگزيدم * ور زو به كسى نالم معذور نباشم \r\n166 -  إِذْ تَبَرَّأَ الَّذِينَ اتُّبِعُوا . . . :  كافران را دوستى بتان از روى هوا و هوس بود نه از روى حق و حقيقت ، ازاين‌رو چون عذاب خدائى بينند بدانند كه راه بجاى ديگر ندارند و از بتان بيزارى گيرند و مؤمنان كه دوستىشان از روى حق و حقيقت است ، با همه بلاها و مصيبتها كه ايشان را آيد در دوستى خلل نيارند و از حق برنگردند و هرچه رنج و محنت كشند ، دوستى حق را به جان و دل خريدارتر و به زبان حال گويند :\r\n شادان به غم منى ، غمم بر غم باد * عشقى كه به صد جفا كم آيد ، كم باد ! \r\n\r\n[ آيات 176 - 168 
  ]\r\n\r\n( تفسير لفظى )\r\n168 -  يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ .  اى مردم بخوريد از آنچه در زمين حلال و پاك است و پيروى از گامهاى ديو مكنيد كه شيطان ( ديو ) مر شما را دشمنى است آشكارا .\r\n169 -  إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ .  همانا او شما را به بدى و زشت‌كارى فرمان مىدهد و اينكه دربارهء خدا بگوئيد آنچه را كه نمىدانيد !\r\n170 -  وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ .  و چون ايشان را گويند پيروى كنيد از آنچه خدا فرستاده گفتند نه ، بلكه ما پيروى مىكنيم از آنچه پدران خود را بر آن يافتيم ! هرچند كه پدرانشان نه چيزى درمىيافتند و نه راه راست مىشناختند « 1 » !\r\n171 -  وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ .  سان كسانى كه كافر شدند به سان كسى است جانور مانند كه نمىشنود مگر آوازى\r\n\r\n\r\n","description":"","footnote":"\r\n( 1 ) راجع به تقليد مفسران نوشته‌اند تقليد آنست كه سخن بىدليل كسى را گوش كنى و صواب يا خطا را به گردن او افكنى ، و مفسران آن را بر سه گونه نوشته‌اند : يكى تقليد در اصول دين ، دومى تقليد در احكام دين ، كه در اولى تقليد به هيچ‌چيز روا نيست . و در دومى نيز تقليد جائز نيست مانند : نماز و روزه و حج و زكات ، چون اين احكام عين ايمان است ولى در احكامى مانند نكاح و طلاق و معاملات تقليد جائز است كه تقليد نوع سوم است .\r\n","page_name":" 68 ","page_number":88},
  {"content":"\r\n\r\nو بانگى ، آنان از شنيدن حق كر ، و از پاسخ حق گنگ ، و از ديدن حق كورند ، پس آنان در نمىيابند .\r\n172 -  يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ وَ اشْكُرُوا لِلَّهِ إِنْ كُنْتُمْ إِيَّاهُ تَعْبُدُونَ .  اى كسانى كه ايمان آورديد بخوريد از پاكيها كه شما را روزى داديم و خدا را سپاسگزار باشيد اگر او را مىپرستيد .\r\n173 -  إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ .  همانا بر شما حرام است مردار و خون و گوشت خوك و آنچه بنام جز خدا كشته باشند ، پس هركس كه در نايافت خوراك بيچاره ماند كه نه ستمكار باشد و نه افزون جوى ، بر او از خوردن آنها بزهى نيست ، كه خداوند آمرزنده و بخشاينده است .\r\n174 -  إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ وَ لا يُكَلِّمُهُمُ اللَّهُ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ .  همانا كسانى كه فروفرستاده‌هاى خداوند را كتمان مىكنند و آنها را به بهائى اندك خريدارند ، در شكمهايشان جز آتش چيزى نمىخورند و خداوند روز رستاخيز با آنها سخن نگويد و آنها را نستايد و ايشان را عذابى است دردناك !\r\n175 -  أُولئِكَ الَّذِينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ فَما أَصْبَرَهُمْ عَلَى النَّارِ  آنان كسانى هستند كه گمراهى را به راه راست و عذاب را به آمرزش خريدند و بدين‌وسيله راه راست و آمرزش را فروختند ، پس چه چيز آنها را بر آتش شكيبا گرداند ؟ و چقدر شكيبائى كنند بر آتشى كه نتيجهء دادوستد خودشان است ؟\r\n176 -  ذلِكَ بِأَنَّ اللَّهَ نَزَّلَ الْكِتابَ بِالْحَقِّ وَ إِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ .  اين پاداش به اين جهت است كه خداوند تورات و قرآن را به حق و راستى فروفرستاد و كسانى كه در كتاب مختلف گشتند و تفرقه انداختند ، در ستيزگى و دورى از حق هستند !\r\n\r\n( تفسير ادبى و عرفانى )\r\n168 -  يا أَيُّهَا النَّاسُ كُلُوا مِمَّا فِي الْأَرْضِ . .  آيه . در اين آيه ، با كلمهء ندا و تنبيه مىگويد : اى مردمان ، چيزى خوريد كه پاك و حلال باشد و گرد محرّمات و ناپاكيها نگرديد تا از وسوسهء شيطان و ديو نفس در أمان باشيد و دل شما روشن و گفتار و كردار و رفتار شما نيك و پاك شود .\r\nپيغمبر فرموده : هركس چهل روز هيچ حرام نخورد ، خداوند دل او را روشن سازد و چشمهاى حكمت از او بگشايد و دوستى دنيا از دل او ببرد ، چه كه هر آفت كه در راه دين افتاد و هر فتنه كه به پا خاست از دنيا دوستى و مادّه‌پرستى برخاست ، چون اين دو هوس گمراه‌كننده از خوردن حرام پديد مىآيد ! و پرهيز از آن دو صفت ، دوستى دنيا را بكاهد و گفتار و كردار و رفتار ، نيك گردد و دعاء به اجابت مقرون شود .\r\n172 -  يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ .  حقيقت شكر آنست كه تا قوّت نعمت باقى هست ، بايد بر طاعت ولى نعمت بود . مصطفى فرمود : چه بسا كسان كه غذا و جامه‌اى كه به كار دارند حرام است و در آن احتياط نكنند ، آنگاه دست به دعا برداشته و اميد استجابت دارند ! اين‌چنين دعا كى مستجاب شود ؟\r\nيكى از بزرگان و پيران طريقت گفته : گفتار پاك آن‌گاه به خداوند رسد كه از حلق پاك برآيد و حلق پاك جز غذاى پاك به خود راه ندهد ، و غذاى پاك آنست كه در حال بدست آوردن و آماده ساختن با ياد خدا باشد و سپاس\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nنعمت او را فراموش نكند كه خداوند فرمود : از روزيهاى پاك بخوريد و خدا را سپاس گزاريد .\r\nلطيفه : گويند ادريس از خداوند افزايش زندگانى و عمر جاويد خواست بدين‌گونه كه از گناه خويش آمرزش خواست و خداوند هم گناه او را بخشود ، آنگاه دست به دعا برداشت كه بار خدايا به زندگانى ادريس بيفزا ، گفتند تا چه كنى ؟ گفت : تا خداى را سپاسگزارى كنم ، كه آنچه گذشت در طلب معرفت بود و از اين پس در سپاس گذرانم !\r\n\r\n[ آيه 177 
  ]\r\n\r\n( تفسير لفظى )\r\n177 -  لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ .  نيكى و پارسائى همه آن نيست كه روىهاى خود را در نماز بسوى برآمدنگاه يا فروشدنگاه آفتاب فرا داريد ، بلكه نيك‌مردى و نيكوكارى آنست كه به خدا و روز رستاخيز و فرشتگان و كتاب خدا و پيامبران ايمان آورند و مال خود را در راه دوستى با خداوند به خويشان و پدرمردگان و تنگ‌دستان و راهگذريان و خواهندگان و در آزادى بردگان صرف كنند و نماز به پا دارند و زكات مال خود دهند و به پيمانى كه با خدايا مردم بسته‌اند وفادار باشند و در بيمناكىها و در تنگيها و در هنگام جنگ شكيبا باشند ، در آن صورت اينانند كسانى كه راست گفتند و ايشانند پرهيزكاران از خشم و عذاب خداوند !\r\n\r\n( تفسير ادبى و عرفانى )\r\n177 -  لَيْسَ الْبِرَّ أَنْ تُوَلُّوا وُجُوهَكُمْ . . . :  در اين آيت آنچه شرط شريعت است بشناختى ، اكنون نوبت آنست كه به زبان اشارت ، آنچه نشان حقيقت است بشناسى ، و بدانى كه حقيقت مر شريعت را چون جان است در تن ، شريعت بىحقيقت چون تنى بىجان بود ، شريعت خانهء خدم است كه همه خلق در آن گرد آيند و عمارت آن به خدمت و عبادت است ، و حقيقت خانهء حرم است كه عارفان در آن گرد آيند و عمارت آن به حرمت و مشاهدت است ، و از خدمت و عبادت تا حرمت و مشاهدت آن قدر فاصله است كه ميان آشنائى و دوستى ! آشنائى صفت مزدور است و دوست دارى صفت عارف ، مزدور گويد : نماز من ، روزهء من ، زكات من ، وفاى من ، صبر من ، و عارف به زبان حال گويد :\r\n من كه باشم كه به تن رخت وفاى تو كشم * ديده حمال كنم بار جفاى تو كشم ؟ \r\n بوى جان آيدم از لب كه حديث تو كنم * شاخ عز رويدم از دل كه بلاى تو كشم \r\nپير طريقت گفت : مزدور او است كه بهشت او را حظّ است و عارف او است كه در آرزوى يك لحظه است ، مزدور در آرزوى حور و قصور ، عارف در بحر عيان غرقهء نور ! يكى از عارفان را هنگام مردن گفتند : براى شما دربهاى آسمان گشوده ، بهشتها آراسته ، كنيزكان بر كنگره نشسته و همه مىگويند نوشت باد ! عارف با زبان حال مىگويد :\r\nخدايا ، بهشت و حور را چه نازم ! اگر مرا نفسى دهى از آن نفس بهشتى سازم !\r\n بربندم چشم خويش و نگشايم نيز * تا روز زيارت تو اى يار عزيز ! \r\n\r\n","description":"","footnote":"","page_name":" 70 ","page_number":90},
  {"content":"\r\n\r\nخداوند ، كارها را دو قسم كرد : يك قسم آن مراعات حال مردم است در معاشرت و نوازش با آنها ، در اين قسمت ، مال را اول به خويشان مقدّم بر حقوق ديگران داد ، پس يتيمان كه ناتوان‌ترين مردمند ، پس به درويشان كه هيچ مال ندارند ، پس به راه گذر كه چيزى در دست ندارد ، پس به سائلان كه در ميان آنان هم راست‌گويانند هم دروغ‌گويان ! پس بردگان كه خواجگان مراعات ايشان كنند و تيمار برند ، كه خداوند هريك كه استحقاق بيشتر داشت به ترتيب فرمود .\r\nقسمت ديگر كارهاى عبادت است كه از وى به ديگرى سرايت نكند چون نماز بپاداشتن و صدق و اخلاص در كارها بجاى آوردن ، و وفاى عهد باز آمدن ، و در بليّات صبر كردن ، كه اينان اعتقاد صدق دارند و آنان تقوى در عمل دارند و صدق و تقوى هر دو كمال ايمان است .\r\n\r\n[ آيات 182 - 178 
  ]\r\n\r\n( تفسير لفظى )\r\n178 -  يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفِيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ .  اى شما كه ايمان آورديد بر شما نوشتند قصاص را يعنى كشتن به كشتن ، آزاد به آزاد ، بنده به بنده ، زن به زن و هركس بخشد و از كار برادرش چيزى فروگذارد و در پى ديت سپردن رود و به نيكوئى كار گزارد ، اين گذشت و رفتار نيك ، سبك كردن كار است از سوى خداوند و بخشودنى است آشكارا و هركس كه از اندازه بگذراند و افزونى جويد و باز خون ناحق ريزد و ديت ستاند به عذاب دردناك خداوند گرفتار آيد !\r\n179 -  وَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ .  شما را در قصاص كردن زندگانى است ! اى دارندگان خرد ، تا شايد بپرهيزيد و تقوى پيشه كنيد .\r\n180 -  كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ .  بر شما نوشته‌اند كه هرگاه مرگ يكى از شماها نزديك شد اگر دارائى دارد وصيت كند براى پدر و مادر و خويشان به اندازه و انصاف ، و بسزا و راستى براى پرهيزكنندگان .\r\n181 -  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ . \r\nپس هركس وصيت بگرداند و به خلاف كند آنچه را كه شنيده است ، همانا بزهمندى بر آنها است كه تبديل مىكنند ، چون خداوند شنوا و دانا است .\r\n182 -  فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ .  پس هركس بترسد كه وصيّت‌كننده‌اى بيداد و كژى يا بزهى كند و ميان ايشان را سازش دهد ، به او گناهى نيست كه خداوند آمرزنده و مهربان است .\r\n\r\n( تفسير ادبى و عرفانى )\r\n178 -  يا أَيُّهَا الَّذِينَ آمَنُوا . . . :  تا آخر - اين آيت نداى تن و دل و جان است كه مىگويد : اى كسانى كه ايمان آورده‌اند ، اگر مىخواهيد قدم در كوى دوستى نهيد ، نخست بايد دست از دل و جان برداريد و در شرع دوستى ، جان به قصاص\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nاز تو بستانند و دارائى تو براى ديت به دست بگيرند ، اگر مرد كارى درآى و گرنه از خويشتن دوستى و تردامنى كارى نرود !\r\n از پى مردانگى ، پاينده ذات آمد چنار * وز پى تردامنى ، اندك حيات آمد سمن \r\n جان‌فشان و راه‌كوب و دادزى و مرد باش * تا شوى باقى ، چو دامن برفشانى زين دمن \r\nآرى ، عجب كارى است كار دوستى و شگفت شرعى است شرع دوستى ، هر كشته‌اى را در جهان ، قصاص يا ديت بر قاتل واجب ولى در شرع دوستى ، هم قصاص است و هم ديت !\r\nپير طريقت گفت : من چه دانستم كه بر كشتهء دوستى قصاص است ، چون نيك نگريستم تو را اين معامله با خواص است ! من چه دانستم كه دوستى قيامت محض است و از كشتهء دوستى ديت خواستن فرض است ، شگفتا اين چه كار است آنچه كار ! قومى را بسوخت ، قومى را بكشت ، نه يك سوخته پشيمان شد ! و نه يك كشته برگشت ! و به زبان حال همىگويند :\r\n در عشق تو داد من ، ستمهاى تو باد * جانى دارم فداى غمهاى تو باد ! \r\n180 -  كُتِبَ عَلَيْكُمْ إِذا حَضَرَ أَحَدَكُمُ الْمَوْتُ . . . :  آيه . وصيّت خداوندان مال ، ديگر است و وصيّت خداوندان حال ، چيز ديگر ! وصيّت توانگران از مال و وصيّت درويشان از حال ، توانگران به آخر عمر از ثلث مال بيرون آيند و درويشان از صفاى احوال و صدق اعمال بيرون آيند ، چندانكه گناهكار از كردار بد خويش بترسد ، عارف با صدق اعمال و صفاى احوال ، ده چندان بترسد و بر خود بلرزد ! امّا ميان اين دو ترس تفاوت بسيار است ، چه گناهكار هم از عقوبت و هم از بدى عاقبت ترسد ، ولى عارف از ترس اجلال و اطّلاع حق است ! كه ترس عارف را هيبت و ترس عاصى را خوف نامند ، خوف از خبر آيد ولى هيبت از عيان زايد ، ترس عارف نه پيش دعا حجاب گذارد نه پيش اميد ديوار ، ترسى است گذارنده و كشنده تا نداى : ( نترسيد و دلتنگ نباشيد ) نشنود نيارمد !\r\nبو سعيد ابو الخير ، همين حال را هنگام مرگ داشت ! چونان كه مريدان گفتندش : اى شيخ ، قبلهء سوختگان بودى و مقتداى مشتاقان و آفتاب جهان ، اكنون كه روى به حضرت عزّت نهادى اين سوختگان را وصيّتى كن و سخنى گوى كه يادگار باشد ، شيخ فرمود :\r\n پرآب دو ديده و پرآتش جگرم * پرباد دو دستم و پر از خاك سرم ! \r\nبا اين حال كه به حضرت عزّت مىروم ! چه سخنى گويم ؟\r\nبشر حافى ، هنگام مرگ ، گريستن آغاز كرد ، او را گفتند مگر زندگى را دوست دارى ؟ و از مرگ مىهراسى ؟\r\nگفت : نه ، ولى بر خداى رسيدن كارى بس بزرگ است و سهمگين ، اين حال گروهى است كه بوقت رفتن ، هيبت و دهشت از تجلّى ذات حق بر ايشان چيره شود و تا نداى ( لا تخافوا ) نشنوند نيارمند !\r\nكسى نزد عارفى آمد و گفت : در خواب به من نمودند كه تو را يك سال زندگانى مانده ، عارف يكى بر سر زد و گفت : آه كه يك سال ديگر در انتظار بمانديم ، آنگاه برخاست و در وجد وجدان خويش جنبشى كرد و اضطرابى نمود و از خود بى خود شد و گفت : كى باشد كه آفتاب سعادت برآيد و ماه دولت به درآيد .\r\n كى باشد كين قفس بپردازم * در باغ الهى آشيان سازم ! \r\nعارفى ديگر را كه همواره در زندگى اندوهناك و فروگرفته و هرگز نخنديد ، مرگ فرا رسيد ، گروهى نزد وى آمدند او را خندان ديدند ! پرسيدند : اين چه حال است كه ما تو را هرگز خندان نديديم ؟ اكنون كه وقت مردن است خندانى ؟\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nگفت : چرا نخندم ؟ كه آفتاب جدائى بر سر ديوار رسيد و روز انتظارم به سر رسيد ، اينك درهاى آسمان گشاده و فرشتگان ندا در مىدهند كه فلان مىآيد !\r\n وصل آمد و از بيم جدائى رستيم * با دلبر خود به كام دل بنشستيم ! \r\n\r\n[ آيات 185 - 183 
  ]\r\n\r\n( تفسير لفظى )\r\n183 -  يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ .  اى كسانى كه ايمان آورده‌اند ، بر شما روزه نبشته آمد چنان كه بر پيشينيان نيز نبشته بود تا مگر باز شما پرهيزكار شويد « 1 » .\r\n184 -  أَيَّاماً مَعْدُوداتٍ فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ فَمَنْ تَطَوَّعَ خَيْراً فَهُوَ خَيْرٌ لَهُ وَ أَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ .  ( روزه ) چند روز شمرده شده است ، پس از شما هركس كه بيمار يا در سفرى باشد به شمار آن در روزهاى ديگر روزه گيرد و بر كسانى كه نتوانند روزه‌دار شوند ، باز خريد آن غذا دادن به درويش است براى هر روز يك خوراك و هركس بيشتر كند خوبى به خود او باز مىگردد و اگر روزه بداريد براى شما بهتر است اگر دانيد !\r\n185 -  شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ وَ لِتُكْمِلُوا الْعِدَّةَ وَ لِتُكَبِّرُوا اللَّهَ عَلى ما هَداكُمْ وَ لَعَلَّكُمْ تَشْكُرُونَ .  ماه رمضان كه قرآن در آن ماه نازل شد ، رهنمون مردمان و نشانه‌هاى راهنمائى و جدائى ميان حق و باطل است ، پس هركس از شما كه ماه را ديد ( و مقيم بود ) بايد روزه بدارد و هركس كه بيمار يا در سفر است به همان عدّه از روزهاى ديگر روزه بدارد ، چون خداوند براى شما آسانى خواهد نه سختى ! و بايد كه شمارهء روزه را تمام و كامل كنيد و خداوند خويش را به بزرگى بستائيد كه شما را هدايت كرد تا مگر او را سپاس گزاريد .\r\n\r\n( تفسير ادبى و عرفانى )\r\n183 -  يا أَيُّهَا الَّذِينَ آمَنُوا . . . :  تا آخر آيه . خداوند به زبان اشارت و بيان حكمت مىگويد : اى شما\r\n\r\n\r\n","description":"","footnote":"\r\n( 1 ) مفسران نوشته‌اند : بر ترسايان پيشينيان روزهء ماه رمضان را واجب كردند و چون روزه گاه در تابستان گرم و گاهى در زمستان سرد واقع مىشد ، آنها به روز بهار تغيير دادند و ده روز كفاره علاوه كردند و بر اول و آخر رمضان يك روز روزه افزودند - ولى پيغمبر فرموده : روزه را با ديدن ماه بگيريد و با ديدن ماه بعد بخوريد و افزودن بر آن درست نيست .\r\nنوشته‌اند خداوند روزهء روز سيزده و چهارده و پانزده هر ماه را بر آدم صفى واجب كرد علت آن بود كه چون به زمين آمد از گرمى و تابش آفتاب سوخت و سياه شد ولى پس از روزهء سه روز ، بدنش سفيد شد به اين جهت آن سه روز را ايام البيض خوانند . پس پيشينيان از آغاز آدم هم روزه داشته‌اند ، پيغمبر فرمود : روزه نصف صبر است و صبر نصف ايمان است و داراى سه ركن است : 1 - بايد بدانند كه ماه رمضان 29 يا 30 روز است و به گفتهء يك عدل اكتفا كنند ، اما در آخر ماه دو عدل بايد و اگر شهرى كه ماه ديده‌اند با شهر ديگر كه ماه نديده‌اند 16 فرسنگ فاصله باشد بر شهر دوم پيروى واجب نيست . 2 - نيت است كه هر شب بايد نيت روزه كرد . 3 - از خوردن و آشاميدن از روى عمد و قصد خوددارى بايد كرد .\r\n","page_name":" 73 ","page_number":93},
  {"content":"\r\n\r\nكه ايمان داريد ، روزهء به شما نبشته شده از آن جهت كه شما مهمان حق خواهيد بود تا فردا در بهشت ميهمانان گرسنه به ميهمانى روند ، چون كريمان كسى را كه به ميهمانى برند دوست دارند ميهمان گرسنه باشند تا به دل ميهمان شيرين‌تر آيد !\r\nپير صوفيان دعوتى ساخت هيچ كس نيامد ، پير دست به دعا برداشت و گفت خدايا ، اگر بندگان را فردا به آتش فرستى ، بهشت و نعيم آن هم چون سفره باشد كه خورنده بر آن نيست ! آرى ، هرچه خزينهء نعمت خداوند است همه براى مؤمنان و خورندگان است كه خود نخورد ، و از آنجا است كه گفت : صمديّت مراست نه بخورم نه بياشامم و روزه‌داران خود را پاداش بىحساب دهم كه خواستهء ما را پذيرفته و از روى ناخوردن دوستى ما را خواسته‌اند !\r\nحكمت ديگر روزه آنست كه خداوندان نعمت ، حال درويشان و گرسنگى ايشان را بدانند و با ايشان يارى كنند ، از اينجا بود كه خداوند از اول محمّد را يتيم كرد تا يتيمان را نوازش كند ، پس غريب كرد تا غريبان را رحمت آرد ، و بىمال كرد تا ناداران را فراموش نكند :\r\n با تو در فقر و يتيمى ما چه كرديم از كرم * تو همان كن اى كريم از خلق خود با خلق ما \r\nتو روزهء مؤمنان را به زبان شريعت شنيدى اكنون روزهء عارفان را به زبان طريقت از اهل حقيقت بشنو ، اگر تو تن به روزه دادى ، ايشان دل را به روزه دادند ، تو از بامداد تا شامگاهان روزه‌دارى و ايشان از اول تا آخر عمر روزه دارند ! ميدان روزه تو يك روز و ميدان روزهء آنان يك عمر است !\r\nشبلى يكى از مريدان را گفت : توانى روزهء هميشگى گيرى ؟ گفت چون است ؟ گفت : آنكه همه عمر خود يك روز سازى و به روزه باشى و پس به ديدار خداوند روزه را بگشائى ؟\r\nپير طريقت گفت : خدايا ، در اين درگاه همهء ما نيازمند روزى باشيم كه قطره‌اى از شراب محبّت بر دل ما ريزى ، تا كه ما را بر آب و آتش برهم آميزى ، اى بخت ما ، از دوست رستخيزى !\r\n185 -  شَهْرُ رَمَضانَ . . . :  تا آخر آيه - اينك ماه رمضان آمد كه هم بسوزد و بشويد ، به آتش گرسنگى تن ما را بسوزاند و به آب توبه دلهاى گناهكاران را بشويد . اى مسكين كه قدر اين نعمت ندانى ، هر كجا در جهان نوازش و شرفى است در كنار تو نهادند ، چنان كه اسلام كه از همه آئين‌ها برتر است بهترين دين تو آمد ، قرآن كه از همهء كتابها عزيزتر است كتاب تو آمد و محمّد مصطفى كه پيشرو جهانيان است پيغمبر تو قرار داد و كعبه كه شريف‌ترين خانه‌ها است قبلهء تو كرد ، ماه رمضان كه شريف‌ترين ماها است موسم معاملت تو دانسته ، ماهى كه در ان گناهان آمرزيده مىشود ، ديوها رانده ، درب بهشت گشوده و درهاى دوزخ بسته مىشود :\r\n گر بسوزد گو بسوز و ور نوازد گو نواز * عاشق آن به كو ميان آب و آتش در بود \r\n تا بدان اول بسوزد پس بدين غرقه شود * چون ز خود بىخود شود معشوقش اندر بر بود \r\nحضرت على ( ع ) فرمود : اين ماه را رمضان از ان گفتند كه خداوند در اين ماه دلهاى عارفان را از غير خود بشويد ، پس به مهر خود بسوزد ، گاه در آتش دارد گاه در آب ، گاه تشنه‌گاه غرقاب ، نه غرقه را سيراب ، و نه تشنه را خواب و زبان حال ايشان گويد :\r\n در عشق تو بىسريم سرگشته شده * وز دست اميد ما ، سر رشته شده ! \r\n مانند يكى شمع به هنگام صبوح * بگداخته و سوخته و كشته شده ! \r\n\r\n","description":"","footnote":"","page_name":" 74 ","page_number":94},
  {"content":"\r\n\r\n\r\n[ آيات 187 - 186 
  ]\r\n\r\n( تفسير لفظى )\r\n186 -  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ .  و چون بندگان ، مرا از تو پرسند ، من نزديكم و خواندن آنان را پاسخ مىگويم هرگاه كه مرا مىخوانند ، پس بايد بندگان من فرمان مرا اجابت كنند و به من ايمان آورند تا به راه راست و راستى بمانند .\r\n187 -  أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللَّهِ فَلا تَقْرَبُوها كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ .  شب روزهائى كه روزه داريد آميزش و نزديكى با زن روا است ، ايشان آرام شما و شما آرام ايشانيد ، خدا دانا است كه شما كج مىرفتيد و به خود خيانت مىكرديد ! پس خداوند شما را توبه داد و شما را عفو كرد ! از اكنون به زنهاى خود برسيد . و بجوئيد آنچه را كه خداوند روزى شما نوشته و بخوريد و بياشاميد تا تيغ روز از دامن شب در بامداد نمايان گردد ، پس از ان روزه را تمام كنيد تا آغاز شب و درحالىكه معتكف در مسجد هستيد به زنهاى خود نزديكى و آميزش نكنيد ، خداوند نشانيهاى پسنديدهء خويش را اين‌گونه براى مردم بيان مىكند تا از خشم و ناپسندى وى بازپرهيزيد !\r\n\r\n( تفسير ادبى و عرفانى )\r\n186 -  وَ إِذا سَأَلَكَ عِبادِي عَنِّي . . .  تا آخر آيه . چون بندگان من مرا از تو پرسند ، آنان كه در حلقهء حرمت ما در آويختند و در كوى ما گريختند ، هرچه جز ما است گذاشتند و خدمت ما برداشتند ، با ما گرويدند و از اسباب ببريدند جامهء بلا به تن پوشيدند و مهر ما بجان و دل خريدند ، عاشق در وجود آمدند و با عشق بيرون شدند !\r\n با عشق برون شد از عدم مركب ما * روشن ز شراب وصل دائم شب ما \r\n زان مى كه حرام نيست در مذهب ما * تا باز دگر خشك نيابى دل ما \r\nاين‌چنين بندگان و اين‌چنين دوستان چون مرا از تو پرسند و نشان ما از تو خواهند بدانكه من ناخوانده به آنها نزديكم .\r\nلطيفه : موسى در آن شب ديجور در آن پايان طور صداى حق شنيد از سوز دل و بىتابى گفت خدايا ، خواننده را شنواندى ! كجات جويم ؟ ندا آمد چنان كه خواهى مىجوئى ، كه من با توأم و نزديك‌ترم به تو از جان تو در كالبد تو ! و از رگ جان تو به تو ! و از سخن تو به دهان تو !\r\n گفتم صنما مگر كه جانان منى * اكنون كه همى نگه كنم جان منى \r\n بىجان گردم اگر ز من برگردى * اى جان جهان تو كفر و ايمان منى ! \r\n فَإِنِّي قَرِيبٌ أُجِيبُ دَعْوَةَ الدَّاعِ . . .  تا آخر آيه . من به بندگان نزديكم ، نزديكان را دوست دارم خوانندگان را پاسخ گويم ، جويندگان را به خود راه دهم ، بندهء من به من نزديك شو تا به تو نزديك شوم بندهء من ، تو مرا مىخوانى من تو را اجابت مىكنم ، و من تو را به رسالت رسول خود مىخوانم اجابت كن ، بندهء من ، در دعا بگشاى تا در\r\n\r\n","description":"","footnote":"","page_name":" 75 ","page_number":95},
  {"content":"\r\n\r\nاجابت بگشايم ، اين بار حكم كه بر تو نهادم ، مصلحت تو را خواستم و ساختن كار تو را نهادم تا به راه راست بمانى ، و به نعيم جاودان برسى !\r\n187 -  أُحِلَّ لَكُمْ لَيْلَةَ الصِّيامِ . . .  تا آخر آيه . هم پيغام است هم تفضيل و هم تخفيف . پيغام راست ، تفضيل نيكو ، تخفيف بسزا ! پيغام خداوند به بندگان ، تفضيل روزهء رمضان بر ديگر اعمال آنان ، تخفيف به ايشان در اباحت عشرت با همسران ، از اين عجب‌تر كه بندگان را به سحور خوردن فرمايد و در سحور خوردن تعبيهء لطيف از غيب بيرون آرد ، ازين‌رو ، مقصود نه غذا خوردن است ، بلكه تابنده را در كمند دوستى اندازد ، پس خوردن بهانه است و سحور دام دوستى را دانه است ، چنان كه در شب تار ، آتش را موسى بهانه بود ! كه در ان شب ابر سياه نمايان ، باد سخت در ميان ، اهل موسى به ناليدن آمد ، جهان همه تاريك شده موسى بىطاقت گشته به فرياد آمد كه :\r\n وقت است كنون اگر بخواهى بخشود * چون كشته شوم دريغ كى دارد سود ؟ \r\nپس اين سحرى خوردن دام وصلت است كه من نهادم تا تو برخيزى و در دام دوستى ما افتى ، فرشتگان را گوئيم بنگريد ، بندهء من شب‌خيز است ، بسم اللّه بر زبان تو برانم تا گويم كه بندهء من از ذاكران است ، سوزى در دلت پديد آرم تا از سر آن سوز آه كشى و من گويم بندهء من به مهر من سوزان است ، بندهء من مىسوزد و مىزارد و خداى او را مىنوازد و در دلش نور معرفت مىفزايد ، و حقيقت كرم با زبان لطف به بنده مىگويد :\r\n من آن توأم تو آن من باش ز دل * گستاخى كن چرا نشينى تو خجل \r\n گر جرم همه خلق كنم پاك بحل * در مملكتم چه كم شود مشتى گل ؟ \r\n\r\n[ آيات 195 - 188 
  ]\r\n\r\n( تفسير لفظى )\r\n188 -  وَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ .  مال يكدگر را به گزاف و به ناشايست ميان خودتان نخوريد و آن را فرادست حاكمان نگذاريد كه بدان وسيله مقدارى از اموال مردم را با بزه‌كارى بخوريد درحالىكه مىدانيد چه مىكنيد !\r\n189 -  يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها وَ اتَّقُوا اللَّهَ لَعَلَّكُمْ تُفْلِحُونَ . \r\nاز تو از ماها مىپرسند ، بگو آنها هنگامهائى است ساخته و نهاده از طرف خداوند براى مردم و براى گذراندن حج ، و پارسائى و نيكى آن نيست كه به خانه‌ها از بام درآئيد لكن پارسائى آنست كه به خانه‌ها از در درآئيد و از خشم و عذاب خداوند بپرهيزيد تا مگر رستگار شويد « 1 » .\r\n190 -  وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ . \r\nبكشيد در راه خدا و در راه اسلام كسانى كه شما را مىكشند و افزونى مجوئيد و اندازه را مگذرانيد كه خداوند تجاوزكنندگان و اندازه درگذارندگان را دوست ندارد « 2 » !\r\n\r\n\r\n","description":"","footnote":"\r\n( 1 ) چون براى رفتن به خانهء خدا از ديوارها بالا مىرفتند نه از دربها .\r\n( 2 ) راجع به مجوس : مفسران نوشته‌اند پيغمبر اكرم فرمود : آيهء حتى يؤتوا الجزية شامل مجوس هم مىشود و از حضرت على ( ع ) پرسيدند آيا جزيه از مجوس ( زردشتى ) بپذيريم ؟ فرمود : بلى ، زيرا آنان را كتابى بوده كه از ميان برده‌اند !\r\n","page_name":" 76 ","page_number":96},
  {"content":"\r\n\r\n191 -  وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ .  آنان را هرجا يافتيد بكشيد و چنان كه شما را از مكّه بيرون كردند آنان را از مكّه بيرون كنيد ، و شرك آوردن ايشان به خداوند نزد او سخت‌تر است از كشتن و ايشان را نزديك مسجد حرام نكشيد مگر وقتى كه در آنجا با شما كشتار كنند كه در آن صورت آنها را بكشيد ، اين است جزاى كافران نزد خداى ؟\r\n192 -  فَإِنِ انْتَهَوْا فَإِنَّ اللَّهَ غَفُورٌ رَحِيمٌ .  اگر از كفر خويش بازايستادند خدا آمرزنده و بخشنده است .\r\n193 -  وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ .  با ايشان جنگ كنيد تا بر زمين كافر نماند كه مسلمانان را آزار دهد و برنجاند و در روى زمين ، تنها دين خدا باشد ، پس اگر از رنجاندن مسلمانان باز ايستادند و گزيت پذيرفتند ، ديگر جاى زور و دشمنى نيست مگر بر ستمكاران .\r\n194 -  الشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ وَ اتَّقُوا اللَّهَ وَ اعْلَمُوا أَنَّ اللَّهَ مَعَ الْمُتَّقِينَ .  اين ماه حرام به آن ماه حرام و اين شكستن حرمت آن ، به آن شكستن حرمت آن است ، پس هركس بر شما فزونى جست و از اندازه درگذشت ، بر او فزونى جوئيد همان گونه كه بر شما فزونى جسته و از اندازه درگذشته و بپرهيزيد و از خداوند بترسيد و بدانيد كه خدا با پرهيزكاران است .\r\n195 -  وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ وَ أَحْسِنُوا إِنَّ اللَّهَ يُحِبُّ الْمُحْسِنِينَ .  در راه خدا انفاق كنيد و خود را به نوميدى و بيم درويشى در تباهى ميفكنيد و نيكوكارى كنيد در كار روزى خويش و در پاداش كردار خويش ، و به خداوند گمان نيك داشته باشيد كه خداوند نيكوكاران را دوست دارد .\r\n\r\n( تفسير ادبى و عرفانى )\r\n188 -  وَ لا تَأْكُلُوا أَمْوالَكُمْ بَيْنَكُمْ بِالْباطِلِ . .  تا آخر آيه . اشارت است به اينكه كردگار قديم و داور حكيم بر اسرار بندگان آگاه است ، هرچند داور زمين به ظاهر حكم كند ، داور آسمان به باطن نگرد و نهانيها داند ، پس بنگر تا راستى در باطن به كار برى و راستى در معاملات پيشه كنى ، و از خداوند نهان‌دان شرم دارى ، و جز حق خود طلب نكنى ، كه امروز آبرويت نزد خلق ببرد و فردا به تازيانهء عقاب تو را ادب كند ، و گويد : اى بىشرم فرزند آدم ، ندانستى كه من به نهانىهاى آسمان و زمين آگاهم و از كار بدكاران و ستمگران غافل نيستم ؟\r\n189 -  يَسْئَلُونَكَ عَنِ الْأَهِلَّةِ . . .  تا آخر آيه . كم و زياد شدن ماه و افزودن و كاستن آن اشارت به قبض و بسط عارفان و هيبت و انس محبّان است ، قبض و بسط عارفان به منزلهء بيم و اميد عاميان است ، همان قدر كه قبض و بسط از خوف و رجا برتر آمد ، هيبت و انس از بسط و قبض برتر است چه كه ، خوف و رجاء عاميان راست ، و قبض و بسط خاصگان راست و هيبت و انس خاص خاصان راست ! حالت اول مقام ظالمان است و دوم مقام مقتصدان و سوم مقام سابقان است و غايت همه انس محبّان است چه كه آدمى در آن حالت به غايتى رسد كه اگر در ميان آتش شود خبر ندارد و حرارت آتش روح انس او را هيچ اثر نكند .\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nعارفى بزرگ را پيشه آهنگرى بود و آتش سوزان افروخته و آهن در آن نهاده بود ، كسى از آنجا بگذشت و آيتى از قرآن خواند ، شيخ را با آن آيت وقت خوش گشت و حالت انس بر وى غالب شد و دست در كوره برد و آهن گداخته را با دست بيرون آورد و همچنان نگاه مىداشت ! تا شاگرد در او نگريست ! و گفت : اى شيخ ، اين چيست كه آهن داغ بر دست نهاده‌اى ؟ عارف از سر كار آهنگرى برخاست و پيشه را بگذاشت و گفت چندين بار ما حرفت را بگذاشتيم و باز بر سر آن شديم اين بار حرفت ما را بگذاشت !\r\n190 -  وَ قاتِلُوا فِي سَبِيلِ اللَّهِ . . .  تا آخر آيه . به زبان عارفان اين كشتار را منزلى ديگر براى ره‌روان و حالتى ديگر براى دوستاران است ، و تا به شمشير مجاهدت در راه شريعت كشته نشوى و به آتش دوستى سوخته نگردى وارد آن منزل نشدى و حالت دوستان ندارى ، ليكن بدان كه آتش محبّت همين چراغ نيست كه تو دانى و با كشتن خود آن را شناسى ، كه كشتگان حق ، ديگرانند و كشتگان خلق ديگر ، و سوختن به آتش عقوبت ديگر است و سوختن به آتش محبّت ديگر !\r\nپير بزرگوار گفت : من چه دانستم كه دود ، آتش داغ است ، من پنداشتم كه هرجا آتشى است چراغ است ، من چه دانستم كه در دوستى ، كشته را گناه است و قاضى ، خصم را پناه است ، من چه دانستم كه حيرت راه وصال تو است و تو را آن كس بيشتر جويد كه غرق جمال تو است !\r\nشبلى روزى به صحرا برون شد گروهى را ديد همه افتاده و هريك خشتى زير سر نهاده و جان به چنبر گردن رسيده ! رقّت انسانيّت و درد آدميّت در سينهء او پديد آمد و گفت : خدايا ، از اينان چه خواهى كه بار درد بر دلشان نهادى و آتش عشق در خرمنشان زدى و عاقبت ايشان را به تيغ غيرت مىكشى ؟ خطاب آمد به پنهانى ، كه اى شبلى من ايشان را بكشم و ديت آنان بدهم شبلى پرسيد ديت ايشان چه باشد خطاب آمد : هركه كشتهء تيغ جلال ما باشد ديت او ديدار جمال ما باشد !\r\n با لشكر عشق تو مرا پيكار است * تا كشته شوم كه كشته را مقدار است \r\n گر كشتهء دست را ديت دينار است * مر كشتهء عشق را ديت ديدار است \r\n193 -  وَ قاتِلُوهُمْ حَتَّى لا تَكُونَ فِتْنَةٌ . . .  تا آخر آيه . در راه دين جنگ كنيد كه خدا غازيان را دوست دارد و مردان مبارز در راه حق كه تن سبيل و دل فدا و جان را بذل مىكنند از مقرّبانند ، توانگران مال از كيسه بيرون كنند و درويشان توانگران را از دل بيرون كنند و موحّدان جمله مردمان را از سر بيرون كنند ، توانگران از مال هزينه كنند با زكات و صدقه تا از دوزخ برهند ، و عابدان از نفس هزينه كنند به عبادت تا به بهشت برسند و عارفان از جان و دل بحقايق شهود هزينه كنند تا بوصال حق برسند !\r\n195 -  وَ أَحْسِنُوا إِنَّ اللَّهَ يُحِبُّ الْمُحْسِنِينَ . . .  تا آخر آيه . مصطفى فرمود : احسان حقيقى آنست كه خداى را در بيدارى و هشيارى پرستى ، چنان كه گوئى در وى مىنگرى و خدمت چنان كنى چنان كه گوئى او را مىبينى ! كه اين‌گونه پرستش ، ملاقات دل است با حق ، و معارضهء سرّ است با غيب ، و مشاهدهء جان است با دوست ، چه كه اخلاص در عمل در اين است كه گوئى خداوند تو را مىبيند و وفا و كوتاهى امل در اين است كه گوئى تو خدا را مىبينى ، و روح پاك كه در قالب آب و خاك است چون آب و خاك فانى است جان باقى است ، پس روح به حق زنده است نه زنده به اين جهان فانى !\r\n\r\n","description":"","footnote":"","page_name":" 78 ","page_number":98},
  {"content":"\r\n\r\n\r\n[ آيات 199 - 196 
  ]\r\n\r\n( تفسير لفظى )\r\n196 -  وَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ وَ اتَّقُوا اللَّهَ وَ اعْلَمُوا أَنَّ اللَّهَ شَدِيدُ الْعِقابِ .  حج و عمره براى خدا تمام كنيد ، اگر بازداشته شديد و محصور كشتيد ، پس هر قدر كه آسان باشد از قربانى فروگذار نكنيد و موى سر خويش را در آن حال نتراشيد تا وقتى قربانى به كشتارگاه برسد ، پس هركس از شما كه بيمار باشد يا در سر رنج يا دردى داشته باشد كه ناچار است سر را بتراشد ، بايد يا سه روز روزه بدارد يا خوراكى به بىنوايان دهد يا قربانى كند ، و همين‌كه ايمن شديد پس هركس كه براى عمره احرام بسته و بخواهد آن را به حج بدل كند ، هر قدر توانائى دارد گوسفندى بكشد و اگر نمىتواند سه روز در حج روزه بگيرد و هفت روز پس از برگشتن به خانهء خود ، كه اين ده روز كامل است و اين حكم براى كسانى است كه خانوادهء آنها از حرم مكّه دور باشد و از خشم خدا بپرهيزيد و بدانيد كه خداوند سخت كيفردهنده است .\r\n197 -  الْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِّ وَ ما تَفْعَلُوا مِنْ خَيْرٍ يَعْلَمْهُ اللَّهُ وَ تَزَوَّدُوا فَإِنَّ خَيْرَ الزَّادِ التَّقْوى وَ اتَّقُونِ يا أُولِي الْأَلْبابِ . \r\nگزاردن حج در ماه‌هاى دانسته شده است ، پس هركس احرام حج بست نه با زن نزديكى كند ، نه كار ناشايست انجام دهد ، و نه با كسى به جنگ و جدال برخيزد ، و آنچه كار نيك كنيد خداوند از آن آگاه است و براى خود توشه‌اى برداريد و شما صاحبان خرد بدانيد كه بهترين توشه پرهيزكارى است .\r\n198 -  لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضَّالِّينَ . \r\nبر شما ايرادى و تنگى نيست كه روزى از خداوند بخواهيد ( و معامله كنيد ) و همين‌كه از عرفات بازگرديد نزديك مشعر الحرام دوباره خداى را ياد كنيد آن‌چنان كه شما را راهنمائى كرد ، هرچند پيش از اين شما در شمار گمراهان بوديد « 1 » !\r\n199 -  ثُمَّ أَفِيضُوا مِنْ حَيْثُ أَفاضَ النَّاسُ وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ .  پس از ان بازگرديد از آن راه كه مردمان باز مىگردند و از خداوند آمرزش بخواهيد كه او بخشندهء مهربان است « 2 » .\r\n\r\n( تفسير ادبى و عرفانى )\r\n196 -  وَ أَتِمُّوا الْحَجَّ وَ الْعُمْرَةَ لِلَّهِ . . .  تا آخر آيه . در حديث است كه خداوند به آدم صفى وحى فرستاد\r\n\r\n\r\n","description":"","footnote":"\r\n( 1 ) راجع به عرفات ، مفسران نوشته‌اند علت نام عرفات آنست كه ابراهيم شبى خواب ديد كه بايد فرزند را قربانى كند چون روز شد در فكر فرورفت ازاين‌رو آن روز را ترويه ناميدند و چون شب بعد همان خواب را ديد و دانست كه خواب حق است نه شيطان و آن شب را عرفه ناميد ، بعضى نوشته چون اسماعيل در آن روز آب پيدا كرد و سيراب شد آن روز را ترويه گفتند و عرفات به اين جهت گفتند كه جبرئيل شب احكام حج را آورد و پيغمبر فرمود ( قد عرفت ) .\r\n( 2 ) چون سران قريش از كبر و غرور و خودپسندى از راه همگانى برنمىگشتند !\r\n","page_name":" 79 ","page_number":99},
  {"content":"\r\n\r\nكه منم خداوند بكّه ( نام مكّه است ) نشينندگان در آن ، همسايگان منند ، زائرين آن ميهمانان منند ، و در پناه منند ، آنجا را بزرگ گردانم و آبادان ، تا از هر سوئى جوك جوك مىآيند تكبيرگويان ، لبّيك‌زنان روى بدان بيابان مبارك نهاده و زمين آن را به خون قربانى رنگين كنند . اى آدم يكى از فرزندان تو بنام ابراهيم ، خليل و برگزيدهء من است ، به دست وى بنياد اين خانه را برآرم و شرف و سقايهء آن پديد آرم و حريم آن را نشان كنم و پرستش خود در آن بياموزم ، تا نوبت به محمّد رسد كه خاتم پيغمبران و چراغ آسمان و زمين است ، آنجا را منشأ و مولد وى گردانم ، فرودگاه وحى و محل كرامت وى كنم ! نقابت و سقايت ولايت را بدست او مقرر نمايم و آنگاه عشق ديدار آن محل را در دلهاى مردم جهان قرار دهم كه هر سوى با سر و پاى برهنه ، جاه و مال بگذاشته ، جان بر كف دست نهاده همى گرد آن خانه طواف كنند و از ما آمرزش و بخشايش خواهند ، منهم درد آنان را درمان كنم و اگر از ديده‌هاشان پنهانم ليكن جانهاى ايشان را عيانم .\r\n اندر دل من بدين عيانى كه توئى * وز ديدهء من بدين نهانى كه توئى \r\nلطيفه : خداوند فرمود : حج و عمره را تمام كنيد و بدانيد كه حج عوام قصد كوى دوست است ، و حج خواص قصد روى دوست ، قصد آن رفتن به سراى دوست ، و قصد اين رفتن براى دوست !\r\n دردم نه ز كعبه بود كز روى تو بود * مستى نه ز باده بود كز بوى تو بود ! \r\nعوام كه به نفس رفتند در و ديوار ديدند ، خواص كه به جان رفتند گفتار و ديدار ديدند ! روش خاصگان چنان است كه اين جوانمرد گفت :\r\n خون صديقان بيالودند و زان ره ساختند * جز به جان رفتن درين ره يك قدم را بار نيست ! \r\nآنكه به نفس رود رنج يابد و بار كشد تا گرد كعبه برآيد و اينكه به جان رود بيارمد و بياسايد و كعبه خود گرد سرايش برآيد !\r\n( ابراهيم خواص ) گويد : وقتى خود به روم افتادم ، گردان گردان ، چنان كه افتاده‌اند مردان ، حيران و سرگشته ، بيچاره‌وار ، و گم‌كرده سررشته ، و زبان حالم اين بود :\r\n مردان جهان شدند سرگشتهء تو * مىبازبيابند ، سر رشتهء تو ! \r\nخبر در روم افتاد كه دختر قيصر ديوانه شده و پدر او را به بند ديوانگان بسته و پزشكان از درمان او درمانده شدند ، حالتش طورى است كه نفس سرد برمىآورد و اشك مىبارد ، گهى گويد و گهى خندد ، دانستم كه بيمارى تن نيست به در سراى قيصر رفتم و گفتم به درمان بيمار آمده‌ام چون پادشاه مرا ديد گفت : هان كه به درمان دخترم آمده‌اى ؟ گمان برم طبيبى ؟ گفتم آرى ، گفت بر كنگره‌هاى قصر ما نگر و سرهاى بريده را بين ، اين است كيفر كسى كه دختر را درمان نكند ! گفتم مىبينم باكى نيست ! و به زبان حال گفت :\r\n گويند مرا كه خويشتن كرد هلاك * عاشق ز هلاك خويش كى دارد باك ! \r\nملك چون اين جرأت و شهامت ديد ، مرا به خانهء دختر اشارت نمود ، چون بدانجا رفتم هنوز قدم در خانه ننهاده اين آواز شنيدم ، كه : بگو به مؤمنان چشمهاى خود را برهم نهند ! آنجا سراسيمهء وضع او گشتم و متحيّر حال وى شدم كه اين چه آواز و از كجا بود ديگرباره آواز برآمد ، پرسيدم : اى كنيز خدا اين چه حال است كه در تو مىبينم ؟ گفت اى پير :\r\nميان ناز و نعمت با كنيزكان و خاصگيان خود نشسته بودم ، ناگاه دردى به دلم فروآمد و اندوهى بجانم رسيد از خود فانى گشتم و واله شدم ، و چون از وجد و وله آسوده شدم خود را دربند و زنجير يافتم پس حكمش را پسنديدم و به قضايش\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nرضا دادم دانستم كه او دوستان خود را بد نخواهد تا سرانجام كار چه باشد ! حيران شدم كه چگونه با الهام دل ، سياهى كفر در ديار كفر از دل چنين ماه‌روئى به روشنى اسلام مبدّل شده ؟ گفتم چه گوئى اگر تدبيرى كنم و تو را از خانهء كفر به خانهء اسلام برم و دريغ آمدم كه چون عزيزى را در خانهء كفر ببينم ، گفت : در خانهء اسلام ، اسلام پروردن هنر نباشد بلكه هنر در اين است كه كسى در خانهء كفر ، اسلام در برگيرد و به جان و دل پرورد ، بگو بدانم آنجا چيست كه اينجا نيست ؟ گفتم آنجا كعبه است ! پرسيد : كعبه را زيارت كرده‌اى ؟ گفتم : هفتاد بار ! گفت : نگاه كن ! برنگريستم كعبه را ديدم بالاى سراى او نمايان است آنگاه گفت : اى پير طريقت ، هركه به پاى رود ، كعبه را زيارت كند ! و هركه به دل رود كعبه به زيارت وى شود ! گفتم تو را به خداى سوگند مىدهم كه برگو چگونه به عزّ اسلام رسيدى ؟ و اين منزلت بچه يافتى ؟\r\nگفت : كارى كه حضرتش را شايد نكرده‌ام ولى حكمش را پسند كردم و به قضاى او رضا دادم ! گفتم اكنون مرا تدبير چيست كه از اينجا بيرون شوم ؟ گفت : چنان كه ايستاده‌اى ، روى فرا راه كن به مقصد مىرسى ، گفت به كرامت او راهى فرا پديد آمد كه در آن هيچ مانع و حاجب نبود ، از سراى كفر به در آمدم تا به خانهء اسلام رسيدم !\r\n197 -  الْحَجُّ أَشْهُرٌ مَعْلُوماتٌ . .  تا آخر آيه . حاء اشارت است به حكم خداوند و جيم اشارت است به جرم بندگان ! چنانستى كه خداوند فرمود : بندهء من اكنون كه جرم كردى بارى دست در حبل من زن تا تو را بيامرزم كه هركس را كارى سزاوار و شايسته باشد ، سزاى تو گناه و نابكارى و سزاى من آمرزگارى ! چنان كه عذر از تو عفو از من ، عجز از تو لطف از من ، جهد از تو يارى از من ، گناه از تو پوشيدن از من ، ستم از تو حلم از من ، پس كار به من واگذار ، وعده‌اى كه دادم وفاى آن بر من ، تخمى كه كاشتم برآوردن آن از من ، چراغى كه افروختم روشن داشتن آن بر من ، درى كه گشادم ، بار دادن آن بر من ، اكنون كه در بازگذاشتم درگذشتن آن بر من ، اكنون كه به دعا فرمودم ، نيوشيدن آن بر من ، اكنون كه به سؤال فرمودم بخشيدن بر من است ، هرچه كردم كردم ، هرچه نكردم باقى بر من است !\r\n\r\n[ آيات 206 - 200 
  ]\r\n\r\n( تفسير لفظى )\r\n200 -  فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ .  چون از مناسك حج فارغ شديد خدا را بسيار ياد كنيد چندانكه پدران خود را ياد مىكنيد و مىستائيد يا افزونتر و سخت‌تر از آن و بعضى مردمان مىگويند :\r\nخدايا ما را از دنيا چيزى بخش ! و آنان را در خير آخرت نصيبى نيست !\r\n201 -  وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ .  از جملهء آن مردمان كسانى هستند كه مىگويند : خدايا نيكوئى و خوبى دنيا و آخرت را نصيب ما گردان و ما را از عذاب آتش بازدار .\r\n202 -  أُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ .  آنان را از آنچه كسب كرده‌اند بهره است ، و خداوند زودشمار و آسان توان است .\r\n203 -  وَ اذْكُرُوا اللَّهَ فِي أَيَّامٍ مَعْدُوداتٍ فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ لِمَنِ اتَّقى وَ اتَّقُوا اللَّهَ وَ اعْلَمُوا أَنَّكُمْ إِلَيْهِ تُحْشَرُونَ .  خدا را در روزهاى شمرده شده ( سه روز تشريق ) به بزرگوارى و پاكى و برترى ياد كنيد ، پس هركس شتاب كند در برگشتن به خانهء خود در دو روز\r\n\r\n","description":"","footnote":"","page_name":" 81 ","page_number":101},
  {"content":"\r\n\r\nاول ، باكى و گناهى نيست و هركس هم تأخير اندازد گناهى بر او كه پرهيزكار باشد نيست و شما از خشم و عذاب خدا بپرهيزيد و بدانيد كه همهء شما حشر خواهيد داشت و بسوى او بازگردانده مىشويد !\r\n204 -  وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ .  از جملهء مردمان كسى است كه سخن او تو را شگفت آيد در زندگانى اين جهان ، و خدا گواه است كه او چه در دل دارد و از سخت‌ترين و ستيزه‌جوترين دشمنان است !\r\n205 -  وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ .  اين‌چنين كس چون از نزد تو برود كوشش دارد كه در زمين فساد كند و كشتهء دانه‌ها و نسل جانوران را تباه سازد و خداوند دوستار فساد و تباهى نيست .\r\n206 -  وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ . \r\nچون او را گويند پرهيزكار باش ، زور كافرى و غرور او را به گناهكارى بگيرد و او را همان دوزخ پسنديده است كه به آرامگاهى است !\r\n\r\n( تفسير ادبى و عرفانى )\r\n200 -  فَإِذا قَضَيْتُمْ مَناسِكَكُمْ . . .  تا آخر آيه . آغاز مناسك حج و عمره نيّت است و اول ركن آن احرام ، و خداوند از روى اشارت مىگويد : هركس به تن از خانهء ما زيارت كند ، بايد از جامه بيرون آيد ، هركس به دل قصد حضرت ما دارد ، بهتر كه از مراوده‌هاى بشرى بيرون آيد ، و چون به درگاه من مىآئيد به صفت درويشان آئيد ، سر و پاى برهنه ، نه جامهء نيكو ، نه بوى خوش ، نه صحبت جفت ، تا درويشان ، پادشاهان جهان و جهان‌داران را چون خود بينند و قدر درويشى بدانند و خطر آن را بشناسند ! آرى هركه گوهر درويشى شناسد ، آسان آسان از دست ندهد ، سيرت درويشان در راه دين چنان بايد كه سيرت حاجيان در اعمال حج ، كه از هرچه ناشايسته است چشم بپوشند ، روش دين‌داران هم بدين‌سان نهادند كه چشم خويش از ديگران فروگيرند و دل خويش هم چون كاروان‌سراى گدايان منزل هر بيهده نگردانند و اگر جمله حاسدان و جاهلان متفق شوند و آنان را نشانهء طعن خويش قرار دهند ، آزادوار برگذرند و مكافات نكنند و روى با خود كنند و بر نفس خود چون خصم خود برخيزند و گويند :\r\n با خود ز پى تو جنگها دارم من * صد گونه ز عشق رنگها دارم من \r\n در عشق تو از ملامت بىخبران * بر جان و جگر خدنگها دارم من ! \r\n201 -  وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً . . .  گفته‌اند : حسنه‌اى كه مؤمنان در اين جهان مىخواهند علم و عبادت است و حسنهء آن جهانى بهشت و رؤيت است ، اين جهان شهود اسرار است و آن جهان رؤيت ابصار ، اين جهان توفيق خدمت ، و آن جهان تحقيق وصلت ، اين جهان اخلاص در طاعت و آن جهان خلاصى از حرقت ، اين جهان حلاوت طاعت و آن جهان لذّت مشاهدت ، اين جهان را عمل بايد در طاعت ، آن جهان را درد بايد در معرفت ، و از عمل تا درد راه دور است ، و كسى كه بينائى ندارد معذور ! حاصل آن عمل حور و قصور است و صاحب اين درد در غرفهء نور !\r\n اى راه تو را دليل دردى * فردى تو و آشنات فردى \r\n وَ مِنْهُمْ مَنْ يَقُولُ رَبَّنا . .  تا آخر آيه . . آن‌كس كه دنيا خواست لا محاله از ثواب عقبى بازماند ، آن‌كس\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nكه هم دنيا هم عقبى خواست خداوند از وى دريغ نداشت و او را آنچه خواست داد ، اينجا قومى ديگر ماندند كه حقيقت رضا را بشناختند و به حكم خداى تن در دادند و تقدير وى پسنديدند ، و از ثناء خدا به سؤال از وى نپرداختند و تعرّض دنيائى نكردند و عقبى هم نخواستند ، خداوند در حق آنان فرمود : هركس بواسطهء اشتغال به ذكر و ثناى من ، از خواستن چيزى بازماند ، من او را بهترين چيزى كه سؤال كند به او مىدهم .\r\n203 -  وَ اذْكُرُوا اللَّهَ فِي أَيَّامٍ مَعْدُوداتٍ . .  تا آخر آيه . . ذكر سه قسم است : ذكر عادت ، ذكر حسبت ، ذكر صحبت ، ذكر عادت بىارزش است چون از سر غفلت است ، ذكر حسبت بىزيور است كه سرانجام آن درخواست مزد است ، ذكر صحبت وديعت است از بهر آنكه زبان ذاكر در ميان عاريت است ، و ذاكر سه نوع است : خائف و راجى و محبّ . ذكر خائف از كيفر است ، ذكر راجى به اميد به خواسته رسيدن است ، ذكر محبّ ازدياد سوز و گداز است ، خائف به گوش ترس نداى وعيد شنيد ، ازاين‌رو در دعا آويخت ، راجى به گوش رجاء نداى وعده شنيد ، در ثنا آويخت ، محبّ به گوش مهر و محبّت ندا فراتر و بالاتر شنيد ، پس با بهانه نياميخت ، ولى چون عارف را ذكر از ازل در رسيد از كوشش در راه بخت گريخت !\r\n وَ اذْكُرُوا اللَّهَ فِي أَيَّامٍ مَعْدُوداتٍ . .  تا آخر آيه . . اين ذكر آخرين نسك و انجام اعمال حج است .\r\nلطيفه : بدان كه حرم دو تا است ، حرم ظاهر و حرم باطن ، گردش گرد خانهء خدا حرم ظاهر است و گردش دل مؤمنان گرد آن خانه ، حرم باطن است ، در ميان حرم ظاهر قبلهء مؤمنان ، در ميان حرم باطن نشانهء نظر رحمن ! آن مقصد زوّار و اين مهبط انوار ، آن آزاد است از دست اشرار و كفّار و اين آزاد از چشم و انديشهء اغيار ، در حرم ظاهر اگر گم‌شده‌اى يابند بر جاى نهند تا صاحب آن پيدا شود ، در حرم باطن اگر گمشده‌اى بود كشتن آنان روا نيست كه آن گمشده ، راز خدائى است كه در هر دلى سرّى نهاده و كس را بر آن راه نيست !\r\nپير طريقت گفت : آن سرّ ، سرّ حق است و اين مردمان صاحب اسرار ، در پيش كعبهء ظاهر ، باديهء مردم‌خوار است و در پيش كعبهء باطن باديهء اندوه و تيمار !\r\n عالمى در وادى عشق تو سرگردان شدند * تا كه يابد بر در كعبه قبولت برّ و بار \r\nآن كعبه قبلهء معاملت است و اين كعبه قبلهء مشاهدت ! و آن موجب مكاشفت و اين مقتضى معاينت ، آن درگاه عزت و عظمت و اين بارگاه لطف و مرحمت !\r\n گر نباشد قبلهء عالم مرا * قبلهء من كوى معشوقست و بس \r\nدر زيارت آن كعبه ازار و رداء معلوم است و در زيارت اين كعبه ، ازار تفريد و رداء تجريد است ، احرام آن لبّيك زبان است و احرام اين ، بيزارى از هر دوجهان است !\r\n لبيك عاشقان به از احرام حاجيان * كين است سوى كعبه و آن است سوى دوست \r\n كعبه كجا برم چه برم راه باديه * كعبه است كوى دلبر و قبله است روى دوست \r\n\r\n[ آيات 212 - 207 
  ]\r\n\r\n( تفسير لفظى )\r\n207 -  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ .  از جملهء مردمان كسى است كه براى خشنودى خدا ، خويشتن را مىخرد و دنيا را مىفروشد و خداوند بر بندگان خود سخت مهربان\r\n\r\n","description":"","footnote":"","page_name":" 83 ","page_number":103},
  {"content":"\r\n\r\nو بخشنده است « 1 » .\r\n208 -  يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ .  اى كسانى كه ايمان آورديد ، همگى داخل در صلح و آشتى باهم شويد و در پى گامهاى ديو مرويد كه او براى شما دشمنى آشكار است .\r\n209 -  فَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللَّهَ عَزِيزٌ حَكِيمٌ .  اگر شما را زلّت افتد كه بعد از آن پيغامهاى روشن كه بشما رسيد ! پاى از جاى بشود در آن صورت بدانيد كه خدا توانا و دانا است ( در دادن كيفر ! ) .\r\n210 -  هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ وَ قُضِيَ الْأَمْرُ وَ إِلَى اللَّهِ تُرْجَعُ الْأُمُورُ .  مشركان كه از ايمان بازايستند ، چشم نمىدارند جز آنكه خداى روز رستاخيز در تكه‌ها از ابر به ايشان آيد و همچنين فرشتگان آيند و كار برگذارند ! و هركس را سزاى عمل دهند و ( بدانكه ) بازگشت همه كارها بسوى خدا است .\r\n211 -  سَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ .  از فرزندان اسرائيل بپرس كه چه قدر نشانهاى روشن به آنها داديم ! و هركس نعمت خدا را پس از رسيدن به آن ، تبديل نمايد ، بداند كه خداوند سخت سزادهنده است .\r\n212 -  زُيِّنَ لِلَّذِينَ كَفَرُوا الْحَياةُ الدُّنْيا وَ يَسْخَرُونَ مِنَ الَّذِينَ آمَنُوا وَ الَّذِينَ اتَّقَوْا فَوْقَهُمْ يَوْمَ الْقِيامَةِ وَ اللَّهُ يَرْزُقُ مَنْ يَشاءُ بِغَيْرِ حِسابٍ .  براى كافران زندگانى دنيا را زيبا و خوش‌آيند ساختند ! و آنان مؤمنان را سخريّه مىكنند و به آنها مىخندند درحالىكه پرهيزكاران در روز رستاخيز برتر از ايشانند و خداوند به هر كس كه بخواهد روزى بىشمار دهد .\r\n\r\n( تفسير ادبى و عرفانى )\r\n207 -  وَ مِنَ النَّاسِ مَنْ يَشْرِي نَفْسَهُ . .  آيه . آنجا كه عنايت است پيروزى را چه نهايت است ؟\r\nفضل خدا نهانى نيست و بر كار او چون و چرائى نه و معرفت او جز عطائى نيست ! بو جهل قرشى و بو طالب هاشمى در آتش جدائى و دورى سوختند و ذرّه‌اى معرفت از ايشان دريغ داشتند و طليعهء معرفت باستقبال صهيب و بلال به روم و حبشه فرستادند و قرآن مجيد را جلوه‌گاه ايشان كردند كه اين ( آيه ) باشد و گروه ديگر را به آيه‌اى ديگر ياد كرد كه آيهء  وَ مِنَ \r\n\r\n\r\n","description":"","footnote":"\r\n( 1 ) مفسران نوشته‌اند كه اين آيه دربارهء على ( ع ) پسر ابى طالب نازل شده آنگاه كه پيغمبر از مكه هجرت فرمود و على را بجاى خود خوابانيد و خداوند به جبرئيل و ميكائيل فرمود : من شما را باهم برادر ساختم و عمر يكى از شما را درازتر از ديگرى قرار دادم ، اكنون شما زندگى را به برادرى برترى مىدهيد ؟ هر دو گفتند بلى ! زندگى را بر برادرى برترى مىدهم !\r\nخداوند فرمود : آيا شما نمىخواهيد مانند على پسر ابى طالب باشيد كه برادرى را بر زندگى رجحان داد و جان خود را ايثار به زنده ماندن محمد كرد ؟ اكنون هر دو شما برويد در زمين و او را از آسيب دشمنان ايمن داريد !\r\nنوشته‌اند : جبرئيل بالاى سر على نشست و ميكائيل پائين پاى او ! و هر دو گفتند : اى على آفرين و بركت بر تو باد كه چنين ايثار به نفس كردى ، آنگاه اين آيه نازل شد كه : برخى مردم هستند كه براى خشنودى خداوند دنيا را مىفروشند و جان خود را نثار مىكنند !\r\n","page_name":" 84 ","page_number":104},
  {"content":"\r\n\r\n يُعْجِبُكَ  بود كه آن كس در ظاهر مؤمن و در باطن كافر بود ، دربارهء اول ، آيهء  وَ اللَّهُ رَؤُفٌ بِالْعِبادِ  آمد و دربارهء دوم آيهء  وَ لَبِئْسَ الْمِهادُ  آمد .\r\nلطيفه : پيغمبر بر جماعتى گذر كرد جوانمردانى را ديد همه صدف اسرار ربوبيّت ، و مقبول شواهد الهيّت ، همه انصار نبوّت و رسالت ، هر يكى را سوزى و نيازى ، هر يكى را دردى و گدازى هم با درويشى و بىنوائى ساخته ، به ظاهر شوريده و به باطن آسوده ! مصطفى چون حال ايشان بديد فرمود : اى اصحاب صفّهء شما را بشارت مىدهم كه هريك از شما بدين حال باقى بماند ، روز رستاخيز از هم‌نشينان من است .\r\n از آن مشتى رياست جوى رعنا هيچ نگشايد * مسلمانى ز سلمان جوى و درد دين ز بو دردا ! \r\n210 -  هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ . .  آيه . اين آيت جاى ناز عارفان و چراغ دل موحّدان و روشنى چشم مؤمنان است ، برو در ره تسليم باش كه سلامت در تسليم است و راه تسليم بىهراس و بيم ، آن دين كه جبرئيل به آن آمد و مصطفى آن را خواند و قرآن به آن آمد و مؤمنان بهشت به آن يافتند ، و ناجيان به آن از عذاب رستند ، تسليم است ، آن كار كه خدا بدان راضى و بنده به آن پيروز و گيتى بدان روشن است تسليم است و راه راه تسليم است ! زينهار تا بمانى در دين قديم !\r\n211 -  سَلْ بَنِي إِسْرائِيلَ كَمْ آتَيْناهُمْ مِنْ آيَةٍ . .  آيه . چندان‌كه فرزندان اسرائيل را نشانهاى روشن داديم و نموديم ، لختى آثار رحمت ، لختى آيات قدرت ، لختى شگفتيهاى طبيعت ، لختى دلائل نبوّت ، لكن چه سود كه ديدهء ايشان در حجاب است ؟ اگر خواستى بند مذلّت از ايشان برداشتى تا در عالم حقايق روان شدندى .\r\n دانى كه سر كوى تو بد معدن من * دانى كه به ناكام بد اين رفتن من ! \r\n212 -  زُيِّنَ لِلَّذِينَ كَفَرُوا الْحَياةُ الدُّنْيا . .  آيه . مشتى بيگانگان ناخواستگان كه دنيا برايشان آراستند و شيطان بر آنان گماشتند تا بهر ناسزاى پيوستند و از راه وفا بازگشتند و زبان طعن بر مؤمنان دراز كردند ، هر ساعت تير سخريّت بر دل و ديدهء ايشان زدند ، و ايشان خود در شهود جلال و كشف جمال حق چنان مستغرق بودند كه پرواى زخم طعن ايشان نداشتند ! اين است كه مصطفى فرمود : هركه با خدا است خدا با اوست .\r\n\r\n[ آيات 214 - 213 
  ]\r\n\r\n( تفسير لفظى )\r\n213 -  كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ .  مردم همه يك گروه و يك ملّت بودند ، خداوند پيمبران را فرستاد كه مؤمنان را بشارت و كافران را بيم دهند و با آنها نامه فرستاد به راستى و درستى تا ميان مردم در آنچه باهم اختلاف دارند به حق حكم كنند ، ولى از ميان آن گروه تفرقه نينداختند و اختلاف نكردند مگر كسانى كه كتاب به آنها فرستاده شده آن هم پس از آن همه پيغامهاى روشن ! و بواسطهء حسدى كه داشتند آن اختلاف و دو دستگى ميان آنان نمايان شد ، پس خداوند كسانى را كه استعداد ايمان داشتند راهنمائى كرد تا به آنچه ديگران در آن اختلاف كرده بودند ايمان بياورند و بتوفيق و خواست خداوندى ، حق را پيروى كنند ، كه خداى راهنماى آن كس است كه بخواهد بسوى حق در راه راست رود .\r\n\r\n","description":"","footnote":"","page_name":" 85 ","page_number":105},
  {"content":"\r\n\r\n214 -  أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ مَتى نَصْرُ اللَّهِ أَلا إِنَّ نَصْرَ اللَّهِ قَرِيبٌ .  شما مىپنداريد كه به بهشت مىرويد ؟ آيا خبر كسانى كه پيش از شما بودند و گرفتار بيمناكىها و نگرانيها و تنگيها و نيازمنديها شدند به شما نرسيده ؟ كه آنان را از آن همه بلاها لرزانيدند تا آنكه پيغمبر آنها و كسانى كه ايمان آورده بودند مىگفتند : پس آن يارى كه خدا وعده داده كجا و كى خواهد بود ؟ آرى ، آگاه باشيد ، كه يارى خداوند نزديك است .\r\n\r\n( تفسير ادبى و عرفانى )\r\n213 -  كانَ النَّاسُ أُمَّةً واحِدَةً . .  آيه . اين آيت به ذوق جوان‌مردان طريقت اشارتى و رمزى ديگر دارد ! مىگويد : خداوند عالم ، دارندهء جهان و داناى نهان ، در آغاز كه خلق را آفريد در پردهء تاريكى آفريد و چون در نهاد چنين بود ، تاريكى همه عالم خلق را فرا گرفت و در آن پردهء تاريك همگى يك گروه بودند كه جملگى در تاريكى غيب گرد آمده و همگى اسير نهاد خويش بودند ، كه جوان‌مرد طريقت گفت :\r\n در خرابات نهاد خود بر آسوده است خلق * غمزه برهم زن يكى تا خلق را برهم زنى \r\nپس از جهان بىنهايت ، بريدى سوى آن خلق رسيد و آگهى داد كه : خداوند خلق را در تاريكى آفريد و نور خود را بر آنان بيفكند ، پس هركس را كه آن نور اصابت كرد راه يافت و آنكه بدان روشنى نرسيد گمراه شد ! آن نور ، رسول خدا بود كه از بىنهايت رو به آنها نهاد و همه از در آگاهى درآمدند درحالىكه همگى اسير ارادت و مقهور مشيّت ، گوش بر بخت خويش نهاده كه بر ايشان چه حكم راند ، آنگاه دست تقدير ايشان را به دو صنف كرد : نيك‌بختان ، بدبختان ، نيك‌بختان را گفت : اينان بهشتىاند و بدبختان را گفت : ايشان دوزخىاند ! مىگوئيم بىآنكه از ملامت كسى باك داشته باشيم و ما را رسد هرچه كنيم و در آن پشيمانى نيست . لختى اهل سعادت بىهيچ موافقت ، لختى اهل شقاوت بىهيچ مخالفت ! پس هركه ايمان آورد ، سود او بود و هركه كفر آورد زيان او بود ! نه آنها كه وفا كردند ما را سودى است و نه آنها كه جفا كردند ما را زيانى است !\r\nلطيفه : مثل مؤمن و كافر به داستان بازرگانى ماند كه مشك داشت و از بيم راهزنان آن را در ميان مشتى انگدان ( انغوزه ) نگاه داشت ، كه انگدان بدبو ، بوى مشك گرفت و مشك خوش‌بوى ، بوى بد انگدان گرفت ، چون بازرگان به مقصد رسيد و ايمن شد بساطى فراهم ساخت و مشك و انگدان را بر آن نهاد تا آنكه باد جهيدن و نسيم وزيدن گرفت و هر دو بوى عاريتى را از دست دادند و بوى اصلى خود را پراكندند . و دوام و خوش‌رنگى انگدان از آن مشك شد كه روشن و بادوام گشت و سياهى و تيرگى مشك به انگدان رسيد كه رنگ آن تيره و سياه گشت ! همچنين در نهاد آدمى بوى مؤمن به كافر رسيد و بوى كافر به مؤمن رسيد ، پس آن خوبيها و حسنات كه در دنيا از كافر به وجود آيد ، همه از آن رائحهء مؤمن است و سيّئات و بديها كه در دنيا از مؤمن به وجود آيد از رائحهء كافر است ، و فردا كه بساط عدل الهى بگسترانند و باد عنايت بگشايند حسنات كافر با مؤمن شود و سيّئات مؤمن با كافر شود و حكم اوّلى و قضاء ازلى دررسد ، عاريت واستاند ! اصل به اصل برگردد ، پاك ، پاك شود و ناپاك ، ناپاك !\r\n214 -  أَمْ حَسِبْتُمْ أَنْ تَدْخُلُوا الْجَنَّةَ . .  آيه . خبر ندارى كه پيوستن در گسستن است و زندگانى\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nدر مردن ، و مرادها در بىمرادى ، پروانه شمع را وصال در وقت سوختن است و شمع را زندگى در سر بريدن !\r\n نتوان گفتن حديث خوبان آسان * آسان آسان حديث ايشان نتوان \r\n درد دين خود بوالعجب دردى است كاندر وى چو شمع * چون شوى بيمار ، بهتر گردى از گردن زدن ! \r\nباغ فردوس و بهشت برين خوش باغى و راغى است ليكن راه آن دشوار است و گلبنى پرخار ! تا هركسى و نااهلى دعوى آشنائى نكند و مثال آن دريا است كه قرارگاه جواهر گران‌بها و درّ ثمين است ، آنگاه نهنگان را نگاهبان آن گوهرها ساختند ، و دو تن برخيزند كه در طلب آن عشق ورزند و به كنارهء دريا شوند ، يكى از آنها چون سختى كار و دشوارى پيكار بيند بترسد و از آن طلب گام باز نهد اين كس ، صاحب آرزو و پنداشت باشد ، كه پندارد اين كار به مجرد آرزو به دست آيد و بىرنج به سر گنج مىرسد ! غافل از آنكه عزّت شرع او را مىگويد كه : دين‌دارى به آرزو و خودآرائى نيست و نمىداند كه :\r\n با مات همى نهفته رازى بايد * وز مات همى به خود نيازى بايد \r\n الحق تو نكومرغى اى زاغ سياه * كت جفت همى سپيدبازى بايد \r\nآن ديگر مرد كه خداوند ارادت بود ، عشق جمال آن گوهر شب‌افروز ، ديدهء عقل او را از اهوال آن دريا بردوزد تا از آن معانى هيچ به خود راه ندهد و آن جمال هر لحظه و ساعتى بر وى جلوه كند تا او عاشق‌تر و شيفته‌تر گردد ، همان دم به دريا سرنگون شود ، اگر سعادت مساعدت كند و توفيق رفيق شود ، درّ شب افروز بدست او رسد ، و اگر به عكس آن باشد ، جانش را نهنگان به غارت برند و نامش در دفتر لاابالى ثبت نمايند و زبان حال گويد :\r\n چون من دو هزار عاشق اندر ماهى * مىكشته شوند و برنيايد آهى \r\n\r\n[ آيات 218 - 215 
  ]\r\n\r\n( تفسير لفظى )\r\n215 -  يَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ الْأَقْرَبِينَ وَ الْيَتامى وَ الْمَساكِينِ وَ ابْنِ السَّبِيلِ وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ .  ( اى محمد ) از تو مىپرسند چه انفاق در راه خدا كنند ؟ بگو : هرچه از مال نفقه كنيد پس بر پدر و مادر كنيد و بر خويشاوندان و پدر مردگان و بىچيزان و درويشان و راهگذريان و مهمانان دهيد و آنچه شما از مال خود در راه خدا خرج كنيد خداوند بدان آگاه و دانا است .\r\n216 -  كُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ .  بر شما كشتار با دشمنان دين نوشته شده ، و شما را دشوار و ناخرسندى است ! چه بسا چيزها كه شما دشوار داريد و آن چيز براى شما بهتر و نيكوتر است ! و چه بسا چيزها كه دوست مىداريد و آن چيز براى شما بدتر است ! و خدا داند كه براى مردم چه خواهد و ايشان را بچه راه راند و بهى آنان در چيست ؟ و شما آنها را نمىدانيد !\r\n217 -  يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ \r\n\r\n","description":"","footnote":"","page_name":" 87 ","page_number":107},
  {"content":"\r\n\r\n فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ .  از ماه حرام و كشتار در آن از تو مىپرسند ، بگو كشتار در ماه حرام كارى بس بزرگ است و بازداشتن راه گذر از راه خداوند است ! و كافر شدن به احترام و آزرم از ماه حرام و به مسجد الحرام است ، و بيرون كردن اهل مكّه از خانه‌شان بزرگتر است نزد خداوند از آن كشتار كه در ماه حرام بكنيد و فتنه و آزار مسلمانان ( كه مشرك شويد ! ) از كشتن مشركين بزرگتر است ! و آنان هميشه و هرجا دست يابند با شما كشتار خواهند كرد تا شما را اگر بتوانند از دين برگردانند ! و هركس از دين برگردد و بميرد درحالىكه كافر باشد ، البته كارهاى ايشان همه تباه شود ، و از پاداش در دنيا و آخرت درمانند ، و آنان آتشيان جاويدانند .\r\n218 -  إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحِيمٌ .  كسانى كه ايمان آوردند و كسانى كه مهاجرت كردند و در راه خدا مجاهدت نمودند آنها بخشايش خداوند را اميد دارند و خداوند آمرزگار و مهربان است .\r\n\r\n( تفسير ادبى و عرفانى )\r\n215 -  يَسْئَلُونَكَ ما ذا يُنْفِقُونَ . .  آيه . مال باختن در راه شريعت نيكو است ، لكن نه چون جان باختن در ميدان حقيقت . به وقت مشاهدت از غير جدا شدن نيكو است ، لكن نه چنان‌كه از خويشتن جدا شدن و قدم بر بساط صفا نهادن !\r\n از غير جدا شدن ، سر مىدانست * كار آن دارد كه در خم چوگان است ! \r\nيكى از شريعت مىپرسد كه از مال چه دهيم و چگونه خرج كنيم ، پاسخ مىشنود از دويست درم پنج درم و از بيست دينار نيم دينار دهيد ، ديگرى همان را از حقيقت مىپرسد پاسخ مىشنود كه : با تو ، به جان و تن قناعت نكنند . آرى حديث مزدوران ديگر است و داستان عارفان ديگر ، معرفت مزدور تا جان شناختن است و معرفت عارف تا جان باختن .\r\n مال و زر و خير رايگان بايد باخت * چون كار به جان رسيد جان مىبايد باخت ! \r\nدر آن دو آيه يكى اشارت است به انفاق عابدان از مال خويش تا به معرفت رسند ، ديگرى اشارت است به انفاق عارفان از جان خويش به حكم جهاد تا به معروف رسند !\r\n218 -  إِنَّ الَّذِينَ آمَنُوا وَ الَّذِينَ هاجَرُوا . .  آيه . خداوند بعد از شرح ايمان اشاره به هجرت كرد و آن دو قسم است : هجرت ظاهر و هجرت باطن ، هجرت ظاهر يك‌بار اين است كه از ديار خويش هجرت كند و به طلب علم رود ، ديگر آنكه در طلب معلوم رود ، چنان كه حضرت رسول فرمود : مردم يا دانشجو هستند ، يا دانشمند ، جز اين دو به بهائم مانند ! و اين دو بر يك روش نيستند كه طالب علم در روش خود است و طالب معلوم در كشش حق ! آن كس كه در روش خود و براى خود بود گرفتار رنج گرسنگى و درماندگى بماند ، و آنكه در كشش حق و براى حق بود چنان مؤيّد به تأييد عصمت و كشش حق شد كه پيوسته در انتظار استماع سخن حق باشد . بىآنكه از درماندگى و گرسنگى خبرى داشته باشد . اين است معنى هجرت ظاهر چنان كه :\r\n رفتار بتان خوب بر خاك ، حرام * من ديده زمين كنم تو بر ديده خرام \r\nاما هجرت باطن آنست كه از نفس به دل رود و از دل به سر رود و از سر به جان رود و از جان به حق رود كه نفس ،\r\n\r\n","description":"","footnote":"","page_name":" 88 ","page_number":108},
  {"content":"\r\n\r\nمنزل اسلام است و دل منزل ايمان و سر منزل معرفت و جان منزل توحيد ، در روش سالكان از اسلام به ايمان هجرت بايد و از ايمان به معرفت و از معرفت به توحيد ، نه آن توحيد عالم كه به شواهد درست شود و بناى اسلام و ايمان بر آنست بلكه اين توحيد از آب و خاك پاك است و از آدم و حوا صاف ، علايق از آن منقطع و اسباب از آن جدا و رسوم باطل ، و حدود متلاشى و اشارات متناهى و عبارات منتفى و تاريخ مستحيل است !\r\n\r\n[ آيات 221 - 219 
  ]\r\n\r\n( تفسير لفظى )\r\n219 -  يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما وَ يَسْئَلُونَكَ ما ذا يُنْفِقُونَ قُلِ الْعَفْوَ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ .  از تو از شراب و قمار پرسند بگو در آنها بزه بزرگ است و مردمان را در آن سودها است و لكن گناه آن از سود آن بزرگتر است ! و از تو مىپرسند كه از مال چه انفاق كنند ؟ بگو آنچه از خود زياد باشد ، و خداوند بدين‌گونه نشانه‌ها مهربانى و سخنان خويش را براى شما بيان مىكند تا مگر بينديشيد .\r\n220 -  فِي الدُّنْيا وَ الْآخِرَةِ وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَ إِنْ تُخالِطُوهُمْ فَإِخْوانُكُمْ وَ اللَّهُ يَعْلَمُ الْمُفْسِدَ مِنَ الْمُصْلِحِ وَ لَوْ شاءَ اللَّهُ لَأَعْنَتَكُمْ إِنَّ اللَّهَ عَزِيزٌ حَكِيمٌ . \r\nخداوند در دنيا نيكوئيها با شما كرد و در آخرت وعده‌ها داد و از تو از پدرمردگان مىپرسند بگو : بهتر آنست كه مال آنها را به صلاح آريد و به حسبت نگاه داريد و رايگان با آن معاملت كنيد بىآنكه براى خود از آن سودى بجوئيد و اگر مال خود آميزيد ( بدانيد كه ) آنان برادران شما هستند و خداوند تباه‌كار را از نيكوكار مىشناسد و اگر خداوند بخواهد شما را به كارى دشوار و توان‌فرسا وامىدارد كه خداوند توانا و بىهمتا است .\r\n221 -  وَ لا تَنْكِحُوا الْمُشْرِكاتِ حَتَّى يُؤْمِنَّ وَ لَأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ وَ لا تُنْكِحُوا الْمُشْرِكِينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ وَ لَوْ أَعْجَبَكُمْ أُولئِكَ يَدْعُونَ إِلَى النَّارِ وَ اللَّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ وَ يُبَيِّنُ آياتِهِ لِلنَّاسِ لَعَلَّهُمْ يَتَذَكَّرُونَ .  به زنى مگيريد زنان مشرك را مگر آنكه ايمان آورند و كنيز با ايمان بهتر از زن شرك‌دار است هرچند كه شما را خوش آيد از جهت مال يا نسبت يا صورت ، و زن مسلمان را به مرد مشرك مدهيد مگر آنكه ايمان آورند و هرآينه بندهء با ايمان بهتر از مشرك است هرچند كه شما را از دارائى او خوش آيد ، كه آنها به آتش خوانده مىشوند و اينان به خواست خداوند به بهشت و آمرزش خوانده مىشوند و خداوند آيات خود را براى مردم بيان مىكند مگر ايشان پند پذيرند و حق دريابند .\r\n\r\n( تفسير ادبى و عرفانى )\r\n219 -  يَسْئَلُونَكَ عَنِ الْخَمْرِ وَ الْمَيْسِرِ . .  آيه . شراب اهل غفلت و سرانجام آنها همان است كه در آيه بيان شده ولى بار خدايا بر روى زمين بندگانى هستند كه آشامندهء شراب معرفتند و مست از جام محبّت ، هرچند كه از حقيقت آن شراب در دنيا جز بوئى نه و از حقيقت آن جز نمايشى نيست ، زانكه دنيا زندان است و زندان گذران ، باش تا فردا ، كه مجمع روح و ريحان و معركهء وصال جانان و بنده در حق ، نگران است .\r\n\r\n","description":"","footnote":"","page_name":" 89 ","page_number":109},
  {"content":"\r\n\r\n اميد وصال تو ، مرا عمر بيفزود * خود وصل چه چيز است چو اميد چنين است ! \r\nشوريده‌اى به خانهء مىفروش آمد ، در مىداشت به وى داد و با آن از او شراب خواست خمّار گفت مرا شراب نمانده ، شوريده گفت : من خود مردى شوريده‌ام و طاقت حقيقت شراب ندارم قطره‌اى بنماى تا از آن بوئى به من رسد ! بينى كه از آن چند مستى كنم ! و چه شورانگيزم ! شگفتا ! اين چه برقى است كه از ازل تابيد دو گيتى بسوخت ! و هيچ نپائيد يكى را شراب حيرت از جام هيبت داد ، مست حيرت شد و زمزمه‌كنان گفت :\r\n كار دشوار است آسان چون كنم * درد بىدارو است ، درمان چون كنم \r\n از صداع قيل و قال ايمن شدم * چارهء دستان مستان چون كنم ؟ \r\nلطيفه : يكى را شراب معرفت از خمخانهء اميد داد كه بر سر كوى شوق بر اميد وصل همىگويد :\r\n بخت از در خان ما درآيد روزى * خورشيد نشاط ما برآيد روزى \r\n وز تو بسوى ما نظر آيد روزى * وين انده ما هم به سر آيد روزى ! \r\nو يكى را شراب وصلت از جام محبت داد ، بر بساط انبساطش راه داد و بر تكيه‌گاه انسش جاى داد ، از سر ناز و دلال گفت :\r\n بر شاخ طرب هزاردستان توايم * دل بسته بدان نغمه و دستان توايم \r\n از دست مده كه زيردستان توايم * بگذار گناه ما كه مستان توايم ! \r\nو يكى را خود از ديدار ساقى چندان شغل افتاد و مشغول شد كه با شراب نپرداخت !\r\n دل زان خواهم كه بر تو نگزيند كس * جان زان كه نه زد بىغم عشق تو نفس \r\n تن زان كه به جز مهر توأش نيست هوس * چشم از پى آنكه خود تو را بيند و بس ! \r\nعشق يوسف و زليخا : زنان مصر كه زليخا را ( راعيل ) در عشق يوسف ملامت مىكردند ، به مشاهدهء يوسف چنان بىخود شدند كه دست ببريدند و مستى مشاهدهء يوسف چنان بر آنان غلبه داشت كه از دست بريدن آگاه نبودند - چنان كه يعقوب را غلبه شوق يوسف بر آن داشت به هرچه نگرست يوسف ديد و هرچه گفت از يوسف گفت ! تا جبرئيل آمد و گفت نام يوسف بر زبان مران ! يعقوب كه فرمان چنين ديد به هر كس كه رسيد از نامش جويا شد ، باشد كه يكى از آن ميان را نام يوسف باشد و براى او تسلّى و دلجوئى ! و اين بود زبان حال او :\r\n با هركه سخن گويم اگر خواهم و گرنه * ز اول سخن نام توأم در دهن آيد \r\n وَ يَسْئَلُونَكَ ما ذا يُنْفِقُونَ . .  تا آخر آيه . اين سؤال سؤال طلب ارشاد و فهم است و آن دو گونه است يكى پرسش از احوال است كه به زبان واسطه جواب مىشنود ، و ديگرى سؤال از محوّل احوال است كه بىواسطه از حضرت عزّت به صفت كرم ، جواب مىشنود .\r\nپير طريقت گفت : خوانندگان بر در او بسيارند و خواهندگان كم ! در تفسير آورده‌اند كه خداوند فرمود : بعض از شما خواهان دنيا است و برخى ديگر خواهان آخرتند ! پس خواهان من كيانند ؟\r\n220 -  وَ يَسْئَلُونَكَ عَنِ الْيَتامى . .  تا آخر آيه . چندانكه توانى يتيمان را بنواز و در مراعات آنان بكوش كه ايشان درماندگان و اندوهناكان مردمند و نواختگان و نزديكان حقّند و خداوند به پيغمبر فرمود : اى محمّد تو را كه يتيم كرديم براى آن بود تا درد دل يتيمان بدانى و ايشان را نيكودارى .\r\n\r\n","description":"","footnote":"","page_name":" 90 ","page_number":110},
  {"content":"\r\n\r\n با تو در فقر و يتيمى ما چه كرديم از كرم * تو همان كن اى كريم از خلق خود بر خلق ما . \r\n اى يتيمى ديده ، اكنون با يتيمان لطف كن * اى غريبى كرده ، اكنون با غريبان كن سخا . \r\nنوشته‌اند محمّد ( ص ) روزى در شاه راه مدينه مىگذشت ديد كودكانى كودكى را دور كرده و او را سرزنش و خجالت مىدهند كه تو پدر ندارى درحالىكه پدر ما فلان است و فلان شأن و جاه دارد ! كودك يتيم بناى گريستن گذاشت حضرت نزد او رفت و پرسيد چرا چنين درمانده‌اى ؟ گفت : من پسر فلان هستم پدرم در جنگ احد كشته شد و مادرم شوهر كرد و مرا براند و خواهرم هم فرمان يافت ( مرد ) اكنون من درمانده و بينوا و بىكس شدم و از همهء آنها بدتر سرزنش اين كودكان است ، مصطفى بگريست و گفت اى غلام اندوه مدار و آرام باش اگر پدرت را كشتند من كه محمّد هستم پدر توأم و عايشه مادر تو و فاطمه خواهر تو است ، كودك شاد شد و آوازى برآورد كه هان ، اى كودكان اكنون مرا سرزنش نكنيد كه پدر و مادر و خواهر من از همهء پدر و مادر و خواهر شماها بهتر و برتر است و حضرت او را به فاطمه سپرد كه او را نوازش كرد و پاكيزه نمود و جامهء پاك پوشاند و تا رحلت پيغمبر در خانهء فاطمه بود .\r\n\r\n[ آيات 225 - 222 
  ]\r\n\r\n( تفسير لفظى )\r\n222 -  وَ يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ وَ لا تَقْرَبُوهُنَّ حَتَّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ .  تو را از حيض زنان مىپرسند ، بگو اين ناپسند است و مكروه و خونى سياه است ، در آن حال از زنان كناره گيريد و با آنها نزديكى نكنيد تا از خون حيض پاك شوند و چون پاك شدند و غسل كردند به ايشان مىرسيد از جائى كه خداوند شما را امر كرده ، چون خدا بازگردندگان به او و پاكيزگان و خويشتن كوشندگان را دوست دارد « 1 » .\r\n223 -  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ وَ قَدِّمُوا لِأَنْفُسِكُمْ وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ وَ بَشِّرِ الْمُؤْمِنِينَ .  زنان شما كشت‌زار شما هستند كه در آن فرزند مىكاريد ، به كشت‌زار خويش مىرسيد آن چنان كه خواهيد و خويشتن را با درخواست فرزند يا دعاى هنگام مباشرت يا درخواست خشنودى خداوند ، فرا فرستيد و بدانيد كه شما فردا او را خواهيد ديد و ايمان‌آورندگان را از من بشارت ده و شاد كن .\r\n224 -  وَ لا تَجْعَلُوا اللَّهَ عُرْضَةً لِأَيْمانِكُمْ أَنْ تَبَرُّوا وَ تَتَّقُوا وَ تُصْلِحُوا بَيْنَ النَّاسِ وَ اللَّهُ سَمِيعٌ عَلِيمٌ .  خداوند را عرضهء سوگند خود نسازيد كه سوگند ياد كنيد از كار كردنى كه آن نكنيم و يا از كار ناكردنى كه آن را بكنيم و بخواهيد كه از خود تبرّى كنيد كه اين خود گناه و نافرمانى است و پرهيزكار باشيد و ميان مردمان آشتى سازيد و بدانيد كه خداوند شنواى سوگند شما و به قصد و نيّت شما دانا است .\r\n225 -  لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما كَسَبَتْ قُلُوبُكُمْ \r\n\r\n\r\n","description":"","footnote":"\r\n( 1 ) مفسران نوشته‌اند روزى يكى از ياران پيغمبر براى او هريسه آورد كه از گوشت و گندم پخته شده و آن را حليم گوئيم ، حضرت شكسته‌اى ( لقمه ) از آن برداشت كه تناول كند گفت : خداى تعالى اين غذاى پاكيزه و پاك را بجاى شراب به من فرستاده ، صحابه هريك شكسته‌اى از آن برداشته و بر پيروى از رسول خدا سخنى گفتند ، خود حضرت فرمود : من از دنياى شما بوى خوش و زن و نور چشمم نماز را دوست دارم ، على ( ع ) گفت : من پذيرائى از ضيف و روزه در صيف و جنگ با سيف در دنيا دوست دارم .\r\n","page_name":" 91 ","page_number":111},
  {"content":"\r\n\r\n وَ اللَّهُ غَفُورٌ حَلِيمٌ .  خداوند شما را به سوگندهاى لغو و بىهوده نمىگيرد و لكن به دل شما كه آهنگ سوگند كند مىگيرد و خداوند آمرزنده و بردبار است .\r\n\r\n( تفسير ادبى و عرفانى )\r\n222 -  وَ يَسْئَلُونَكَ عَنِ الْمَحِيضِ . .  تا آخر آيه . خداوندى كه از مهربانى ، عطاى خود را بر بندگان ريزان كرد و هركس را آنچه صلاح و بهينهء آن كس بود آن كرد ، بنگر كه چه كرد از فضل خود و چه نمود از كرم خود به اين زنان ضعيف نهاد و ملول طبع ، چون دانست كه به نيت ايشان با ضعف است و طبع ايشان با ملالت ، و طاقت دوام خدمت ندارند و در آن خللها پديد آرند ، ايشان را عذرى پديد كرد ، تا لختى طاعت و گران بارى خدمت از ايشان بيفتاد بىاختيار خودشان ! بىآنكه در آن براى آنها گناه و بزهى باشد ، باز چون روزگارى برآيد و نشاط بيفزايد و آرزوى خدمت و طاعت بريشان تازه شود آن عذر بريده گردد و خطاب باز متوجّه شود ، اينست نكوكارى و مهربانى خداوند ، اينست بنده‌نوازى او . شگفت‌تر آنكه در آن حال زن را از خدمت بازداشت نه از مخدوم ! تا اگر تن از خدمت بازماند دل از مخدوم باز نماند ! اين است خواست او ، و چنين آمد حكم او ، نه برخواست او اعتراض ، و نه از حكم او اعراض ، اين چنين است كه گويد :\r\n شهرى است بزرگ و من به دو درميرم * تا خود زنم و خود كشم و خود گيرم \r\nاين است كه خداوند هرچه خواهد كند و هرچه كند عين صلاح و صواب باشد .\r\n223 -  نِساؤُكُمْ حَرْثٌ لَكُمْ . .  تا آخر آيه . بنده را نفس است و دل ، نفس از عالم سفلى و اصل آن از آب و خاك است و دل از عالم علوى و اصل آن از نور پاك است ، نفس را مقام غيبت آمد ، و دل را مقام شهود ، حظّ يافتن نصيب نفس است ، و دل كه در مقام مشاهدت است بر او حرام است كه به مخلوقى گرايد و تا خود را از خلق باز نبرد ، طهارت نيابد كه خداوند پاك است و پاكان را دوست دارد .\r\nلطيفه : خداوند به داود فرمود خانهء ما را پاك گردان تا خداوند خانه به خانه فروآيد ! گفت : چگونه پاك گردانم ؟\r\nفرمود : آتش عشق در آن زن تا هرچه نسبت بما ندارد سوخته شود پس از آن به جاروب حسرت بروب تا اگر چيزى مانده باشد از هواى نفس ، كه به آتش عشق نسوخته ! جاروب حسرتش بروبد ! كه عروس وصل ما با هواى نفس تو سازگار نباشد !\r\n اى برادر روى ننمايد عروس دين تو را * تا هواى نفس تو در راه دين دارد قرار \r\n چون زنان تا كى نشينى بر اميد رنگ و بوى * همت اندر راه‌بند و گام زن مردانه‌وار \r\n\r\n[ آيات 228 - 226 
  ]\r\n\r\n( تفسير لفظى )\r\n226 -  لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاؤُ فَإِنَّ اللَّهَ غَفُورٌ رَحِيمٌ . \r\nكسانى كه سوگند خوردند كه از زنان خود دور مانده و به ايشان نرسند ( مجامعت نكنند ، ) چهار ماه درنگ لازم است پس از چهار ماه اگر بازگشتند و به زنان خود رسيدند خداوند آمرزگار و بخشاينده است .\r\n227 -  وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ .  و اگر عزم طلاق دادن آنها دارند ، خداوند سوگند آنان را شنوا و عزم ايشان را دانا است .\r\n\r\n","description":"","footnote":"","page_name":" 92 ","page_number":112},
  {"content":"\r\n\r\n228 -  وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ .  زنهاى طلاق گرفته بايد سه پاكى را نگاه دارند و از شوهر كردن خوددارى كنند و روا نيست كه آنچه خداوند در رحم آنان آفريد كتمان كنند هرگاه به خدا و روز رستاخيز ايمان دارند ! - و شوهرانشان سزاوارترند از شوى ديگر براى نگاه داشتن شمارهء معين عدّهء طلاق تا اگر شوهرها مايل باشند آشتى كنند و ( بدانيد كه ) حق زنان بر مردان مانند حق مردان بر زنان است و البته مردان را بر زنان در معاملت يك درجه افزونى است و خدا توانا و دانا است .\r\n\r\n( تفسير ادبى و عرفانى )\r\n226 -  لِلَّذِينَ يُؤْلُونَ مِنْ نِسائِهِمْ . .  تا آخر آيه . در اين آيه موعظتى به اشارت است و آن مراعات حق خداى تعالى است كه سوگند بنام او ياد شده پس خدا را بايد نگاه داشت و از بگذاشت آن بايد به بيم بود و روز قيامت خداوند به كسى كه حق او را نگاه نداشته گويد : از من شرم نداشتى و از چشم من نترسيدى ؟ كه حق مرا ضايع كردى اكنون سزاى تو دوزخ است ، چنان كه فرمود : هركس مرا گرامى دارد او را گرامى دارم و هركس مرا خوار دارد او را خوار دارم و بنگر كه چسان خداوند از بنده نسبت به حق خود انتقام مىكشد ؟ درصورتىكه بناى خداوند نسبت به حق خود بر مسامحت و عفو است ! پس راجع به حق مردم هيچ‌گونه مسامحتى در ميان نباشد و انتقام خداوند در آن بيشتر باشد ! چنان كه گفته‌اند :\r\nاگر كسى ثواب هفتاد پيغمبر داشته باشد ليكن نيم درم حق كسى را برعهده داشته باشد به بهشت نرود تا رضاى او را جلب كند !\r\nپس حقوق خلق را بايد نگاهداشت و در مراعات آن به جدّ بايد كوشيد ! خاصّه حقوق زنان كه خداوند در اين آيه از آنها نيابت فرموده و از شوهران مراعات حال زنان را خواسته است و محمّد مصطفى فرمود : زنان زيردست شمايند و امانت خداوند نزد شما ، با ايشان نيكوئى كنيد خاصّه آنها كه پارسا باشند كه زن پارسا باعث آسايش مرد و ياور او در دين است ! و امّت را اندرز داد كه در دنيا سه چيز اختيار كند : زبانى به ياد خدا ، دلى به شكر خدا ، و زنى با ايمان ، و همين بس در مقام بزرگى زن كه پيغمبر اكرم او را در رديف ذكر خدا و شكر بارى تعالى قرار داد !\r\nلطيفه : در تفسير آيهء  وَ لَهُنَّ مِثْلُ الَّذِي عَلَيْهِنَّ . .  تا آخر آيه . نوشته‌اند كه چون روز قيامت شود همهء فقيهان و دانايان اسلام در پيشگاه عدل الهى صف بندند ، آنگاه مردى با زن خود پيش مىآيد و مىگويد : خداوندا تو حاكم عادلى ، ما دو نفر پيش از نكاح به يك دگر حرام بوديم و پس از عقد زناشوئى به يكدگر حلال شديم و در اين معاملت لذت هر دو برابر است پس چرا مهر ( صداق ) به عهدهء من گذاشتى ؟ خداوند از زن مىپرسد تو مهر خود را گرفته‌اى مىگويد :\r\nبلى ، خداوند مىپرسد چه كسى به تو امر كرد كه مهر گيرى ؟ مىگويد : اين فقيهان و دانايان ! خداوند از آنها مىپرسد مىگويند آرى ما به حكم خداوند كه در قرآن فرموده : صداق زنان را از روى ميل بدهيد ، دستور داديم ، شوهر مىپرسد خداوندا چرا مهر بر شوهر واجب كردى ؟ مىفرمايد چون تو به ديگر زنان هم لذت مىبرى و او از مرد ديگر نبايد لذت برد ، خواستم كه حق هر دو متعادل گردد ، پرسيد پس چرا نفقه بعهدهء شوهر قرار دادى ؟ فرمود چون اطاعت از تو را بر او واجب كردم كه هيچ وقت نتواند از ميل و ارادهء تو تمرّد كند ولى اطاعت از او بر تو واجب نكردم و براى تعادل اين دو حق ، نفقه را\r\n\r\n","description":"","footnote":"","page_name":" 93 ","page_number":113},
  {"content":"\r\n\r\nبر تو فرض كردم ، شوهر پرسيد بار الها ، هزينهء فرزند را چرا بعهدهء شوهر گذاردى ، و از زن ساقط كردى ؟ درصورتىكه فرزند ميان هر دو مشترك است ؟ فرمود : چون تو فرزند را در پشت حمل كردى با سبكى و راحتى تمام ، ولى او آن بار سنگين را به زحمت حمل و با سختى بر زمين نهاد ، ازاين‌رو نفقهء فرزند بر عهدهء تو قرار دادم تا هر دو حق تعادل شود ، شوهر پرسيد : هزينهء فرزند پس از شيرخوارگى و در بزرگى چرا بعهدهء شوهر تنها قرار دادى ؟ فرمود در جاى ديگر به تو عوض دادم كه چون فرزند بميرد به تو دو سوم و به مادر يك سوم سهم دادم ، يك سهم زيادى تو بابت نفقه است ، پرسيد در قرآن فرموديد مردان يك درجه بر زنان برترى دارند ! و با اين تساوى و تعادل كه دادى ، پس برترى مردان كجا است ؟ فرمود طلاق را بعهدهء تو قرار دادم كه هروقت بخواهى او را نگاه دارى و هروقت نخواهى با دليل او را رها كنى ! پس از آن خداوند از فقيهان و دانايان اسلام مىپرسد كه اين داورى و حكم چگونه است ؟ مىگويند حكم حكم خداوند است .\r\n\r\n[ آيات 232 - 229 
  ]\r\n\r\n( تفسير لفظى )\r\n229 -  الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً إِلَّا أَنْ يَخافا أَلَّا يُقِيما حُدُودَ اللَّهِ فَإِنْ خِفْتُمْ أَلَّا يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ تِلْكَ حُدُودُ اللَّهِ فَلا تَعْتَدُوها وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ .  طلاق آشتىپذير دو گونه است يكى نگاه داشتن زن به رجوع كردن يا گسيل داشتن به نيكى ، و روا نيست كه آنچه به زن داده‌ايد پس از جدائى از او بازستانيد مگر آنكه بترسند كه آنان احكام خداى را كردن ننهند ، پس اگر بترسند كه حدهاى خدائى را به پا نمىدارند ، باكى ندارد كه آنچه داده‌اند باز خريد كنند و روا باشد كه زن ، خويشتن را به كابين خود از شوى باز خرد و جدا شود اين است حدود حكم الهى ، و كسانى كه از آن حدود درگذرند بر خود ستمكارانند .\r\n230 -  فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا إِنْ ظَنَّا أَنْ يُقِيما حُدُودَ اللَّهِ وَ تِلْكَ حُدُودُ اللَّهِ يُبَيِّنُها لِقَوْمٍ يَعْلَمُونَ . \r\nپس اگر مرد زن را سه طلاق داد آن زن بر او حلال نمىشود و مرد نمىتواند رجوع كند مگر آنكه زن شوهر ديگرى كند و پس از طلاق گرفتن از شوهر دوم باكى نيست كه دو نفر باهم ازدواج كنند درصورتىكه بدانند كه حدود احكام خدا را بجا مىآورند ، اين است حدود احكام خداوند كه براى گروه دانايان بيان مىشود .\r\n231 -  وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا وَ مَنْ يَفْعَلْ ذلِكَ فَقَدْ ظَلَمَ نَفْسَهُ وَ لا تَتَّخِذُوا آياتِ اللَّهِ هُزُواً وَ اذْكُرُوا نِعْمَتَ اللَّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ يَعِظُكُمْ بِهِ وَ اتَّقُوا اللَّهَ وَ اعْلَمُوا أَنَّ اللَّهَ بِكُلِّ شَيْءٍ عَلِيمٌ .  چون زن را طلاق داديد و عدّهء او به سر رسيد پس او را بر زنى نگاه داريد يا او را به نيكوئى گسيل كنيد و بزيان او كارى نكنيد كه از حكم خداى تجاوز كنيد و پاى از پسند او فراتر نهيد ، و هركس اين كار را كند به خود ستم روا داشته است و دين خدا را به افسوس ( مسخره ) مگيريد ، و به ياد بياوريد نعمت او را بر شما و آنچه كه فروفرستاد براى شما از كتاب و حكمت كه بشما پند مىدهد ، و بپرهيزيد خدا را و تقوى پيشه كنيد و بدانيد كه خداوند بهر چيزى دانا است .\r\n\r\n","description":"","footnote":"","page_name":" 94 ","page_number":114},
  {"content":"\r\n\r\n232 -  وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ ذلِكُمْ أَزْكى لَكُمْ وَ أَطْهَرُ وَ اللَّهُ يَعْلَمُ وَ أَنْتُمْ لا تَعْلَمُونَ .  چون زنان را طلاق داديد و عدّهء آنها به سر رسيد باز مداريد آنها را از اينكه شوهر ديگرى اختيار كنند وقتى ميان آنها به نيكوئى و راستى تراضى باشد ، اين است پند خداوند به كسانى كه ايمان به خدا و روز رستاخيز دارند و اين رفتار براى شما بهتر و پاك‌تر است و خداى داند و شما ندانيد !\r\n\r\n( تفسير ادبى و عرفانى )\r\n229 -  الطَّلاقُ مَرَّتانِ . .  تا آخر آيه . تعدّد طلاق از آن جهت است كه در حقيقت فراق مكروه است ، و هرچند كه در شرع مباح است ، خداى آن را دشمن دارد كه سبب جدائى است ، حضرت حسن بن على ( ع ) زنى داشت طلاق داد و مهر او را فرستاد تا دلش خوش باشد زن آن پولها را پيش نهاد و گريستن آغاز كرد و گفت مرا خواستهء جهان به چه كار آيد ؟ كه كنارم تهى از يار است و دوست از من بيزار ، گويند اين سخن با حضرت حسن بن على ( ع ) افتاد ، در وى اثر كرد و او را به خانه بازگردانيد .\r\nدر آمار بياورند كه امير المؤمنين على بن ابى طالب ( ع ) روزى به زيارت مزار فاطمه رفت و مىگريست و مىگفت :\r\nچه بوده است و دوست را چه رسيده ؟ كه سلام مىكنم و مىپرسم جواب نمىدهد ؟ - هاتفى آواز داد كه مهر مرگ بر دهانم نهاده ، در ميان سنگ و خاك تنها بمانده و از خويش و پيوند بازمانده ، از من به تو درود باد ، آن رشتهء دوستى و الفت و پيوستگى امروز ميان ما از هم فروريخته و قلّادهء آن از هم گسسته است ! على ( ع ) از سر رنجورى برخاست و مىرفت و به زبان حال مىگفت :\r\n چون درد فراق در جهان چيست بگو ؟ * عاجز ز فراق ناشده ، كيست بگو ؟ \r\n گويند مرا كه در فراقش مگراى * آن كيست كه از فراق نگريست بگو ؟ \r\nمالك دينار برادرى داشت از دنيا برفت ، بر سر گور او بسيار بگريست او را گفتند : به مرگ برادر چنين مىگريى ؟ گفت : نه به آن جهت مىگريم كه از دنيا رفته ، نه ازآن‌رو كه من امروز از او وامانده‌ام ، مىگريم كه در رستاخيز از وى بازمانم و او را نه بينم ! اين خود حسرت ديدار مخلوق است ، آيا حسرت ديدار خالق خود چون بود و كرا بود ؟\r\n اين همه آسان و خوار است ، آه اگر گويد كه رو * كز تو بيزاريم ما و بار تو عصيان شده ! \r\nپير طريقت بسيار گفتى : دل رفت و دوست رفت ، ندانم كه از پس دوست روم يا از پس دل ؟ ندا آمد كه از پس دوست رو كه عاشق ، دل را از بهر وصال دوست خواهد ، چون دوست نبود ، دل را چه كند ؟\r\n چون وصال يار نبود ، گو دل و جانم مباد * چون شه و فرزين نماند ، خاك بر سر فيل را \r\n\r\n[ آيات 237 - 233 
  ]\r\n\r\n( تفسير لفظى )\r\n233 -  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى \r\n\r\n","description":"","footnote":"","page_name":" 95 ","page_number":115},
  {"content":"\r\n\r\n الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ لا تُكَلَّفُ نَفْسٌ إِلَّا وُسْعَها لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ وَ اتَّقُوا اللَّهَ وَ اعْلَمُوا أَنَّ اللَّهَ بِما تَعْمَلُونَ بَصِيرٌ .  مادران دو سال كامل فرزندان خود را شير دهند ، اگر بخواهند كه شير دادن فرزند را تمام كنند ، و بر پدر است كه روزى مادران و جامهء آنها را بر انصاف و اقتصاد آماده سازد ، و بر هيچ كس تكليف بيرون از توانائى نمىشود . هيچ مادر و نه هيچ پدرى به فرزند خود نبايد زيانى برساند و همچنين بر وارث و قيّم نيز همين حكم است . اگر خواهند كه او را از شير بازدارند به خشنودى هر دو نفر و مشورت كردن باهم ، باكى و تنگى بر آنها نيست كه دايه بگيرند و اگر بخواهيد دايه بگيريد براى شير دادن فرزندانتان ، تنگى و باكى نيست وقتىكه مزد عادلانهء دايه را بپردازيد ، و بپرهيزيد از خشم و عذاب خداى و بدانيد كه خداوند به آنچه مىكنيد دانا و بينا است .\r\n234 -  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ وَ اللَّهُ بِما تَعْمَلُونَ خَبِيرٌ .  آنان كه مىميرند و زنانى مىگذارند بايد آنان چهار ماه و ده روز درنگ كنند به تن خويش و شوى نگيرند ، پس چون به پايان مدّت رسند بر شما تنگى و بأسى نيست در آنچه در نفس خويش كنند از شوى كردن با دو گواه و أذن ولىّ و خداى به آنچه شما مىكنيد آگاه است .\r\n235 -  وَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ عَلِمَ اللَّهُ أَنَّكُمْ سَتَذْكُرُونَهُنَّ وَ لكِنْ لا تُواعِدُوهُنَّ سِرًّا إِلَّا أَنْ تَقُولُوا قَوْلًا مَعْرُوفاً وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ وَ اعْلَمُوا أَنَّ اللَّهَ غَفُورٌ حَلِيمٌ .  بر شما تنگى و حرجى نيست به اينكه سربسته گوئيد از خواستگارى زنان ، يا در دل پنهان بداريد ، خدا مىداند آنچه نسبت به خواستگارى زنان در دل مىداريد ! لكن در زمان عدّه ، وعدهء پنهانى خواستگارى به ايشان مدهيد مگر آنكه سخن نيكو گوئيد و با او سخن روشن در بستن نكاح نگوئيد و وعده منهيد تا مدّت آن زن به كران آيد ، و بدانيد كه خداوند آنچه در دلهاى شما است مىداند ، پس حذر كنيد از آن و بدانيد كه خداوند بخشندهء بردبار است .\r\n236 -  لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حَقًّا عَلَى الْمُحْسِنِينَ . \r\nبر شما ايرادى نيست اگر زن را طلاق داديد مادام كه با آنها نزديكى نكرده‌ايد يا مهر معين بر خود فرض نكرده‌ايد .\r\nو ايشان را از مال خود چيزى بدهيد و تهى گسيل مكنيد ، بر مرد توانگر به‌اندازهء توانائى او و بر مرد درويش و نيازمند به‌اندازهء توان وى ، به‌طورىكه چيزى به دست آن زن برسد كه نه بر دهنده زور باشد و نه بر گيرنده تنگ ، اين است سزا و شايستهء نيكوكاران .\r\n237 -  وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ إِلَّا أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ وَ أَنْ تَعْفُوا أَقْرَبُ لِلتَّقْوى وَ لا تَنْسَوُا \r\n\r\n","description":"","footnote":"","page_name":" 96 ","page_number":116},
  {"content":"\r\n\r\n الْفَضْلَ بَيْنَكُمْ إِنَّ اللَّهَ بِما تَعْمَلُونَ بَصِيرٌ .  و اگر زنان را طلاق داديد پيش از آنكه به زن رسيده باشيد ( آميزش كرده باشيد ) درحالىكه كابين براى او معين كرده باشيد ، نيم آنچه در كابين است به او بدهيد مگر آنكه خودشان آن را به بخشند ، يا آن‌كس كه گرهء عقد به دست اوست يعنى شوهر عفو كند و تمام كابين را به او بدهد كه اگر عفو كنيد به تقوى و پرهيزكارى نزديكتر است و نبايد نيكوكارى ميان خودتان را فراموش كنيد و بدانيد كه خداوند به آنچه شما مىكنيد بينا و دانا است .\r\n\r\n( تفسير ادبى و عرفانى )\r\n233 -  وَ الْوالِداتُ يُرْضِعْنَ أَوْلادَهُنَّ . .  تا آخر آيه . بزرگ است خداى يكتا و در بنده‌نوازى بىهمتا ، رحمتش از همهء رحمتها بالاتر ، مهرش نه چون مهرها ، بزرگترين رحمت ميان مردم رحمت مادران است و لكن رحمت خداوند بر بنده بيش از آنست و مهر او نه چون مهر ايشان است ، نه‌بينى كه مادران را سفارش مىكند كه فرزندان را دو سال تمام شير دهند و تنها به مهر مادر اكتفا نكنند و بدانيد كه خداوند به بنده مهربان‌تر است از مادر !\r\nلطيفه : روزى زنى كودكى در برداشت و نان مىپخت ، پيغمبر اكرم از آنجا بگذشت ، زن چون او را ديد پيش آمد گفت : اى رسول خدا ، بما از تو چنين رسيده كه خداوند بر بندگان خود مهربان‌تر است از مادر به فرزند خود ، حضرت فرمود : آرى چنين است ! زن گفت هيچ مادرى راضى نمىشود كه فرزندش را در تنور انداخته بسوزاند ، حضرت بگريست و فرمود : خداوند هم كسى را با آتش دوزخ نمىسوزاند مگر كسى كه شرك بياورد و معتقد به يكتائى او نباشد !\r\nروزى رسول خدا ياران را گفت : چه گوئيد به كسى كه در راه خدا كشته شده ؟ گفتند خدا و رسولش مىدانند - حضرت فرمود : آن كس در بهشت است - پرسيد : چه گوئيد دربارهء كسى كه بميرد و دو نفر عادل بگويند ما از او جز پاكى و پارسائى و نيكوكارى نديده‌ايم ؟ - گفتند خدا مىداند و بس ! حضرت فرمود : او نيز در بهشت است - پرسيد : چه گوئيد دربارهء كسى كه بميرد و دو نفر عادل بگويند ، از او نيكى و نيكوكارى نديديم ؟ گفتند اين‌چنين كس در آتش است - حضرت فرمود : گمان بد برديد ، بنده گناهكار است و خدا آمرزش‌كار ، بنده جفاكار است و خداوند وفادار ! از كجا كه در آتش سوزد ؟ !\r\nروز رستاخيز : چون روز رستاخيز رسد ، در پل صراط و ترازوگاه ، نامه‌اى از سوى حق رسد خطاب به بندهء خود كه اى بندهء من ! تو را رايگان بيافريدم ، صورت زيبات بنگاشتم ، قد و بالات بركشيدم ، كودك بودى و راه به پستان مادر نبردى ، منت راه نمودم ، از ميان خون شير بهر غذاى تو بيرون آوردم ! مادر و پدر بر تو مهربان كردم ، ايشان را به پرورش تو واداشتم ، و از آب و باد و آتش نگاه داشتم ، از كودكى به جوانى و از جوانى به پيرى رسانيدم ، تو را به فهم و فرهنگ بياراستم و به دانش و هنر بپيراستم ! من كه با تو اين همه نيكوئيها كردم تو براى ما چه كردى ؟ چه گناه‌ها كه نكردى ! چه نيكيها كه بجا نياوردى ! آيا هرگز در راه ما پولى به نيازمندى دادى ؟ يا سگى تشنه را از بهر ما آب دادى ؟ بندهء من كردى آنچه كردى و مرا شرم آيد كه با تو آن كنم كه سزاى آنى ! من با تو آن كنم كه من سزاوار و شايستهء آنم ! رو كه تو را آمرزيدم تا بدانى كه من منم و تو توئى ؟ آرى گدائى كه نزد پادشاهى رود به او نگويند چه آوردى ؟ به او گويند : چه مىخواهى ؟\r\nپير طريقت گفت : خدا چگونه نه‌بنوازد كه اكرم اكرمين است و چگونه نيامرزد كه ارحم راحمين است ! و چگونه عفو نكند كه در قرآن چند جا از عفو فرموده ! و در اين مورد هم به شوهر سفارش عفو دربارهء كابين زن طلاق گرفته\r\n\r\n","description":"","footnote":"","page_name":" 97 ","page_number":117},
  {"content":"\r\n\r\nفرموده است ، پس تقوى در عفو است و بهشت در تقوى ، بدايت تقوى آنست كه حق خود بر برادر شناسى و نهايت تقوى آنست كه حق وى بر خودشناسى و او را بر خود برترى دهى و هرچند از او جفا بينى ، از وى عذرخواهى و عفو كنى ! اين است مقام توحيد !\r\n\r\n[ آيات 244 - 238 
  ]\r\n\r\n( تفسير لفظى )\r\n238 -  حافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلَّهِ قانِتِينَ .  هنگام نمازها را گوشوان ( نگاهدار ) باشيد و نگاه داريد به‌ويژه بر نماز ميانين ( ظهر و عصر ) و خداى را به‌پاى ايستيد به فرمان‌بردارى و رستگارى .\r\n239 -  فَإِنْ خِفْتُمْ فَرِجالًا أَوْ رُكْباناً فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ .  اگر از دشمن در جنگ ترس داريد نماز را پياده يا سواره گزاريد و آن‌گاه كه ايمن شديد ، خداى را نماز گزاريد . و ياد كنيد آن‌گونه كه بشما آموخت آنچه را كه نمىدانستيد .\r\n240 -  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ وَ اللَّهُ عَزِيزٌ حَكِيمٌ .  كسانى از شما مىميرند و زنها مىگذارند ، وصيّت دربارهء زنهاشان نگاه داشتن آنها تا يك سال و بيرون نكردن است ، پس اگر از نزد شما بيرون رفتند بر شما تنگى نيست در آنچه به خود كرده‌اند از زناشوئى ، كه خداوند تواناى بىهمتا و دانا است .\r\n241 -  وَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقِينَ .  و براى زنان طلاق داده حقّى است از كابين نه آن‌قدر گران كه مرد را رنج آيد و نه آن‌قدر كوچك و ناچيز كه زن را از آن ننگ آيد ، اين حق خداوند است بر پرهيزكاران .\r\n242 -  كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَعْقِلُونَ .  اين‌چنين خداوند سخنان خويش را براى شما بيان مىكند تا شايد شما دريابيد .\r\n243 -  أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللَّهُ مُوتُوا ثُمَّ أَحْياهُمْ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ .  نشنيده‌ايد داستان كسانى كه از سراهاى خود بيرون رفتند و هزاران نفر بودند كه از ترس مرگ طاعون گريختند ! پس خداوند آنان را گفت : بميريد ( و مردند ) پس از آن آنها را زنده كرد ، كه خداوند نوازش‌كار و نيكوكار با مردم است و لكن بيشتر مردم سپاسگزارى ندارند .\r\n244 -  وَ قاتِلُوا فِي سَبِيلِ اللَّهِ وَ اعْلَمُوا أَنَّ اللَّهَ سَمِيعٌ عَلِيمٌ .  با دشمنان حق در راه خدا جنگ كنيد و بدانيد كه خداوند شنوا و دانا است .\r\n\r\n( تفسير ادبى و عرفانى )\r\n238 -  حافِظُوا عَلَى الصَّلَواتِ . .  تا آخر آيه . اشارت به اينكه چون بنده به نماز درآيد به هيبت درآيد ! و چون بيرون شود به تعظيم بيرون شود ، تا در نماز باشد به صفت ادب بود ، تن بر ظاهر خدمت داشته و دل در باطن حقيقت\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nوصلت بسته و سر با روح مناجات آرام گرفته !\r\nيكى از بزرگان طريقت مىگويد : اگر مرا مخيّر كنند كه در نماز شوم يا در بهشت ؟ من بهشت را بر نماز اختيار نكنم ! كه آن بهشت اگر چند ناز و نعمت است ، اين نماز را ولى نعمت است ، آن نزهتگاه آب و گل است و اين تماشاگاه جان و دل ، آن مرغ بريان است در روضهء رضوان ، و اين روح و ريحان است در بستان جانان :\r\n تماشا را يكى بخرام در بستان آن جانان * ببين در زير پاى خويش جان‌افشان آن جانان \r\nپيغمبر خاتم هيچ چيز را نور چشم نخواند جز نماز و فرمود روشنائى چشم من از ميان نواختها و نيكوئيها مشغول به او است و رازدارى با او .\r\n اينك دل من ، تو در ميانش بنگر * تا هست بجز تو ، هيچ مقصود دگر ؟ \r\nيكى از عارفان كه يگانه عصر خويش گفتندى ، هرگاه كسى پيش وى رفتى گفتى : من مردىام فارغ‌بال شغلى ندارم ، تنها شغل شاغل من و روشنائى ديدهء من آنست كه از مردان راه او كسى را يابم يا با كسى حديث وى گويم و با او دربارهء او ( در نماز ) گفتگو نمايم !\r\nخواجه انصارى فرمود : خدايا ، اى مهربان فريادرس ، عزيز آن‌كس كش با تو يك نفس ، بادا نفسى كه درو نياميزد كس ، نفسى كه آن را حجاب نايد از پس !\r\nلطيفه : محافظت نماز آنست كه تن در مقام خدمت راست دارد و دل در مقام حرمت نهد تا هم قيام ظاهر از روى صورت تمام بود و هم قيام باطن از روى صفت بجاى بود .\r\nركن اوّل نماز نيّت است يعنى قصد دل و آن با سه چيز درست آيد - با دست اشارت ، با زبان عبارت و در دل نيّت ، يعنى خدا را قصد كردم و دنيا را واپس نهادم ، پس اگر انديشهء دنيا نگذارد و دل با نماز نپردازد ، در همان ركن اول دروغ گفته است .\r\nحضرت حسن بن على ( ع ) چون به نماز مىايستاد مىگفت : بار خدايا ، من غريب مملكتم ، افتاده در چاه معصيتم ، غرق‌شدهء درياى محنتم ، درد دارم و دارو نمىدانم ، يا مىدانم و خوردن نمىتوانم ، نه روى آنكه نوميد شوم ، نه زهرهء آنكه فراتر آيم !\r\n گر در خور آن نيم كه رويت بينم * بارى به سر كوى تو قربانم كن \r\nگفته‌اند : اول كسى كه نماز بامداد بجا آورد آدم بود كه از تاريكى شب به روشنائى روز رسيده خدا را به اين نعمت سپاس گزارد ! - چون آدم شب نديده بود و از جفت خود دور شده بود ، ناگاه در تاريكى شب خود را غريب و رنجور ديد ، با خدا مناجات مىكرد و به زبان حال با خود گفت خدايا :\r\n ذكر تو مرا مونس و ياد است به شب * وز ذكر توأم هيچ نياسايد لب . \r\nچون صبح شد ، ندا آمد اى آدم دو ركعت نماز بخوان يك ركعت به شكرانه گذشتن شب هجرت و يكى دميدن صبح دولت و ديدن جفت خويش ! و به زبان حال گفت :\r\n وصل آمد و از بيم جدائى رستيم * با دلبر خود بكام دل بنشستيم \r\nو اول كسى كه نماز پيشين ( ظهر ) كرد ابراهيم خليل بود كه چون جان فرزند خود نثار كرد و خداوند قربانى او را پذيرفت و هنگام زوال رسيد ندا آمد چهار ركعت نماز بخوان ، يك ركعت شكر توفيق ، يكى ديگر شكر تصديق و سوم شكر ندا ، و چهارم شكر فدا .\r\n\r\n","description":"","footnote":"","page_name":" 99 ","page_number":119},
  {"content":"\r\n\r\nو اول كسى كه نماز پسين ( عصر ) گزارد يونس بود كه چون از نرسيدن عذاب به قوم خود ناشكرى كرده بود ، گرفتار خشم خدا شد و به زندان شكم ماهى رفت ! پس از عفو الهى و بخشش خدائى ، چون از شكم ماهى بيرون شد ، خود را از اين چهار تاريكى رها و رسته ديد : تاريكى لغزش ، تاريكى شب ، تاريكى آب ، تاريكى شكم ماهى ! و به شكرانهء رهائى از آن چهار تاريكى ، چهار ركعت نماز گزارد .\r\nو اول كسى كه نماز شام گزارد عيسى ( ع ) بود كه بىپدر به وجود آمد ، در شكم مادر تورات و انجيل خواند و در گهواره سخن گفت ! به شكرانهء اين سه نعمت ، سه ركعت نماز شكر بجا آورد ، به ركعت اول نفى خدائى از خود كرد و به ركعت دوم اثبات خدائى در دو كتاب آسمانى كرد ، و به ركعت سوم اقرار به يگانگى خدا كرد !\r\nو اول كسى كه نماز شام خواند موسى بود كه نواختهء خالق بىعيب و مخصوص تحفهء غيب ، و مزدور شعيب بود ! چون مدت چوپانى سرآمد انديشهء وطن كرد ، شب فرا رسيد ، باد تند وزيد ، باران گرفت و برق جهيد ، گرگ در گلّه افتاد ، و عيالش را درد زه خاست ، سرگردان در آن وادى بىپايان ، بىسروسامان به زبان حال مىگفت :\r\n به هر كوئى مرا تا كى دوانى * ز هر زهرى مرا تا كى چشانى ! \r\nآرى ، بىرنج كسى گنج نديد ، بىاندوه كسى به دولت نرسيد . آنگاه بجانب طور شعاع نور ديد و نداى خداوند غفور شنيد ، كه موسى را چهار غم بود ، غم عيال و فرزند و برادر و دشمن ، ندا آمد اى موسى غم مخور و اندوه مبر كه رهانندهء از غم و برندهء اندوه منم . موسى برخاست و چهار ركعت نماز به شكرانهء چهار نعمت گزارد كه هر بندهء مؤمن اين چهار ركعت نماز گزارد ، به شرط صدق و صفا و وفا و اخلاص ، عيال و فرزند و برادر او را كفايت كند و بر دشمن پيروز شود و از غم و اندوه برهد چنان كه هر چهار نعمت را خداوند به موسى داد « 1 » .\r\n\r\n\r\n","description":"","footnote":"\r\n( 1 ) خواب بيدار باش ! روز چهارشنبه 21 شعبان 85 برابر 24 آذر 44 - كه تفسير آيهء  حافِظُوا عَلَى الصَّلَواتِ  - از سورهء بقره آيهء 238 - از روى تفسير كشف الاسرار خلاصه مىكردم راجع به انتساب نماز بامداد به حضرت آدم و نماز ظهر ( پيشين ) به حضرت ابراهيم و نماز عصر ( پسين ) به حضرت يونس و نماز شام به حضرت عيسى و نماز عشا به حضرت موسى كه مىنويسند همهء آنها به شكرانهء شمارهء بلائى كه از آنها دفع شده يا نعمتى كه به آنها رسيده ركعات نمازهاى مذكور را انجام دادند ! در انديشه فرورفتم !\r\nحقيقت اين است كه من در اين انتساب و تحقيق دوچار شك و ترديد شدم زيرا پنج نماز مسلمانها و 17 ركعت آن را در تفسير معراج خوانده بودم كه خداوند بر امّت محمد واجب كرد و پيش از آن به اين كيفيت نمازى مقرر نبوده تا پنج پيغمبر هر يكى يك نماز را بجا آورده باشد !\r\nشب همان روز ( پنجشنبه 22 ) دمادم سحر و اذان صبح خواب ديدم با يك نفر رفيق بزرگوار كه شناسائى او در نظرم نمانده ، راهى را بسوى بيابان مىپيموديم بىآنكه بنده مقصد را بدانم !\r\nهمين قدر مىدانم كه روز روشن و هوا كمى سرد و با كمال راحتى و لذت و با كمى شتاب در شعاع آفتاب راه مىرفتيم تا نزديك تپهء بزرگى رسيديم كه آفتاب غروب كرد و رفيق راه مرا تنها گذاشت و رفت ! همين‌كه من گوشه‌اى از تپه را دور زدم هوا تاريك و سرد شد ! وحشت وجود مرا احاطه كرد ! خواستم از همان راه كه آمدم برگردم افسوس راه بواسطهء تاريكى گم كردم ، همان‌دم متوجه شدم كه چشم بىعينك من راه را از چاه نمىشناسد و من عينك را فراموش كرده بودم .\r\nدر حال سرگردانى و وحشت و نگرانى كه برمىگشتم ، خود را كوركورانه به‌پاى تپه رسانيدم كه راه به كلى گم و ناپيدا بود ! ليكن در تمام طول راه برگشتن ، همواره مىديدم كه طرف راست من روشنائى از محلى نمايان است و من پيش خود خيال مىكردم اگر راه به جائى نبردم رو به آن روشنائى روم ليكن مثل آنكه راه آن هموار نبود و پست و بلندى داشت با آنكه چند صد قدم بيش نبود !\r\n","page_name":" 100 ","page_number":120},
  {"content":"\r\n\r\n\r\n[ آيه 245 
  ]\r\n\r\n( تفسير لفظى )\r\n245 -  مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً وَ اللَّهُ يَقْبِضُ وَ يَبْصُطُ وَ إِلَيْهِ تُرْجَعُونَ .  كيست كه خدا را وامى دهد وامى نيكو پس آن را چند برابر كند ؟ و خداوند روزى را تنگ مىكند و مىگشايد و فراخ مىكند و همگى بسوى او برگردانده مىشويد .\r\n246 -  أَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا قالُوا وَ ما لَنا أَلَّا نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ وَ اللَّهُ عَلِيمٌ بِالظَّالِمِينَ .  آيا آگاه نشدى از گروهى از فرزندان يعقوب بعد از موسى هنگامى كه به پيغمبر خود گفتند : براى ما پادشاهى برانگيز از ميان ما تا در راه خدا جنگ كنيم ! گفت : آيا شما هيچ برآنيد و تصور نمىكنيد كه اگر بر شما جنگ نويسند ، باز نشينيد و جنگ نكنيد ؟ گفتند : چه رسد ما را كه جنگ نكنيم درحالىكه ما را از خانه بيرون و از فرزندانمان دور كرده‌اند ! پس همين‌كه جنگ بر آنها نوشته شد ، پشت به فرمان كردند و برگشتند جز شمارهء كمى از آنها و خداوند به ستمكاران دانا است !\r\n247 -  وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ \r\n\r\n\r\n","description":"","footnote":"\r\nخلاصه ، در پاى تپه از شدت ترس و وحشت و نااميدى و خستگى روى زمين دراز كشيدم و گفتم همين جا مىخوابم تا بميرم و به زمين فروروم ، خواب رفته و نرفته بيدار شدم خود را در اطاقى ديدم مجلل و روشن كه جماعت زياد غريب و خودى در آنجا جمعند و من هنوز به حال درازكش هستم ناگهان شخصى كه گويا همان رفيق نيم‌راه بود كه گوئى ميزبان آن جماعت بود مرا ديد و پوزخندى زد و احوال پرسيد ، گفتم چون عينك نداشتم شب در بيابان تاريك راه را گم كردم و در پاى تپه به قصد مردن دراز كشيدم ، اكنون مىبينم كه چگونه باهم در اين اطاق هستيم ؟ و آنگاه بلند شدم و در همان حال از خواب بيدار گشتم - و او در ضمن احوال‌پرسى مثل آنكه مرا اميدوارى داد و دلجوئى كرد !\r\nچون بنده مطالعاتى در تعبير خواب دارم پيش خود چند تعبير كردم : - 1 - رفيق نيم‌راه بواسطهء ترديد در قصهء نمازها كه من داشتم و شايد در ضمن راه به او حكايت كرده باشم رنجيده و از من جدا شده تا من متنبه گردم !\r\n2 - تاريكى و سرما و سرگردانى هم اثر همان شك و ترديد و دودلى من بوده كه آنها را در برابر من پديدار كرده !\r\n3 - نداشتن عينك هم رمز كمبود يا نبودن ديدهء بصيرت حقيقى در فهم تفسير قرآن كشف الاسرار بوده كه روى چشم من نبوده و من دوچار تاريكى شده‌ام ! و كور خوانده بودم !\r\n4 - تاريكى و وحشت و تسليم به مرگ شدن هم كه بواسطهء ترديد و شك بوده مرا به ناچار تسليم به زمين و مرگ يعنى صبر و بردبارى و تحمل كرده !\r\n5 - روشنائى سمت راست هم همان كتاب كشف الاسرار است كه در دست رس من و مورد اميد من و تكيه‌گاه ايمان و پناه من به خداوند است !\r\n6 - بيدار شدن در آن آفاق روشن در ميان جماعت و آرام شدن خيال من و ديدن رفيق نيم‌راه دليل بر رهائى از اين شك و ترديد و غم و اندوه است و روزنهء اميد به هدايت و توفيق است !\r\nباوجود اين براى اطمينان خاطر ، بامدادان بعد از نماز به كلام خداوند براى تعبير آن خواب تفال زدم بالاى صفحه سورهء أ لم نشرح لك صدرك با بسم اللّه الرحمن الرحيم بود ! هزار شكر خدا كردم و متنبه شدم ! !\r\n","page_name":" 101 ","page_number":121},
  {"content":"\r\n\r\n وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ .  پيغمبر آنها ( شموئيل ) به آنان گفت خداوند طالوت را بر شما پادشاه قرار داده ، گفتند : او چگونه پادشاه ما باشد درصورتىكه ما از او سزاوارتريم كه او نه از سبط پيغمبر است و نه از سبط پادشاه و نه آنكه مال زياد دارد ! - چون طالوت از نواده‌هاى بنى يامين بود كه آب‌فروش بود و به همين نظر او را ( ايّاب ) گفتند و در سبط او نه پيغمبرى بود نه پادشاهى . چون پيغمبرى در سبط لاوى بود كه به موسى رسيد و پادشاهى در سبط يهودا بود كه به داود رسيد ، پيغمبر گفت خداوند طالوت را بر شما برگزيده و او را فزونى در دانش و در جسم و قد و بالا داده و خداوند به هر كس كه بخواهد ملك خود را مىدهد و او فراخ توانا و دانا است .\r\n\r\n( تفسير ادبى و عرفانى )\r\n245 -  مَنْ ذَا الَّذِي يُقْرِضُ اللَّهَ قَرْضاً حَسَناً . .  تا آخر آيه . خداوند در اين آيت بندگان را مىنوازد ، هم توانگران را و هم درويشان را ، توانگران را مىنوازد كه از آنها وام مىخواهد و وام از دوستان خواهند ، و درويشان را مىنوازد كه وام را از بهر ايشان مىخواهد و تا عزيزى نباشد براى او درخواست وام نكنند ، و گاه ضرورت باشد كه وام از غير دوستان خواهند ، چنان كه مصطفى درع خود را نزد يهودى گرو گذاشت و وام گرفت !\r\nلطيفه - يا - كرامت : روزى على مرتضى ( ع ) در خانه شد ، ديد حسن و حسين پيش فاطمهء زهرا گريه مىكنند ، پرسيد روشنائى چشمان من و ميوهء دل و سر و جان من چرا مىگريند ؟ فاطمه گفت : اين‌ها گرسنه‌اند و يك روز گذشته كه هيچ نخورده‌اند ! على پرسيد اين ديگ بر سر آتش چيست ؟ گفت : در ديگ تنها آب است كه براى دل خوشى فرزندان بر سر آتش نهاده‌ام ! على دلتنگ شد عبائى داشت به بازار برد و بفروخت و با شش درم بهاى آن خوراكى خريد و بسوى خانه باز مىگشت كه سائلى مىگفت : آيا كسى در راه خدا وام مىدهد كه چند برابر گردد ؟ على همه آن خوراكى به او داد و چون به خانه بازگشت فاطمه پرسيد آيا توفيق يافتى و چيزى آماده كردى ؟ گفت آرى ليكن همهء آن را به بىنوائى دادم فاطمه گفت : چه خوب كردى ، تو هميشه توفيق به كار خير مىيابى ! - على برگشت كه براى نماز به مسجد شود در راه كسى را ديد كه گفت يا على اين شتر را من فروشم ، على گفت : نتوانم خريد كه بهاى آن ندارم ، آن كس گفت : به تو فروختم تا هروقت كه غنيمتى يا عطائى از بيت المال به تو رسد به من بازدهى ! على آن شتر را به 60 درم خريد و فرا پيش كرد كه ناگهان كس ديگر رسيد و گفت يا على اين شتر را به من به فروش ، على گفت فروختم ، به چند مىخواهى ؟ گفت 120 درم مىخرم على راضى شد و پول را گرفت نيمى از آن به برگشت وام داد و نيم ديگر را به كار خود برد كه محمّد ( ص ) رسيد و قصّه را از على شنيد و فرمود : فروشنده جبرئيل و خريدار ميكائيل بوده و اين آن وامى بود كه به آن سائل دادى !\r\n وَ اللَّهُ يَقْبِضُ وَ يَبْصُطُ . .  تا آخر آيه . . قبض و بسط در دست خدا است ، كار او دارد و حكم او راست ، يكى را دل از شناخت خود دربند گيرد ، يكى را در انس بر او گشايد ، يكى در تنگناى ترس سرگردان ، و يكى در ميدان اميد شادان ، يكى از قهر قبض وى هراسان ، يكى بر بسط مهر او نازان !\r\nپير طريقت گفت : خدايا گهى به خود نگرم ، گويم از من زارتر كيست ؟ گهى به تو نگرم گويم از من بزرگوارتر كيست ؟\r\n گاهى كه به طينت خود افتد نظرم * گويم كه من از هرچه به عالم بترم ! \r\n چون از صفت خويشتن اندر گذرم * از عرش همى به خويشتن درنگرم ! \r\n\r\n","description":"","footnote":"","page_name":" 102 ","page_number":122},
  {"content":"\r\n\r\n\r\n[ آيات 252 - 248 
  ]\r\n\r\n( تفسير لفظى )\r\n248 -  وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ .  پيغمبرشان گفت : همانا نشانهء پادشاهى او اين است كه تابوت بشما آيد كه در آن آرامشى است از طرف خداوند و باقىماندهء آل موسى و آل هارون است كه فرشتگان آن را بردارند و اين براى شما نشانه‌ايست كه پادشاهى طالوت از جانب خدا است ! اگر شما ايمان داريد دانيد كه چنين است .\r\n249 -  فَلَمَّا فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي إِلَّا مَنِ اغْتَرَفَ غُرْفَةً بِيَدِهِ فَشَرِبُوا مِنْهُ إِلَّا قَلِيلًا مِنْهُمْ فَلَمَّا جاوَزَهُ هُوَ وَ الَّذِينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ قالَ الَّذِينَ يَظُنُّونَ أَنَّهُمْ مُلاقُوا اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ . \r\nپس چون طالوت با سپاه خود از شهر به هامان آمدند گفت : خداوند شما را به جوى آب آزمايش مىكند پس هركس از شما از آن جوى آشاميد از من نيست . و هركس ( جز جرعه‌اى ) از آن ننوشد از من است ، پس جز شمار كمى ، باقى همه از آن آب نوشيدند و چون از آن جوى با كسانى كه ايمان آورده بودند بگذشتند ، گفتند ما را توان جنگ با جالوت و سپاه او نيست ! آنان كه به روز رستاخيز و ديدار خداوند ايمان داشتند گفتند چه بسا سپاه اندك كه سپاه بسيار را شكست داده و بر آنها پيروز شده است ! و خدا با صبر دارندگان است .\r\n250 -  وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ .  و چون با جالوت و سپاه او روبرو شدند گفتند خداوندا شكيبائى بر ما فروريز و گامهاى ما را پيش دشمن استوار گردان و ما را بر گروه كافران يارى ده !\r\n251 -  فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ .  پس خداوند سپاه جالوت را بشكست و داود جالوت را كشت و خداوند او را پادشاهى داد و حكمت آموخت و اگرنه بود بازداشت خدا مردمان را گروهى به گروه ، هرآينه فساد و تباهى روى زمين فرا مىگرفت و لكن خداوند بر جهانيان با فضل و عنايت است .\r\n252 -  تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ .  اين است آيات خداوند و سخنان او كه به حق بر تو مىخوانيم و تو از فرستادگان حق به همهء مردم هستى !\r\n\r\n( تفسير ادبى و عرفانى )\r\n248 -  وَ قالَ لَهُمْ نَبِيُّهُمْ . .  تا آخر آيه . هركس بر بساط دولت دين ، از جام معرفت شربتى يافت ، ساقى آن شربت سكينه و آرامش خاطر بود و سكينهء آن قوم تابوتى بود كه از آدم و نوح و ابراهيم و اسماعيل و اسحاق و يعقوب به موسى و هارون و از آنها به شموئيل رسيد و در آن تابوت عصاى موسى و عمّامهء هارون بود كه خداوند به سبب آن آنها را\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nاز چنگال دشمن رها و از مكمن غيب براى آنها فرستاد كه باعث دلگرمى و پيروزى آنان گرديد !\r\nلطيفه : نوشته‌اند كه اين تابوت ( صندوق عهد ) از چوب شمشاد زراندود شده به اندازهء سه گز در دو گز ! كه در آغاز نزد آدم بوده پس از آن به شيث و ابراهيم رسيده و از او به اسماعيل و اسحاق و از او به يعقوب و از او به موسى رسيد كه در حين رحلت عصاى خود را در آن نهاد و به يوشع بن نون سپرد تا آخر بدست داود رسيد !\r\nشبلى گفت : از آنجا كه حقايق سرّ است ، پرده‌ها گشودند و حجابها برداشتند تا بسى كارهاى غيبى بر ما كشف شد ، دوزخ را ديدم بسان اژدهائى غرّنده و شيرى درّنده كه به خلق مىيازيد و آنان را به دم در خود مىكشيد ، مرا ديد از من نصيب خواست ، من هرچه اعضا و جوارح داشتم به او دادم و باك نداشتم از سوختن آنكه بواسطهء سوز باطن خودم پرواى سوز ظاهرم نبود !\r\nپير طريقت فرمود : همهء آتشها تن سوزد و آتش دوستى جان ، و با آتش جان سوز شكيبائى نتوان !\r\n گر بسوزد گو بسوز و گر نوازد گو نواز * عاشق آن به ، كو ميان آب و آتش در بود \r\nشبلى گفت : چون نهاد و كالبد را به آتش دادم نوبت به دل رسيد ! از من دل خواست گفتم دربازم و باك ندارم ، ندا آمد ، اى شبلى دل را يله كن كه دل نه از آن تو است و در تصرّف تو ! دل در قبضهء تصرّف ما است ! اى شبلى اگر ناچار دل ، بايد سوخت دريغ باشد كه به اين آتش صورت بسوزى ، پس بارى به آتش عشق بسوز !\r\n دل را تو به ناز عاشقى بريان كن * وانگاه نظر ز دل بسوى جان كن \r\n گر زانكه به راه پيشت آيد معشوق * اين جمله به پيش پاى او قربان كن ! \r\n\r\n[ آيات 254 - 253 
  ]\r\n\r\n( تفسير لفظى )\r\nجزو سوم : 253 -  تِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ وَ لَوْ شاءَ اللَّهُ مَا اقْتَتَلُوا وَ لكِنَّ اللَّهَ يَفْعَلُ ما يُرِيدُ .  آن پيغمبران و فرستادگان بعضى را بر بعضى ديگر برترى داديم ! از آنها كسى است كه خدا با او سخن گفت ، و بعضى را به درجه‌هاى بالاتر رسانيد و عيسى پسر مريم را روشنىها و معجزه‌ها داديم و او را به روح پاك نيرو داديم ، و اگر خداى خواستى ايشان پس از آن باهم اختلاف و جنگ و كشتار نداشتند ، با آنكه نشانه‌ها و معجزه‌هاى درست به ايشان آمد ! و لكن مختلف شدند ! برخى از ايشان گرويدند و گروهى ديگر كافر شدند و اگر خداوند مىخواست اختلاف و قتال نمىكردند و لكن خداوند آن كند كه خواهد ( و مصلحت داند ) .\r\n254 -  يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ .  اى كسانى كه ايمان آورده‌ايد ، از آنچه ما به شما روزى داديم انفاق كنيد پيش از آنكه روزى آيد كه نه خريدوفروش و نه دوستى و نه خواهش و نه سفارش ، سودى نداشته باشد و ( بدانيد كه ) ستمكاران همان كافرانند .\r\n\r\n","description":"","footnote":"","page_name":" 104 ","page_number":124},
  {"content":"\r\n\r\n\r\n( تفسير ادبى و عرفانى )\r\n253 -  تِلْكَ الرُّسُلُ فَضَّلْنا بَعْضَهُمْ عَلى بَعْضٍ . .  تا آخر آيه . خداوند مىفرمايد ما پيغام‌بران را بر يكدگر فضل و فزونى داديم ، كه همهء آنها برتر از همهء آدميانند و مرسلان ، مهينان از ديگر انبياءاند ، و اولوالعزمان برتر از ديگر رسولانند ، بعلاوه هريك را به صفتى خاص متصف نموديم ، چنان كه آدم را به كرامت در خلقت ، نوح را در اجابت دعوت ، ابراهيم را در خلّت و دوستى . داود را به فرستادن زبور ، سليمان را به سخن گفتن با مرغان ، موسى را به مناجات و مكالمه كردن ، عيسى را از مادر بىپدر آفريدن و زنده در آسمان نگاه داشتن ؟ محمّد را به قرآن و معراج خاص گردانيدن !\r\n وَ لَوْ شاءَ اللَّهُ مَا اقْتَتَلُوا . .  تا آخر آيه . يعنى اگر خداى خواستى كه مؤمنان با كافران جنگ نكنند هرگز به عقوبت كفرشان با آنان قتال نمىكردند ! و اين آيت ردّ بر قدريان است كه خواست حق را تابع خواست خلق مىدانند ! خداوند در آيه ، اضافت مشيّت را بطور كلّى با خود كرد و نفى محاربه با كافران را به نخواستن خود حوالت فرمود « 1 » !\r\nعقيدهء قدريها يعنى اختياريها : معتزلان و قدريها معتقدند كه اطاعت و معصيت خدا هر دو در مشيّت خلق است به اين جهت قدرى نمىگويد : لا حول و لا قوّة الّا باللّه - درصورتىكه ايمان به قدر اين است كه خداوند در ازل هرچه بودنى است از افعال و اقوال بندگان از خير و شرّ ، ايمان و كفر ، اطاعت و معصيت ، همه را تقدير فرمود و در لوح محفوظ ثبت شده ، در حقيقت عمل بنده كسب خود او است ولى آفريدهء خدا است يعنى خدا آفريدگار و بندهء مكتسب است و ميان قضا و حكم فرقى نيست و قضا و قدر بمعنى علم نيست چنان كه قدريان و معتزليان عقيده دارند ! نه قدرى را رسد كه گويد هرچه خواهم كنم ، نه جبرى را رسد كه گويد بنده را اختيارى نيست ، عقيدهء مسلمانانى كه از گروه معتزلى و اشعرى دور و از جبرى محض يا قدرى محض بودن بركنارند ، اين است كه بندگان را اختيار كامل است و اين اختيار به مشيّت و خواست خداوند است تا خدا نخواهد بنده نتواند خواست و نتواند كرد « 2 » .\r\nلطيفه : گويند مرد قدرى ، گبرى را گفت كه مسلمان شو ، گبر گفت تا خدا چه خواهد ! قدرى گفت : خدا مىخواهد ولى شيطان نمىگذارد ، گبر جواب داد : شگفتا اين عجب كارى است كه خواست شيطان برخواست خداوند غلبه دارد !\r\n وَ رَفَعَ بَعْضَهُمْ دَرَجاتٍ . .  تا آخر آيه . پيغمبران همه نواختگانند ، خاصّه مرسلان كه برگزيدگانند و ليكن نه چون پيغمبر ما محمّد عربى و مصطفى هاشمى كه سيّد همه آنها است :\r\nچنان كه آدم را گفتند : رو شراب انس در جام قدس نوش كن ، به سراى سعادت نظرى كن ، به سراى شقاوت گذرى كن ، به بستان فضل درنگر ، فرزندان را خبر ده ، كه ايشان امّت كسى هستند كه فرزند نجيب آدم است !\r\n\r\n\r\n","description":"","footnote":"\r\n( 1 ) مفسران راجع به مشيت و قدر نوشته‌اند : خداوند در ازل آنچه از خوبى و بدى و گفتار و كردار و ثواب و گناه بندگان بود آفريد و در لوح محفوظ مقدر كرد ، ولى كردار بنده ، كار و كسب خود او است كه خداوند آفريده و اختيار عمل با خود بنده و به مشيت الهى است ، تا خدا نخواهد بنده نتواند خواست و نتواند كرد و اين همان امر ميان دو امر است كه حضرت صادق ( ع ) فرموده است .\r\n( 2 ) راجع به جبر و يا تفويض در كتاب ( چهارراه خداشناسى ) تأليف نگارنده هر دو عقيده با دليل عقلى و نقلى رد شده و عقيده ( امر ميان دو امر ) ثابت شده است .\r\n","page_name":" 105 ","page_number":125},
  {"content":"\r\n\r\nادريس را گفتند : رو ، بر اين معراج روحانى ، بر اين گلشن بلند برشو ، نيك تأمل كن ، دور هر فلكى و سير هر اخترى را بسان مرد ستاره‌شناس نيك بنگر ، تا روزگار سعادت كى رسد ؟ كه سراپردهء شرع مطهّر بزنند و رشتهء آن را از قاف تا قاف بكشند !\r\nابراهيم خليل را امر آمد كه به سان كدخدا باش ، در زمين حجاز و خطهء حرم را نشان بركش . بعد از آن موسى را امر آمد كه به سان سپهسالار ، عصا بلند كن و با آن مرد طاغى جنگ كن تا در صف درويشان امّت محمّد در آيند و سر به سجده نهند . سپس عيسى را خطاب آمد كه در آسمان چهارم مىباش كه در آخر عهد كه دشمن دولت محمّد بيرون آيد ، از مركز چهارم گام بر صخرهء بيت المقدس نه و آن دشمن را هلاك كن !\r\nپس آدم به سان مژده‌دهنده ، ادريس به سان منجّم ، ابراهيم به سان كدخدا ، موسى به سان سپهسالار ، عيسى به سان مبشّر و حاجب ، همه جهان را بهر محمّد آراسته و شرع او همهء شرعها را نسخ كرده كه كار همه كار او ، شرع همه شرع او ، عزّت همه عزّت او است ، كه اگر جمال و عزّت او نبودى ، پرگار قدرت بر دايرهء وجود نگشتى !\r\n گرنه سبب تو بودى ، اى درّ خوشاب * آدم نزدى دمى ، درين كوى خراب \r\n هجران تو گر زمانه ديدى در خواب * گشتى دل و جان اين جهان آتش و آب ! \r\n\r\n[ آيات 256 - 255 
  ]\r\n\r\n( تفسير لفظى )\r\n255 -  اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ وَسِعَ كُرْسِيُّهُ السَّماواتِ وَ الْأَرْضَ وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ .  خدائى كه نيست خدائى جز او ، زنده و پاينده است ، او را نه نيم‌خواب گيرد و نه خواب ، هرچه در آسمان و زمين است او راست ، كيست كه نزد او شفاعت كند جز به اذن خود او ؟ دانا است به آنچه بوده و خواهد بود ، مردم به چيزى از دانش خدا نرسند جز آنكه او بخواهد ، كرسى او آسمانها و زمين را فرا گرفته و نگاهداشت آسمانها و زمين بر او گران نيست و او برتر و مهتر است .\r\n256 -  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَا انْفِصامَ لَها وَ اللَّهُ سَمِيعٌ عَلِيمٌ .  اكراه و اجبارى در دين داشتن و ايمان آوردن نيست ، راه راست از كژراهى ( بواسطهء پيغام رسول ) نموده شده پس هركس به معبودى جز خداى يكتا كافر شود و به خداى يگانه ايمان آورد ، دست در گوشهء استوارى زده كه آن را شكستن نيست و خداوند شنوا و دانا بهر چيز است .\r\n\r\n( تفسير ادبى و عرفانى )\r\n255 -  اللَّهُ لا إِلهَ إِلَّا هُوَ . .  تا آخر آيه « 1 » . خدائى كه الهيّت ويژهء او است ، ربوبيّت كرم او است ،\r\n\r\n\r\n","description":"","footnote":"\r\n( 1 ) نوشته‌اند : روزى كسى در راهى بسته‌اى يافت كه در آن چيزهاى گران‌بها بود و آية الكرسى هم پيوست آن بود ، آن كس بسته را به صاحبش رد كرد ! او را گفتند چرا اين همه مال از دست دادى ؟ گفت : صاحب مال عقيده داشته كه اين آيت مال او را از دزد نگاه مىدارد و من دزد مال هستم نه دزد دين ! اگر آن را پس نمىدادم در عقيدهء صاحبان آن خللى راجع به دين روى مىداد ! آن وقت من دزد دين هم بودم !\r\n","page_name":" 106 ","page_number":126},
  {"content":"\r\n\r\nاحديّت صفت او است ، صمديّت سمت او است ، نبوّتش احدى است ، وجودش صمدى ، بقائش ازلى و صفاتش سرمدى است ، اللّه نام خاص او است و بهاء او ابدى ، جمال او قيّومى ، جلال او دائمى ، خود كردگار ، جهان را آفريدگار ، خلق را نگهدار ، گناه را آمرزگار ، دل عارف را يادگار .\r\n بر ياد تو بىتو روزگارى دارم * در ديده ز صورتت نگارى دارم \r\nاللّه يعنى خدائى كه يادگار دل دوستان ، شاهد جان عارفان ، سور راز والهان ، شفاء درد بيماران ، چراغ سينهء موحّدان ، نور دل آشنايان و مرهم درد سوختگان است .\r\n اندر دل من عشق تو چون نور يقين است * بر ديدهء من نام تو چون نقش نگين است \r\n در طبع من و همت من تا به قيامت * مهر تو چو جان است و وفاى تو چو دين است \r\nجنيد گفت : هركس به زبان ياد خدا دارد و بنام او نازد ، آنگاه دل خويش را با مهر ديگرى پردازد ، تازيانهء عتاب سياست در قيامت به دو رسد ! شگفتا كسى كه او را يافت ديگرى چه جويد ؟ و آنكه او را شناخت به ديگرى چون پردازد ؟\r\n چشمى كه تو را ديد ، شد از درد معافى * جانى كه تو را يافت شد از مرگ مسلّم \r\nپير طريقت گفت : اى سزاى كرم ، اى نوازندهء عالم ، نه با وصل تو اندوه است و نه با ياد تو غم .\r\n لا إِلهَ إِلَّا هُوَ .  خدائى كه نيست معبود بسزا جز او ، دستگير خستگان نيست جز توقيع جمال و لطف او ، نوازندهء يتيمان نيست جز منشور كرم او . بار خدائى كه دلهاى دوستان بستهء بند وفاء او ، جانهاى مشتاقان در آرزوى لقاء او ، ارواح عاشقان مست از جام ولاء او ، آرامى خستگان از نام و نشان او ، سرور عارفان از ذكر و پيغام او .\r\n الْحَيُّ الْقَيُّومُ . .  تا آخر آيه . خداوند زندهء پاينده ، دارندهء نوازنده ، بخشندهء پوشنده .\r\nشبلى را گفتند طعام و شرابت از كجا است ؟ گفت ياد خدا طعام من ، و ثناء خدا لباس من ، و شرم از خدا شراب من ، نفس من فداى دل من ، دل من فداى روح من ، روح من فداى خداى من .\r\n مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ .  آن كيست كه پندارد بىخواست او كارى سازد ، بىدانش او نفسى برآرد ؟ و بىاو به او رسد « 1 » ؟\r\nپير طريقت گفت : خدايا ، پسنديدگان تو را به تو جستند و بپيوستند ، ناپسنديدگان تو را به خود جستند و بگسستند ! نه او كه پيوست به شكر رسيد ، نه او كه گسست به عذر رسيد . اى برساننده در خود و رسانندهء به خود ، برسانم كه كس نرسيد به خود !\r\n يَعْلَمُ ما بَيْنَ أَيْدِيهِمْ وَ ما خَلْفَهُمْ .  هرچه در آسمان و زمين است ، حركت و سكون ايشان و انديشهء خاطرشان خدا مىداند ، روش و جنبش از قدرت او در مىآيد و با حكم او مىگردد ، پس او را خدائى شايد كه نه واماند ، نه درماند ، نه فروماند ، پوشيده‌ها داند و رازها را پوشد .\r\n وَ لا يُحِيطُونَ بِشَيْءٍ مِنْ عِلْمِهِ . .  تا آخر آيه . اشارت به جهت و مكان است ، كرسى نه علم است\r\n\r\n\r\n","description":"","footnote":"\r\n( 1 ) نوشته‌اند : روزى پيغمبر در خانه نشسته بود كه حسن و حسين ( ع ) بيامدند و يكى بر زانوى راست و ديگرى بر زانوى چپ خود نشانيد و آنها را پىدرپى بوسيد ! جبرئيل آمد و گفت : اى محمد ، خداوند سلام مىرساند و مىگويد مقدر اين دو فرزند ، شهادت يكى است با زهر و ديگرى با شمشير ! اگر خواهى كه آنها را از اين شهادت بر كنار كنم ، تو از شفاعت امّت دور خواهى شد ؟ و اگر شفاعت امت خواهى تسليم شهادت آنها باش ، حضرت شهادت آنها را پذيرفت !\r\n","page_name":" 107 ","page_number":127},
  {"content":"\r\n\r\nكه آن راه بيراهان است ، تأويل نادانان است ، كرسى قدمگاه است ، خدا از همه برتر به علم خود ، از همه نشانها برتر به قدر خود ، از همه اندازه‌ها برتر به عزّ خود ، آفرينش آسمان و زمين خود كرد و از خود نشان داد ، آن هم به ارادهء خود نه به نياز و حاجت خود ! كه خدا هر كار كند بخواست خود كند ، نه به حاجت خود به كس ! كه او را به كس حاجتى نيست ، خداوندا دلهاى ما را از گمراهى نگاه‌دار و از شور و حيرت رسته دار !\r\n\r\n[ آيات 259 - 257 
  ]\r\n\r\n( تفسير لفظى )\r\n257 -  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ .  خدا يار مؤمنان است كه آنها را از تاريكىها به روشنائى مىآورد و آنان كه كافر شدند ياران آنها بتها هستند كه خداوند آنها را از روشنائى به تاريكيها مىبرد و ايشان آتشيانند .\r\n258 -  أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذِي كَفَرَ وَ اللَّهُ لا يَهْدِي الْقَوْمَ الظَّالِمِينَ .  نه‌بينى آن مرد كه با ابراهيم كه او را خداوند پادشاهى داده ، حجّت آورد وقتى كه ابراهيم به او گفت : خداى من زنده مىكند و مىميراند ، آن جبّار هم گفت من هم مرده زنده مىكنم و مىميرانم . ابراهيم گفت خداوند هر روز آفتاب را از سمت خاور مىآورد ، تو آن را از سمت باختر بياور ! آن كافر در جواب درماند و بىسامان گشت و خداوند گروه ستمكاران را هدايت نمىكند .\r\n259 -  أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ .  يا مانند مرد ديگرى ( عزير پيغمبر ) كه به شهرى گذشت كه جملگى فروريخته و ديوارها افتاده ! پيش خود گفت خداوند چگونه اين شهر و مردمش را با اين نابودى و تباهى دوباره زنده مىكند ؟ ! پس خداوند او را صد سال ميرانيد و از آن پس او را زنده كرد و پرسيد چند مدت درنگ كردى ؟ گفت يك روز يا پاره‌اى از روز ! جبرئيل او را گفت نه ، - بلكه صد سال درنگ كردى ! نگاه به طعام و شراب خود كن ! كه در اين مدت نگنديده و فاسد نشده ! و به خر خويش نگر ! و ما تو را براى مردمان مايهء شگفتى قرار مىدهيم ، نگاه به استخوانهاى خر كن چگونه آن را زنده مىكنيم و آن را گوشت مىپوشانيم ! پس چون عزير پيغمبر حال را بدان منوال بديد و حقيقت بر او هويدا گشت گفت : مىدانم كه خداوند بر هر چيزى توانا است .\r\n\r\n( تفسير ادبى و عرفانى )\r\n257 -  اللَّهُ وَلِيُّ الَّذِينَ آمَنُوا . .  تا آخر آيه . مىگويد : خداوند يارىدهندهء مؤمنان ، كار سازندهء آنان و دوست راهنما و دل‌گشاى ايشان است .\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nدر خبر ، از رسول خدا نقل شده كه فرمود : اگر كسى خانهء كعبه را آتش زند و خراب كند گناهش آن قدر نباشد كه به دوستى از دوستان خدا اهانت كند و خوارى روا دارد ! كسى پرسيد دوستان خدا كيانند ؟ فرمود : مؤمنان همه دوستان خدايند كه آنان را از تاريكى به روشنائى آورده و چنان كه خداوند فرموده كه من مولاى مؤمنان هستم و كافران مولى ندارند !\r\nدر آيهء ديگر خداوند فرموده :  نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ  اشارت است به آنكه با ضعيفان رفق بيشتر كنند ، و عاجزان را بيشتر نوازند كه جسارت دعوى آشنائى ندارند و از آنكه خود را آلوده دانند زبان گفتار ندارند ، پس هركس درمانده‌تر است به دوست نزديكتر است و هركه شكسته‌تر به دوستى سزاوارتر ! در خبر است كه چون روز رستاخيز يكى از آن شكسته و سوخته‌ها را به حضرت برند خداوند از او پرسد بندهء من چه دارى ؟ گويد :\r\nدو دست تهى ! و دلى پردرد ، جانى آشفته و حيران ، در موج اندوه و غمان ، خداوند فرمايد همچنان برو تا سراى دوستان كه من شكستگان و اندوهناكان را دوست دارم !\r\n گفتم چه نهم پيش دو زلف تو نثار * گر هيچ به نزد چاكر آئى يك بار ؟ \r\n پيشت بنهم اين جگر سوخته زار * كآيد جگر سوخته با مشك به كار ؟ \r\nداود پيغمبر گفت خدايا ، اعضاء تن را با آب بشويم تا از پليدى پاك شود ، دل را با چه شويم تا از غير تو پاك گردد ؟ فرمان آمد دل به آب حسرت و اندوه بشوى تا به پاكى بزرگ رسى ! گفت : خداوندا ، حسرت و اندوه از كجا آرم ؟\r\nفرمود : ما خود اندوه فرستيم ولى به شرطى كه دامن در دامن اندوهگينان بندى ! پرسيد : بار الها ، نشانى آنها چيست ؟ گفت :\r\nهمه روزه آفتاب را مىنگرند تا كى فروشود و پرده شب انداخته شود تا ايشان در خلوتگاه كوبند و همه شب خروشان و سوزان و گريان با نياز و گداز ، روى بر خاك نهاده به آواز مرا مىخوانند .\r\nدر آن حال از خلّاق عالم ندا آمد كه اى جبرئيل و ميكائيل تسبيح بگذاريد كه آواز سوخته‌اى مىآيد ، هرچند بار گناه دارد ليكن در دل درخت ايمان دارد و در آب و گل او مهر ما سرشته ! فرشتگان مقرّب كه از آن روزگار كه در وجود آمدند تا رستاخيز ، دست در كمر بندگى ما زده‌اند و فرمان را چشم نهاده و در آرزوى يك نظر مىسوزند ! انگشتان حسرت در دهان حيرت گرفته‌اند كه اين چيست ؟ خدمت اينجا ! و محبّت و دوستى آنجا ! دويدن و پوشيدن بر ما و رسيدن و ناديدن ايشان را ! از حضرت جلال و قادر متعال به آنها جواب مىرسد كه نهاد آنان معدن سوز و كان اندوه است !\r\n بىجمال سوز دردى ، نام دين هرگز مبر * بىجمال شوق و صلى ، تكيه بر ايمان مكن \r\n در خم زلفين جان‌آويز جانان روز وصل * جز دل مسكين خون‌آلود را قربان مكن ! \r\n\r\n[ آيات 263 - 260 
  ]\r\n\r\n( تفسير لفظى )\r\n260 -  وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ .  ياد بياور ( اى محمّد ) هنگامى كه ابراهيم گفت : پروردگار من ، مرده را چگونه زنده كنى ؟ خداوند گفت : مگر ايمان نياوردى ؟ گفت : آرى و لكن تا دلم آرام شود و به ديدار چشم ، يقين افزايد ، گفت : چهار مرغ بگير و آنها را بكش و پاره‌پاره كن و سرهاى آنها را با خود آر پس از آن پاره‌اى از آن آميخته درهم را بر كوه‌ها بنه ، سپس آنها را بسوى خود بخوان تا بسوى تو به شتاب آيند و بدان كه خداوند توانا و راست دانا است .\r\n\r\n","description":"","footnote":"","page_name":" 109 ","page_number":129},
  {"content":"\r\n\r\n261 -  مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ وَ اللَّهُ واسِعٌ عَلِيمٌ .  نمون كسانى كه دارائى خود را در راه خدا مىدهند همچون نمون و سان دانه‌ايست كه هفت خوشه روياننده و در هر خوشه صد دانه است و خداوند دو چندان كند براى هركس كه بخواهد و اراده‌اش تعلّق گيرد ، و خداوند فراخ‌بخش و دانا است .\r\n262 -  الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  آنان كه اموال خود را در راه خدا صرف و انفاق مىكنند و پيرو آن نفقه ، منّت و آزارى به كسى ندارند ، مزد آنان نزد خداوند است و بر ايشان بيمى نيست و نه در آخرت اندوهگين باشند .\r\n263 -  قَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً وَ اللَّهُ غَنِيٌّ حَلِيمٌ .  سخنى خوش و نيكو و آمرزش ( به اصرار تنگ‌دستان ) بهتر است از صدقه‌اى كه پشت آن رنجاندن باشد و خداوند بىنياز و بردبار است .\r\n\r\n( تفسير ادبى و عرفانى )\r\n260 -  وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى . .  تا آخر آيه . اين آيه به زبان كشف بر ذوق ارباب حقايق ، رمزى ديگر دارد و بيانى ديگر ، ابراهيم مشتاق كلام حق و سوختهء خطاب او ، سوزش به غايت رسيده و سپاه صبرش به هزيمت شده و آتش مهر زبانه زده گفت : خدايا بنماى مرا تا مرده را چون زنده كنى ؟ گفت اى ابراهيم آيا ايمان نياوردى ؟ گفت آرى ، لكن دلم از روى شنيدن كلام تو و سوز عشق خطاب تو ريزريز شده ، خواستم تا گوئى : آيا ايمان نياوردى ؟ - مقصود همين بود كه گفتى و در دلم آرام آمد .\r\n آرام من پيغام تو * وين پاى من در دام تو \r\nلطيفه : گويند كسى با محبوبى سر و سرّى داشت و همواره مىخواست كه محبوب با وى سخن گويد و او امتناع مىكرد ، عاشق دلباخته سخت درمانده و گرفتار وى بود و در آرزوى سخن گفتن با او ، دانست كه او را به گوهر ( جواهر ) ميلى مفرط است ، هرچه داشت به يك‌دانه جواهر پرقيمت بداد و بياورد و در برابر او سنگى بر آن نهاد تا بشكند ، معشوقه طاقت نياورد كه بر شكستن آن صبر كند ، گفت اى بيچاره چه مىكنى ؟ گفت آن مىكنم تا تو گوئى چه مىكنى ؟\r\n اندر دل من قرار و آرام نماند * دشنام فرست اگرت پيغام نماند ! \r\nگفته‌اند ابراهيم به آنچه از خداوند پرسيد زندگى دل مىخواست و طمأنينهء راز ، كه تا دل زنده نبود طمأنينت در آن فرونيايد و به‌غايت مقصد عارفان نرسد و غايت مقصد عارفان ، روح انس و شهود دل و دوام مهر است كه زبان در ياد ، دل با راز ، و جان در ناز ، زبان در ذكر ، دل در فكر ، جان با مهر . زبان ترجمان دل در بيان و جان با عيان است .\r\nخداوند فرمود : اى ابراهيم ، اكنون كه زندگى در مردن است و بقادر فنا ، شو چهار مرغ بكش از روى ظاهر براى تعظيم فرمان ما و اظهار بندگى خويش ، و از روى باطن هم در نهاد خود اين فرمان را بجاى آر ، طاوس زينت را سر بردار ، با نعيم دنيا و زينتش آرام مگير :\r\n كم كن بر عندليب و طاوس درنگ * كاينجا همه بانگ بينى آنجا همه رنگ \r\nغراب حرص را بكش و بر آنچه نماند و زود به سرآيد حريص مباش !\r\n\r\n","description":"","footnote":"","page_name":" 110 ","page_number":130},
  {"content":"\r\n\r\n چه بازى عشق با يارى ، كزو بىجان شد اسكندر ؟ * چه دارى مهر برمهرى ، كزو بىملك شد دارا ؟ \r\nشيشهء شهوت را باز شكن ، هيچ شهوت به دل راه مده كه از ما بازمانى !\r\n گر از ميدان شهوانى سوى ايوان عقل آئى * چو كيوان در زمان ، خود را به هفتم آسمان بينى \r\nگفته‌اند ابراهيم از اين پرسش منظورش رؤيت حق و ديدار جمال مطلق بود ! چنان كه موسى كرد ، با اين تفاوت كه ابراهيم به رمز ديدار خواست لاجرم جواب به رمز شنيد ، موسى به صريح جواب خواست به صريح لن‌ترانى شنيد !\r\nگفته‌اند : چون ابراهيم گفت : خدايا ، مرده را چگونه زنده كنى ؟ ندا آمد كه تو نيز بنماى كه اسماعيل زنده را چگونه مرده كنى ، درخواست به درخواست ، وفا به وفا ! ابراهيم وفا كرد خداوند نيز وفا كرد و وى را ثنا گفت !\r\nگفته‌اند : ابراهيم در اين پرسش غايت يقين مىخواست ، چه كه يقين را سه رتبت است : علم اليقين ، عين اليقين ، حق اليقين . اول از زبان پيمبران به بندگان رسد ، دوم به نور هدايت به آنان رسد ، سوم هم به نور هدايت و هم به وحى و سنّت رسد . ابراهيم خواست تا هر سه رتبت در او جمع شود تا هيچ شبهت به خاطر او نرسد .\r\n261 -  مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ . .  تا آخر آيه . خداوند نواخت درويشان و رعايت نيازمندان به هفت گونه از توانگران خواست يكى از روى امر انفقوا ، دوم از روى لطف : قرض‌الحسنه سوم از روى وعدهء فزونى : عشرة امثال ، چهارم از روى وعيد لن تنالوا البرّ ، پنجم از روى پند و اندرز الشيطان يعدكم الفقر ، ششم از روى تهديد  لا يَحْسَبَنَّ الَّذِينَ يَبْخَلُونَ  ، هفتم از روى تحقيق تدعون  لِتُنْفِقُوا فِي سَبِيلِ اللَّهِ . \r\nپس بايد دانست كه در مراعات درويشان و مواسات تنگ‌دستان ، هم كفّارت گناهان است هم رضاى رحمن ، هم شفاى بيماران و كشف غمان ، و هم پاكى دل و جان ، هم نواخت و پذيرش خداوند جهان .\r\n\r\n[ آيات 271 - 264 
  ]\r\n\r\n( تفسير لفظى )\r\n264 -  يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى كَالَّذِي يُنْفِقُ مالَهُ رِئاءَ النَّاسِ وَ لا يُؤْمِنُ بِاللَّهِ وَ الْيَوْمِ الْآخِرِ فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَيْءٍ مِمَّا كَسَبُوا وَ اللَّهُ لا يَهْدِي الْقَوْمَ الْكافِرِينَ .  اى كسانى كه ايمان آورديد ، صدقه‌هاى خود را با منّت و آزار تباه نسازيد ، مانند كسى كه مال خود را از روى رياكارى بر ديدار مردمان انفاق مىكند ! درحالىكه نه به خدا و نه به روز رستاخيز ايمان دارد ! نمون چنين كسى نمون سنگ‌خارهء نرم است كه به آن خاك خشك باشد و بارانى به آن رسد و آن را سخت و بىبهره كند كه هيچ نتوانند از آن بهره‌مند شوند و خداوند گروه كافران را هدايت نمىكند .\r\n265 -  وَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ وَ اللَّهُ بِما تَعْمَلُونَ بَصِيرٌ .  نمون كسانى كه مالهاى خود را به قصد خشنودى خداوند و براى ثابت كردن نيّت خويش در اخلاص به خداوند انفاق مىكنند ، درست به سان بستانى است كه روى بلندى تپّه‌اى قرار دارد كه بارانى به آن رسيده و ميوه و حاصل آن\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nدو برابر شده و اگر هم باران تند به آن نرسيده بارانى كم و هموار به آن رسيده ، و خداوند به آنچه مىكنند بينا و دانا است .\r\n266 -  أَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ تَجْرِي مِنْ تَحْتِهَا الْأَنْهارُ لَهُ فِيها مِنْ كُلِّ الثَّمَراتِ وَ أَصابَهُ الْكِبَرُ وَ لَهُ ذُرِّيَّةٌ ضُعَفاءُ فَأَصابَها إِعْصارٌ فِيهِ نارٌ فَاحْتَرَقَتْ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ .  آيا كسى از شما دوست دارد كه باغى داشته باشد از خرما استان و انگورستان كه جويها از زير درختان آن جارى است و در آن از همه گونه ميوه‌ها است و صاحب بستان پير شود درحالىكه داراى فرزندان خرد و ناتوان است ، پس ناگهان گردبادى برآيد كه در آن آتش زهرناك باشد و آن باد سموم بستان را بسوزاند ؟ چنين است بيان خداوند در سخنان خويش ، شايد شما در آن انديشه كنيد و آگاه شويد .\r\n267 -  يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ وَ لا تَيَمَّمُوا الْخَبِيثَ مِنْهُ تُنْفِقُونَ وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ وَ اعْلَمُوا أَنَّ اللَّهَ غَنِيٌّ حَمِيدٌ .  اى كسانى كه ايمان آورديد ، انفاق كنيد از مالهاى پاك كه بدست آورده‌ايد و از آنچه كه ما براى شما از زمين بيرون آورده‌ايم و آهنگ بدتر دادن بعنوان صدقه و زكات نكنيد كه خود شما در دادوستد كالاى بد را نخواهيد پذيرفت ! مگر آنكه چشم بپوشيد و مسامحه كنيد و بدانيد كه خداوند بىنياز و ستوده است .\r\n268 -  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا وَ اللَّهُ واسِعٌ عَلِيمٌ .  ديو شما را به تنگ‌دستى و نادارى وعده مىدهد و خداوند شما را آمرزش و افزونى مال وعده مىدهد و خداوند فراخ توان و فراخ‌بخش و دانا است .\r\n269 -  يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ .  خداوند دانش را به هر كه خواهد مىدهد و هركس را كه دانش دادند او را خوبيهاى فراوان دادند و از اين موهبتها و نعمتهاى الهى پند نگيرند مگر دارندگان خرد و انديشه .\r\n270 -  وَ ما أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللَّهَ يَعْلَمُهُ وَ ما لِلظَّالِمِينَ مِنْ أَنْصارٍ .  آنچه از نفقه مىدهيد و يا نذر مىكنيد خداوند آن را مىداند و هرگز يار ستمكاران نيست .\r\n271 -  إِنْ تُبْدُوا الصَّدَقاتِ فَنِعِمَّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ وَ يُكَفِّرُ عَنْكُمْ مِنْ سَيِّئاتِكُمْ وَ اللَّهُ بِما تَعْمَلُونَ خَبِيرٌ .  اگر صدقه آشكار دهيد ، نيك است و اگر پنهانى به تنگ‌دستان بدهيد براى شما بهتر و نيكوتر است و گناهان شما را محو مىكند و سترده مىشود و خداوند به آنچه شما مىكنيد بينا و دانا است .\r\n\r\n( تفسير ادبى و عرفانى )\r\n264 -  لا تُبْطِلُوا صَدَقاتِكُمْ بِالْمَنِّ . .  تا آخر آيه . خداوند مىگويد : اى شما كه ايمان آورديد و دست به حلقهء بندگى ما زديد و به حبل عصمت ما در آويختيد ، راه بندگى نه آنست كه به گرد خود نگريد و در طاعت بر ما منّت نهيد ! كه هرچه شما كنيد به توفيق و ارادهء ما است ، دلت كه گشاده شد ما گشاديم ، توفيق كه يافتى ما داديم ، احسان به درويش كه كردى ما خواستيم ، پس همهء منّت ما راست كه ساختن همه از ما و پرداختن بر ما . رسول اكرم روز جنگ خندق گفت : بار خدايا اگرنه عنايت تو بودى ، ما را در كوى توحيد چه راه بودى ؟ و اگرنه توفيق تو بودى ، ما را\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nبه كار خير چه توان بودى ؟ . . پس آن بنده كه در طاعت منّت بر خداى مىنهد از آنست كه راه بندگى گم كرده به طاعت خود را وزن مىنهد و آن را بزرگ مىبيند ، و نظر دل و ديده از آن برنمىگرداند ! پس صدقه‌هاى خويش را با منّت بر درويش تباه مكنيد .\r\nلطيفه : يكى از عارفان مشهور گويد : فقر را براى فروتنى در برابر خدا و مرگ را براى اشتياق بسوى خدا و بيمارى را براى كفّارهء گناهان دوست دارم !\r\n267 -  أَنْفِقُوا مِنْ طَيِّباتِ ما كَسَبْتُمْ . .  تا آخر آيه . به زبان اشارت اين خطاب به جوان‌مردان طريقت است چه اگر ديگران تحصيل مال كردند ، ايشان تصفيهء حال جستند ، ديگران به خرج مال به نعيم و ناز بهشت رسيدند و ايشان به انفاق حال ، نسيم وصال حق يافتند ، اگر جويندهء بهشت ، تا طيّبات كسب خويش انفاق نكند به بهشت نمىرسد ، پس جويندهء حق اولىتر ، كه تا كسب احوال و طيّبات اعمال در نبازد به حق نرسد ! و باختن احوال و اعمال نه آنست كه نيارد و نگزارد بلكه بيارد و بگزارد ، اگر عمل ثقلين در آرد ، در آن ننگرد و آرامگاه و تكيه‌گاه خويش نسازد و بر طاعت خويش بيش از آن ترسد كه گناه كار بر گناه خويش ! تا غرور پندار در راه وى نيايد و راه بر او نزند !\r\n وى را نتوان يافت به تسبيح و نماز * تا بتكده از بتان تو خالى نكنى ! \r\n268 -  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ .  آيه .\r\nشيطان كه خود تهىدست و فقير است بشما وعدهء فقر مىدهد و البته او همان دهد كه خود دارد ، چه خود خرمن سوخته است ، ديگران را خرمن سوخته خواهد ! و لكن خداوند كه آمرزگار و بنده‌نواز است وعدهء معرفت و كرم دهد ، آرى هركس آن كند كه سزاوار و شايستهء او است ، شيطان شما را بر حرص و رغبت دنيا مىخواهد ، و اين به حقيقت ، ندارى و درويشى و تنگ‌دستى است و خداوند بر قناعت و طلب عقبى مىخواند و اين عين توانگرى است ، و چه توانگرى به از اينكه در دنيا قانع و از مردم بىنياز بود ! و به دل با حق همراز ؟\r\nشيخ انصارى گفت : توانگرى به سه چيز است توانگرى مال ، توانگرى خوى ، توانگرى دل ، توانگرى مال سه چيز است : آنچه حلال است محنت و آنچه حرام است لعنت و آنچه افزونى است عقوبت . توانگرى خوى سه چيز است : خرسندى ، خشنودى ، جوانمردى ، و توانگرى دل سه چيز است : همّتى بالاتر از دنيا ، مرادى بهتر از عقبى ، اشتياقى به ديدار مولى !\r\n269 -  يُؤْتِي الْحِكْمَةَ مَنْ يَشاءُ .  آيه . گفته‌اند : حكمت را حقيقتى است و ثمرتى ، حقيقت حكمت شناختن كارى است به گونهء شايستهء آن كار و نهادن چيزى است بر جاى خود آن چيز و شناخت هركس در قالب خود آن كس است ، و بديدن آخر هر سخن از ديدن اول آن ، و شناختن باطن هر سخن از ظاهر آن . و ثمرهء حكمت نگاه داشتن موازنه ميان شفقت و مداهنه است در معاملات با مردم ، و نگاه داشتن موازنه ميان بيم و اميد در معاملهء با خود ، و نگاه داشتن موازنهء ميان هيبت و انس در معاملهء با حق !\r\nنيز گفته‌اند : حكمت نورى است كه چون شعاع آن بر تو زند ، زبان به ذكر بيارايد و دل به صواب فكر آسايش دهد و اركان بدن به حركت صواب زينت دهد ، چون سخن گويد به حكمت گويد ، دلها ربايد و جانها صيد كند ، فكرى كه كند به حكمت كند ، با بال حكمت چون باز به پرواز آيد و در ملكوت اعلا جولان كند و جز در حضرت احديّت آشيان نسازد !\r\n\r\n","description":"","footnote":"","page_name":" 113 ","page_number":133},
  {"content":"\r\n\r\n به حكمتها قوىتر كن تو پر ، طاوس عرشى را * كه تا اين دامگاه او را نشاط آشيان بينى \r\n وگر زى حضرت قدسى ، خرامان گردى از عزت * ز دار الملك ربّانى ، جنيبتها روان بينى \r\n\r\n[ آيات 280 - 272 
  ]\r\n\r\n( تفسير لفظى )\r\n272 -  لَيْسَ عَلَيْكَ هُداهُمْ وَ لكِنَّ اللَّهَ يَهْدِي مَنْ يَشاءُ وَ ما تُنْفِقُوا مِنْ خَيْرٍ فَلِأَنْفُسِكُمْ وَ ما تُنْفِقُونَ إِلَّا ابْتِغاءَ وَجْهِ اللَّهِ وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ .  راهنمائى مردم بعهدهء تو نيست ( اى محمّد ) و لكن خداوند هركس را كه بخواهد هدايت مىكند و آنچه در راه خير بدهيد سود آن براى خودتان است و انفاق نمىكنيد جز به قصد رضايت خداوند و آنچه خير كنيد ، به خودتان وفا مىكند و شما هرگز ستم‌ديده نمىشويد !\r\n273 -  لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً وَ ما تُنْفِقُوا مِنْ خَيْرٍ فَإِنَّ اللَّهَ بِهِ عَلِيمٌ .  زكات و صدقه براى نيازمندانى است كه از جان و مال خود و فرزندان خود در راه خدا ، بازداشته و مانده‌اند و توانائى بازرگانى و روزى جستن از رفتن به مسافرت ندارند و نادانان گمان برند كه ايشان بىنيازند ، از آنكه از مردم چيزى نخواهند و عفّت آبرو را نگاه دارند ! اگر در ايشان نگرى ، به سيما و آسا آنان را شناسى كه از مردمان چيزى به الحاح و اصرار و التماس نخواهند و آنچه شما از مال خود در اين راه خرج كنيد خداوند به آن دانا است .\r\n274 -  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  كسانى كه دارائى خود را در شب و روز ، پنهان و آشكار ، انفاق مىكنند مزد آنان نزد خداوند است و فردا نه بيم با ايشان باشد و نه اندوهناكند « 1 » .\r\n275 -  الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللَّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ .  كسانى كه ربا مىخورند ، روز رستاخيز از گور برنخيزند مگر مثل كسى كه از ديوانگى ، ديو او را به دست و پاى خود زده باشد ! و اين ديوزدگى از آن جهت است كه آنان گفتند : دادوستد هم چون ربا است ! نه چنان است كه گفتند ، چون خداوند دادوستد را حلال كرده و ربا را حرام ساخته ، پس هركس كه پندى از خداوند به او آيد و ترك رباخوارى كند ، آنچه را كه پيش از اين خورده مال خود اوست و كار او با خدا است و هركس كه رباخوارى را از سر گيرد و باز گردد ، آنان دوزخى هستند كه در آن جاويدانند !\r\n276 -  يَمْحَقُ اللَّهُ الرِّبا وَ يُرْبِي الصَّدَقاتِ وَ اللَّهُ لا يُحِبُّ كُلَّ كَفَّارٍ أَثِيمٍ .  خداوند مال رباخوارى را كم مىكند و مال صدقه‌ها را زياد مىكند و خداوند هر بزه‌كار ناسپاس را دوست ندارد !\r\n\r\n\r\n","description":"","footnote":"\r\n( 1 ) مفسران نوشته‌اند اين آيت دربارهء حضرت على ( ع ) نازل شد كه در خانه چهار درم داشت و هر چهار درم را در نهانى و آشكار به درويشان داد و خداوند او را بدان آيت ستود .\r\n","page_name":" 114 ","page_number":134},
  {"content":"\r\n\r\n277 -  إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  كسانى كه بگرويدند و كارهاى نيك كردند و نماز به‌پاى داشتند و زكات دادند از مال خويش ، مزد و پاداش آنان نزد خداوند است و فردا براى ايشان بيمى و اندوهى نيست .\r\n278 -  يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ .  اى گروندگان به خدا ، از خشم و عذاب خدا بپرهيزيد ، و آنچه از ربا در دست شما مانده بگذاريد و بگذريد اگر ايمان آورده‌ايد !\r\n279 -  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ .  پس اگر بازنايستيد از رباخوارى پس به جنگ با خدا و رسول او آگاه باشيد و اگر توبه كنيد و باز گذاريد آن را ، سرمايهء شما از آن خودتان است ، نه شما ستمكار باشيد نه ستم‌كش !\r\n280 -  وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ .  و اگر بدهكار ناتوان و تنگ‌دست و دژوار حال باشد او را بايد درنگ داد تا بتواند به آسانى باز دهد و اگر شما به ناتوان به بخشيد به سود شما است و براى شما بهتر است اگر بدانيد !\r\n\r\n( تفسير ادبى و عرفانى )\r\n272 -  لَيْسَ عَلَيْكَ هُداهُمْ . .  آيه . بزرگ است و بزرگوار ، خداوند كردگار ، جبّار كامكار ، رسنده بهر چيز و دانا بهر كار ، پاك از انباز و بىنياز از يار ، خود بىيار و همه جهان را يار ، دارندهء هركس ، سازندهء هر چيز ، كنندهء هر هست چنان كه سزاوار ، نه در پادشاهى او را وزير ، نه در كاردانى او را مشير ، نه در كردگارى او را نظير ، خود پادشاه است و خود داور ، گشايندهء هر در ، آغازكنندهء هر سر ، دل كه گشايد خود گشايد ، راه كه نمايد خود نمايد !\r\nلطيفه : ندا به مهتر كائنات آمد كه كلاه نبوّت بر فرق تو نهاديم ، عالميان را متابعت تو فرموديم ، مقام محمود جاى تو ، لواء مقصود نشان شرف تو ، اين همه تو را داديم و دريغ نداشتيم ، لكن هدايت بندگان نه كار تو است ، تو ايشان را خواننده‌اى و من ره نماينده ، تو ايشان را بيم‌دهنده و من سزاى ايشان رساننده ، هدايت و ضلالت بندگان ، سعادت و شقاوت ايشان كار الهيّت ما است ، كس را در آن مشاركت نه ! و ما را در آن حاجت به مشاورت نه .\r\n273 -  لِلْفُقَراءِ الَّذِينَ أُحْصِرُوا فِي سَبِيلِ اللَّهِ . .  آيه . وصف حال درويشان صحابه است و بيان سيرت ايشان كه به حكم خدا فروآمدند و بدان رضا دادند و استقبال فرمان كردند ، نفس را بر اطاعت داشته ، دل با معرفت پرداخته ، روح با محبّت آرام گرفته ، سر در انتظار رؤيت مانده ، چندان ايشان را به حق شغل افتاد كه نه با خلق پرداختند و نه با خود ، نه در طلب روزى گام زدند ، نه دل بر كسب و تجارت نهادند ، هرگز سؤال نكنند نه از خلق و نه از حق ، سؤال نكردن از خلق ، عين توكّل است و سؤال نكردن از حق ، حقيقت رضا است !\r\nيكى از عارفان معروف را ديدند كه مىگريست ، سبب را پرسيدند گفت : امروز از خداوند آمرزش خواستم ، پس با خود افتادم كه اين چه فضولى است كه من كردم ! او خداوند است و من بنده ، هرچه خواهد كند با بنده ، و آنچه بايد دهد ، نه در خواب است كه بيدارش كنند ، نه از كار غافل تا آگاهش كنند !\r\nجنيد گفت : از خداوند درخواستى كردم ، ندا رسيد ، كسانى كه به مقام تحقيق رسيده‌اند و از جام وصل شربتى چشيده و از مشغلهء خلق و نفس باز رسته‌اند ، چيزى بر زبان نيارند امّا آن‌كس كه وى را اين حالات نيست و به آن مقام نرسيده ،\r\n\r\n","description":"","footnote":"","page_name":" 115 ","page_number":135},
  {"content":"\r\n\r\nراه وى آنست كه دست به دعا بردارد و رستگارى را از حق بخواهد كه سؤال او مباح و در حق وى عين عبادت است .\r\n تَعْرِفُهُمْ بِسِيماهُمْ .  آيه . نه هر ديده‌اى ايشان را بيند ، نه هر سرى ايشان را شناسد ، كسى ايشان را شناسد كه هم بصيرت نبوّت و هم بصيرت حقيقت دارد ، بصر نبوّت از نور احديّت است و بصر حقيقت از برق ازليّت است .\r\nعبد اللّه مبارك ( يكى از عارفان مشهور ) درويشى را ديد پلاسى پاره‌پاره برهم نهاده و برهم بسته بر سبيل مطايبت گفت : اى درويش اين به چند خريدى ؟ گفت اين به تمام دنيا خريدم ، و اكنون يك رشتهء آن به نعيم عقبى مىخواهند مبادله كنند و من نمىدهم ! آرى روشنائى گوهر فقر جز به نور نبوّت و روشنائى ولايت نتوان ديد ، محمّد ( ص ) به نور پيمبرى جمال فقر بديد و سرّ آن بشناخت ، و فقر را به دنيا و عقبى اختيار كرد .\r\nپير طريقت گفت : در هركسى چيزى پيدا است ، در دانشمند نور دين و دانش پيدا است در عارف نور مولى پيدا ، و در واله فناء فى اللّه پيدا ، و در صوفى پيداست آنچه پيداست ، به اين زبان از آن نشان دادن نايد راست !\r\n سيارهء عشق را منازل مائيم * ز اشكال جهان نقطهء مشكل مائيم \r\n چون قصهء عاشقان بيدل خوانند * سر قصهء عاشقان بيدل مائيم \r\n وَ ما تُنْفِقُوا مِنْ خَيْرٍ يُوَفَّ إِلَيْكُمْ . .  آيه . ارباب حقايق ميان اين دو آيهء  ( ما تُنْفِقُوا )  لطيفه‌اى نيكو ديده‌اند چنان كه گفتند : بنده‌اى كه در راه خدا هزينه كند يا به قصد تحصيل ثواب و ترس از دوزخ و اميد بهشت است ! كه  ( يُوَفَّ إِلَيْكُمْ )  فرمود و يا قصد از انفاق و هزينه ، به آسايش درويش كه به حق وى كوشد و لذت خود در آن بيند ، اين حال عارف است ، چون زحمت ثواب خويش در اين ميان برگرفت لاجرم ربّ عزّت تعرّض ثواب نكرد و به اين نواخت عظيم او را گرامى داشت و گفت من كه خداوندم دانم كه اين بنده را چه بايد داد و چه بايد ساخت !\r\n274 -  الَّذِينَ يُنْفِقُونَ أَمْوالَهُمْ . .  آيه . مال در راه دين بر وفق شريعت خرج كردن كار مؤمنان است ، جان در مشاهدهء جلال مولى و جمال حق از روى حقيقت بذل كردن كار جوانمردان است ، جهد بندگى از بندگان اين است ، و سزاى خدا و كرم الهى در حق بندگان آن !\r\n مال و زر و چيز ، رايگان بايد باخت * چون كار بجان رسيد جان بايد باخت ؟ \r\n277 -  إِنَّ الَّذِينَ آمَنُوا وَ عَمِلُوا الصَّالِحاتِ . .  آيه . اى هركه بما پيوست از شبيخون كيفر بازرست ، اى هركه دل در كرم ما بست ، رخت از حجرهء غمان بربست ، اى هركه ما را ديد ، جانش بخنديد ، بما رسيد آنكه در خود رسيد ، و او كه در خود رسيد ، چه گويم كه چه ديد و چه شنيد !\r\nپير طريقت گفت : الهى اين همه نوازش از تو بهرهء ما است كه در هر نفسى چندين سوز و نور عنايت تو پيدا است ، چون تو مولائى كراست ؟ و چون تو دوست كجا است ؟ اين خود پيغام است و خلعت برجا است ، خلعت آنست كه  لَهُمْ أَجْرُهُمْ  هويدا است . باش تا فردا كه آن أجر كريم و نواخت عظيم كه از بهر تو نزد خود دارد بيرون دهد ، و آن نعمت بىكران و پيروزى جاودان در مجمع روح و ريحان و ميقات وصل جانانت دهد .\r\nلطيفه : شگفت كارى است كار اين درويش ! جبرئيل با صدها پر طاوس و قرب جلال نتوانست در شب معراج يك قدم با مهتر عالم از وراى سدره بردارد ولى اين درويش گدا ، دست از دامن وى برندارد تا با وى پاى بر عرش مجيد نهد ! اما ميدان اين گستاخى ( بستاخى ) نه امروزينه است كه اين ديرينه است ، در عهد ازل كه بنيان دوستى مىنهاد ، ارواح درويشان در مجلس انس و بساط انبساط ، يك جرعه شراب محبّت نوش كردند ! مقرّبان ملأ اعلى گفتند : ايشانند قومى عالىهمت !\r\n\r\n","description":"","footnote":"","page_name":" 116 ","page_number":136},
  {"content":"\r\n\r\nچه كه ما بارى از اين شراب هرگز جرعه‌اى نچشيديم و نه شمهء يافتيم ، و هاىوهوى اين گدايان در آسمانها افتاده كه گفتند :\r\n اول تو حديث عشق كردى آغاز * اندر خور خويش كار ما را مىساز \r\n ما كى گنجيم در سراپردهء راز * لافيست بدست ما و منشور نياز \r\n\r\n[ آيات 283 - 281 
  ]\r\n\r\n( تفسير لفظى )\r\n281 -  وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ . \r\nبپرهيزيد از روزى كه شما را بسوى خداوند برند و آنگاه بهر تنى پاداش آنچه كه كرده است بدهند ، و از هيچ‌كس مزد نكاهند و ستم نكنند .\r\n282 -  يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ وَ لْيُمْلِلِ الَّذِي عَلَيْهِ الْحَقُّ وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى وَ لا يَأْبَ الشُّهَداءُ إِذا ما دُعُوا وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلَّا تَرْتابُوا إِلَّا أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلَّا تَكْتُبُوها وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهِيدٌ وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللَّهَ وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ . \r\nاى كسانى كه ايمان آوردند ، هرگاه با يكدگر دادوستد كنيد و وام دهيد براى مدّت معين ، پس آن را بنويسد و بايد از ميان شما يك نفر نويسنده به داد و درستى بنويسد كه در آن چيزى فرونگذارد و نويسنده نبايد از نوشتن سر باز زند چنان كه خداوند او را آموخته است . پس بايد بنويسيد و بايد كسى كه مال بر عهدهء او است وام‌نامه را املاء كند و اگر بدهكار سست خرد يا كودك يا زنى نادان باشد يا نتواند املاء كند پس بايد سرپرست او آن را املاء كند . و دو گواه از مردان را گواه گيريد و اگر دو گواه مرد نباشند ، يك مرد و دو زن از كسانى كه پسنديديد گواه گيريد ، مبادا وام بر يكى از زنها فراموش شود كه در اين صورت زن ديگر او را يادآور شود و نبايد گواهان سر باززنند هنگامى كه آنان را براى گواهى بخواهند و ناخرسند نشويد از اينكه گواهى را بنويسيد ، كم باشد مال يا زياد باشد ، تا سر وعده‌اش ، اين‌گونه گواهى درست‌تر و راست‌تر نزد خداوند و استواركننده‌تر است براى گواهى دادن و نزديك‌تر به يقين و بىشكّى است ، مگر آنكه دادوستد دست بدست باشد كه در آن صورت تنگى و سختى نيست اگر چيزى ننويسيد ولى در همان دادوستد هم گواه بر آن كنيد و نبايد نويسندهء سند و گواه را رنجانيد اگر دست در كارى براى خود دارند ، و اگر اين كار را كنيد براى شما نافرمانى است و از خدا بپرهيزيد و او است كه شما را مىآموزد و به هر چيزى دانا است .\r\n283 -  وَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللَّهَ رَبَّهُ وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ وَ اللَّهُ بِما تَعْمَلُونَ عَلِيمٌ .  اگر در سفر باشيد و نويسنده نيابيد گروگان بستانيد ، اگر در ميان شما كسى را\r\n\r\n","description":"","footnote":"","page_name":" 117 ","page_number":137},
  {"content":"\r\n\r\nامين كند و امانت بر او نهد ، او هم بايد امانت را به آنكه گرفته است ردّ كند و از خشم خداى بپرهيزد و نبايد گواهى را كتمان كند كه هركس آن را كتمان كند همانا بزه‌كار و دل‌نگران است و خداوند به آنچه شما مىكنيد دانا است .\r\n\r\n( تفسير ادبى و عرفانى )\r\n281 -  وَ اتَّقُوا يَوْماً تُرْجَعُونَ فِيهِ إِلَى اللَّهِ . .  آيه . روزى و چه روزى ؟ كارى و چه كارى ؟ روز بازارى و چه روز بازارى ؟ داورى گاه دنيا بسى ديده‌اى ، باش تا به داورىگاه قيامت رسى ، درگاه پادشاهان بسى ديده‌اى ، باش تا درگاه عزّت صاحب جلال بينى ! ديوان مظالم پادشاهان بسى ديده‌اى ، باش تا ديوان مظالم قيامت بينى ! سراپرده هيبت زده ، بساط جلال گسترده ، ايوان كبرياء بركشيده ، فراديس جمال آراسته ، دوزخ هيبت برآشفته ! خداوند فرمود :\r\nاز چنين روزى بترسيد كه جهانيان همه از آغاز جهان تا آخر همه از خاك بيرون آيند و همگى زنده و به محشر رانده شوند ، يكى را بينى از خاك برآمده چون خاكستر از ميان آتش ، يكى چون درّ شاهوار از ميان صدف ، همين‌كه رستاخيز شد اين روىها همه رنگ دلها گيرد ، هرك را امروز دل سياه است ، فردا روى سياه باشد و هرك را امروز دل روشن است و به نور دانش و معرفت آراسته ، فردا آن روشنائى نمايان شود و رنگ رويش آفتاب‌وار در عرصهء كبرى بتابد ، چه زيان اگر در اين جهان رنگ ظاهر سياه باشد ، دلى هست چون شمع رخشان و خورشيد تابان ، چه باشد اگر كيسه تهى ولى سر آبادان ! و خداوند به او نگران ! چه روزى ؟\r\n آه از آن روزى كه بينى خلق را حيران شده * جانها بر لب رسيده ديده‌ها گريان شده ! \r\n282 -  يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ . .  آيه . اگر خداوند درب معاملات ربائى را بست درى ديگر برگشاد ، اگر درب ربا را بست درب سلم را برگشاد ، چنين است سنّت خدا ، اگر راهى به حكمت بربندد ، صد ميدان به رحمت در پيش نهد .\r\n « خدا گر ز حكمت ببندد درى * ز رحمت گشايد در ديگرى » \r\nاگر از يك لقمه باز زند صدا نواله درپيچد !\r\nنيك‌بخت كسى است كه كار خود با خداى گذارد و از حول و قوّت خويش بيرون آيد ، تا كار وى چنان كه بايد بسازد ، بنده خود را چنان كه بايد نشايد و به كار نيايد ، چنان كه خداى را شايد و به كار آيد !\r\nنبينى كه براى برداشت دشمنى و جنگ و ستيز و صلاح معاش ، بندگان را چگونگى معاملات آموخت و راه احتياط و صحت و درستى و فساد و نادرستى دادوستد را نشان داد ، و دبيران و گواهان عدل را بر اثبات حقوق برگماشت تا خصومت از ميان برود و همگى برادروار باهم زندگى كنند .\r\n وَ اسْتَشْهِدُوا شَهِيدَيْنِ .  آيه . در معاملات وام و سلف دو نفر گواه گيريد اگر باشد دو مرد و اگرنه يك مرد و دو زن و شهادت در زناشوئى و نكاح واجب ولى در معاملات نيكو و پسنديده و به احتياط نزديكتر و به استوارى معاملات همراه‌تر است و شهادت زن در نكاح و طلاق و رجوع و وصيّت و وكالت و قتل عمد مردود و از مرد مقبول است . ولى شهادت زن در عيب زنان و در ولادت و رضاع و قاعدگى مقبول و از مرد تنها ، مردود است و در امور مالى مانند بيع و اجاره و رهن و ضمان و هبه و مانند آن شهادت هر دو مقبول است « 1 » و بطور كلّى شاهد بايد داراى شرائط مقرّر باشد از جمله با مروّت باشد بدين‌گونه كه در كوچه و خيابان طعام نخورد و بر خلاف زىّ معتاد از خانه بيرون نيايد و فاسق نباشد ، بدين‌گونه كه از گناهان بزرگ بپرهيزد و طاعتش از گناهان كوچك بيشتر باشد .\r\n\r\n\r\n","description":"","footnote":"\r\n( 1 ) در موضوع شهادت ، فتواى فقهاء مختلف است .\r\n","page_name":" 118 ","page_number":138},
  {"content":"\r\n\r\n\r\n[ آيات 286 - 284 
  ]\r\n\r\n( تفسير لفظى )\r\n284 -  لِلَّهِ ما فِي السَّماواتِ وَ ما فِي الْأَرْضِ وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ عَلى كُلِّ شَيْءٍ قَدِيرٌ .  هرچه در آسمانها و در زمين است خداى راست ، و اگر نمايان سازيد آنچه در دل داريد يا پنهان سازيد ، خداوند شمار آن را داند و با شما شمار كند ، تا بيامرزد آن را كه خواهد و عذاب كند آن را كه خواهد كه خداى بر هر چيزى توانا است .\r\n285 -  آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصِيرُ .  پيغمبر به آنچه بسوى او نازل شد گرويد و همچنين مؤمنان همه به خدا و به فرشتگان و كتابهاى خدا و فرستاده‌هاى او ايمان آوردند و ما ميان آنها جدائى نيفكنيم ، و آنان گفتند : شنيديم و فرمان برداريم و آمرزش از تو خواهيم و بازگشت همه بسوى تو است .\r\n286 -  لا يُكَلِّفُ اللَّهُ نَفْساً إِلَّا وُسْعَها لَها ما كَسَبَتْ وَ عَلَيْها مَا اكْتَسَبَتْ رَبَّنا لا تُؤاخِذْنا إِنْ نَسِينا أَوْ أَخْطَأْنا رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا رَبَّنا وَ لا تُحَمِّلْنا ما لا طاقَةَ لَنا بِهِ وَ اعْفُ عَنَّا وَ اغْفِرْ لَنا وَ ارْحَمْنا أَنْتَ مَوْلانا فَانْصُرْنا عَلَى الْقَوْمِ الْكافِرِينَ .  بر هيچ نفس تكليفى نهاده نشده مگر به اندازهء توان آن ، هرچه نيكى كند براى او است و آنچه بدى كند بر او است ، خدايا ما را به گناه مگير ! اگر فراموش كنيم يا خطائى كنيم ، خداوندا بر ما گران بارى روا مدار آن‌گونه كه به پيشينيان روا داشتى و بر ايشان نهادى ، خداوندا بر ما منه آنچه ما را توان آن نيست و ما را ببخش و بيامرز ما را و رحم كن ، تو خداى مائى ، ما را يارى ده بر گروه كافران .\r\n\r\n( تفسير ادبى و عرفانى )\r\n284 -  لِلَّهِ ما فِي السَّماواتِ وَ ما فِي الْأَرْضِ . .  آيه . اينكه گفت آنچه در آسمانها و زمين است از خداوند است ، نه براى آن گفت كه دل بدان بندى و يا بدان مشغول شوى ، بلكه براى آنست تا دل در آفريدگار بندى و آفريننده را بينى ، آسمان و زمين را آفريد و نظرگاه عموم قرار داد تا در صنع خدا نگرند ، باز اهل تدبّر و تأمّل را منزلت برتر نهاد كه با نظر عبرت و فكرت خوانند و  ( أَ فَلا يَتَدَبَّرُونَ ) *  فرمود و مصطفى را از درجهء خصوص برگذرانيد و به حقيقت افراد راه داد و در نقطهء جمع فروآورد تا به نظر او برتر آمد و اين منزلها و مرتبه‌ها چنان است كه اول منزل آگاهان است دوم از آشنايان و سوم از دوستان و نزديكان :\r\nلطيفه : بدان‌سان كه نخست برقى از آسمان عزّت تافت و بنده آگاه شد ، سپس نسيمى از باغ لطف دميد ، بنده آشنائى يافت ، پس از آن از جام دوستى و محبّت شربتى نوشيد از خود بىخود شد و همه او را شد !\r\nگفته‌اند : آگاهى ، حال مزدوران است ، آشنائى ، صفت ميهمانان است ، و دوستى ، نشان نزديكان ، مزدوران را مزد است ، و ميهمانان را پذيرائى ، و نزديكان را راز ، مزد مزدور درخور او است و پذيرائى ميهمانان درخور ميزبان ، و آنكه نزديك است غرقهء عيان است !\r\n\r\n","description":"","footnote":"","page_name":" 119 ","page_number":139},
  {"content":"\r\n\r\n . . . وَ إِنْ تُبْدُوا ما فِي أَنْفُسِكُمْ . .  آيه . كار كسانى كه با او سروكار دارند بس شگرف است و عتابى كه از سوى او رسد جليل است و بايد آن را بجان خريد كه شماركننده او است . قدر اين خطاب را شبلى دانست كه مىگفت :\r\nبارخدايا چه باشد گر گناه همهء عالميان بر گردن شبلى نهى ، تا فردا در خلوتگاه هر گناهى را با من شمار كنى تا با توأم سخن دراز گردد !\r\n حرام دارم با ديگران سخن گفتن * كه تا حديث تو گويم سخن دراز كنم ! \r\n285 -  آمَنَ الرَّسُولُ . .  آيه . خطاب به رسول نكرد بر وجه بزرگ داشت ، چنان كه دربارهء خود  الْحَمْدُ لِلَّهِ *  گفت و الحمدى نگفت اين مدح و ثنا بر پيغمبر است كه او را رسالت داد و بر مؤمنان كه آن همه حدود و احكام بشناختند .\r\nپير طريقت گفت : اى خداوندى كه رهى را ( بنده را ) بىرهى با خود بيعت مىكنى ، و بىرهى گواهى به ايمان او دهى ، و بىرهى بر خود رحمت نويسى ، و بىرهى با خود عقد دوستى مىبندى ، سزد بندهء مؤمن را كه بنازد ، پيغمبر و مؤمنان همگى ايمان آوردند لكن فرقها است ميان ايمان مؤمنان به استدلال و ايمان رسول به وصال ! ايمان ايشان به برهان ، و ايمان رسول به عيان است .\r\nخداوند فرمود اى محمّد از ما غفران خواستى  ( غُفْرانَكَ )  تو را و امّت تو را آمرزيدم از من رفع خطا و فراموشى خواستى هر دو را از تو و از امّت تو برداشتم - اى محمّد از ما سبك‌بارى خواستى ، بار تو و امّت تو را سبك كردم - اى محمّد از ما عفو و غفران و رحم و نصرت بر بىدينان خواستى همه را به تو و به امّت تو دادم !\r\nلطيفه : از پيغمبر پرسيدند خداوند در شب معراج بشما چه جايزه داد ؟ گفت : سورهء حمد و آيهء آخر سورهء بقره ! ! و اين دو جايزه از گنجينهء عرش خود به من داد كه پيش از من به احدى نداده است ! !\r\n\r\n( سورهء - 3 - آل عمران ( مدنى ) 200 - آيه\r\n- جزو سوم )\r\n\r\n[ آيات 6 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ  - بنام خداوند بخشندهء مهربان « 1 » .\r\n1 -    الم - 2 - اللَّهُ لا إِلهَ إِلَّا هُوَ الْحَيُّ الْقَيُّومُ .    خدائى كه نيست خدائى جز او ؛ زنده و پاينده .\r\n3 -  نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ وَ أَنْزَلَ التَّوْراةَ وَ الْإِنْجِيلَ . \r\nفروفرستاد بر تو اين كتاب به راستى و درستى درحالىكه گواهىكننده است آنها را كه از پيش فرستاده و فروفرستاد تورات و انجيل .\r\n4 -  مِنْ قَبْلُ هُدىً لِلنَّاسِ وَ أَنْزَلَ الْفُرْقانَ إِنَّ الَّذِينَ كَفَرُوا بِآياتِ اللَّهِ لَهُمْ عَذابٌ \r\n\r\n\r\n","description":"","footnote":"\r\n( 1 ) تفسير  بِسْمِ اللَّهِ  در اولين آيه در سورهء فاتحه شرح داده شد ، يكى از صحابه هم از حضرت رسول از  بِسْمِ اللَّهِ *  پرسيد حضرت فرمود : نامى از نامهاى خداوند و با نام اعظم نزديك است . حضرت امام صادق هم فرمود :  بِسْمِ اللَّهِ *  كليد كتاب خدا است همچون كليد دربها ، همان گونهء كه هيچ در ، بىكليد نيست ، هيچ دستورى در قرآن هم بى  بِسْمِ اللَّهِ *  نيست » .\r\nنام خداوند بر صفت كمال است و با عزت و جلال و با لطف و با جمال و با فضل و با نوال است ، وجود او دلها را كرامت است ، و شهود او جانها را ولايت ، نادر يافته در عيان و شيرين در حكايت است ، يكى را اگر عنايت كند همه را كفايت است .\r\n اگر روزى بيندازد كمند از برج ايوانش * با دلها كه اندر حضرت او در شكار آرد - \r\n","page_name":" 120 ","page_number":140},
  {"content":"\r\n\r\n شَدِيدٌ وَ اللَّهُ عَزِيزٌ ذُو انْتِقامٍ .  از پيش براى راهنمائى مردمان و فرستاد قرآن را كه ميان حق و باطل جدا سازد .\r\nآنها كه به آيات خداوند كافر شدند گرفتار عذابى سخت خواهند شد و خداوند قوى و سخت‌گير و كين‌كش است !\r\n5 -  إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ .  هيچ چيز بر خدا پوشيده نيست نه در زمين و نه در آسمان .\r\n6 -  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ لا إِلهَ إِلَّا هُوَ الْعَزِيزُ الْحَكِيمُ .  خداوند است كه صورت شما را هرطور بخواهد در رحم درست مىكند و جز او خدائى نيست و او توانا و دانا است .\r\n\r\n( تفسير ادبى و عرفانى )\r\n1 -   الم   - از ابن عبّاس مفسّر قرآن ( بعد از حضرت على ( ع ) ) نقل شده كه الف اشاره به اللّه است و لام اشاره به جبرئيل و ميم اشاره به محمّد ( ص ) است و دلالت دارد بر اينكه مبدا قرآن از خداست و واسطهء آن جبرئيل و به محمّد منتهى مىشود چون الف اوّل مخرجها است و لام ميان مخرجها و ميم منتهاى مخرجها است . پس الم - رمز دوستى و خطابى سربسته با عاشقان است .\r\n2 -  اللَّهُ لا إِلهَ إِلَّا هُوَ . .  آيه . اللّه توحيد عارفان است كه زبان به نفى نپرداخته هم از اول بر سر نكتهء اثبات حق افتاده ،  لا إِلهَ إِلَّا هُوَ  توحيد همهء مؤمنان است كه از در نفى درآمده و از تاريكى بيگانگى و پراكندگى بازرسته و به عاقبت به نور توحيد برافروخته .\r\n چو - لا - از صدر انسانى فكندت در ره حيرت * پس از نور الهيت به اللّه آى از - الّا \r\nاوّل راز با عاشقان است ، آخر نياز آشنايان است ، راز عاشقى با نياز آشنائى هزار منزل است ، آشنايان را در بهشت فرود آرند ، عاشقان را در حضور فرود آرند ، هركس را به قدر همت و اندازهء معرفت خويش دادند ، حاصل كار آشنايان اين است كه از خداوند عفو و مغفرت خواهند ، و حاصل كار عاشقان حضور و وصال است كه مىگويد :\r\n من آن توأم تو آن من باش ز دل * گستاخى كن چرا نشينى تو خجل \r\n3 -  نَزَّلَ عَلَيْكَ الْكِتابَ . .  آيه . اگر روزكى چند كعبهء وصالت را نصيب خلق كردم ، تو را يك ساعت فراموش نكردم و نه پيغام و نه كتاب از تو بازگرفتم ، كه عاشق را همه تسلّى در نامهء دوست است .\r\n . . . مُصَدِّقاً لِما بَيْنَ يَدَيْهِ . .  آيه . به پيغمبران پيشين در آن نامه‌ها كه به ايشان داده بودم گفته‌ام كه مرا دوستى عزيز است كه با مؤمنان رحيم و با درويشان با خلق عظيم ، بساط شرع او در آخر زمان گسترانيم تا همه شرعها نسخ كند و همه عقدها فسخ نمايد ، اين كتاب كه به تو فرستادم همان وعدهء موجود است كه وعدهء ما بازى نبود و سخنها مجازى نه !\r\n\r\n\r\n","description":"","footnote":"\r\nپير طريقت گفت : خداوندا ، نثار دل من اميد ديدار تو است و بهار جان من در مرغزار وصال تو است .\r\nيحيى معاذ ( عارف مشهور ) گفت : آنچه جانى باشد كه وعدهء ديدار فراموش كند ، و آنچه دلى باشد كه نسيم وصال را از گلزار نبويد ؟ و آنچه زبانى باشد كه جز نام دوست به خود راه دهد ؟ كز نام دوست بوى دوست آيد ! و حديث دوست راحت جان فزايد :\r\n روى ما شاد است ، تا تو حاضرى ، با روى تو * جان ما خوش باد چون غايب شوى ، با ياد تو \r\n","page_name":" 121 ","page_number":141},
  {"content":"\r\n\r\n4 -  . . إِنَّ الَّذِينَ كَفَرُوا .  آيه . تا كى حق خويش فداى اين رميدگان كنى ، كه هزيمت ايشان از سياست كيفر ما است ، تا كى گرد دلهاى زنگار گرفته ايشان برآئى ؟ كه خرابى آن دلها از صولت عزّت ما است ، تا كى تدبير گشادن آن قفلها كنى ، كه نقش آن مهر از خزينهء عدل ما است ، تا كى وعد و وعيد و ناز و نعيم به سمع بو جهل‌ها فروخوانى ، كه ناشنوائى گوش آنها نشانهء قهر ما است ، تا كى معجزه‌ها به آنان عرضه نمائى ، كه نابينائى چشم آنها از حكم ما است !\r\n5 -  إِنَّ اللَّهَ لا يَخْفى عَلَيْهِ شَيْءٌ . .  آيه . آرى چنين است اى خداوند داناى پاك‌دان ، نيك‌دان ، همه‌دان ، دوربين نزديك‌دان ، توئى از نهان آگاه ، و آگاه به ، هرگاه !\r\n از راز دلم جملگى آگاه توئى * اندر دل من به گاه‌وبيگاه توئى \r\nتو را چه بانگ بلند ، چه راز باريك ، چه روز روشن چه شب تاريك ، اى شنوائى كه همهء آوازها شنوى ، اى دانائى كه به همه رازها رسى ، اى بينائى كه همه دورها بينى !\r\n هر آن چيزى كه شد پنهان ، نبيند ديدهء ما آن * بهر چيزى كه شد پنهان ، بود يزدان ما بينا \r\n كرا باشد بصر زين‌سان ، كه هريك ذرّه زين عالم * نگردد زو گم از وادى ، نپوشد زو شب يلدا \r\n6 -  هُوَ الَّذِي يُصَوِّرُكُمْ فِي الْأَرْحامِ . .  آيه . در اينجا سخن در دو چيز است يكى اثبات صورت آفريدگار و ديگرى بيان قدرت او و اظهار نعمت و نهاد منت در تقدير و تصوير خلق به صورت خالق ! كه فرمود : آدم به صورت خداوند خلق شد ، چه كه حق صورت و وجه تابان است ليكن خلق از دريافت چگونگى و كنه آن ناتوان و عاجز ، چنان كه خود به خلق نمايد ، وجه و صورت او به خلق نماند ، صورت خلق فانى و ناچيز شود و صورت خداوند با جلال و اكرام و باقى و با سبحات نور و برقهاى درخشان ، كه اگر حجاب از آن بردارد از روشنائى و درخشان وى آسمان و زمين بسوزد و ريزد !\r\n گر يك نظرت چنان كه هستى نگرى * نه بت ماند نه بت‌پرست و نه جنّ و پرى \r\nاما سخن از تصوير كه خداوند بر آدميان منت نهاد و اين صورت كمال و چهرهء جمال كه آنان را داد كه فرمود :\r\n - فَأَحْسَنَ صُوَرَكُمْ *  و اين تخصيص از ميان همه جانوران به آدميان داد كه جز ايشان كسى را اين منزلت نداد و بدين مثابت نرسانيد هرچند كه فرشتهء مقرّب باشد ، چنان كه جبرئيل را با آن صورت نيكو كه رشك جنان است آفريد و اسرافيل را كه موكّل عرش عظيم الهى است و نور آفتاب در جنب نور عرش ناپديد است نورانى آفريد ولى نگفت كه آنها را نيكو صورتى دادم ! و در مورد خلق آدميان ،  أَحْسَنُ الْخالِقِينَ *  گفت كه او را از خاك تيره بركشيد و بدان منزلت رسانيد كه خود او را ستود !\r\n\r\n[ آيات 9 - 7 
  ]\r\n\r\n( تفسير لفظى )\r\n7 -  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ .  او است خدائى كه فروفرستاد بر تو كتاب كه از آنها آيات استوار و تمام است و كه آنها معظم قرآن و مايهء دين‌داران و علم‌جويان است و ديگر آيه‌هاى به ظاهر بهم مانند ، كه در حقيقت غير از يك دگرند . اما كسانى كه\r\n\r\n","description":"","footnote":"","page_name":" 122 ","page_number":142},
  {"content":"\r\n\r\nدلهاشان را كژى و چفتگى ( خم ) است ، به قصد آشفتگى دين بر پى متشابه روند و جستن تأويل آن با حقيقت مراد خداى از آن بدانند ! درصورتىكه هيچ‌كس جز خداوند و راسخان در علم تأويل آن را ندانند ، كه مىگويند : خداوندا به كتاب تو ايمان آورديم و همه از نزد خداى ما است و پند نگيرند جز دارندگان خرد !\r\n8 -  رَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهَّابُ . \r\nخداوندا ، دلهاى ما را تاريك مگردان پس از آنكه راه بما نمودى و ما را نزديك خود رحمت ببخش كه توئى فراخ‌بخش .\r\n9 -  رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ إِنَّ اللَّهَ لا يُخْلِفُ الْمِيعادَ .  خداوندا ، تو فراهم‌آورندهء مردمانى براى روز رستاخيز كه در بودن آن شكى نيست ، چه كه خداوند وعده‌اى را كه دهد خلاف نكند .\r\n\r\n( تفسير ادبى و عرفانى )\r\n7 -  هُوَ الَّذِي أَنْزَلَ عَلَيْكَ الْكِتابَ . .  آيه . خداوند قرآن را فروفرستاد كه شامل آيه‌هاى محكم و متشابه است ، بعضى دانشمندان روحانى و مفسرين گفته‌اند : آيات محكم آنها است كه در لفظ و معنى آنها اشكال و اختلافى نيست و آنها واجبات و حدود و حلال و حرام هستند . و آيات متشابه آنها است كه ظاهر آن با حقيقت آنها مختلف باشد .\r\nبرخى ديگر گفته‌اند محكمات قرآن ، قصّه‌هاى پيغمبران است كه از نوح در ( 24 ) آيت و از هود در ده آيت و از صالح در هشت آيت و از لوط در هشت آيت و از شعيب در ( 13 ) است و از موسى در آيات فراوان و از پيغامبر ما محمّد در ( 24 ) آيت است و متشابهات آنها است كه در آن داستانها با تعبير مختلف ذكر شده ، مانند : مار يا اژدها در مورد عصاى موسى - بعضى ديگر گفته‌اند : محكمات آنست كه دانشمندان دريافت معنى و تأويل آن دانند ولى متشابهات جز خداوند يكتا نداند ، مانند نزول عيسى و روز رستاخيز كه جز خداوند نداند . اما فايدهء متشابهات در قرآن آنست كه تشريفى است براى عالمان كه معانى دقيق از آيات قرآن استخراج مىكنند و بدان سبب از عامّهء مردم ممتاز مىشوند و در آخرت هم به اجر و ثواب مىرسند .\r\nپس آيات قرآنى دو قسم است يكى ظاهر روشن ، ديگرى غامض مشكل ، ظاهر ، جلال شريعت است ، مشكل ، جمال حقيقت است ، ظاهر است تا عامّهء مردم دريابند و بدان عمل كنند و به ناز و نعمت رسند ، مشكل است تا خواص با تسليم و اقرار به آن به راز ولى نعمت رسند ، و از آنجا كه هرجا نعمت و ناز است تا آنجا كه انس و راز است ، بسا نشيب و فراز است ، خداوند از عزّت و شرف آن حالت ، پردهء غموض و اشكال و تشابه از آن برنگرفت تا هر نامحرمى در آن كوى قدم ننهند ، كه نه هركس شايستهء دانستن رازهاى پادشاهان است .\r\n رو گرد سراپردهء اسرار مگرد * كوشش چه كنى كه نيستى مرد نبرد \r\n مردى بايد ز هر دوعالم شده فرد * كو جرعهء درد دوستان داند خورد \r\n8 -  رَبَّنا لا تُزِغْ قُلُوبَنا بَعْدَ إِذْ هَدَيْتَنا . .  آيه . اين بدين معنى است كه بار خدايا شور دل و زيغ از دلهاى ما دور دار و ما را بر بساط خدمت پاينده بدار و آنچه دهى به فضل و رحمت خويش ده نه جزاى اعمال و عوض عبادات ، كه اين‌ها شايستهء حضرت جلال تو نيست .\r\nپيرى از پيران طريقت گفت : اين آيت مرا خوش افتاد كه فرمود چه بسا اعمال بندگان كه  هَباءً مَنْثُوراً  شد يعنى نيست و نابود گشت ، تا ما از اين اعمال ناپسنديده و طاعات و عبادات ناشايسته بازرهيم و يك‌بارگى دل در فضل و رحمت او بنديم .\r\n\r\n","description":"","footnote":"","page_name":" 123 ","page_number":143},
  {"content":"\r\n\r\n9 -  رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ . .  آيه . خداوندا ، تو باهم‌آورندهء مردم هستى در روز رستاخيز ، امروز دوستان را جمع مىكند بر بساط ولايت و معرفت ، فردا همه مردم را جمع مىكند بر بساط سياست و هيبت ، امروز جمع اسرار براى مكاشفهء جلال و جمال است و فردا جمع احوال براى احوال رستاخيز !\r\n\r\n[ آيات 13 - 10 
  ]\r\n\r\n( تفسير لفظى )\r\n10 -  إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً وَ أُولئِكَ هُمْ وَقُودُ النَّارِ .  آنان كه كافر شدند هرگز مال و فرزندشان به نزد خدا چيزى نباشد و به كار نايد و آنها همگى آتش‌افروز دوزخند .\r\n11 -  كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِنا فَأَخَذَهُمُ اللَّهُ بِذُنُوبِهِمْ وَ اللَّهُ شَدِيدُ الْعِقابِ .  همچون عبادت آل فرعون و پيش از آنها ، كه آيات ما را دروغ پنداشتند ! تا پس خداوند آنان را به گناهانشان فراگرفت كه خداوند سخت‌گير و سخت كيفر است .\r\n12 -  قُلْ لِلَّذِينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ .  به جهودان و مشركان بگو : شما مغلوب و شكسته خواهيد شد و بسوى دوزخ رانده مىشويد كه بد آرامگاهى است .\r\n13 -  قَدْ كانَ لَكُمْ آيَةٌ فِي فِئَتَيْنِ الْتَقَتا فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ وَ اللَّهُ يُؤَيِّدُ بِنَصْرِهِ مَنْ يَشاءُ إِنَّ فِي ذلِكَ لَعِبْرَةً لِأُولِي الْأَبْصارِ . \r\nشما را شگفتى بود در دو گروه كه روبرو شدند ( در جنگ بدر ) يك گروه در راه خدا جنگ و كشتار مىكردند و گروه ديگر گروه كافران كه به نظر مسلمانان دو برابر مىآمدند با چشم آشكارا ! درحالىكه خداوند هرك را بخواهد يارى مىدهد و اين امر ( پيروزى در جنگ بدر ) براى خردمندان و بينايان عبرت و پندى است .\r\n\r\n( تفسير ادبى و عرفانى )\r\n10 -  إِنَّ الَّذِينَ كَفَرُوا . .  آيه . خداوند كريم جليل مهربان است كه مؤمنان را در وعيد كافران وعده مىدهد و در مذمّت اينان مىگويد : فرداى قيامت مال و فرزند به كار نايد و ايشان را سود ندارد يعنى مؤمنان را راست ، هرگاه حقوق آن را بجاى آرند و بوسيلهء آنها سعادت ابدى جويند ، كه مصطفى فرمود : مال صالح براى مرد صالح نيكويارى است و مال براى پرهيزكارى از گناه ، نيكوياورى است و خدا فرموده : آنچه را در اين جهان به تو داديم براى سعادت آن جهان به كار بند و سعادت آن جهان به معرفت خداوند است و آن از روشنائى دل است و نور دل از چراغ توحيد است و اصل اين چراغ موهبت الهى است ، و مادّهء سعادت از كارهاى تن ، و طاعات و عبادات از قوّت نفس است و آن از خوراك و پوشاك بدست آيد ، پس مال بدين سبب باعث سعادت است به شرطى كه از قدر كفايت نگذرد كه آن سبب طغيان است چنان كه فرمود : انسان همين‌كه بىنياز شد طغيان مىكند !\r\nيكى از عارفان ( شيخ ابو الحسن گرگان ) كشتزارى داشت حلال كه از آن كفايت وى درآمدى ، يك روز كه محصول آن بياوردند عارف مشتى از آن برگرفت و گفت آن را با توكّل همهء متوكّلان عوض نكنم و راز اين امر كسى شناسد كه به مراقبت دل مشغول باشد و مىداند فراغت از كفايت معاش چه مددى است در راه رفتن بسوى سعادت !\r\n . . . لَنْ تُغْنِيَ عَنْهُمْ أَمْوالُهُمْ . .  آيه . اگر هرچه خزائن زمين و اموال زمين است مال كافران باشد و جمله\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nفداى تن خويش كنند تا خود را به آن باز خرند و از عذاب خدا برهند ! از ايشان پذيرفته نشود ، خواه آن انفاق در راه درويشان باشد و خود در راه مصالح همگان ! از بهر آنكه عبادت مالى در درجهء سوّم است ، نخست بايد عقيدتى صاف باشد پس از آن عبادت بدنى و سپس عبادت مالى است ، و كافران را نه اعتقاد است نه عبادت بدنى ، اين است كه عبادت مالى ، ايشان را سود ندهد .\r\nباز بندهء مؤمن دلى دارد معتقد ، زبانى دارد موحّد ، اركانى دارد متعبّد ، پس اگر با اعتقاد دل و ذكر زبان و تعبّد اركان ، صدقه‌اى دهد يا به وجهى از وجوه خيرات خرجى كند ، اگرچه شبهت را در آن مدخل بود ! اميد است كه چون بدرقهء آن اعتقاد است ردّ نشود و شگفت آنكه اگر با صفاء اعتقاد كارهائى از آدمى خيزد كه از ديوان و مال برنخيزد باز اميد ثواب است .\r\n\r\n[ آيات 15 - 14 
  ]\r\n\r\n( تفسير لفظى )\r\n14 -  زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ذلِكَ مَتاعُ الْحَياةِ الدُّنْيا وَ اللَّهُ عِنْدَهُ حُسْنُ الْمَآبِ .  مردم را برآراستند به دوستى خواهشها و آرزوها از زنان و پسران و قنطارهاى پر از زر و سيم و اسبان زيبا و نشان‌دار و نيكورنگ و چهارپايان و كشت‌زار ، اين است برخوردارى از كالاى اين جهان ، و نزد خداوند عاقبت نيك و بازگشت نيكو است .\r\n15 -  قُلْ أَ أُنَبِّئُكُمْ بِخَيْرٍ   مِنْ ذلِكُمْ لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ أَزْواجٌ مُطَهَّرَةٌ وَ رِضْوانٌ مِنَ اللَّهِ وَ اللَّهُ بَصِيرٌ بِالْعِبادِ .  بگو آيا بشما خبر دهم به بهتر از آنچه بهرهء كافران است ؟ براى كسانى كه از شرك بپرهيزند ، نزد خدايشان بهشتها است كه نهرهاى آب در آنها جارى است و در آن جاودان ، و جفتهاى پاك داشته و خشنودى و پسند از خداوند دارند كه او بينا و دانا به بندگان است .\r\n\r\n( تفسير ادبى و عرفانى )\r\n14 -  زُيِّنَ لِلنَّاسِ حُبُّ الشَّهَواتِ . .  آيه . مصطفى فرمود : چون خداوند بهشت آفريد ، جبرئيل را گفت : نگاه به اين بهشت كن و ببين كه من چه ساخته و آفريده‌ام و دوستان خود را در آنجا ببين . جبريل رفت و آن بهشتهاى آراسته با ناز و نعيم بىنهايت ديد و در آن طرب‌گاه در جوار اللّه دوستان و عزيزان را ديد ، عرض كرد : خدايا هركس صفت اين بهشتها را بشنود قصد طاعت دارد كه بوسيلهء آن در آنها داخل شود ، ليكن پروردگار عالميان هرچه دشوارى و رنج بود ، گرداگرد راه بهشت فراهم ساخت تا هركه قصد رسيدن به آن دارد آن مرحله‌ها را بپيمايد !\r\nشيخ انصارى گفت : من چه دانستم كه مادر شادى رنج است ! و زير ناكامى هزار گنج است ! من چه دانستم كه صحبت تو مهينهء قيامت است و عزّ وصال تو در ذلّ حيرت است ! جان و جهان كعبه جائى خوش است ، آسايشگاه اولياء و قرارگاه صدّيقان است ، اما باديهء مردم‌خوار و جان‌گداز در پيش دارد ! فرسنگ فرسنگ بايد پيمود تا خود كرا جست ، تا آن راه‌ها را طى كند و به كعبهء مراد برسد !\r\n عالمى در باديهء مهر تو سرگردان شدند * تا كه يابد بر در كعبهء قبولت بردبار ؟ \r\nپس چون راه بهشت بر ناكامى و بىمرادى نهاد ، جبرئيل را فرمود : تا چه بينى ؟ جبرئيل آن راه‌هاى پرخطر را\r\n\r\n","description":"","footnote":"","page_name":" 125 ","page_number":145},
  {"content":"\r\n\r\nديد و منزلهاى رياضت را مشاهده كرد و دانست كه تا آن مجاهدت‌ها به عمل نيايد به حضرت بارى بار نيابد ، چون چنين ديد گفت : بار خدايا ، نپندارم كه از ايشان يك كس وارد بهشت شود ! خداوند فرمود : اين زندان دوزخ را ببين تا خشم ما را بينى و كيفر ما را بدانى ، جبرئيل دوزخ را با همه دركات و عقوبات آن بديد عرض كرد : بار خدايا به عزّت و جلالت سوگند كه هركس اين دوزخ را ببيند هرگز كارى نكند كه در آن وارد شود ، پس خداوند آنچه در دنيا لذتها بود از زن و فرزند و زر و سيم و اسب‌ها و چهارپايان و كشتزارها همه را برشمرد و بر گرد دوزخ قرار داد و راه رسيدن به آنها بر مراد هواى نفس نهاد ، تا هركس در پى هوا و هوس خود رود عاقبت سر از دوزخ درآورد . چون جبرئيل راه دوزخ را ديد عرض كرد :\r\nبارالها ، گمان نبرم كسى باشد از مردم كه به دوزخ نرود ، آنگاه مصطفى فرمود : هر دو راه باز است روندگان راه سخت و پرمشقت به بهشت روند و شمار آنان اندك است و روندگان راه شهوتها قدم در دوزخ نهند و شمار آنها بسيار است ، چون راه بهشت پربلا و بانشيب و بالا است و راه دوزخ آسان و بر نفسها و ميلها گران نيست .\r\n15 -  قُلْ أَ أُنَبِّئُكُمْ بِخَيْرٍ مِنْ ذلِكُمْ . .  آيه . در اين آيه حديث دشمنان و صفت زندگى و غايت مقصود ايشان باز نمود و بيان كرد ، و باز قصّهء دوستان درگرفت يعنى آنان كه امروز تقوى شعارشان و فردا بهشت و رضوان سرانجامشان ، و همان گونه كه تقوى را مراتبى است ، بهشت را درجاتى است ، درجهء اوّل جنّة مأوى است و اوّل مرتبهء تقوى پرهيز از حرام و از هواى نفس است و در قرآن خداوند جنّة المأوى و هواى نفس را باهم ذكر كرده و درجهء اعلى جنّة عدن است و بالاتر از او رضوان اكبر است . پس غايت مقصد بهشتيان رضوان اكبر است و خداوند جنّات عدن و رضوان اكبر را جزء مساكن طيّبه بيان فرموده است و رضوان اكبر نصيب كسانى است كه به نهايت تقوى رسيده‌اند و نهايت تقوى اين است كه هرچه داغ حدوث و نشان آفرينش دارد همه را دشمن خود داند و از همهء آنها روى برگرداند ، تا با دلى فارغ و خاطرى آسوده با غم عشق حقيقت پردازد و يقين داند كه با غم عشق او زحمت اغيار درنگنجد و دل و جان خود از همهء آنها برد .\r\n دل باغ تو شد پاك ببر زانكه درين دل * يا زحمت ما گنجد يا نقش خيالت \r\n جان نيز به نزد تو فرستيم بدين شكر * صد جان نكند آنچه كند بوى وصالت \r\nفردا هركسى را به غايت مقصد و همّت خويش رسانند ، به آن يكى كه در آرزوى جنّت مأوى است گويند از حرام محض بگريز تا عادل باشى تا جنّت مأوى از تو دريغ نباشد ، يكى را آرزوى دار خلد است و به او گويند از شبهت بگريز تا زاهد باشى و دار خلد از تو دريغ نباشد ، و به آنكه در آرزوى فردوس است گويند از حلال محض دور باش در دنيا تا عارف باشى و فردوس از تو دريغ نباشد ، گروهى باقى مانند كه هيچ مرادى جز مراد دوست ندارند و اختيار ايشان اختيار دوست باشد ، بهشتها به آنها عرضه كنند و از بهر ايشان كنيزكان و پسران جاويدان بر كنگره‌ها نشانند و آنان از همه اين‌ها فارغ و روى خويش از آنان بگردانند و گويند اگر بايد دل به كسى داد ، به كسى دهيم كه غم عشق او با زحمت اغيار در نگنجد .\r\n ناگاه ! بدان لاله‌رخان دادم دل * او بود سزاى دل ، از آن دادم دل ! \r\n\r\n[ آيات 20 - 16 
  ]\r\n\r\n( تفسير لفظى )\r\n16 -  الَّذِينَ يَقُولُونَ رَبَّنا إِنَّنا آمَنَّا فَاغْفِرْ لَنا ذُنُوبَنا وَ قِنا عَذابَ النَّارِ .  كسانى كه مىگويند خداوندا ، ما ايمان آورديم ، گناهان ما را بيامرز و ما را از عذاب آتش بازدار .\r\n\r\n","description":"","footnote":"","page_name":" 126 ","page_number":146},
  {"content":"\r\n\r\n17 -  الصَّابِرِينَ وَ الصَّادِقِينَ وَ الْقانِتِينَ وَ الْمُنْفِقِينَ وَ الْمُسْتَغْفِرِينَ بِالْأَسْحارِ .  آنها شكيبايانند و راست‌گويان و فرمان‌برداران و انفاق‌كنندگان و آمرزش‌خواهان بوقت سحرند .\r\n18 -  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزِيزُ الْحَكِيمُ .  خداوند خودش گواهى داد كه نيست خدائى جز او و فرشتگان و خداوندان دانش هم در حال داد و عدالت ، گواهى دادند كه نيست خدائى جز خداى يكتا و قادر و حكيم و دانا به همه كارها .\r\n19 -  إِنَّ الدِّينَ عِنْدَ اللَّهِ الْإِسْلامُ وَ مَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَ مَنْ يَكْفُرْ بِآياتِ اللَّهِ فَإِنَّ اللَّهَ سَرِيعُ الْحِسابِ .  نزد خداوند ، دين دين اسلام است و آنان كه كتاب داده شده بودند ، دو گروه نشدند مگر پس از آنكه قرآن به ايشان آمد بواسطهء حسدى كه ميان آنان بود ! و هركس به سخنان خداوند كافر شود خداوند زودشمار و زودتوان و زود پاداش است .\r\n20 -  فَإِنْ حَاجُّوكَ فَقُلْ أَسْلَمْتُ وَجْهِيَ لِلَّهِ وَ مَنِ اتَّبَعَنِ وَ قُلْ لِلَّذِينَ أُوتُوا الْكِتابَ وَ الْأُمِّيِّينَ أَ أَسْلَمْتُمْ فَإِنْ أَسْلَمُوا فَقَدِ اهْتَدَوْا وَ إِنْ تَوَلَّوْا فَإِنَّما عَلَيْكَ الْبَلاغُ وَ اللَّهُ بَصِيرٌ بِالْعِبادِ .  پس اگر با تو احتجاج كنند و حجّت جويند ، به آنها بگو : من خودم را به خدا تسليم كردم و همين‌گونه هم پيروان من كردند ، و بگو به آنها كه كتاب آسمانى دارند و به امّىهاى عرب ، آيا اسلام مىآوريد ؟ پس اگر اسلام آوردند ، به راه راست آمده‌اند و اگر برگشتند ، بر تو همانا رساندن پيغام است و بس و خدا به بندگان خود بينا است .\r\n\r\n( تفسير ادبى و عرفانى )\r\n16 -  الَّذِينَ يَقُولُونَ رَبَّنا إِنَّنا آمَنَّا . .  آيه . خداوند در اين آيه ، دوستان خود را مىنوازد و گفتار و كردار ايشان را مىستايد و مىپسندد ، آفرين خدا بر آن جوان‌مردان باد كه هرچه گويند و هرچه خواهند و هر قاعده كه نهند ، از اوّل نام دوست برند و از او گويند و به او گويند ، كه با او خو كرده و به آن آسوده‌اند .\r\n با هركه سخن گويم ، گر خواهم و گرنه * ز اوّل سخنم نام توأم در دهن آيد \r\nاين دوستان در هرچه شنوند و هرچه خوانند ، ( آمنّا ) گويند ، اگر از صفات ازلى و ذات سرمدى شنوند ، ( آمنّا ) گويند ، امروز ناديده در غيبت و فردا با مشاهدت در قيامت ( آمنّا ) گويند ، جلال رؤيت ذو الجلال و رضوان اكبر ، هم در روز رستاخيز ، هم در بهشت ثمرهء ( آمنّا ) باشد .\r\n به هرچ از اولياء گويند : ارزقنا و وفّقنا * به هرچ از انبياء گفتند ، آمنّا و صدّقنا \r\n . . . فَاغْفِرْ لَنا . .  آيه . اگر نياز نمودند و آمرزش خواستند ، گويند خداوندا ، خط عفو و كرم بر گناهان ما كش ، و اين نهادهاى ضعيف را مسوز به آتش .\r\n . . . وَ قِنا عَذابَ النَّارِ . .  آيه . خداوندا ، ما را از آتش دوزخ پرهيز ده ، و از عقوبت خويش ما را گريز ده .\r\nگويند : آتش هر قدر سوزان‌تر و قوىتر باشد چون آب به آن رسد نيست شود ، يا به باد كشته گردد ، آن ساعت كه تو خلوتى را دست آرى و در پس زانو نشينى و قطره‌اى چند آب از چشم فروبارى ، فرشته‌اى را گويند اين آب را نگهدار ، چون نفسى سرد از سر حسرت از دل پردرد درآرى ، فرشتهء ديگر را گويند اين آه را بردار ، تا فردا كه آتش دوزخ تاختن آرد ، از يك‌سو آب و از يك‌سو باد ، آتش به هزيمت گيرد ! بنده گويد بارخدايا اين چيست ؟ گويند : اين آب ديدهء تو و آن آه سينهء تو است !\r\n\r\n","description":"","footnote":"","page_name":" 127 ","page_number":147},
  {"content":"\r\n\r\n17 -  الصَّابِرِينَ وَ الصَّادِقِينَ . .  آيه . جوانمردانى كه به دل شكيبايانند بر فرمان حق ، به روح راست روانند در عهد با حق ، به تن فرمان برانند در حقّ حق ، به مال هزينه‌كنانند در راه حق ، به زبان آمرزش خواهانند از كرم حق ! بر بلاها صبر كنند و شكوى بگذارند و از دنيا و عقبى روى برتافتند تا به مولى رسيدند . راست گفتند تا در روش آمدند ، راست رفتند تا منزل بريدند ، راست انديشيدند تا به مقصد رسيدند . جامهء فقر پوشيدند ، بر در سراى كرم دست نياز برداشتند و گفتند : تا نگشائى نرويم ! تا ننوازى برنگرديم ، گاه در سجود و گاه در قيام گاه با بيم و گاه با اميد !\r\n بخت از در خان ما در آيد روزى * خورشيد نشاط ما برآيد روزى \r\n و از تو بسوى ما نظر آيد روزى * و اين انده ما هم به سر آيد روزى \r\n وَ الْمُنْفِقِينَ . .  آيه . گه مال بازند و گاه حال ، گه تن بازند و گاه جان ، مال در راه دوست ، حال در كار دوست ، تن در جستن دوست ، جان در ديدار دوست !\r\n ما را همه هرچه هست ايثار ، تو راست * گوش از قبل سماع گفتار ، تو راست \r\n ديده نظر جمال بسيار ، تو راست * جان و دل و دين نثار ديدار ، تو راست \r\n . . . وَ الْمُسْتَغْفِرِينَ . .  آيه . تا در روش باشد ، آن‌سان باشد صفات ايشان ، و چون به كشش رسند آمرزش خواهند و از آن شواهد خوف و رجا و صدق و صبر استغفار كنند !\r\nاز اينجا است كه مصطفى فرمود : من روزى هفتاد مرتبه استغفار مىكنم ، چون از معرفت بگذرند و فراگذارند ، تا به معروف رسند ، و از دوستى برتر شوند تا دوست بينند .\r\n18 -  شَهِدَ اللَّهُ أَنَّهُ لا إِلهَ إِلَّا هُوَ . .  آيه . خداوند خود را گواهى داد و خود را ستود به سزاى خويش از صفت خويش ، در كلام خويش خبر داد از وجود خويش ، آن‌گاه كه نه عالم بود نه آدم ، نه هوا نه فضا ، نه خشكى نه دريا ، نه روشنائى نه تاريكى ، نه فهم نه فرهنگ ، نه وفاق نه نفاق ! در آن حال ، خداوند به جلال خويش ، به قدر خويش ، به كمال و عزّت خويش سخن گفت و به يكتائى خويش گواهى داد ! امروز همان است كه بود و جاويد همان ، هرگز نبود كه نبود و هرگز نباشد كه نباشد ( ازلىّ ابدىّ ) برتر از هر چيز به بزرگوارى ، بالاتر از دريافت چون ، و از قياس و وهم بيرون و پاك از گمان و پندار و ايدون !\r\n در ذات لطيف تو ، حيران شده فكرتها * بر علم قديم تو ، پيدا شده پنهانها \r\n . . . وَ الْمَلائِكَةُ وَ أُولُوا الْعِلْمِ . .  آيه . بنگر كه شرف فرشتگان و دانشمندان بس شگرف است كه خداوند گواهى آنان را با گواهى خود پيوند داد ، نه از آن جهت كه گواهى به يكتائى او از گواهى مخلوق پيوندى درمىيابد ! نى نى ! كه عزّت وى وى شناسد ، و عزّت وى احديّت وى داند ، و كبرياء وى عزّت وى شناسد .\r\n19 -  إِنَّ الدِّينَ عِنْدَ اللَّهِ الْإِسْلامُ . .  آيه . دين پسنديده كه خداى را با آن پرستند و به حكم آن وى را اطاعت كنند و رضاى او را جويند ، دين اسلام است و آن را سه منزل است : اوّل منزل ، اعتراف حفظ جان و مال ، كه شمشير از گردن كسان بردارد و مال آنها را نگه دارد ، چه موافق چه منافق . دوّم منزل ، اعتقاد درست و پيروى احكام و سنّت ، سوّم منزل ، تسليم و استسلام است كه اين غايت كار و نهايت حال است و پسنديدهء خدا ، چه كه خود را بر درگاه عزّت حق افكندن و او را منقاد و مطيع بودن و به حكم وى راضى شدن و به آن اعتراض نياوردن و از آن اعراض نكردن و آن را شكوه داشتن ، آخرين درجهء منزل سوّم اسلام است !\r\n\r\n","description":"","footnote":"","page_name":" 128 ","page_number":148},
  {"content":"\r\n\r\n\r\n[ آيات 25 - 21 
  ]\r\n\r\n( تفسير لفظى )\r\n21 -  إِنَّ الَّذِينَ يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ حَقٍّ وَ يَقْتُلُونَ الَّذِينَ يَأْمُرُونَ بِالْقِسْطِ مِنَ النَّاسِ فَبَشِّرْهُمْ بِعَذابٍ أَلِيمٍ .  كسانى كه به سخنان خدا كافر مىشوند و پيامبران را به ناحق مىكشند و كسانى كه مردم را به راستى و درستى دستور مىدهند ، نيز مىكشند ، ايشان را به عذابى دردناك بشارت ده .\r\n22 -  أُولئِكَ الَّذِينَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ .  اينان كسانى هستند كه كارهاشان و كردارشان جملگى تباه گشته و در دنيا و آخرت بىنام و بىپاداش هستند و هيچ‌كس آنان را يارى نخواهد كرد .\r\n23 -  أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُدْعَوْنَ إِلى كِتابِ اللَّهِ لِيَحْكُمَ بَيْنَهُمْ ثُمَّ يَتَوَلَّى فَرِيقٌ مِنْهُمْ وَ هُمْ مُعْرِضُونَ .  آيا نمىنگرى به كسانى كه از كتاب آسمانى بهره‌اى داشتند ، آنان را بسوى كتاب خدا مىخوانند تا ميانشان داورى كنند ، آنگاه گروهى از آنان برمىگردند و از حكم خدا روگردان مىشوند .\r\n24 -  ذلِكَ بِأَنَّهُمْ قالُوا لَنْ تَمَسَّنَا النَّارُ إِلَّا أَيَّاماً مَعْدُوداتٍ وَ غَرَّهُمْ فِي دِينِهِمْ ما كانُوا يَفْتَرُونَ .  دليرى و جرأت ايشان به اين جهت بود كه گفتند فردا آتش دوزخ ( جز چند روزى ) بما نرسد ! و ايشان در دين خود مغرور شده بودند كه اين‌گونه دروغها را از خود مىساختند .\r\n25 -  فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ وَ وُفِّيَتْ كُلُّ نَفْسٍ ما كَسَبَتْ وَ هُمْ لا يُظْلَمُونَ . \r\nتا چون بود حال آنان هنگامى كه براى روز رستاخيز آنها را فراهم آوريم ، كه آن روز جاى شك و گمان نيست و هركسى آن درود كه كشته و بهر تنى آنچه كرده سپرده‌اند بىآنكه بر كسى ستمى يا بيدادى روا باشد .\r\n\r\n( تفسير ادبى و عرفانى )\r\n21 -  إِنَّ الَّذِينَ يَكْفُرُونَ بِآياتِ اللَّهِ . .  آيه . كسانى كه در أزل خستهء تيغ شقاوت شدند ، در أبد كمند سعادت آنان را نگيرد ، و آن را داغ رسوائى بر جان نهند ، و روز خوش و دولت يار آنها نباشد .\r\nعباس هاشمى را كه كمند سعادت از مكنون غيب بينداخته بودند ، روزى به كعبه رفت و سر بر سجود نهاده مىگفت : يا لات يا هبل ، خداوند فرمود : لبّيك بندهء من ! غلغله در فرشتگان افتاد كه بار خدايا او لات و هبل مىخواند و تو به عزّت خويش جواب مىدهى ؟ - فرمود : اى فرشتگان آرام گيريد كه شما را بر مكنونات غيب ما آگهى نيست ، اگر او را در بندگى سهو و غلطى افتاد ما را در خداوندى سهوى يا غلطى نيفتد و شما خواهيد ديد تا تقدير ما در حق وى و فرزندان وى تا به قيامت چه شگفتىها بيرون دهد !\r\nنوح نبىّ پيشانى خويش به خاك ماليد و گفت بار خدايا ، در دل پدران در حق فرزندان تو بهتر دانى چيست ؟\r\nتواند بود كه بر پيرى و ضعف ما رحمت كنى و اين پسر را دين حنيف اسلام كرامت فرمائى ؟ خطاب رسيد اين پسر از اهل تو نيست و حكم ما در ازل چنان رفت كه سر فرزند تو را كلاه توحيد را نشايد ، و حكم ما هم برگشت ندارد !\r\nآن كس كه كشتهء قضا بود چندين سال بساط عبادت بر اميد وصال پيمود ، چون پنداشت كه ديدهء آرزويش گشاده شود و نفحهء وصال در دلش وزد ، از آسمان عزّت بر خاك ذلّت افتاد و زبان حالش اين است :\r\n\r\n","description":"","footnote":"","page_name":" 129 ","page_number":149},
  {"content":"\r\n\r\n پيش تو ، رهى چنان تباه افتاده * كز وى همه طاعتى گناه افتاده ! \r\n اين قصه كزان روى چو ماه افتاده * اين رنگ گليم ما سياه افتاده ! \r\nكسى از پيغمبر پرسيد : از اين گروه كافران كرا عذاب سخت‌تر به روز رستاخيز باشد ؟ فرمود هركس كه پيغمبر خدا را بكشد يا كسانى كه امر بمعروف و نهى از منكر مىكنند بكشد ، آنگاه فرمود : اين گروه يك‌بار 43 پيغمبر را به يك ساعت روز بكشند ! پس از آن 112 مرد از بنى اسرائيل برخاستند تا آنان را امر به معروف و نهى از منكر كنند ، آن 112 مرد را هم در آخر روز بكشند - مفسّران گفته‌اند اين آيه در حق پادشاهان بنى اسرائيل فرود آمده كه بعد از موسى برخاستند .\r\n25 -  فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ . .  آيه . آيا ، تا چون بود حال ما روز رستاخيز ؟ كه جهانيان را با يك نفخهء اسرافيل از خاك برانگيزند و در عرصات حاضر كنند .\r\n باش تا از نفخهء صور سرافيلى شود * صورت خوبت نهان و سيرت زشت آشكار ! \r\n . . . وَ وُفِّيَتْ كُلُّ نَفْسٍ ما كَسَبَتْ . .  آيه . باش تا آن عزّت و رياست به سر رسد ، و دست و پا در مقام بازپرسى برآيند ، عيبها و رازها همه آشكار و عيان گردد ، آنگاه به تو گويند : پرده از روى كارت برگرفته يعنى آنچه كه تو خود توخته و ساخته‌اى ، همان بينى كه فرستاده‌اى ، همان خورى كه خود پخته‌اى ، همان دروى كه خود كشته‌اى ، اين است كه فرمود :  هُنالِكَ تَبْلُوا كُلُّ نَفْسٍ ما أَسْلَفَتْ  ، آنچه امروز تو به پناه او شوى ، فردا از تو برگردد و تو را بگذارد جز پرهيزكارى ! كه در هر دو سراى تقوى تو را تنها نگذارد ، همه حسبها و نسبها را داغ كنند ، لكن تقوى را گويند پيش آى كه امروز روز بازار تو است ، هرك را در آن سراى از تو بهره‌اى بود در اين سراى آر و بهره و نصيبش ده و عاشقان خويش را در حضرت رضوان من اللّه اكبر فرود آر ، كه آشنايان تقوى ديگرند و عاشقان تقوى ديگر ، آشنايان كسانى هستند كه از حرام و شبهات بپرهيزند و كارهايشان به دستور تقوى باشد ليكن عاشقان تقوى كسانى باشند كه از طاعات و عبادات خود از روى ناديدن چنان پرهيزند كه ديگران از گناهان و سيّئات پرهيز دارند !\r\nاز يكى از سران پرهيزكاران پرسيدند : تقوى چيست ؟ گفت : تقوى آنست كه از غير خدا بپرهيزى ، آرى اين چنين كس هرگز با آن‌كس كه از حرام تنها بپرهيزد برابر نيست ، فردا كه روز نواخت و گاه سياست باشد هركس به مراتب تقوى برتر باشد ، به حضرت عزّت نزديكتر است كه  إِنَّ أَكْرَمَكُمْ عِنْدَ اللَّهِ أَتْقاكُمْ \r\n\r\n[ آيات 30 - 26 
  ]\r\n\r\n( تفسير لفظى )\r\n26 -  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ .  بگو بارخدايا ، تو دارندهء ملك و خداوند پادشاهى هستى ، به هر كس بخواهى پادشاهى دهى ، و از هركس خواهى پادشاهى مىگيرى ، هركه را خواهى عزيز مىكنى و هرك را خواهى ذليل مىگردانى ، همه نيكيها به دست تو است كه تو بر هر كارى توانا هستى .\r\n27 -  تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ وَ تَرْزُقُ مَنْ تَشاءُ بِغَيْرِ حِسابٍ .  شب را در روز آورى و روز را در شب ، زنده را از مرده سازى و مرده را از زنده بيرون آرى ، و هرك را خواهى روزى بىشمار و بىحساب بخشى !\r\n28 -  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ \r\n\r\n","description":"","footnote":"","page_name":" 130 ","page_number":150},
  {"content":"\r\n\r\n مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ .  مبادا گروندگان ناگروندگان را به دوستى گيرند و هركس اين كار را كند ، او از خدا در هيچ چيز نيست ! مگر آنكه از آنان بپرهيزيد و خداوند شما را از خويشتن دور مىسازد و بازگشت همه بسوى خدا است .\r\n29 -  قُلْ إِنْ تُخْفُوا ما فِي صُدُورِكُمْ أَوْ تُبْدُوهُ يَعْلَمْهُ اللَّهُ وَ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ عَلى كُلِّ شَيْءٍ قَدِيرٌ .  اى پيغمبر به آن مردم بگو : اگر آنچه در دل داريد پنهان داريد يا نمايان سازيد به گفتار و كردار ، همه را خدا مىداند و هرچه در آسمانها و زمين است مىداند و بر هر چيز توانا است .\r\n30 -  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ .  روزى بيايد كه هركسى بيابد آنچه كرده از نيكى و بدى و همه پيش او است درحالىكه دوست مىدارد كه ميان او و آن بديها فاصله‌هاى دورى باشد ( كه آن را نه بيند و به آن نرسد ! ) و خداوند شما را از خويشتن دور مىسازد و نسبت به بندگان مهربان است .\r\n\r\n( تفسير ادبى و عرفانى )\r\n26 -  قُلِ اللَّهُمَّ مالِكَ الْمُلْكِ . .  آيه . بزرگ است و بزرگوار ، خداوند كردگار ، مهربان وفادار ، بارخداى همهء بارخدايان ، پادشاه همهء پادشاهان ، نوازندهء بندگان ، راهنماى ايشان ، دانست كه ايشان به سزاى ثناء او نرسند و حق او نشناسند و قدر بزرگى او ندانند ، پس به مهربانى و كرم خود ايشان را گرامى داشت و بنواخت و گفت : اى بندگان ، مرا همان گوئيد كه من خود را گفتم و گوئيد :\r\n . . . مالِكَ الْمُلْكِ . .  آيه . اى پادشاه بر پادشاهان ، اى آفرينندهء جهان ، اى يگانهء يكتا از أزل تا جاودان ، اى يگانه و يكتا در نام و نشان ، اى سازندهء كار كار سازندگان ، اى بسربرندهء كار بندگان بىبندگان .\r\n . . . تُؤْتِي الْمُلْكَ مَنْ تَشاءُ . .  آيه . يكى را بركشى و بنوازى ، يكى را بكشى و بيندازى ، يكى را به انس خود آرام دهى و او را غم عشق خود سرمايه دهى ، كه بىغم عشق تو آسايش دل و آرام جان نبود .\r\n تا جان دارم غم تو را غم‌خوارم * بىجان غم عشق تو به كس نسپارم \r\nيكى با رضوان در ناز و نعمت ، يكى با مالك در زندان وحشت ، يكى بر بساط انبساط بر تخت ولايت منتظر رؤيت ، يكى در چاه بشريّت با خوارى و مذلّت ، آن صاحب ولايت به زبان شادى از دولت وصال خود خبر مىدهد :\r\n كنون كه با تو بهم ، صحبت اوفتاد مرا * دعا كنم ، كه وصالت خجسته باد مرا \r\nآن بيچارهء كشتهء مذلّت به زبان مهجورى از سر حرمان خويش اين ترنّم كند :\r\n حال دل خود تو را نموديم و شديم * بر درد دل اندوه فزوديم و شديم \r\nگويند مقصود از اين ملك و پادشاهى ، مقهور كردن نفس است ، چنان كه گويند : سليمان پيغمبر روزى چند گاو و گوسفند براى مهمانخانهء او ذبح مىشد و او خود نان جوين خوردى و مرقّع پوشيدى و ترك هواى نفس كردى !\r\n . . . وَ تَنْزِعُ الْمُلْكَ مِمَّنْ تَشاءُ . .  آيه . آن كس كه اين سياست و پادشاهى بر نفس امّاره را از وى دريغ دارند سلطان هوا بر او مستولى شود ، آن را كه پادشاهى ظاهر دهند ، آنكه اسير شهوت و هوس خويش گردد ، او را از پادشاهى در حقيقت چه نصيب بود ؟ اگر كسى در اين دنيا به حقيقت پادشاه است ، جز درويشان نباشند كه هواى نفس را زير پا نهاده\r\n\r\n","description":"","footnote":"","page_name":" 131 ","page_number":151},
  {"content":"\r\n\r\nو از همهء فتنه‌ها بر آسودند . آنان پادشاهان ظاهرند كه اسير هوا و شهوتند ، هرجا گام نهند از آنجا گرد برآرند و اينان پادشاه طريقت ، هرجا گذر كنند ، سنگ‌ريزهء آن مرواريد و خاك آن مشك و عنبر شود .\r\n خاكى كه بران پاى نهى مشك و عبير است * تختى كه برو تكيه كنى عود مطرّا است \r\n27 -  تُولِجُ اللَّيْلَ فِي النَّهارِ .  آيه . اى خداوندى كه شب محنت به روز شادى آرى ، تا امن بنده و آسايش بيهودهء او بردارى كه ايمنى و اميد بىهوده در راه تو نيست ! و روز شادى بر شب محنت در آرى تا نوميدى بنده باز برى كه نااميدى در دين تو نيست ، اى خداوندى كه از بيگانه آشنا بيرون آرى چون محمّد از عبد اللّه و ابراهيم از آذر و از آشنا بيگانه بيرون آرى چون قابيل از آدم و كنعان از نوح !\r\n28 -  لا يَتَّخِذِ الْمُؤْمِنُونَ الْكافِرِينَ أَوْلِياءَ .  آيه . حقيقت ايمان بنده و غايت روش او در راه دوستى خداوند آن است كه با دوست وى دوست و با دشمن وى دشمن باشى .\r\nدر آثار بيارند كه خداوند به يكى از پيمبران پيشين وحى فرستاد كه بندگانم را بگو در اين دنيا زهد گرفتيد تا راحت خويش تعجيل كنيد و از رنج دنيا برآسائيد و بيرون از زهد طاعتى و عبادتى كه كرديد ، به وسيلهء آن عزّت و نيك‌نامى خود خواستيد ، اكنون بنگريد كه براى من چه كرديد ؟ هرگز دوستان مرا دوست داشتيد ؟ يا هرگز با دشمنان من دشمنى كرديد ؟ همان گونه كه خطاب به عيسى فرمود : اگر عبادت همهء آسمانيان و زمينيان در راه دين تو با تو همراه باشد ليكن در آن دوستى دوستان من و دشمنى دشمنان من نباشد ، آن عبادت تو را كار نايد و سود ندهد !\r\n30 -  وَ يُحَذِّرُكُمُ اللَّهُ نَفْسَهُ .  آيه . بزرگان دين گفتند هركه امروز به حذر نباشد فردا به امن و ايمنى نرسد كه امن بعد از حذر باشد و حذر بنده ثمرهء حذر حقّ است كه در دو جاى فرمود ! اين خطاب نه با عامّهء مؤمنان است بلكه با خواص اهل معرفت است كه ايشان را به خود ترسانيد بىواسطه‌اى كه در ميان آرد ، باز خطاب به عامّهء مؤمنان كرد كه :  وَ اتَّقُوا النَّارَ الَّتِي . .  تا آخر آيه ، و صاحب بصيرت داند كه در ميان دو خطاب چه فرقها است !\r\n . . . وَ اللَّهُ رَؤُفٌ بِالْعِبادِ . .  آيه . پس از تحذير بندگان ، اين آيه را فرمود تا بنده در گردش احوال افتد ! گهى در بيم و گهى در اميد ، گهى در قبض و گهى در بسط ، گهى در سياست ، گهى در كرامت ! تحذير بنده را در وحشت و حيرت افكند تا از خود بىخود شود ، آنگاه با رأفت نوازش كند و او را بر كشتى لطف نشاند و از غرقاب دهشت به ساحل انس و راحت رساند .\r\nپيرى از بزرگان دين گويد : هرگز بادا كه ما از غرقاب خودخواهى به كشتى خلاص افتيم ؟ هرگز بادا كه دست عطوفت ما را از موج آرزوها دست گيرد ؟ هرگز بادا كه برهان وحدانيّت ، جهات تفرقت از پيش پاى ما بردارد ؟\r\nهرگز بادا كه اين دل از بار آن تن برآسايد ؟\r\n صد هزاران كيسهء سودائيان در راه حرص * از پى اين كيميا خالى شد از زر عيار ! \r\n\r\n[ آيات 34 - 31 
  ]\r\n\r\n( تفسير لفظى )\r\n31 -  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ .  بگو اى محمّد به جهودان و ترسايان اگر خدا را دوست مىداريد از من پيروى كنيد تا خداوند هم شما را دوست بدارد و گناهان شما را بيامرزد و خداوند آمرزنده و بخشاينده است .\r\n\r\n","description":"","footnote":"","page_name":" 132 ","page_number":152},
  {"content":"\r\n\r\n32 -  قُلْ أَطِيعُوا اللَّهَ وَ الرَّسُولَ فَإِنْ تَوَلَّوْا فَإِنَّ اللَّهَ لا يُحِبُّ الْكافِرِينَ .  بگو به آنان اى محمّد خدا و رسول را اطاعت كنيد پس اگر برگردند و پيروى نكنند ، خداوند كافران را دوست ندارد .\r\n33 -  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ .  خداوند ، آدم و نوح و ابراهيم و كسان او را و كسان عمران را ( موسى و هارون و مريم و عيسى ) بر جهانيان روزگارشان برگزيد و برترى داد .\r\n34 -  ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ .  فرزندان ايشان را از يكدگر بساخت نيكان از نيكان و خداوند شنوائى است دانا .\r\n\r\n( تفسير ادبى و عرفانى )\r\n31 -  قُلْ إِنْ كُنْتُمْ تُحِبُّونَ اللَّهَ . . .  آيه . اين آيت از روى حقيقت رمزى ديگر دارد و ذوقى ديگر ! مىگويد : بگو هرك را سودائى در سينه است ، از ما پيروى كن كه كارها همه در قدم ما تعبيه كردند ، دل خود را به عقل درمبند كه عقل پاسبانى است ، راهبر نيست تا عنان به او دهى ، و راه نيست تا روى به آن آرى ، آنچه طلب كنى از نبوّت طلب كن نه از عقل ، عقل غاشيه‌كش احكام دين است ، عزّت و كبرياء دين در ميزان عقل نگنجد و در حيّز جوهر و عرض نيايد و شهادت عزّت قرآن بر اين سخن شامل است كه مىگويد :  شَرَعَ لَكُمْ مِنَ الدِّينِ ما وَصَّى بِهِ نُوحاً  تا آخر آيه .\r\n . . . فَاتَّبِعُونِي يُحْبِبْكُمُ اللَّهُ . .  آيه . پيش از وجود عالم و خاك آدم ، ارواح خلايق جمع كرديم و عهدى بر ارواح انبيا و رسولان گرفتيم كه هركس خدمت درگاه صدر مملكت و نقطهء دولت مىخواهد از امروز كمر خدمت او بندد و به چاكرى او اقرار كند ، پس همه پيغمبران يك‌يك به اين جهان آورديم تا نوبت به محمّد رسيد و گوهر نبوّت بر بساط عزّت قرار گرفت و سراپردهء رسالت بر عرصهء زمين زدند ، نقاب از چهرهء جمال برگرفته شد و جهان از نثار لفظ شيرين ، پردرّ و گوهر گشت و به اخلاق كريم آراسته گشت ، چنان كه :\r\n تا نقاب از چهرهء خاك مقدّس برگرفت * هركه صاحب ديده بود آنجا دل از جان برگرفت \r\n مهرهء كس را نديد اندر همه درياى مهر * يك صدف بگشاد و درياها همه گوهر گرفت \r\nابتداى اين آيت به زبان اهل طريقت به جمع و تفرقت باز مىگردد ، چه كه  تُحِبُّونَ اللَّهَ  تفرقت است و  يُحْبِبْكُمُ اللَّهُ  جمع ، اولى خدمت شريعت است و دومى كرامت حقيقت ، بدين‌سان كه خدمت از بنده به خداى برشود و كرامت از خداى به بنده فرود آيد ، هرچه از بنده به خداى برشود تفرقت است و به پراكندگى موصول ، هرچه از خداى آيد جمع است و مقبول ، پاك باشد از هر غرض ، آزاد باشد از هر علت .\r\nنظير آيت جمع و تفرقت كه دربارهء موسى آمد ، بدين‌گونه : كه چون موسى به ميقات آمد و خداوند با او سخن گفت اين آمدن موسى عين تفرقت است و سخن خداوند عين حقيقت ، تفرقت ، صفت اهل تكوين و جمع صفت اهل تمكين ، موسى در مقام تكوين بود چون خداى با او سخن گفت از حال برفت و چون مصطفى اهل تمكين بود و در عين جمع ، لاجرم هنگام رؤيت و مكالمت در حال استقامت و تمكين بماند ! بهرهء موسى با تفرقت  ( قَرَّبْناهُ نَجِيًّا )  بود كه تقرّب هم سخنى داشت و محمّد را در عين جمع  ( دَنا فَتَدَلَّى )  بهره بود كه تقرّب مقامى داشت ! فرق ميان دوستى محمّد و دوستى\r\n\r\n","description":"","footnote":"","page_name":" 133 ","page_number":153},
  {"content":"\r\n\r\nابراهيم خليل اين است كه خليل گفت هركه بر پى ما است او از ما است ،  ( فَمَنْ تَبِعَنِي فَإِنَّهُ مِنِّي )  و محمد گفت هركس بر پى ما است دوست خدا است ! كه برتر از حال دوستى حالى نيست و خوش‌تر از روزگار دوستى روزگارى نه !\r\nكه دوستى را سه منزل است : هوا - صفت تن ، محبّت ! صفت دل ، عشق ! صفت جان ، كه هوا قائم به نفس است ، و محبّت قائم به دل ، و عشق قائم به جان ، نفس از هوا خالى نه ، دل از محبت خالى نه ، جان از عشق خالى نه ، عشق منزل و مأواى عاشق است و عاشق مأواى بلا است ، عشق عذاب عاشق است و عاشق عذاب بلا !\r\nعشقى كه صفت جان آمده سه قسم است : اول راستى دوم مستى سوم نيستى ! راستى عارفان راست ، مستى والهان راست ، نيستى بىخودان راست ! راستى آنست كه آنچه گوئى كنى ، و آنچه نمائى دارى ، و آنجا كه آواز دهى باشى . مستى بىقرارى و وله‌زدگى است ، مستى هم نفس راست هم دل را هم جان را ! چون شراب بر عقل زور كند ، نفس مست شود ، چون آشنائى بر آگاهى زور كند ، دل مست شود ، چون كشف به انس زور گيرد ، جان مست گردد ، چون ساقى خود متجلّى گردد ، هستى آغاز كند و مستى از ميان برود .\r\n من نيستم اى نگار ، تو هستم كن * يك جرعه شراب وصل بر دستم كن \r\n با من بنشين به خلوت و مستم كن * گر سير شوى به نكته‌اى پستم كن \r\nاما نيستى آنست كه در سر دوست شوى و دو گيتى را نبينى تا در سر دوستى شود ، و دوستى در سر دوست ! اكنون نمىيارم گفت كه منم يا او است !\r\n از ديده و دوست ، فرق كردن نه نكو است * يا او است بجاى ديده ، يا ديده خود او است \r\nپير طريقت گفت : خداوندا ، يافته مىجويم ! با ديده‌ور مىگويم كه : من دارم ، چه جويم ؟ من كه بينم ؟ چه گويم ؟\r\nشيفتهء اين جست‌وجويم ! گرفتار اين گفتگويم ! خداوندا ، خود كردم و خود خريدم ، آتش بر خودم خود را فروزانيدم ! از دوستى آواز دادم ، دل و جان را فرا ناز دادم . مهربانا ، اكنون كه در غرقابم ، دستم گير كه گرم افتادم !\r\n زين بيش مزن تو اى سنائى غم عشق * كآواره چو تو بسند در عالم عشق \r\n بپذير تو پند و گير يك ره كم عشق * كز آب روان گرد بر آرد غم عشق \r\nآرى ، مشتاق ، كشتهء دوستى است ، هرچند سر ببالين است ! كه كشتهء دوستى به از كشتهء شمشير است ، نه از كشتهء دوستى خون آيد ، و نه از سوختهء آن دود ! كشته بكشتن راضى و سوخته بسوختن خشنود !\r\n هرچند بر آتشم نشاند غم تو ! * غمناك شوم گرم نماند غم تو \r\n\r\n[ آيات 41 - 35 
  ]\r\n\r\n( تفسير لفظى )\r\n35 -  إِذْ قالَتِ امْرَأَتُ عِمْرانَ رَبِّ إِنِّي نَذَرْتُ لَكَ ما فِي بَطْنِي مُحَرَّراً فَتَقَبَّلْ مِنِّي إِنَّكَ أَنْتَ السَّمِيعُ الْعَلِيمُ .  ياد بياور وقتى كه زن عمران در دعاى خوش گفت : خداوندا ، من نذر كردم كه كودكى كه در شكم من است از همه كارهاى جهانى آزاد سازم ، پس از من بپذير كه توئى شنوا و دانا .\r\n36 -  فَلَمَّا وَضَعَتْها قالَتْ رَبِّ إِنِّي وَضَعْتُها أُنْثى وَ اللَّهُ أَعْلَمُ بِما وَضَعَتْ وَ لَيْسَ الذَّكَرُ كَالْأُنْثى وَ إِنِّي سَمَّيْتُها مَرْيَمَ وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ .  چون فرزند را نهاد گفت : خداوندا ، من دختر زادم و خدا داناتر است به آنچه من زادم و پسر نه چون دختر است و من او را مريم نام نهادم و او را و هركه از او زايد به زنهار تو از آسيب شيطان راندهء درگاه مىسپارم !\r\n\r\n","description":"","footnote":"","page_name":" 134 ","page_number":154},
  {"content":"\r\n\r\n37 -  فَتَقَبَّلَها رَبُّها بِقَبُولٍ حَسَنٍ وَ أَنْبَتَها نَباتاً حَسَناً وَ كَفَّلَها زَكَرِيَّا كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ .  پس خداوند از او پذيرفت به بهترين پذيرفتنى و رشد داد او را به بهترين رشد و نموّ و خداوند زكريّا را به كفالت او گماشت و از آن پس هرگاه زكريّا داخل محراب مىشد مىديد كه روزى نزد او آماده است ؟\r\nپرسيد : اى مريم ، اين روزى تو را از كجا است ؟ گفت از نزد خداست كه به هر كس خواهد بىحساب و بىقياس روزى دهد .\r\n38 -  هُنالِكَ دَعا زَكَرِيَّا رَبَّهُ قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ .  آنگاه زكريّا در آنجا خداوند را خواند و گفت : پروردگارا ، از نزد خود به من فرزندى پاك و نيك‌بخت بخش كه تو شنوندهء دعا هستى .\r\n39 -  فَنادَتْهُ الْمَلائِكَةُ وَ هُوَ قائِمٌ يُصَلِّي فِي الْمِحْرابِ أَنَّ اللَّهَ يُبَشِّرُكَ بِيَحْيى مُصَدِّقاً بِكَلِمَةٍ مِنَ اللَّهِ وَ سَيِّداً وَ حَصُوراً وَ نَبِيًّا مِنَ الصَّالِحِينَ .  پس فرشتگان او را آواز دادند درحالىكه در محراب عبادت بر پاى ايستاده و مشغول نماز بود ، كه خداوند تو را بشارت مىدهد به پسرى بنام يحيى كه استوارگيرنده به كلمه‌اى از خداوند است و مهتر و پاك از شهوت است و پيغمبرى است از شايستگان !\r\n40 -  قالَ رَبِّ أَنَّى يَكُونُ لِي غُلامٌ وَ قَدْ بَلَغَنِيَ الْكِبَرُ وَ امْرَأَتِي عاقِرٌ قالَ كَذلِكَ اللَّهُ يَفْعَلُ ما يَشاءُ .  گفت : خداوندا ، مرا پسرى چون بود درحالىكه پيرى به من رسيده و زن من هم نازا است ؟ فرشته‌اى گفت : چنين است ، خدا آن كند كه خواهد !\r\n41 -  قالَ رَبِّ اجْعَلْ لِي آيَةً قالَ آيَتُكَ أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً وَ اذْكُرْ رَبَّكَ كَثِيراً وَ سَبِّحْ بِالْعَشِيِّ وَ الْإِبْكارِ .  گفت : بارخدايا ، نشانى به من ده ، ندا آمد نشانى تو آنست كه سه روز با مردمان سخن گفتن نتوانى جز با رمز و اشاره ! و خداى خويش را فراوان ياد كن و شبانگاه و بامدادان او را به پاكى بستاى .\r\n\r\n( تفسير ادبى و عرفانى )\r\n35 -  إِذْ قالَتِ امْرَأَتُ عِمْرانَ .  آيه . در ذوق ارباب معرفت غلام آزاد شده ( محرّر ) آنست كه در ازل آزاد شده نه دنيا دامن او را گرفته و نه عقبى او را فريفته ، نه با رسوم و شواهد بماند و نه با پاداش در آويزد !\r\nپير طريقت گفت : پاداش بر روى مهرتاش است ، باز خواستن خود را از دوست پرخاش است ، همهء يافتها در برابر يافت آزادى لاش است ! « 1 »\r\nگفته‌اند : چون مريم دختر عمران در وجود آمد مادر او دلتنگ شد و خجل گشت گفت : من پنداشتم كه اين فرزند ، پسر خواهد بود و در راه خدا آزادش كردم و از سر دل‌تنگى گفت خدايا : من دختر به دنيا آوردم ! گفتند : چه مىگوئى ! كه خدا خود مىداند و مىبيند ؟ گفت : آرى مىدانم كه مىداند ، لكن خواهم تا مرهمى برنهد و مرهم دل وى همان بود كه او را گفتند ، و مادر مريم را اين نواخت بس كه ندا آمد : خدا به آنچه زائيده‌اى دانا است ! و نذر او را خداوند به نيكوترين وجهى پذيرفت ! و اين هر دو نواختى بود كه از سوى خداوند نسبت به آن زن رسيد و آن نوزاد را به صفت عصمت و به رشد نيكو برآورد و به لباس طاعت آراست و به شريف‌ترين بقعه‌ها جا داد و پيغمبرى چون زكريّا را به سرپرستى وى گماشت !\r\n36  . . . وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ .  مفسّران نوشته‌اند : شيطان نام جن\r\n\r\n\r\n","description":"","footnote":"\r\n( 1 ) - تاش ، يار و انباز ، لاش ، زبون و بىهوده .\r\n","page_name":" 135 ","page_number":155},
  {"content":"\r\n\r\nو انس ناپاك است ! كه مادر مريم پناه ذرّيهء او را از شرّ شيطان جن و انس هر دو خواسته !\r\n37 -  . . . كُلَّما دَخَلَ عَلَيْها زَكَرِيَّا .  آيه . آنگاه خداوند مريم را به زكريّا باز نگذاشت ، كه از غيب روزى او را روان كرد ! تا عالميان بدانند كه خداوند يكتا ، دوستان حق را خود دارد و آنان را به كس وانگذارد .\r\nاين روزى از عالم غيب به مريم مىرسيد تا خادمان كه نيازمندان را خدمت مىكنند و توانگران كه از آنان رفع نياز مىكنند بدانند كه ايشان در رفق و نواخت خداوندند .\r\n . . . قالَ يا مَرْيَمُ أَنَّى لَكِ هذا .  آيه . زكريّا پرسيد اين روزى از كجا براى تو آمده ؟ چون ترسيد شايد كسى در نواخت مريم بر او پيشى گرفته ! و ندانسته و نشناخته بود كه قرب و منزلت مريم نزد خداوند چنان بود كه كودكى بىسابقهء طاعت و بىوسيلهء عبادت از سوى خود به وى عنايت كرده ! اين بود كه در جواب زكريّا گفت : اين روزى از سوى خدا آمده يعنى كه خداوند كه روزى دهد و نواخت فرستد نه به سابقهء طاعت دهد و نه بوسيلهء عبادت ! بلكه از نزد خود فرستد و به مشيّت و ارادهء خود دهد .\r\n40 -  قالَ رَبِّ أَنَّى يَكُونُ لِي غُلامٌ .  آيه . از آن پس زكريّا چنان ادب گرفت كه نه تنها در محل طاعت و عبادت بلكه در مقام نبوّت و رسالت هم در خود استحقاق اجابت دعا نديد جز به فضل و عنايت و مشيّت حق و آن هم در مورد بشارت به فرزند بود كه پرسيد : خدايا من از كجا فرزند آرم كه پيرم آن هم از اين زن نازا يا از زن ديگر ؟ جواب آمد از همين زن ! چون هر دو در وحشت انفراد باهم بوديد و امروز هم كه شادى و بشارت است با ديگرى نخواهى بود !\r\n41 -  قالَ رَبِّ اجْعَلْ لِي آيَةً .  آيه . زكريّا نشان وجود فرزند خواست او را گفتند : نشانست كه سه روز زبان تو از سخن با مردم بازبرم تا همه رازت با ما باشد و بر زبانت همه حديث ما رود و از روى بشارت فرمايد : تو را فرزندى دهم كه او را از دنيا و مردم آن بازبرم و روى دل وى فراسوى خود گردانم تا قبلهء خود جز حضرت ما نداند و جز با حديث ما نيارمد و چنان باشد كه گويد :\r\n جز نام و خيال و عشقت اى جان جهان * بر لفظ و دل و ديدهء من نيست عيان \r\n . . . وَ اذْكُرْ رَبَّكَ كَثِيراً .  آيه . گفته‌اند ذكر خداوند سه درجه است ، اول ذكر ظاهر به زبان از ثنا و دعا ، دوم ذكر خفى كه فرمود : بهترين ذكرها ذكر خفى و بهترين روزيها قدر كافى است ، سوم ذكر حقيقى و آن تنها شهود ذكر حق تو راست ! يعنى كه در ذكر حق ، خودت را در ذكر فراموش كردى و جز ذكر حق چيزى ديگر نديدى و نداشتى !\r\nپير طريقت گفت : خدايا چه ياد كنم كه خود همه يادم ، من خرمن نشان خود فرا باد دادم ، ياد كردن كسب است و فراموش نكردن زندگانى ! زندگانى وراى دو گيتى و كسب است چنان كه دانى ، خدايا ، يك چندى به كسب ياد تو ورزيدم ، باز يك چندى به ياد خود تو را نازيدم ، ديده بر تو آمد ، با نظاره پردازيدم ، اكنون كه ياد بشناختم خاموشى گزيدم ، چون من كيست ؟ كه اين مرتبت را سزيدم ! فرياد از ياد به اندازه و ديدار به هنگام ، و از آشنائى به نشان و دوستى به پيغام !\r\n\r\n[ آيات 51 - 42 
  ]\r\n\r\n( تفسير لفظى )\r\n42 -  وَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ .  هنگامى كه فرشتگان گفتند ( جبرئيل ) اى مريم خداوند تو را برگزيده و پاك گردانيد و تو را بر همه زنان عالم برگزيد .\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n43 -  يا مَرْيَمُ اقْنُتِي لِرَبِّكِ وَ اسْجُدِي وَ ارْكَعِي مَعَ الرَّاكِعِينَ .  اى مريم خدا را فرمان‌بردار باش و با نمازگزاران سجود و ركوع كن .\r\n44 -  ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ .  اين از خبرهاى غيب است كه ما به تو پيغام مىدهيم و تو نزد ايشان نبودى هنگامى كه قرعه‌ها زدند و قلم‌اندازى مىكردند كه با قرعه بفهمند كدام يك از آنها مريم را تكفّل كند و نزد آنها نبودى كه چگونه از بهر كفالت كارهاى مريم باهم خصومت مىورزيدند .\r\n45 -  إِذْ قالَتِ الْمَلائِكَةُ يا مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ .  هنگامى كه فرشتگان گفتند : اى مريم خداوند تو را به كلمه‌اى از خود بشارت مىدهد كه نام كلمه مسيح عيسى پسر مريم است ، آبرودار در ميان مردم دو جهان و از مقرّبان درگاه خداوند است .\r\n46 -  وَ يُكَلِّمُ النَّاسَ فِي الْمَهْدِ وَ كَهْلًا وَ مِنَ الصَّالِحِينَ .  و با مردمان سخن گويد در گهواره و بهنگام كهولت و مردى از شايستگان است .\r\n47 -  قالَتْ رَبِّ أَنَّى يَكُونُ لِي وَلَدٌ وَ لَمْ يَمْسَسْنِي بَشَرٌ قالَ كَذلِكِ اللَّهُ يَخْلُقُ ما يَشاءُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ .  مريم گفت خداوند چگونه بود مرا فرزندى درصورتىكه هيچ بشرى مرا نپاسيده و نزديكى نكرده ؟ جبرئيل او را جواب داد كه اكنون خداوند اين‌چنين مىآفريند آنچه مىخواهد ، كه چون كارى راند و فرمانى گزارد مىگويد : باش پس مىباشد !\r\n48 -  وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ .  و به او كتاب و حكمت و تورات و انجيل مىآموزد .\r\n49 -  وَ رَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ .  و پيغمبرى بسوى بنى اسرائيل كه ( مىگويد ) من نشانى از خداوند براى شما آوردم و آن اين است كه من از گل چيزى مىسازم بسان مرغ ، آنگاه در آن مىدمم كه به اذن خداوند مرغى زنده مىشود ! و من آدم شب كور و پيس را شفا مىدهم و مرده را به اذن خداوند زنده مىكنم و بشما مىگويم كه در خانه چه خورده‌ايد و چه ذخيره داريد ؟ اين‌ها نشانى راستى و استوارى براى شما است اگر ايمان داشته باشيد !\r\n50 -  وَ مُصَدِّقاً لِما بَيْنَ يَدَيَّ مِنَ التَّوْراةِ وَ لِأُحِلَّ لَكُمْ بَعْضَ الَّذِي حُرِّمَ عَلَيْكُمْ وَ جِئْتُكُمْ بِآيَةٍ مِنْ رَبِّكُمْ فَاتَّقُوا اللَّهَ وَ أَطِيعُونِ .  و تصديق دارم به‌آنچه پيش از من فرا آمده از كتاب تورات و براى آنكه روا دارم بر شما آنچه پيش از اين بر شما ناروا بود و براى شما نشانى از خداوندتان آوردم ، پس بپرهيزيد از انباز گرفتن يا فرزند شناختن براى او و مرا فرمان بريد .\r\n51 -  إِنَّ اللَّهَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ .  بدانيد كه خداوند يكتا ، خداى من و شما است پس او را پرستش كنيد كه اين است راه راست و درست .\r\n\r\n","description":"","footnote":"","page_name":" 137 ","page_number":157},
  {"content":"\r\n\r\n\r\n( تفسير ادبى و عرفانى )\r\n42 -  وَ إِذْ قالَتِ الْمَلائِكَةُ .  آيه . خداوند عالميان ، كردگار جهانيان ، روزى گمار بندگان ، بخشايندهء مهربان ، نوازندهء دوستان ، در اين آيت مريم مريم را بنواخت و با او كرامتها كرد و به آن كرامتها او را بر زنان جهانيان برترى داد ، اول به نداء كرامت او را يا مريم خواند ، كه اين خطاب عزيز است كه هزاران انبياء و اولياء در پى آن رفتند يا در حسرت و آرزوى آن رفتند ، چه اگر تو هزار بار گوئى : خداى من خداى من ، نه چنان است كه خداوند گويد : اى بندهء من !\r\nبايزيد بسطامى گفت : خداوند در پيشگاه خود هزاران فرشته مرا عرضه داشت ! گفتم : اين را نخواستم ، در آخرين موقف ندا آمد ، اى بايزيد : چه مىخواهى ؟ گفتم : مىخواهم كه هيچ نخواهم ! يعنى تنها تو را خواهم ، ندا آمد كه تو بندهء شايستهء منى ! هرچند تو را زهرهء آن نيست كه بايزيدوار با حق سخن گوئى ، آخر كم از آن نباشد كه نيازى عرضه كنى و سوزى و آرزوئى بنمائى ، گوئى : خداوندا ، من به نامى و نشانى بسنده كرده‌ام ، خواستى كه از درگاه خود مرا نامى نهى ، هر نام كه خواهى نه ، كه مردى به بازار برده‌فروشان رفت تا غلامى خرد ، از ميان غلامان يكى را اختيار كرد و پرسيد اى غلام چه نام دارى ؟\r\nگفت : اول بخر تا تو را باشم آنگاه بهر نام كه خواهى مرا بخوان ! پس چون بندهء او باشى ، بهر نام كه خواهد تو را خواهد خواند !\r\nاستاد بو على گويد : پيرى را ديدم از اين ديوار به آن ديوار و از اين كوچه به آن كوچه پريشان حال و درمانده و سرآسيمه مىشتافت ، از سر جوانى پرسيدم : اى شيخ چه نوشيده‌اى و چه شربتى خورده‌اى كه چنين سرآسيمه‌اى ؟ گفت ما را براى آشفتگى و سرآسيمگى اين بس نيست ، كه خداوند ما را آگاهى داد كه شما را من آفريدم ! و من خداوند شمايم ؟\r\nمگر جز اين چيز ديگر براى حيرت ما مىماند ؟\r\n از عشق تو اين بس نبود حاصل من ! * كآراستهء وصل تو باشد دل من ! \r\n . . . . إِنَّ اللَّهَ اصْطَفاكِ وَ طَهَّرَكِ .  آيه . نواخت ديگر مريم آنست كه خداوند رقم اصطفائيت در دو جا كشيد يكى اول آيت و ديگرى آخر آن ، كرا بود از زنان جهان را اين كرامت كه وى را بود ، كه نوزاد او در شكم او آزاد دو جهان بود و در آن آزادى پذيرفته و پسنديدهء خداى بود ، كه جاى او مسجد و نشستن‌گاه او محراب بود ! و در آن جايگاه روزى او از درگاه حق روان بود ! و از اين شگفت‌آورتر كه فرزندش بىپدر آمد و روح اللّه بود ! و در آن آيت عيسى را چهار نام گفت : مسيح ، عيسى ، كلمه و روح ، يعنى كه عيسى رسول خدا و آورندهء سخن وى به مريم كه در دو جهان روشناس و نيك‌نام و داراى كرامتها و معجزه‌ها است ! يكى آنكه بىپدر به وجود آمد ، ديگر آنكه از دميدن جبرئيل حاصل گشت ، سوم آنكه به ( كلمهء ) پيدا شد و چهارم آنكه در گهواره خداوند او را به سخن آورد ! كه گفت : انّى عبد اللّه يعنى نه چنان است كه يهودان گفتند ، بلكه من بندهء خدا هستم و آفريدهء اويم و او است خداوند من ! و نيز ردّ اتّهامى است كه به مادر او زدند و خداوند برائت ساحت مريم را آشكار ساخت و براى روشنائى چشم وى آن سخن را در حال كودكى به زبان او راند ، و اين روشنائى چشم و خرسندى خاطر مريم براى آن رنجى بود كه در وضع حمل داشت كه در برابر آن رنج و شدت ، نعمت و راحت بوى رسيد .\r\nدر حقيقت اين خطاب و كرامت به بنده از سوى خداوند چنان است كه فرمود : هرچه بلا و محنت و شدت از بيمارى ، گرسنگى ، تشنگى ، غم روزى و بيم عاقبت است ، اين همه را ما از فرشتگان برداشتيم و بر بندگان نهاديم ! كه نعيم باقى و بهشت جاودانى و وعدهء ديدار و رضاى ذو الجلال را به فرشتگان وعده نداديم و تو را اى بندهء خداوند اين همه\r\n\r\n","description":"","footnote":"","page_name":" 138 ","page_number":158},
  {"content":"\r\n\r\nبلا و محنت و مصيبت نصيب كرديم كه نعيم خلد و بهشت باقى تو را باشد ، قسمت ما چنين است ، آنجا كه گنج است ، رهگذر آن به رنج است و آنجا كه بلا است بهرهء آن شفا و عطا است !\r\n\r\n[ آيات 58 - 52 
  ]\r\n\r\n( تفسير لفظى )\r\n52 -  فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ آمَنَّا بِاللَّهِ وَ اشْهَدْ بِأَنَّا مُسْلِمُونَ .  همين‌كه عيسى كافرى آن گروه را بدانست ، گفت : ياران من از ميان شما كيانند ؟ ( با آنكه خداى من مرا يار است ) حواريون گفتند : ما ياران خدائيم و به خداى يكتا گرويديم و تو گواه باش كه ما گردن نهاديم .\r\n53 -  رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ .  خداوند ما به‌آنچه فروفرستادى ايمان آورديم و فرستادهء تو را پيروى كرديم ، پس ما را با گواهان خويش كه بتوحيد گواهى داده‌اند نام نويس .\r\n54 -  وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ .  جهودان مكرها ساختند و خداوند هم مكر ساخت كه بهترين مكرسازان است ، مكر او مه و ساز او به !\r\n55 -  إِذْ قالَ اللَّهُ يا عِيسى إِنِّي مُتَوَفِّيكَ وَ رافِعُكَ إِلَيَّ وَ مُطَهِّرُكَ مِنَ الَّذِينَ كَفَرُوا وَ جاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلى يَوْمِ الْقِيامَةِ ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فِيما كُنْتُمْ فِيهِ تَخْتَلِفُونَ .  خداوند گفت : اى عيسى ، من تو را از زمين روزى سپرى خواهم كرد و تو را بسوى خود برخواهم آورد و تو را از كافران باز خواهم رهانيد و آنان كه در توحيد با تو پيروى كردند تا روز قيامت بر زبر دشمنان تو كه كافران به من هستند قرار مىدهم ، آنگاه بازگشت همه شماها بسوى من است و ميان شما در اختلافاتى كه باهم داريد داورى خواهم كرد .\r\n56 -  فَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ . \r\nامّا آنان كه كافر شدند آنها را عذاب سخت خواهم كرد هم در اين جهان و هم در جهان ديگر ! و ايشان را يارىدهنده‌اى نيست !\r\n57 -  وَ أَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ اللَّهُ لا يُحِبُّ الظَّالِمِينَ . \r\nامّا كسانى كه ايمان آوردند و كارهاى نيكو كردند ، مزدهاى ايشان تمام گزاريم به ايشان و خداوند كافرانى كه بواسطهء كفر به خود ستم كردند دوست ندارد .\r\n58 -  ذلِكَ نَتْلُوهُ عَلَيْكَ مِنَ الْآياتِ وَ الذِّكْرِ الْحَكِيمِ .  اين قصهء مريم و عيسى كه بر تو مىخوانيم از سخنان خداوند و قرآن راست و استوار است .\r\n\r\n( تفسير ادبى و عرفانى )\r\n52 -  فَلَمَّا أَحَسَّ عِيسى مِنْهُمُ الْكُفْرَ .  آيه . بزرگ است و بزرگوار ، جليل است و جبّار ، خداوند جهانيان ، دارندهء آفريدگان ، دادستان از گردن‌كشان ، كين‌خواه از برگشتگان ، بازدارندهء عدل خود از دوستان ، بازدارندهء بدى بدان از نيكان ، نگاه‌دارندهء آبروى دوستان . بنگر كه چه عنايت و تفضّلى كرد و چه كرمى فرمود با عيسى و چه ساخت از ساز نهانى بر آن دشمنان ؟ آرى دوستان خويش به دشمنان نمايد اما به ايشان ندهد و نسپارد ! چنان كه خود عيسى گويد : من آن روز دانستم كه در پردهء عنايت احديّت و در پناه عصمت ربوبيّت هستم كه در كودكى مهترى شيطانها از من بازداشت و مرا در حفظ عصمت و كنف حمايت خود نگاه داشت .\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nگويند : آن روز شيطان همين‌كه دانست او را از راه يافتن به عيسى توانائى نيست فرياد برآورد كه بار الها ، اگر گرد عيسى نتوانم گشت كه انّ عبادى ليس لك عليهم سلطان ، به عزّت تو خداوندا كه باز نگردم تا هركه به دو نگريست زنّارى بربندد و سنب خرى به پرستد ! خداوند فرمود : اگر در ايشان خيرى بودى يا سعادتى در راه ايشان بودى مانند عيسى معصوم بودندى ، لكن حكم ما در ازل دربارهء آنها به بيگانگى رفت و قهر ما آنها را از درگاه ما براند ! تو آنان را بر فتراك خويش بند ، كه ايشان سزاوار توأند و تو سزاوار ايشان !\r\n پيش تو رهى چنان تباه افتاده است * گر وى همه طاعتى گناه افتاده است \r\n اين قصه نه زان روى چو ماه افتاده است * كين رنگ گليم ما سياه افتاده است \r\n54 -  وَ مَكَرُوا وَ مَكَرَ اللَّهُ .  آيه . مكر خدا آن بود كه چون ايشان بر كفر و گناه خويش بيفزودند ، آنان را نعمت بيفزود تا به يك‌بارگى بطر نعمت آنها را بگرفت و كفر بيشتر آوردند ، و در طغيان و گمراهى سر نهادند ، آنگاه ايشان را پاره‌پاره عذاب فراگرفت ازآنجائىكه ندانستند !\r\nگويند : كسى ابو درداء را رنجانيد و آزار رسانيد ، ابو درداء گفت : خدايا تن اين مرد درست و عمر دراز و مال بسيار ارزانى بدار !\r\nهر خردمند كه در اين دعا تأمّل كند داند كه بدترين دعاها است ، كه هرك را اين‌ها دادند ، بطر و غفلت وى را از كار آخرت غافل گرداند تا هلاك شود !\r\n55 -  إِذْ قالَ اللَّهُ يا عِيسى .  آيه . اى عيسى من تو را از شهوتها و لذّتها فرا خواهم گرفت و هواهاى نفسانى از تو دور خواهم ساخت تا در مراد نفس نكوشى . خداوند اين را بگفت و چنان كرد و او را به آسمان به منزل فرشتگان فرود آورد و او را به صفت آنان برآورد .\r\nفتنهء دجّال : صحابى از رسول اكرم پرسيد فتنهء دجّال چيست ؟ حضرت فرمود : از اوّل آدم تا به قيامت هيچ فتنه‌اى سخت‌تر و بزرگتر از فتنهء دجّال نباشد و همهء پيغمبران امّت خويش را از فتنهء دجّال بيم دادند و بترسانيدند و در روزگار امّت من ، از شام و عراق بيرون آيد و ابتدا دعوى پيغمبرى كند آنگاه دعوى خدائى كند ! و روزگار او چهل سال است .\r\nآنگاه عيسى بن مريم از آسمان فرود آيد و براى امّت داورى دادگر باشد ، او صليب را بشكند و خوك بكشد و كفر بردارد و كين و دشمنى و خشم در هيچ دل نماند ، گزندگان بىزهر شوند و در آن با مردم نرم و رام شوند ، كودكان دست در دهان مار كنند و ايشان را گزندى نرسد ، و گرگ در ميان گوسفندان آسيبى نرسانند و كافران و بددينان هيچ نمانند و جهانيان همه بر كلمهء حق و پرستش خداى يكتا گرد آيند .\r\n\r\n[ آيات 64 - 59 
  ]\r\n\r\n( تفسير لفظى )\r\n59 -  إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ .  نمون عيسى نزد خداوند مانند نمون آدم است كه او را از خاك آفريد سپس وى را گفت باش و مىبود !\r\n60 -  الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ .  اين سخن راست است و پاك و بسزا از خداوند پس تو كه فرستادهء منى از شك‌داران مباش .\r\n61 -  فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ \r\n\r\n","description":"","footnote":"","page_name":" 140 ","page_number":160},
  {"content":"\r\n\r\n وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ .  پس هركس در كار عيسى با تو حجّت آورد ، بگو بيائيد تا پسران و زنان و خودمان را بخوانيم ، سپس مباهلت كنيم بدين‌گونه كه گوئيم : خداوندا ، دروغ را سزا ده و او را نفرين كنيم پس لعنت خدا بر دروغ قرار دهيم ، هركدام از ما كه دروغ گفته باشيم به سزاى دروغ خود برسيم !\r\n62 -  إِنَّ هذا لَهُوَ الْقَصَصُ الْحَقُّ وَ ما مِنْ إِلهٍ إِلَّا اللَّهُ وَ إِنَّ اللَّهَ لَهُوَ الْعَزِيزُ الْحَكِيمُ .  اين كتاب و اين قصه‌ها همه راست است چنان كه بود و خدائى جز خداى يگانه نيست و به راستى او توانا و دانا است .\r\n63 -  فَإِنْ تَوَلَّوْا فَإِنَّ اللَّهَ عَلِيمٌ بِالْمُفْسِدِينَ .  و اگر برگردند از مباهله و بازايستند از تصديق ، پس بدان كه خداوند به حال مفسدان و تباه‌كاران دانا است .\r\n64 -  قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ  بگو اى اهل كتاب ، بازآئيد بسوى سخنى يكسان ميان ما و شما كه جز خداى يكتا را نپرستيم و با وى هيچ انباز نگيريم و كسى از ما كسى را به خدائى و ربوبيّت نگيرد و غير از خداى كسى را خداى نخواند ، پس اگر از پذيرفتن بازگردند به آنها بگوئيد شماها گواه باشيد كه ما گردن‌نهادگانيم .\r\n\r\n( تفسير ادبى و عرفانى )\r\n59 -  إِنَّ مَثَلَ عِيسى عِنْدَ اللَّهِ كَمَثَلِ آدَمَ .  آيه . اين آيت از يك‌سو اشارت به قدرت خداى و از دگر سو اشارت به تخصيص آدم و عيسى دارد كه خداوند در آفرينش اين دو باز نمود كه خداى قادر بهر كمال است و قدرت او بىكسب و احتيال است و توانائى او بىعجز و زوال است و پايندگى او در عزّت و قدرت بىگشتن حال است ، كه از خاك مرده آدم صفى آرد و از مريم بىشوهر عيسى پيدا كند ! ميان اين و آن ، خدائى خود پيدا مىكند و قدرت خود را به خلق مىنماياند ، اين چيست كه در عقل محال است كه نه تحت قدرت ذو الجلال است ؟ و آن چيست از معدوم كه نه خداوند قادر بر كمال است ؟ چه خداى بهر چيز قادر است ، در معدوم چنان كه در موجود ! در محال چنان كه در معقول ! در خير و در شر ، در طاعت و در عصيان !\r\n60 -  الْحَقُّ مِنْ رَبِّكَ .  آيه . اى محمّد بنگر تا در شك و ترديد نيفتى كه ما را در قدرت شريك و انباز نيست و ما را در آن به كسى حاجت و نياز نه ! و جز ما كس را قدرت ايجاد و اختراع سزاوار نيست .\r\n بىنسيم مهر دلبر ، راحت گلزار نيست * بىفروغ آن رخ گل رنگ ، نور و نار نيست \r\nروز مباهله : 61 -  فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ .  آيه . اى مهتر كائنات ، اين بيگانگان خراب نهاد و بىاندازه نادان ، آيت مباهلت برايشان بخوان ، آنگاه قهر و سياست ما گوش‌دار ، مصطفى با زهرا و على و حسن و حسين روز 21 ذىحجه به صحرا شد كه با ترسايان مباهلت كند ، آنان چون سيماى معصوم پنج تن را ديدند ترسيدند و لرزيدند و تن به گريه دادن دادند ! مصطفى فرمود : اگر ايشان مباهلت كردندى يك تن در روى زمين از ايشان نماندى !\r\n62 -  إِنَّ هذا لَهُوَ الْقَصَصُ الْحَقُّ .  آيه . اين قرآن سخنى پاك و كلامى راست و درست است و كلامش\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nعزيز و رسولش عزيز ، بندهء من اگر كتابم عزيز است ، امام تو است اگر رسولم عزيز است شفيع تو است و گر من خود عزيزم خداى توأم ، بندگان را مىآفرينم و ايشان در من عاصى و كافر مىشوند و مرا زن و فرزند مىگويند و از ناسزاهاى ايشان در عزّت وحدانيّت ما نقصانى روى ندهد ، اى محمّد تا تو را به رسالت فرستاديم چندين هزار كافر بر تو حسد بردند و تو را ساحر و شاعر خواندند و مجنون و كاهن دانستند و در عزّت رسالت تو نقصانى پديد نيامد و تا اين قرآن به تو فرستادم ملحدان و بىدينان قصد كردند كه در آن طعنى زنند و عيبى آرند هم ايشان مطعون گشتند و در عزّت كلام ما عيبى نيامد ، مؤمنان عزيزكردگان من‌اند ، شياطين قصد ايمان آنان كردند تا بربايند نتوانستند هرچند وسوسه و تعبيه كردند ، لكن به تعبيهء ايمان راه نبردند ، اين همه بدان كردم كه خود عزيزم و ايشان را عزيز كردم .\r\nپير طريقت در مناجات گفت : خداوندا ، كار آن كس كند كه تواند ، عطا آن كس بخشد كه دارد ، پس بنده چه تواند و چه دارد ؟ چون تو توانائى ، كرا توان است ؟ و در ثناء تو كرا زبان است ؟ و بىمهر تو كرا سر و جان است ؟\r\n64 -  قُلْ يا أَهْلَ الْكِتابِ تَعالَوْا .  آيه . تحقّق اين خطاب به اهل توحيد و به مريدان راه حقيقت است كه مىگويد : شما امروز سالكان منهج صدقيد اگر خواهيد كه فردا ساكنان مقعد صدق باشيد بنگريد ، مذهب ارادت خود را از خاشاك رسوم صيانت كنيد و بساط وقت خويش را از كدورت بشريّت فشانده داريد و مشرب همّت از غبار اغيار پاك گردانيد ، يك دل و يك ارادت و يك همّت باشيد و با هر پراكنده‌دلى بهر كوئى فرو مشويد و نفس امّاره را فرمان مبريد .\r\n تا تو را دامن گرد ، گفتار هر تردامنى * بندهء پندار خويشى بندهء اللّه نه‌اى \r\n\r\n[ آيات 72 - 65 
  ]\r\n\r\n( تفسير لفظى )\r\n65 -  يا أَهْلَ الْكِتابِ لِمَ تُحَاجُّونَ فِي إِبْراهِيمَ وَ ما أُنْزِلَتِ التَّوْراةُ وَ الْإِنْجِيلُ إِلَّا مِنْ بَعْدِهِ أَ فَلا تَعْقِلُونَ .  اى اهل تورات چرا در مورد ابراهيم محاجّه مىكنيد و حجّت مىسازيد درصورتىكه تورات و انجيل هر دو پس از ابراهيم فرستاده شده آيا هيچ در نمىيابيد ؟\r\n66 -  ها أَنْتُمْ هؤُلاءِ حاجَجْتُمْ فِيما لَكُمْ بِهِ عِلْمٌ فَلِمَ تُحَاجُّونَ فِيما لَيْسَ لَكُمْ بِهِ عِلْمٌ وَ اللَّهُ يَعْلَمُ وَ أَنْتُمْ لا تَعْلَمُونَ .  بيدار باشيد و گوش فرا داريد ، شما كه حجّت مىآوريد در آنچه كه علم به آن داريد ، پس چگونه و چرا حجّت مىآوريد در آنچه كه شما را در آن دانائى نيست ؟ و خدا داند و شما نمىدانيد !\r\n67 -  ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً وَ ما كانَ مِنَ الْمُشْرِكِينَ  ابراهيم هرگز يهودى و ترسا نبود ! لكن حنيفى بود مسلمان و هرگز از انبازگيران و انبازخواهان با خدا نبود .\r\n68 -  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ  اولىتر و نزديكتر به ابراهيم كسانى هستند كه او را پيروى كردند و اين پيغمبر است و كسانى كه به او ايمان آوردند و خداوند يار مؤمنان است « 1 » .\r\n69 -  وَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ وَ ما يُضِلُّونَ إِلَّا أَنْفُسَهُمْ وَ ما يَشْعُرُونَ \r\n\r\n\r\n","description":"","footnote":"\r\n( 1 ) اين آيه در مورد هجرت جعفر پسر ابو طالب پسر عموى پيغمبر به حبشه نازل شده و پس از غلبه بر عمرو عاص كه نمايندهء بت‌پرستان قريش نزد حبشه براى برگرداندن مهاجرين رفته بود ، عمرو عاص با همراهان ، خود را پيرو ابراهيم دانسته و مهاجرين را خارج از دين او دانستند !\r\n","page_name":" 142 ","page_number":162},
  {"content":"\r\n\r\nگروهى از جهودان دوست دارند اگر بتوانند شما را گمراه كنند درصورتىكه گمراه و بيراه نمىكنند مگر خودشان را و آنها نمىدانند .\r\n70 -  يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ أَنْتُمْ تَشْهَدُونَ .  اى اهل كتاب چرا بسخنان خداوند كافر مىشويد ! درحالىكه خود گواهى مىدهيد كه تورات حق است ؟\r\n71 -  يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ تَعْلَمُونَ  اى اهل كتاب ، چرا راستى را با كژى مىآميزيد و حق را پنهان مىدارد درحالىكه مىدانيد راست است ؟\r\n72 -  وَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذِي أُنْزِلَ عَلَى الَّذِينَ آمَنُوا وَجْهَ النَّهارِ وَ اكْفُرُوا آخِرَهُ لَعَلَّهُمْ يَرْجِعُونَ .  گروهى از دانشمندان اهل كتاب ، قوم خويش را گفتند : شما اول روز به آنچه بر مؤمنان فروفرستاده‌شده ايمان بياوريد و آخر روز از آن ايمان بازآئيد تا مگر ايشان كه به محمّد گرويده‌اند باز پس آيند !\r\n\r\n( تفسير ادبى و عرفانى )\r\n65 -  يا أَهْلَ الْكِتابِ لِمَ تُحَاجُّونَ فِي إِبْراهِيمَ .  آيه . از روى حقيقت اين آيت اشارت است به لطف خداى با بندگان و پسنديدن طاعت ايشان و چند برابر جزا دادن به كردار ايشان ، كه خليل در راه توحيد منزل داشت و هرچه داشت جز خداى بگذاشت و همه در باخت ، و مال به مهمان داد و فرزند بقربان داد و خود را به نيران ! خداوند از او بپسنديد و او كسى است كه هرچه سواى ما است همه را به دشمن گرفت و دوستى ما بر همه اختيار كرد و بر زبان حال مىگويد :\r\n امروز كه ماه من مرا مهمان است * بخشيدن جان و دل مرا پيمان است \r\n دل را خطرى نيست سخن در جان است * جان افشانم كه روز جان‌افشان است \r\nلاجرم خداوند نقاب خلّت و دوستى بر وى فروگذاشت و حجاب غيرت در ميان او و خلق نگاه داشت از اين راه همه دعوى كردند كه ما راست ، خداوند فرمود : نى ، ابراهيم خدا راست ! جهودان و ترسايان و مشركان هركدام در وى دعوى كردند ، ربّ العزّة او را از همه برى كرد و به خود نزديك نمود !\r\n67 -  ما كانَ إِبْراهِيمُ يَهُودِيًّا وَ لا نَصْرانِيًّا .  آيه . خليل نه يهودى بود نه نصرانى بلكه قدمى چند در راه حق برداشت خداوند از او بپسنديد و جهانيان را به پيروى از او خواند و فرمود ابراهيم روى بما نمود ، هركه ما را مىخواهد او را پيروى كند و محمّد را ندا آمد كه : اى مهتر عالم و اى آقاى فرزند آدم ، ابراهيم را فرزند نجيب توئى و نور چشم كشور توئى ، تو سزاوارترى كه از او پيروى كنى كه قدر اميران اميران دانند و آنگاه كه امّت تو بهترين امّتها هستند ، پس از آن تابع و متبوع را همه فراهم گرفت و تاج محبّت و ولايت به فرق ايمان ايشان نهاد و خدا يار و دوست مؤمنان است و به ايشان لطيف و مهربان ، مهربانى وى نه امروز كه از ازل تا جاودان است !\r\n\r\n[ آيات 78 - 73 
  ]\r\n\r\n( تفسير لفظى )\r\n73 -  وَ لا تُؤْمِنُوا إِلَّا لِمَنْ تَبِعَ دِينَكُمْ قُلْ إِنَّ الْهُدى هُدَى اللَّهِ أَنْ يُؤْتى أَحَدٌ مِثْلَ ما أُوتِيتُمْ أَوْ يُحاجُّوكُمْ عِنْدَ رَبِّكُمْ قُلْ إِنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ .  و استوار مگيريد و اطمينان مكنيد جز به كسى كه هم دين شما است ، بگو اى محمّد كه دين دين خدا است و راهنمونى راهنمونى اوست\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nو مطمئن باشيد كه آنچه بشما داده شده به كس ديگر ندهند و يا آنكه فردا آنان نزد خداوند بر شما حجّت آورند . بگو اى محمّد به آنها كه افزونى و برترى مردم بر يكدگر بدست خداوند است به هر كس كه بخواهد مىدهد و او است فراخ‌بخش و توانا و دانا .\r\n74 -  يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ .  هركس را خود خواهد به رحمت خود مىگزيند و شايسته مىسازد ، چه او صاحب فضيلت بزرگ و بزرگوار است .\r\n75 -  وَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ إِلَّا ما دُمْتَ عَلَيْهِ قائِماً .  از اهل كتاب ( جهودان و ترسايان ) كسانى هستند كه اگر خروار مال نزد او امانت‌گذارى به تو باز دهد و كسان ديگر هستند كه اگر يك دينار نزد آنان امانت نهى بازپس نخواهند داد مگر به‌پاى برايستادن بر او و استقامت در ردّ كنى كه ناچار شوند و ردّ كنند  ذلِكَ بِأَنَّهُمْ قالُوا لَيْسَ عَلَيْنا فِي الْأُمِّيِّينَ سَبِيلٌ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ .  اين به آن جهت است كه ايشان گفتند بر ما در امّىها ( يعنى عربها ) ملامتى و بزهى و عتابى نيست ! و اينان بر خداى دروغ مىگويند درحالىكه حقيقت را مىدانند .\r\n76 -  بَلى مَنْ أَوْفى بِعَهْدِهِ وَ اتَّقى فَإِنَّ اللَّهَ يُحِبُّ الْمُتَّقِينَ .  آرى چنين است كه من مىگويم و چنين است كه مسلمانان مىگويند ، هركس به عهد خود وفا كند و پيمان خود را باز سپارد ، و آن را راست بازآيد و از كژى و شكستن پيمان بپرهيزد ، خداى پرهيزكاران را دوست دارد .\r\n77 -  إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الْآخِرَةِ وَ لا يُكَلِّمُهُمُ اللَّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ .  كسانى كه بفروختن پيمان خداوند و سوگند خويش بهاى اندك مىخرند ، در آخرت بهره‌اى ندارند و خداوند با آنان سخن نگويد و روز قيامت به آنها ننگرد و آنان را از گناه پاك و تزكيه نكند و ايشان را عذابى دردناك بهره است .\r\n78 -  وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ . \r\nاز ايشان گروهى هستند كه زبان خويش برمىگردانند به سخن گفتن به زبان تورات ، تا شما پنداريد كه از تورات است و حال آنكه از تورات نيست ، و آنها دروغ مىسازند و مىگويند : اين از نزد خدا است ! درحالىكه از نزد خدا نيست و بر خداى دروغ مىگويند و مىدانند كه دروغ مىگويند !\r\n\r\n( تفسير ادبى و عرفانى )\r\n73 -  وَ لا تُؤْمِنُوا إِلَّا لِمَنْ تَبِعَ دِينَكُمْ .  آيه . خطاب به مسلمانان و نواخت اهل معرفت و ايمان است و منّت خداى برايشان در داشتن دين اسلام ! و اين خطاب دو گونه است يكى خطاب به همهء مؤمنان و ديگرى خطاب به عارفان و خواص اهل طريقت ، در خطاب به همه مؤمنان گويد : گمان مبريد كه آنچه را بشما دادند به همه دهند چون دين اسلام و قرآن كه بشما دادند و چون پيغمبرى چون محمّد ( ص ) و چون كعبه‌اى چون ماه رمضان و چون روز آدينه‌اى ! بدان‌گونه كه شرع شما همه شريعتها را نسخ و همهء كمال دين و جمال حقيقت و طريقت در دين شما است ، و در خطاب به عارفان گويد : راز دوستى را با كس مگوئيد و سرّ درويشى را بر نااهلان فاش نسازيد و چهرهء جمال حقيقت را برقع فروگذاريد تا ديدهء هر نامحرم به دو ننگرد !\r\n\r\n","description":"","footnote":"","page_name":" 144 ","page_number":164},
  {"content":"\r\n\r\n چون خورى مى با حريف محرم پردرد خور ؟ * چون زنى كم با نديم زيرك هشيار زن « 1 » \r\nگويند شبلى را با حق رازى در ميان بود گفت : بارخدايا چون بود كه حسين منصور را از ميان ما بازگرفتى ؟\r\nگفت : رازى به وى دادم به نااهلان بيرون داد او را فرود آوردم كه ديدى « 2 » !\r\n74 -  يَخْتَصُّ بِرَحْمَتِهِ مَنْ يَشاءُ .  آيه . خداوند هركسى را به رحمتى كه خواهد اختصاص مىدهد ، يكى را به روزى و نعمت ، قومى را به اخلاق و فضيلت ، گروهى را به زهد و عبادت ، جمعى را به توفيق ظاهر ، برخى را به كشف سرائر ، نعمت را مبهم فراهم گرفت تا اميدداران در اميد بيفزايند و ترسندگان در ترس بمانند ، كه بنده را در مقام عبادت و طاعت به از بيم و اميد نيست . كه خداوند بندگان را در اين دو حال بستود و فرمود : مؤمنان اميد رحمت و بيم عقوبت دارند ! و نيز تنبيه بنده را مىكند كه هرچند در طاعت به‌غايت كوشش كند و شرط بندگى را بجاى آرد ، آخر امر رحمت خدا است كه او را مىرهاند نه طاعت و عبادت او ، چنان كه حديث از رسول خدا نقل شده كه فرمود : هيچ‌كس بواسطهء عمل خود وارد بهشت نمىشود ! پرسيدند حتى شما اى رسول خدا ! فرمود بلى ، حتى من ! مگر آنكه مرا مشمول رحمت خودش قرار دهد !\r\n\r\n[ آيات 84 - 79 
  ]\r\n\r\n( تفسير لفظى )\r\n79 -  ما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّهِ .  هرگز روا نباشد كسى را كه خداوند به او كتاب و حكمت و نبوّت دهد ! پس از آن بگويد : مرا بنده باشيد و مرا به خدائى گيريد !  وَ لكِنْ كُونُوا رَبَّانِيِّينَ بِما كُنْتُمْ تُعَلِّمُونَ الْكِتابَ وَ بِما كُنْتُمْ تَدْرُسُونَ .  و لكن ( پيامبران به امّت خويش گفتند ) شما بندگان خدائيد به سبب آنچه در كتاب خدا مىدانيد و به‌آنچه از آن كتاب مىخوانيد « 3 » .\r\n80 -  وَ لا يَأْمُرَكُمْ أَنْ تَتَّخِذُوا الْمَلائِكَةَ وَ النَّبِيِّينَ أَرْباباً أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ .  خداوند هرگز بشما امر نمىكند كه فرشتگان و پيغمبران را به خدائى گيريد و آيا شما را امر به كافر شدن مىدهد پس از آنكه مسلمان شديد ؟\r\n81 -  وَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ  ( و ياد بياوريد ) هنگامى كه خداوند از پيمبران پيمان گرفت كه من از كتاب و حكمت بشما بهره دادم ، پس از آن رسولى آمد و آنچه را كه با شما است گواهى كرد ! پس بايد به او بگرويد و او را يارى كنيد ،  قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي قالُوا أَقْرَرْنا قالَ فَاشْهَدُوا وَ أَنَا مَعَكُمْ مِنَ الشَّاهِدِينَ  آنگاه گفت : آيا شما اقرار داريد و اين پيمان بزرگ را از من بستيد ؟ پيغمبران يك‌يك جواب دادند كه : اقرار داريم . خداوند فرمود : بس گواه يكدگر باشيد و منهم با شما از گواهىدهندگانم .\r\n82 -  فَمَنْ تَوَلَّى بَعْدَ ذلِكَ فَأُولئِكَ هُمُ الْفاسِقُونَ .  پس از آن گواهى ، هركس برگردد از جملهء فاسقان و بيرون از پيمان شمرده مىشود .\r\n83 -  أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ \r\n\r\n\r\n","description":"","footnote":"\r\n( 1 ) كم مختصر كمانچه است .\r\n( 2 ) حافظ در اين معنى گويد :\r\n گفت : آن يار كزو گشت سر دار بلند * جرمش اين بود كه اسرار هويدا مىكرد ! \r\n( 3 ) صفات ربانى به ابن عباس مفسر قرآن دادند كه حكمت و ولايت و فقاهت داشت .\r\n","page_name":" 145 ","page_number":165},
  {"content":"\r\n\r\n يُرْجَعُونَ .  آيا جز دين خدا و تصديق محمّد دينى خواهند جست درحالىكه هركس در آسمانها و زمين خواه نخواه به اين دين سر فرود آورده و تسليم شده ؟ خواه از ميان جان و خواه از بن دندان ، و بازگشت همه بسوى خدا خواهد بود .\r\n84 -  قُلْ آمَنَّا بِاللَّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ  بگو ايمان آورديم به خداوند و به آنچه بر ما نازل شده و به آنچه بر ابراهيم و اسماعيل و اسحاق و يعقوب و فرزندان او نازل شده و آنچه به موسى و عيسى و ديگر پيمبران از سوى خداوند داده شده ، ميان آنها جدائى نيفكنيم و ما به همهء آنها گردن‌نهادگانيم .\r\n\r\n( تفسير ادبى و عرفانى )\r\n79 -  ما كانَ لِبَشَرٍ أَنْ يُؤْتِيَهُ اللَّهُ الْكِتابَ .  آيه . خداوند بزرگوار ، كردگار نامدار ، پيش از ايجاد عالم و پيش از خلق آدم ، به علم قديم خود دانست كه از فرزندان آدم چه كسى سزاوار نبوّت و رسالت است و اهل محبّت و شايستهء پيمبرى كيست ؟ آن را كه داغ مهجورى نهاد و رقم بىخبرى كشيد چگونه راست راه شود ، و آن را كه راه صدق و صفا و عصمت فرا پيش نهاد ، چگونه بيراه باشد ؟ و هرگز نبود كه محمّد مصطفى برگزيدهء حق و عيسى روح اللّه نواختهء حق ، با كرامت نبوّت و تأييد عصمت و قوّت رسالت پاى از رقم برگيرند و به مردم گويند : كه بندهء من باشند ! بلكه گويند : اى مردم شما ربّانى شويد ، يعنى خداى يگانه را بشناسيد و در صحبت توكّل و نسيم انس دست به لطف مهر مولى زده و چهار تكبير در صفات خويش كرده چنين باشيد كه :\r\n هركه در ميدان عشق نيكوان گامى نهاد * چهار تكبيرى كند بر ذات او ليل و نهار \r\nآنان نفسى دارند فانى ، دلى دارند تشنه ، نفسى سوخته ، سرى بعشق افروخته ، جانى به آرزو آويخته ! و به زبان حال گويند :\r\n دل ، زان خواهم كه بر تو نگزيند كس * جان ، زانكه نزد بىغم عشق تو نفس \r\n تن ، زانكه بجز توأش نيست هوس * چشم ، از پى آنكه خود تو را بيند و بس \r\nآرى ، ربّانيّين چنين باشند كه همّتشان از دنيا بالاتر ، مرادشان از بهشت بلندتر ، آرامشان از هفت آسمان بيشتر ، گوش دارند تا آفتاب مهر كى برآيد و ماه دولت كى درآيد ، و نسيم سعادت كى دمد ، و يادگار ازلى كى بردهد ؟ و گويند :\r\n كى باشد كين قفس بپردازم * در باغ الهى آشيان سازم \r\nيكى از عارفان بزرگ گفت : بنده تا در تحصيل اين معانى و جمع اين اوصاف است هنوز در راه است ، به مقصد نارسيده ، و در روش خود كشش حق نايافته ، و تا در معرفت است از معروف بازمانده ، و تا در طلب محبّت است از محبوب بىخبر مانده !\r\n بشتاب بعشق و نيز منشين دربند * بگذر تو ز عشق و عاشقى ، گامى چند \r\nبزرگى را پرسيدند : بنده به مولى كى رسد ؟ گفت : آنگاه كه در خود برسد ! پرسيدند : در خود چون برسد ؟\r\nگفت : وقتى كه طلب در سر مطلوب شود و معرفت در سر معروف ، و از تن بازماند و بس ، از دل نشان ماند و بس ، از جان عيان ماند و بس ، سمع برود ، شنوده ماند و بس ، دل برود نموده ماند و بس ، جان برود بوده ماند و بس !\r\n محنت همه در نهاد آب و گل ما است ! * پيش از دل و گل چه بود ، آن حاصل ما است ؟ \r\n\r\n","description":"","footnote":"","page_name":" 146 ","page_number":166},
  {"content":"\r\n\r\n81 -  وَ إِذْ أَخَذَ اللَّهُ مِيثاقَ النَّبِيِّينَ .  آيه . در قرآن آيتى از اين تمام‌تر در بيان فضيلت محمّد نيست كه وى را خاص است و كسى را در آن شركت نه ! خداوند از آفريدگان خويش دو عهد گرفت و دو پيمان از ايشان بستد ، يكى پيمان بر خدائى خويش ، ديگر پيمان بر پيغمبرى محمّد و يارى كردن او ، و اين غايت تشريف و كمال تفضيل است كه نامش با نام خويش بزرگ كرد و قدرش با قدر خويش برداشت و پيش از آمدن از فرشتگان پيمان گرفت و به آنها گفت : بر اين عهد باشيد و خلاف آن نكنيد و همين عهد را با آدم و شيث كرد و پس از آنها قرن به قرن تا ظهور جمال محمّدى و نور ايزدى ! اين است كرامت و فضيلت ، اين است مرتبت و منزلت ، كرا باشد فضل بدين تمامى ؟ كرا بود كار بدين تمامى ؟ اين است فر خدائى و عزّ آسمانى !\r\n\r\n[ آيات 91 - 85 
  ]\r\n\r\n( تفسير لفظى )\r\n85 -  وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ .  هركس جز اسلام دينى را برگزيند از او پذيرفته نمىشود و در آن جهان از زيان‌كاران است .\r\n86 -  كَيْفَ يَهْدِي اللَّهُ قَوْماً كَفَرُوا بَعْدَ إِيمانِهِمْ وَ شَهِدُوا أَنَّ الرَّسُولَ حَقٌّ وَ جاءَهُمُ الْبَيِّناتُ وَ اللَّهُ لا يَهْدِي الْقَوْمَ الظَّالِمِينَ .  چگونه خداوند قومى را به راه آورد كه پس از ايمان خوش كافر شدند و پس از آنكه گواهى به حقانيت رسول داده بودند و پيغامها و نشانهاى روشن به ايشان آمده بود ؟ و خداوند راهنماى بيدادگران نيست .\r\n87 -  أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ وَ الْمَلائِكَةِ وَ النَّاسِ أَجْمَعِينَ .  جزاى ايشان لعنت خدا و فرشتگان و همه مردمان است .\r\n88 -  خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ . *  در آتش جاويدان هستند و عذاب آنان را سبك نكنند و نه با بخشايش به آنها نگرند .\r\n89 -  إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ .  مگر كسانى كه توبه كردند و باز آمدند از تباهى خويش و اصلاح كنند كردار خويش و نيك كردند رفتار خويش كه خداوند آمرزگار است .\r\n90 -  إِنَّ الَّذِينَ كَفَرُوا بَعْدَ إِيمانِهِمْ ثُمَّ ازْدادُوا كُفْراً لَنْ تُقْبَلَ تَوْبَتُهُمْ وَ أُولئِكَ هُمُ الضَّالُّونَ .  كسانى كه بعد از ايمان آوردن كافر شدند و پس از آن بر كفر خود افزودند ! هرگز توبهء آنان پذيرفته نمىشود و آنان از گمراهانند .\r\n91 -  إِنَّ الَّذِينَ كَفَرُوا وَ ماتُوا وَ هُمْ كُفَّارٌ فَلَنْ يُقْبَلَ مِنْ أَحَدِهِمْ مِلْءُ الْأَرْضِ ذَهَباً وَ لَوِ افْتَدى بِهِ أُولئِكَ لَهُمْ عَذابٌ أَلِيمٌ وَ ما لَهُمْ مِنْ ناصِرِينَ .  كسانى كه كافر شدند و بر كفر خويش مردند هرگز توبهء آنان قبول نمىشود هرچند همهء روى زمين پر از زر را فدا كنند و عذاب آخرت باز خريد كنند ! ايشان را عذابى است دردناك و ايشان را هيچ يارى و شفيعى نيست .\r\n\r\n( تفسير ادبى و عرفانى )\r\n85 -  وَ مَنْ يَبْتَغِ غَيْرَ الْإِسْلامِ دِيناً .  آيه . هركس جز اسلام دينى داشته باشد باطل است ، چه اسلام بمانند چراغى است از نور اعظم برافروخته و هر سينه‌اى كه خداوند چراغ اسلام در آن افروخت ، مدد گاهى از شريعت آن را پديد آرد تا همواره آن سينه آراسته و افروخته بود .\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nگويند اسلام حق است و استسلام حقيقت ، اسلام شريعت است و استسلام طريقت ، منزل‌گاه اسلام سينه است و جايگاه استسلام دل ، اسلام چون تن است و استسلام چون روح ، تن بىروح مردار است ، و روح بىتن نه به كار است ! اسلام از شرك برستن و به ايمان پيوستن كمترين درجه است و استسلام از خود برستن و در حق پيوستن بالاترين درجه است .\r\n89 -  إِلَّا الَّذِينَ تابُوا .  آيه . هركس از شرك برست و در اسلام پيوست از جملهء تائبان است ، هركه از خود برست و به حق پيوست از جملهء صالحان است و خداوند بر هر دو مهربان و آمرزندهء آنان است .\r\n90 -  إِنَّ الَّذِينَ كَفَرُوا بَعْدَ إِيمانِهِمْ .  آيه . به اتفاق علماء اسلام ، كفر مرتدّ بدتر است از كفر اصلى و كيفر او سخت‌تر ، نه‌بينى كه از كافر اصلى جزيت پذيرند و بر كفر خويش بگذارند و مرتدّ را بر كفر خود نگذارند و جزيت هم نپذيرند ، همچنين فترت اهل ارادت سخت‌تر است از گناه اهل عادت ! و كيفر بازگشته از راه حق در نهايت ، تمام‌تر است از كيفر بازماندگان در بدايت !\r\n\r\n[ آيات 95 - 92 
  ]\r\n\r\n( تفسير لفظى )\r\nجزو چهارم : 92 -  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ وَ ما تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ . \r\nهرگز نخواهيد به نيكى رسيد جز آنكه نفقه دهيد و صدقه كنيد از آنچه دوست مىداريد و هرچه را در راه خدا انفاق كنيد خداوند دانا به آن است .\r\n93 -  كُلُّ الطَّعامِ كانَ حِلًّا لِبَنِي إِسْرائِيلَ إِلَّا ما حَرَّمَ إِسْرائِيلُ عَلى نَفْسِهِ مِنْ قَبْلِ أَنْ تُنَزَّلَ التَّوْراةُ قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ .  همه خوردنيها براى فرزندان يعقوب حلال بود جز آنچه كه اسرائيل پيش از نزول تورات به خود حرام كرد ، بگو به جهودان تورات را بياوريد تا ببينم اگر راست مىگوئيد !\r\n94 -  فَمَنِ افْتَرى عَلَى اللَّهِ الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ .  پس هركس پس ازين بر خدا دروغ سازد از ستمكاران بشمار مىآيد .\r\n95 -  قُلْ صَدَقَ اللَّهُ فَاتَّبِعُوا مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ .  بگو كه خداوند راست گفت هرچه گفت ، پس پيروى كنيد از دين ابراهيم ، دين پاك و يكتاگوى و يگانه‌پرست كه هرگز او از ستمكاران نيست .\r\n\r\n( تفسير ادبى و عرفانى )\r\n92 -  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ .  آيه . هركس در دنيا دوست داشتهء خود را انفاق كند مطلوب خود را از خدا خواهد يافت و هركس دوست داشتهء دنيا و آخرت خود را انفاق كرد خدا را يافته است و چقدر ميان اين دو انفاق تفاوت است ! آنكه در دنيا مال باخت به نيكى خداوند رسيد ، و آنكه ثواب عقبى باخت به وصال خدا رسيد ، هركس امروز با جاه و مال ماند ، فردا از ناز و نعمت درماند ، و هركه فردا با ناز و نعمت ماند ، از راز ولىنعمت بازماند .\r\n بهرچ از راه بازمانى چه كفر آن حرف و چه ايمان * بهرچ از دوست وامانى چه زشت آن نقش و چه زيبا \r\nگفته‌اند : انفاق سه قسم است : اول سخاوت دوم جود سوم ايثار ، صاحب سخاء بعضى دهد بعضى ندهد ، صاحب\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nجود بيشتر دهد و قدرى براى ضرورت نهد ، صاحب ايثار همه را دهد و خود و عيال را به خدا سپرد و اين مرتبهء بزرگان دين است كه هرچه داشتند در راه نيازمندان ايثار و نثار كردند !\r\n . . . وَ ما تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ .  يكى هزينه كند و چشم بر پاداش دارد ، ديگرى دل در دفع مضرّت و رفع بلا بسته ، يكى ديگر به آن جهت هزينه و انفاق كند كه خدا را مىداند و مىبيند !\r\n94 -  فَمَنِ افْتَرى عَلَى اللَّهِ الْكَذِبَ .  آيه . ستمكاران به خدا دروغ سازند و پيغمبر فرموده كه دروغ همه جا حرام است و گناهى است بسيار بزرگ ، مگر در مورد اسرار جنگ و در مورد برقرارى صلح ! كه دروغ گفتن در مورد اول واجب و در مورد دوم گناه نيست ، زيرا ممكن است راست گفتن در مورد جنگ به زيان مسلمانان تمام شود و در مورد صلح توفيق حاصل نگردد .\r\n\r\n[ آيات 101 - 96 
  ]\r\n\r\n( تفسير لفظى )\r\n96 -  إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ .  اولين خانه‌اى كه براى مردمان بر زمين نهاده شد خانهء مكّه است كه بركت در آن است و راهنمائى و رهبرى براى جهانيان است .\r\n97 -  فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ .  در آن خانه نشانه‌هاى روشنى است فرودگاه و نشستن‌گاه ابراهيم ، كه هركس در آن خانه داخل شد ايمن گشت و بر مردم است كه براى خدا زيارت كعبه كنند البته كسانى كه توانائى دارند و توانند راهى به آن برند و هركس كافر شد ( چه باك ؟ ) كه خداوند از همه جهانيان بىنياز است .\r\n98 -  قُلْ يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ اللَّهُ شَهِيدٌ عَلى ما تَعْمَلُونَ .  بگو به اهل تورات چرا به سخنان خداوند كافر مىشويد درحالىكه خداوند به آنچه شما مىكنيد گواه است ؟\r\n99 -  قُلْ يا أَهْلَ الْكِتابِ لِمَ تَصُدُّونَ عَنْ سَبِيلِ اللَّهِ مَنْ آمَنَ تَبْغُونَها عِوَجاً وَ أَنْتُمْ شُهَداءُ وَ مَا اللَّهُ بِغافِلٍ عَمَّا تَعْمَلُونَ .  بگو اى خوانندگان تورات ، چرا كسانى كه ايمان آورده‌اند از راه خدا باز مىگردانيد و راه كج به آنها مىنمائيد ؟ و خود شما گواهيد كه اين راه راست است و خداوند از كارهاى شما ناآگاه نيست .\r\n100 -  يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ .  اى كسانى كه ايمان آوردند اگر گروه دانندگان تورات را فرمان بريد ، شما را پس از ايمان آوردن كافر مىسازند !\r\n101 -  وَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللَّهِ وَ فِيكُمْ رَسُولُهُ وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ .  چگونه پس از ايمان ، كافر مىشويد ؟ درحالىكه براى شما سخنان خدا مىخوانند و در ميان شما فرستادهء خدا است و هركس دست در خداى زند به راه راست رهنمونى شده است .\r\n\r\n( تفسير ادبى و عرفانى )\r\n96 -  إِنَّ أَوَّلَ بَيْتٍ وُضِعَ لِلنَّاسِ .  آيه . كردگار قديم و جبّار عظيم در اين آيت فضيلت و شرف كعبه را بيان فرمود و بزرگوارى آن را فرا جهانيان نمود ، خانه‌اى كه جهانيان روى بدان نهند و مؤمنان گرد آن گردند ، خانهء با خير و بركت ، باشكوه و كرامت ، كس در آن نشد مگر با نثار رحمت ، و كس بازنگشت مگر با تحفهء مغفرت ، خانه‌اى كه نماز\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nدر آن تمام ( نه قصر ) حجّ بدان تمام و دعا در آن مستجاب و زندگى در آن قربت ، و مرگ در آنجا شهادت است .\r\n97 -  فِيهِ آياتٌ بَيِّناتٌ .  آيه . در آن خانه نشانهاى روشن است يكى از آن نشانه‌ها مقام ابراهيم است كه از روى ظاهر ، اثر قدم ابراهيم بر سنگ خاره است كه روزى قدم بر آن برداشت ، لاجرم خداوند آنجا را قبلهء مؤمنان قرار داد ، اشاره به اين است كه هركس يك قدم در راه وفاى خدا برداشت باطن وى قبلهء نظر حق گردد و ابراهيم آنچه داشت از مال و جاه همه را در راه خدا درباخت و فرزند را كه به قربان داد و مال را به مهمان ! و به زبان حال گفت :\r\n امروز كه ماه من مرا مهمان است * بخشيدن جان و دل مرا پيمان است \r\n دل را خطرى نيست سخن در جان است * جان افشانم كه روز جان‌افشان است \r\nابراهيم را گفتند : چه شد كه دل از همه برگرفتى و همه درباختى ؟ گفت : سلطان دوستى ، قاهر است و با كسى و با چيزى نسازد و جاى خالى خواهد - پس چون از نهاد خويش و ديگران پاك بيرون شد بر او منشور دوستى زدند پس مقام ابراهيم را شرف از سنگ نيست بلكه از اثر قدم ابراهيم است .\r\nحجّ خانهء خدا :\r\n . . . . وَ لِلَّهِ عَلَى النَّاسِ حِجُّ الْبَيْتِ .  آيه . سفر حج بر مثال سفر آخرت است ، هرچه در سفر آخرت پيش آيد از احوال و اهوال و مرگ ، همه نمودار رستاخيز است و زيركان چون اين سفر پيش گيرند هرجا رسند از آخرت ياد كنند و عبرت گيرند و چون از اهل و عيال و دوستان وداع كنند ، مثال سكرات مرگ و حالت نزع است كه با همه وداع كنند و اينكه زاد سفر ساختن گيرد از آنست كه داند آن با وى نماند و زاد باديه نشايد و داند كه طاعت با ريا و با تقصير در توشهء آخرت نبايد و بايد راستى و راست‌كارى پيشه كند كه گفته‌اند :\r\n راست‌كارى پيشه كن كاندر مصاف رستخيز * نيستند از قهر حق جز راستكاران رستگار \r\nو اينكه لبّيك لبّيك گويد ، به جواب نداى حق از نداى روز قيامت برانديشد .\r\nگويند : حضرت على بن الحسين ( ع ) را در وقت احرام ديدند زرد روى و لبّيك نمىگويد ! سبب را پرسيدند ؟\r\nفرمود : ترسم كه اگر گويم لبّيك جواب ردّ رسد و آنگاه گفت : شنيده‌ام هركس از مال شبهت حج كند لبّيك او را جواب ردّ دهند .\r\nو اما طواف و وقوف عرفه و آن اجتماع انبوه مردم و خروش و زارى به زبانهاى گوناگون ، همه به عرصهء قيامت ماند كه همه خلايق گرد آيند و هركس به خود مشغول و در انتظار ردّ يا قبول است !\r\n\r\n[ آيات 109 - 102 
  ]\r\n\r\n( تفسير لفظى )\r\n102 -  يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ .  اى كسانى كه ايمان آورده‌اند ، از خشم و عذاب خداوند پرهيز كنيد بسزا پرهيزيدن و نميريد جز آنكه مسلمان باشيد .\r\n103 -  وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً .  همگى دست بزنيد به حبل خداوند و پراكنده نشويد و نعمتهاى الهى را ياد بياوريد كه همگى دشمن يكدگر بوديد و خداوند ميان دلهاى شما الفت نهاد و فراهم آورد تا همگى باهم برادر شديد .  وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ \r\n\r\n","description":"","footnote":"","page_name":" 150 ","page_number":170},
  {"content":"\r\n\r\n تَهْتَدُونَ .  و ياد بياوريد كه شما بر تيغ كناره آتش بوديد و شما را از آن رهانيد ، اين‌چنين است كه خداوند نشانه‌ها و سخنان نيك خود را براى شما بيان مىكند تا مگر راه بيابيد .\r\n104 -  وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ .  بايد از شما گروهى باشند كه مردم را بسوى نيكى و نيكوكارى بخوانند و امر به معروف و نهى از منكر كنند و اينانند مردمان رستگار « 1 » .\r\n105 -  وَ لا تَكُونُوا كَالَّذِينَ تَفَرَّقُوا وَ اخْتَلَفُوا مِنْ بَعْدِ ما جاءَهُمُ الْبَيِّناتُ وَ أُولئِكَ لَهُمْ عَذابٌ عَظِيمٌ .  و نباشيد مانند كسانى كه پراكنديدند و دو گروه شدند بعد از آمدن تورات به آنها و ايشان را عذابى بزرگ است .\r\n106 -  يَوْمَ تَبْيَضُّ وُجُوهٌ وَ تَسْوَدُّ وُجُوهٌ فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا الْعَذابَ بِما كُنْتُمْ تَكْفُرُونَ .  روزى كه روىهائى سپيد گردد و روىهائى سياه گردد ، اما به آنها كه سياه‌رو گشتند گويند : آيا شما پس از ايمان آوردن كافر شديد ؟ پس بچشيد عذاب الهى را بسبب آنكه كفر آورديد .\r\n107 -  وَ أَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّهِ هُمْ فِيها خالِدُونَ .  اما آنها كه روىهاشان سپيد بود ، پس آنان در بخشش خدايند و در بهشت وى جاويدانند .\r\n108 -  تِلْكَ آياتُ اللَّهِ نَتْلُوها عَلَيْكَ بِالْحَقِّ وَ مَا اللَّهُ يُرِيدُ ظُلْماً لِلْعالَمِينَ .  اين سخنان خداوند است كه به راستى و درستى بر شما مىخوانيم و خدا آن كس نيست كه دربارهء جهانيان بيداد كند .\r\n109 -  وَ لِلَّهِ ما فِي السَّماواتِ وَ ما فِي الْأَرْضِ وَ إِلَى اللَّهِ تُرْجَعُ الْأُمُورُ .  و خداى راست هرچه در آسمانها و زمين است و بازگشت همهء كارها بسوى خدا است .\r\n\r\n( تفسير ادبى و عرفانى )\r\n102 -  يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ .  آيه . خداوند هرجا خطاب  يا أَيُّهَا النَّاسُ *  گفت ،   اتَّقُوا رَبَّكُمُ *   در آن پيوست و هرجا كه  يا أَيُّهَا الَّذِينَ آمَنُوا *  گفت ،  اتَّقُوا اللَّهَ *  در آن پيوست چه آنكه   ( اتَّقُوا رَبَّكُمُ ) *   خطاب عموم است كه تقواشان بر ديدار نعمت است و همّتشان پرورش تن براى خدمت به حق است ، ولى  ( اتَّقُوا اللَّهَ ) *  خطاب به اهل نواخت و كرامت است كه تقوايشان بر مراقبت منعم و قصدشان راحتى روح در مشاهدت حق است و چقدر اين مرتبه باهم تفاوت دارند ! زيرا اوّلى خطاب به مزدوران است و دومى خطاب به عارفان ، مزدوران در طلب ناز و نعمت و عارفان در طلب راز ولىنعمت ، مزدوران از خداوند جزا خواهند و عارفان خود او را خواهند .\r\nگويند : عارفى و اصل ، خداوند را بخواب ديد كه به او مىگويد : همه مردم از من چيزى مىخواهند و بايزيد تنها مرا مىخواهد ! و به زبان حال گويد :\r\n روزى كه مرا وصل تو در چنگ آيد * از حال بهشتيان مرا ننگ آيد ! \r\n . . . . اتَّقُوا اللَّهَ حَقَّ تُقاتِهِ .  آيه . گفته‌اند : تقوى سه قسم است : يكى تقواى كيفر در شكيبائى از گناه ، دوم تقواى در شكر نعمت ، سوم تقواى به ديدن وحدانيت بىاعتبار ثواب و عقاب ! - اوّلى تقوى ظالمان است و دوّمى تقواى مقتصدان است و سوّمى تقواى سابقان است .\r\n\r\n\r\n","description":"","footnote":"\r\n( 1 ) مفسران نوشته‌اند : نهى از منكر مهم‌تر از امر به معروف است و وجوب آن مؤكدتر و كيفر ترك آن بيشتر است .\r\n","page_name":" 151 ","page_number":171},
  {"content":"\r\n\r\n103 -  وَ اعْتَصِمُوا بِحَبْلِ اللَّهِ .  آيه . در آيه‌هاى سابق ، اول اعتصام به خدا و راه راست يافتن را فرمود ، در آخر اعتصام همگى به حبل خدا گفت و در ميان اين دو اعتصام ، تقوى را امر داد . راز اين آيات آن است كه بنده كه قصد اعتصام به خدا دارد يگانه راه آن تقوى است و حقيقت تقوى تحصيل طاعت است و آن جز به كتاب و رسول نيست اين است كه فرمود : دست به حبل اللّه زنيد تا به تقوى رسيد و از تقوى به اعتصام او رسيد و از اعتصام به توكّل و از توكّل به استسلام رسيد ! و بنده چون به استسلام رسيد و سر تسليم پيش آورد از واسطه بىنياز و به حق و اصل و فائز گشته كه فرمود : وقتى من بنده‌اى را دوست بدارم ، گوشى كه با آن مىشنود من هستم و چشمى كه با آن مىبيند من هستم . . .\r\nگفته‌اند : اعتصام سه قسم است : ( 1 ) دست بتوحيد زدن كه تمسّك به عروهء وثقى است ، ديگر دست به قرآن زدن كه تمسّك به حبل اللّه است ، سوم دست به حق زدن كه تمسّك به خود خداوند است .\r\n . . . جَمِيعاً وَ لا تَفَرَّقُوا .  آيه . ترغيب مسلمانان به مؤالفت و اجتماع كه نظام ايمان و استقامت كار جهان به آن وابسته است و الفت و اتحاد مسلمانان ، ادب دين و زينت شريعت و نظام اسلام و مايهء خير و اصل طاعت و موجب ثواب است .\r\n104 -  وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ .  آيه . چنين امّتى كه داعيان خير و نيكى هستند به اقامت حق قائمند و از حول و قوت خويش آزاد ، از دائرهء اعمال و احوال بيرون ، خدا را دانند و خدا را خوانند و از خلق و ملامت آنان نينديشند ، هر چيز چنان كه هست بينند ، ديگران از صنع به صانع نگرند و اينان از صانع در صنع نگرند ، سوختهء وصلتند و كشتهء محبت ، خونشان هدر و مالشان تلف ، امّا دلشان در قبضهء حمايت او و جانشان در كنف صيانت او است .\r\n105 -  وَ لا تَكُونُوا كَالَّذِينَ تَفَرَّقُوا .  آيه . تفرّق ضد اجتماع است و اختلاف ضد اصلاح ، تفرّق پراكندگى اصحاب طريقت است و اختلاف پراكندگى ارباب شريعت ، تفرق آنست كه مراد خدا با مراد بنده جداست و اجتماع آنست كه مراد حق و مراد بنده يكى است ، تفرق آنست كه نظارهء خلق كند و اسباب بيند ، لاجرم هرگز از رنج و دشمنى مردم برنياسايد ولى اجتماع آنست كه نظارهء حق كند و داند كه حق يكتا و كار همه از يك جا و حكم تنها از اين در است .\r\nاما اختلاف ارباب شريعت دو نوع است : يكى در اصول دين و ديگرى در فروع دين ، اختلاف در اصول دين عظيم است و خطرناك ، كه ناچار يكى بر حق است و ديگرى بر باطل ! و اختلاف در فروع دين چنان است كه قومى به يك مقصد از راه‌هاى مختلف روند ولى چون مقصد يكى است همگى در يك جاى بهم رسند و مجتمع شوند و اين اختلاف عين رحمت است كه فرمود :\r\nاختلاف امّتى رحمة\r\n. \r\n[ آيات 116 - 110 
  ]\r\n\r\n( تفسير لفظى )\r\n110 -  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ .  بهترين گروهى كه از ميان مردمان بيرون آورده شده‌اند شمائيد كه به نيكوئى امر مىكنيد و از ناپسند سرباز مىزنيد و به خداى يگانه مىگرويد .  وَ لَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَ أَكْثَرُهُمُ الْفاسِقُونَ .  اگر خوانندگان كتاب پيشين ايمان آورند ايشان را بهبودى بود ، و از ايشان گروهى مؤمنان و بيشتر آنها از طاعت بيرون هستند .\r\n111 -  لَنْ يَضُرُّوكُمْ إِلَّا أَذىً وَ إِنْ يُقاتِلُوكُمْ يُوَلُّوكُمُ الْأَدْبارَ ثُمَّ لا يُنْصَرُونَ .  بشما زيان\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nنرسانند مگر به سخنى ناپسند و اگر با شما جنگ كنند پشت‌ها بر شما برگردانند ! و آنگاه از هيچ‌كس يارى نيابند .\r\n112 -  ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّهِ وَ حَبْلٍ مِنَ النَّاسِ وَ باؤُ بِغَضَبٍ مِنَ اللَّهِ .  همه جا بينند كه ذلّت و خوارى بر ايشان زده آمده ، مگر به آن زنهار كه خداى آنان را نهاده و ذمّت كه ساخته است و بدان زنهار كه مسلمانان ايشان را دهند و گرفتار خشم خداوند هستند !  وَ ضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ ذلِكَ بِما عَصَوْا وَ كانُوا يَعْتَدُونَ  برايشان مهر بيچارگى و فروماندگى زده‌اند به اين جهت كه ايشان به سخنان حق كافر شدند و پيمبران را به ناحق كشتند ، اين بدان سبب است كه عصيان ورزيدند و پيش از اندازه پا بيرون نهادند !\r\n113 -  لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ وَ هُمْ يَسْجُدُونَ  اهل تورات همه يكسان نيستند ! از جملهء آنها كسانى هستند كه به حق گفتن به پا خاسته و ايستاده‌اند و سخنان خداى را در پاس‌پاس‌هاى شب مىخوانند و سجده مىكنند .\r\n114 -  يُؤْمِنُونَ بِاللَّهِ وَ الْيَوْمِ الْآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحِينَ .  آنان به خدا ايمان مىآورند و به نيكوئى مىفرمايند و از ناپسند باز مىزنند و در نيكيها مىشتابند و اينان از نيكان و از شايستگانند .\r\n115 -  وَ ما يَفْعَلُوا مِنْ خَيْرٍ فَلَنْ يُكْفَرُوهُ وَ اللَّهُ عَلِيمٌ بِالْمُتَّقِينَ .  و هرچه از نيكى كنند در پاداش آن ناسپاس نيايند و خداوند به پرهيزكاران دانا است .\r\n116 -  إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً وَ أُولئِكَ أَصْحابُ النَّارِ هُمْ فِيها خالِدُونَ .  كسانى كه كافر شدند ، نه مال و نه فرزندانشان برايشان سودى ندارد و به نزد خداوند ارزش ندارد و آنان دوزخيانند و اندر آتش جاويدانند .\r\n\r\n( تفسير ادبى و عرفانى )\r\n110 -  كُنْتُمْ خَيْرَ أُمَّةٍ أُخْرِجَتْ لِلنَّاسِ .  اين آيت از روى بيان شرف صحابهء محمّد مصطفى است كه اركان خلايق‌اند و برهان دقائق ، عنوان رضاى حق‌اند و ائمهء اهل سعادت ، و انصار نبوّت و رسالت . بعضى از مفسّران حكم اين آيت را بر عموم راندند و گفتند اين حقيقت به شرف امّت محمّد باز مىگردد از عهد او تا روز رستاخيز و آنان امّت اتباع هستند ، و امّت ديگر امّت اجابت و امّت سوم امّت دعوت هستند و اين آيت در شأن امّت اتباع نازل شده و مشتمل بر صفت و سيرت سعيدان ملّت آنان و امينان درگاه عزّت و اشراف عليين و اعزّهء ربّ العالمين هستند يعنى حاملان قرآن و خازنان آثار كه ظاهرشان به متابعت از شريعت و باطنشان به معرفت حق و فراست آراسته است .\r\n . . . . تَأْمُرُونَ بِالْمَعْرُوفِ .  آيه . به زبان اهل اشارت معروف خدمت حق است و منكر صحبت نفس ، معروف روشنائى جمع است و سبب وصلت و منكر تاريكى وقت است و مايهء بدعت ، آن نواختگان فضل راست ، و اين زخم‌خوردگان عدل راست . اين دو چيزكى برابر باشند ؟ و چگونه خواندگان فضل و راندگان عدل باهم بسازند ؟ چون هم‌پايه نباشند و دانا و نادان باهم راست نيايند ، چنان كه آشنا و بيگانه و خداپرست و هواپرست باهم نسازند .\r\n كسى كاندر صف مردان به مىخوارى كمر بندد * برابر كى بود ؟ با آنكه دل در خير و شر بندد \r\n\r\n","description":"","footnote":"","page_name":" 153 ","page_number":173},
  {"content":"\r\n\r\n\r\n[ آيات 122 - 117 
  ]\r\n\r\n( تفسير لفظى )\r\n117 -  مَثَلُ ما يُنْفِقُونَ فِي هذِهِ الْحَياةِ الدُّنْيا كَمَثَلِ رِيحٍ فِيها صِرٌّ أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْهُ وَ ما ظَلَمَهُمُ اللَّهُ وَ لكِنْ أَنْفُسَهُمْ يَظْلِمُونَ .  نمون آنچه كافران در زندگانى اين جهان انفاق مىكنند مانند بادى است كه در آن سرماى سخت است و ناگاه به كشت‌زار كسانى رسد كه ستم بر خويشتن روا داشتند و سزاوار كيفر گشتند ، پس آن كشت‌زار تباه گشت و خداوند بر آنها ستم نكرد بلكه آنان خود بر نفس خويش ستم كردند .\r\n118 -  يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ قَدْ بَيَّنَّا لَكُمُ الْآياتِ إِنْ كُنْتُمْ تَعْقِلُونَ  اى كسانى كه ايمان آوردند ، از بيرون خويشتن دوست از دل و محرم نگيريد ، آنان رنج و محنت شما را دوست دارند ، زشتى و نابكارى از دهانشان آشكار است و آنچه در سينه‌هاشان پنهان مىدارند بيشتر و بزرگتر است از آن زيانهاى پيدا ، ما سخنان را بشما بيان كرديم اگر خرد داريد .\r\n119 -  ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ كُلِّهِ وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللَّهَ عَلِيمٌ بِذاتِ الصُّدُورِ . \r\nآگاه باشيد ، شما اينانيد كه آنان را دوست مىداريد ! درصورتىكه ايشان شما را دوست نمىدارند و شما به تمام كتاب ايمان داريد و آنها وقتى شما را بينند مىگويند : ايمان آورديم ولى وقتى تنها شدند انگشتان خود را از غيظ و كين مىخايند ! بگو اى محمّد به آنها ، كه به كين و غيظ خود بميريد ، كه خداوند به آنچه در دلها است بصير و دانا و آگاه است .\r\n120 -  إِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّهَ بِما يَعْمَلُونَ مُحِيطٌ .  اگر بشما نيكى رسد آنان را بد آيد و ناسايش باشد و اگر شما را بدى رسد شاد مىشوند و اگر شما شكيبائى و پرهيزكارى پيشه كنيد ، كين و كيد آنان ذرّه‌اى بشما زيان نخواهند رسانيد و خداوند به آنچه آنان مىكنند دانا و محيط است .\r\n121 -  وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللَّهُ سَمِيعٌ عَلِيمٌ  ( ياد بياور آنگاه ) كه از خانه و كسان خويش دور شدى و مؤمنان را آماده براى جنگ مىساختى و خداوند شنوا و دانا است .\r\n122 -  إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ  آنگاه كه دو گروه از شما خواستند بددل شوند ! و در جنگ ( احد ) پشت كنند و خداوند خود يار آنها است كه برنگشتند ، و بايد مؤمنان به خدا توكّل كنند و كار را به او سپرند .\r\n\r\n( تفسير ادبى و عرفانى )\r\n117 -  مَثَلُ ما يُنْفِقُونَ فِي هذِهِ الْحَياةِ الدُّنْيا . .  آيه . هرچه هزينه كنند جهانيان در كار دنيا و هرچه بدست آورند از عشق دنيا چون باد است ، گيرندهء باد چه در دست دارد ؟ جويندهء دنيا همان را دارد !\r\n دردا و دريغا كه از آن خاست و نشست * خاكى است مرا بر سر و باديست به دست \r\nسليمان پيغمبر كه با دو ديو و مرغ همه مسخّر او بودند روزى به تخت پادشاهى نشسته بود و آن تخت با ديگر اركان\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nدولت و اولياء مملكت بر پشت باد اندر هوا ايستاده بود ! مورچه‌اى به راه وى آمد و گفت : اى پيغمبر ، خداوند با تو چه كرامت در اين جهان كرده ؟ جواب داد چنان كه مىبينى باد را بفرمان من كرده ! گفت اى پيغمبر خبر دارى كه اين چه اشارت است ؟\r\nمىگويد : آنچه را به تو از اين مملكت دادند همچون باد است از باد در دست داشتن چه حاصل !\r\n118 -  لا تَتَّخِذُوا بِطانَةً مِنْ دُونِكُمْ .  آيه . اقتضاى اين آيت آنست كه هرچه در راه بنده آيد كه سر به فسادى زند ، از آن بايد احتراز نمود و دورى كرد و آن چهار چيز است : يكى دنيا ، ديگرى خلق ، سوّمى نفس ، چهارمى شيطان .\r\nدنيا توشه و زاد است و تو مسافر در كشتى نشسته ! اگر زيادت برگيرى كشتى شكسته و غرق شود و تو هلاك شوى ، خواهى كه از فتنهء دنيا رهائى يا بى بدان و بخوان كه : سبك باران رستند و گران باران خستند !\r\nدوم خلق است كه تا رانده از درگاه حق نبود گرد خلق نگردد ، چه هركه با خلق آرام گرفت از حق بازماند ! دوستى حق و دوستى خلق در يك دل باهم جمع نشوند .\r\n مهر خود و يار مهربانت نرسد * اين خواه گر آنكه اين و آنت نرسد \r\nسوم نفس است كه مايهء هر سودائى است و اصل هر غوغائى ، اگر توفيق رفيق بود و در جهاد با نفس او را دست باشد ، كارت چنان آيد كه رستگار شوى .\r\nچهارم شيطان است كه خداوند به او فرمود : برو با آنها در مال و فرزند شريك باش . امّا نه هر دلى خانهء شيطان بود ! دل باشد كه حرم رحمان بود و شيطان نيارد كه گرد وى گردد كه بسوزد !\r\nيكى از بزرگان عارفان به در خانه‌اى بر مىگذشت ، شيطان را ديد كه سر به در فرا مىگيرد ، گفت : اينجا چه مىكنى ؟ گفت : اينجا مردى خفته و نامردى نماز مىگزارد ، خواهم كه درون روم و او را وسوسه كنم ، لكن از تير غمزهء آن خفته نمىيارم كه اندر روم !\r\n119 -  ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ .  آيه . مؤمنان كه دلهاى صافى و طبع كريم داشتند ، شفقت و رحمت خود از ديگران باز نگرفتند و ايشان را نيك خواستند و دل در اسلام ايشان بستند و نجات ايشان خواستند و رحمت خدا دريغ نداشتند ، اما كافران كه نه در دل صفا و نه در طبع وفا دارند هرگز مؤمنان را نيك نخواهند و دوست ندارند و به نيكى ايشان اندوهگين شوند و به بدى آنان شاد گردند . آرى هركس آن كند كه شايستهء او است ، مؤمن بايد كريم باشد و مهربان ، كه سزاى ايمان كرم است و جوان‌مردى ! و كافر بايد لئيم باشد و بدخواه كه سزاى كفر ناكسى است .\r\n\r\n[ آيات 132 - 123 
  ]\r\n\r\n( تفسير لفظى )\r\n123 -  وَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ فَاتَّقُوا اللَّهَ لَعَلَّكُمْ تَشْكُرُونَ .  به درستى كه خداوند شما را در جنگ بدر يارى كرد درحالىكه شما در چشم دشمن خوار و سست بوديد ! پس از انديشى نسبت به خداى و گله كردن از وى بپرهيزيد تا از سپاس‌گزاران باشيد .\r\n124 -  إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ .  ياد دارى آن‌گاه كه مىگفتى به مؤمنان آيا شما را بسنده نبود كه خداوند شما را به سه هزار ملائكه فروفرستادهء از آسمان يارى داد ؟\r\n125 -  بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ \r\n\r\n","description":"","footnote":"","page_name":" 155 ","page_number":175},
  {"content":"\r\n\r\n مِنَ الْمَلائِكَةِ مُسَوِّمِينَ .  آرى چنين كنم اگر شكيبائى و پرهيزكارى پيشه كنيد و از بددلى و گريختن از جلو دشمن دورى كنيد و آنان از خشمى كه نسبت بشما دارند بسوى شما آيند و بتازند و خداوند شما را به پنج هزار از فرشتگان خود كه همه به نشانهء جنگ آراسته‌اند يارى خواهد كرد .\r\n126 -  وَ ما جَعَلَهُ اللَّهُ إِلَّا بُشْرى لَكُمْ وَ لِتَطْمَئِنَّ قُلُوبُكُمْ بِهِ وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ .  و خداوند آن يارى را ننمود جز براى شادى شما و براى آنكه دلهاى شما آرام گيرد ، و نيست يارى مگر از جانب خداى تواناى دانا .\r\n127 -  لِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خائِبِينَ .  شما را خداوند يارى كرد تا گوشه‌اى از گروه كافران ببرد يا آنان را به هزيمت و يا بر روى افتادن برساند تا نوميدانه از آنچه مىخواستند برگردند .\r\n128 -  لَيْسَ لَكَ مِنَ الْأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ .  تو را در اين كار چيزى نيست و خدا است كه آنان را توبه دهد يا عذاب كند كه اينان ستمكارانند .\r\n129 -  وَ لِلَّهِ ما فِي السَّماواتِ وَ ما فِي الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ غَفُورٌ رَحِيمٌ .  و خداوند راست آنچه در آسمانها و زمين است ، مىآمرزد هرك را بخواهد و كيفر دهد هرك را كه بخواهد و او است آمرزنده و مهربان .\r\n130 -  يا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً وَ اتَّقُوا اللَّهَ لَعَلَّكُمْ تُفْلِحُونَ  اى كسانى كه ايمان آوردند ، ربا نخوريد تو در تو و از عذاب خدا بپرهيزيد شايد رستگار شويد .\r\n131 -  وَ اتَّقُوا النَّارَ الَّتِي أُعِدَّتْ لِلْكافِرِينَ .  و بپرهيزيد از آتشى كه براى كافران آماده شده !\r\n132 -  وَ أَطِيعُوا اللَّهَ وَ الرَّسُولَ لَعَلَّكُمْ تُرْحَمُونَ .  و خدا و رسول را فرمان بريد تا مگر بر شما ببخشايد .\r\n\r\n( تفسير ادبى و عرفانى )\r\n123 -  وَ لَقَدْ نَصَرَكُمُ اللَّهُ بِبَدْرٍ .  آيه . اين رقم ذلّت كه خداى برايشان كشيد از روى كمى عدّه و نظر عامّه است و گرنه از آنجا كه نظر خاص است و حقيقت كار است ، كسى كه خدا يار و ياور اوست چون توان گفت كه ذليل و خوار است ؟\r\nپير طريقت گفت : خدايا به شناخت تو زندگانيم ، به نصرت تو شادانيم ، به كرامت تو نازانيم ، به عزّت تو عزيزانيم . خداوندا ، ما كه به تو زنده‌ايم هرگز كى ميريم ؟ ما كه به تو شادمانيم كى اندوهگين شويم ؟ ما كه به تو نازانيم چون بىتو به سر آريم ؟ ما كه به تو عزيزيم هرگز چون ذليل شويم ؟\r\nگويند : مردى هارون رشيد را امر به معروف كرد ، هارون را خشم گرفت و او را با شير درنده در اندرون كرد و در را استوار به بست ، شير به فروتنى نزد آن مرد آمد و او را رنجه نكرد ! پس از آن او را ميان بستان خليفه ديدند شادان و تماشاكنان ! درحالىكه درب اندرون همچنان استوار برگرفته بود ! هارون را از حال وى آگاه كردند او را بخواند و گفت :\r\nچه كسى تو را از خانه بيرون آورد ؟ گفت : آن كس كه مرا به بستان فرود آورد ؟ گفت آنكه بود ؟ گفت همان كس كه مرا از خانه بيرون آورد ! هارون متنبه شد و گفت تا او را اعزاز و احترام كنند ، آنگاه فرمان داد منادى در شهر ندا كند و بگويد كه : هارون رشيد خواست مردى را خوار و رنجه كند ولى خداوند او را عزيز گردانيد و هارون نتوانست !\r\n124 -  إِذْ تَقُولُ لِلْمُؤْمِنِينَ .  آيه . يارى دادن خداوند بواسطهء فرشتگان ، از باب اكرام مؤمنان است\r\n\r\n","description":"","footnote":"","page_name":" 156 ","page_number":176},
  {"content":"\r\n\r\nو زيادتى نعمت برايشان كه پنداشته بودند كه يارى همين با عدد است ! ولى آنان كه نور يقين در دل داشتند و دل ايشان با وعدهء خداوند آرامش داشت نظر خاص ايشان آن بود كه نيست يارى جز از نزد خدا ! و البته آنجا كه نصرت خدائى بود چه نيازى به يارى عددى باشد ؟ چه‌بسا گروه اندك كه بر گروه بيشتر پيروز گردند ، چه باك اگر لشكر اندك بود و عدد كم و ياران ضعيف ! ضعيف‌تر از لشكر مرغ و قوىتر از اصحاب فيل ، بنگريد كه چسان از آن مرغان ضعيف به آن گروه قوّى چه رسيد ؟\r\nو از پشهء كهتر و كمتر چه باشد كه نمرود با آن همه قوّت و قدرت در برابر پشه‌اى درماند تا هلاك شد .\r\n129 -  وَ لِلَّهِ ما فِي السَّماواتِ وَ ما فِي الْأَرْضِ .  آيه . بدان كه آسمانها و زمين مر خداوند است و همهء ياريها و پيروزيها و شكستها همه از خدا است و نوازش و آزمايش هم از اوست و كارها همه به خواست او است و ازاين‌رو بود كه به پيغمبر اكرم فرمود : اى محمّد : تو را از كار چيزى نيست آن همه منهم كه خداوندم و كارهاى خود گزارم ، راه را خود نمايم ، دل را خود گشايم و به كس بازنگذارم كه امر امر من است و حكم حكم من ! و اختيار اختيار من ، آن را كه خواهم خوانم ، و آن را كه نخواهم رانم .\r\n130 -  يا أَيُّهَا الَّذِينَ آمَنُوا لا تَأْكُلُوا الرِّبَوا .  آيه . ربا بر بندگان حرام كرد يعنى چون يكى وام داديد دو مستانيد و آنكه خداوند از تو وام خواست يكى به ده خواست ! و اين اشارت به كرم خداوند است و سزاوار الهيت .\r\n131 -  وَ اتَّقُوا النَّارَ .  آيه .  وَ أَطِيعُوا .  آيه . اول خطاب با عارفان و دوستداران است و آخر خطاب به عاصيان و گناهكاران ! با عارفان گويد در من نگريد و با هيبت و رهبت باشيد و گناهكاران را گويد از آتش كيفر ما بر انديشيد و بهراسيد ، اين منزلت عوام مسلمانان و آن مرتبت خواص مؤمنان است ، و رونده تا اين منزل عوام نه پيمايد به سر منزل خواص نرسد .\r\n\r\n[ آيات 136 - 133 
  ]\r\n\r\n( تفسير لفظى )\r\n133 -  وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ أُعِدَّتْ لِلْمُتَّقِينَ . \r\nو بشتابيد به آمرزش از سوى خداوند شما و بهشتى كه فراخى آن به اندازهء آسمانها و زمين است و براى پرهيزكاران آماده شده است .\r\n134 -  الَّذِينَ يُنْفِقُونَ فِي السَّرَّاءِ وَ الضَّرَّاءِ وَ الْكاظِمِينَ الْغَيْظَ وَ الْعافِينَ عَنِ النَّاسِ وَ اللَّهُ يُحِبُّ الْمُحْسِنِينَ .  آن كسانى كه انفاق مىكنند در شاديها و كاميابيها و در گزندها و ناكاميها و فروبرندگان خشم و بازگيرندگان كين و درگذرندگان از مردم و بخشندگان ( آنها پرهيزكارانند ) .\r\n135 -  وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ  و آن كسانى كه چون زشتى كنند يا بر خويشتن ستم روا دارند ، خدا را ياد كنند و براى گناهان خويش آمرزش خواهند  وَ مَنْ يَغْفِرُ الذُّنُوبَ إِلَّا اللَّهُ وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ  ( چه ، آن كيست جز خداوند كه گناهان را مىآمرزد ؟ ) و ( مىآمرزد ) آن كسانى كه بر آنچه از گناه كردند اصرار و ابرام ندارند و مىدانند كه خدا مىداند !\r\n136 -  أُولئِكَ جَزاؤُهُمْ مَغْفِرَةٌ مِنْ رَبِّهِمْ وَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ نِعْمَ أَجْرُ الْعامِلِينَ .  ايشانند كه پاداش آمرزش از خدايشان دارند و بهشتهائى كه جويهاى آب از زير درختان آن روان است در آنجا جاويدانند و چه نيك است مزد كاركنان و كارگران !\r\n\r\n","description":"","footnote":"","page_name":" 157 ","page_number":177},
  {"content":"\r\n\r\n\r\n( تفسير ادبى و عرفانى )\r\n133 -  وَ سارِعُوا إِلى مَغْفِرَةٍ .  آيه . خداوند بزرگوار ، جليل جبّار ، كريم غفّار ، كردگار نامدار ، حكيم راست‌دان ، عليم پاك‌دان ، مهربان كاردان ، بندگان را به خطاب كرامت با هزاران لطافت مىنوازد و راهشان را بسوى خود مىكشاند و مىگويد : بشتابيد بندگان من ، پيشى جوئيد دوستان من ، نيز گويد : بندهء من هرچه بند است از راه بردار و با كس پيوند مدار ، باشد كه روزى سر ببالين امن نهى و از اندوه فرقت بازرهى ! آرى ، جليل كارى و عزيز حالى است در سبك باران پيوستن و ليكن بس طرفه‌كارى است گنجشك را با باز پريدن و پياده با سوار دويدن !\r\n باطن تو كى كند با مركب شاهان سفر * تا نگردد راى تو بر مركب همّت سوار \r\nاى مسكين كه همراهى سابقان جوئى و صحبت مردان خواهى ! درحالىكه چشمت پر از نام و ننگ و راهت پر از فخر و عار است .\r\n پاى بر دنيا نه و بردوز چشم از نام و ننگ * دست در عقبى زن و بربند راه فخر و عار ! \r\n گرچه بو دردات بايد تاج دارى روز حشر * باش چون منصور حلاج انتظار تاج‌دار ! \r\nلطيفه : دوندگان و شتابندگان در راه خدا مختلفند ، يكى به قدم رفت و يكى به ندم و سومى به همم ! - عابد به قدم رفت و به ثواب رسيد ، عاصى به ندم رفت و به رحمت رسيد ، عارف به همم رفت و به قربت رسيد !\r\nدر آيه پيش فرمود : از آتش بپرهيزيد يعنى گناه مكنيد تا شما را از آتش برهانم و بيامرزم و تنها به اين اكتفا مكنيد كه با طاعت به بهشت رسيد كه نه هركه از آتش رست به بهشت رسيد و نه هركه به بهشت رسيد به فردوس اعلا رسيد .\r\n134 -  الَّذِينَ يُنْفِقُونَ فِي السَّرَّاءِ وَ الضَّرَّاءِ .  آيه . مردم در مقام انفاق سه گروهند : يكى آنكه هيچ نفقت نكند نه در كامكارى و نه در ناكامى ، نه در فراخى نعمت و در روز قحط و شدت ، چنين كس را مطلقا لئيم گويند ، دوم كسى كه در فراخى نعمت نفقت كند نه در تنگى و عسرت و بيشتر خلق خدا از جهانيان و دنياداران بر اين مقامند كه در دنيا دست و دل باز ندارند و همواره بر بيم فقر و ندارى باشند ، سوم آنان كه در هر حال انفاق كنند چه در حال يسر و چه در حال عسر ! اما اين‌گونه مردم هم بر دو حال باشند يا مردمى متهوّر و بىباك كه ندانند از كجا گيرند و به كجا دهند و از عاقبت نينديشند ؟ اينان برادران شيطانند كه اسراف كار و تبذير حالند .\r\nحالت ديگر آنكه مردمى باشند متوكّل به خدا و مطمئن به روزىگارى او ، اين‌چنين كسان اعتماد به خزانهء خداوند دارند و دل با حق راست دارند ، هرچه دارند خرج كنند و هيچ باز نگيرند و از جاى خويش به شرط شريعت به دست آورند و از جاى خود بر وفق شريعت خرج كنند ، اينان را خداوند از آن آيت مىستايد و انفاق آنان را مىپسندد .\r\n . . . وَ الْكاظِمِينَ الْغَيْظَ .  آيه . اينكه بر صفت مؤمنان اين صفت را افزود ، از آن راه بود كه آنان خشم خويش بر كسى نرانند و همهء گناهان بسوى خويش نهند ! بلكه رنجها را تحمّل كنند و با شكيبائى و بردبارى آنها را پيش باز كنند .\r\n . . . وَ الْعافِينَ عَنِ النَّاسِ .  آيه . نيز افزود كه مؤمنان بايد از گناه مؤمنان درگذرند و محو كنند و به آن هم اكتفا نكنند بلكه آنان را بنوازند و از فضل مال خويش ايشان را عطا دهند كه اين صفت نيكوكاران است و آنانند كه خداوند دوستشان دارد .\r\n . . . وَ اللَّهُ يُحِبُّ الْمُحْسِنِينَ .  آيه . احسان در معاملهء حق اين است كه او را پرستش كنى چنان كه او را مىبينى و احسان در معاملت با خلق آنست كه اگر كس با تو بد بود تو با وى نيك باشى و آن كس كه تو را نشايد تو او را بشائى .\r\n\r\n","description":"","footnote":"","page_name":" 158 ","page_number":178},
  {"content":"\r\n\r\n135 -  وَ الَّذِينَ إِذا فَعَلُوا فاحِشَةً .  آيه . در اين آيت لطيفه‌اى نغز است كه خداوند خواست تفاوت ميان امّت موسى و امّت محمّد را روشن كند چون به موسى وحى فرستاد كه ستمكاران را بگو ياد من نكنند كه من آنها را به لعنت ياد خواهم كرد ولى ستمكاران اين امّت را گفت مرا ياد كنند و ذكر مرا فرومگذارند كه من آنان را رحمت مىفرستم و مىآمرزم ! و به زبان حال گويند :\r\n ما را همه مقصود به بخشايش حق بود * المنة للّه كه به مقصود رسيديم \r\n\r\n[ آيات 143 - 137 
  ]\r\n\r\n( تفسير لفظى )\r\n137 -  قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ  پيش از شما سنّت‌ها و نهادهاى روزگار گذشت و شما برويد در زمين بررسى كنيد و بنگريد كه سرانجام آنان كه پيغامها و نشانيها را دروغ مىشمردند چگونه است !\r\n138 -  هذا بَيانٌ لِلنَّاسِ وَ هُدىً وَ مَوْعِظَةٌ لِلْمُتَّقِينَ .  اين داستان‌ها بيانى است براى مردم و رهنمون است و پند است براى پرهيزكاران .\r\n139 -  وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ .  سست نگيريد ( در جنگ احد ) و اندوهگين مباشيد و شما برترى داريد و آخر پيروز خواهيد شد اگر داراى ايمان هستيد !\r\n140 -  إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ .  اگر بشما امروز خستگى و زحمتى رسيد به آن گروه هم مثل شما خستگى و زحمتى رسيد و اين روزگار است كه ميان مردمان به گردش مىآوريم و آن را مىگردانيم از حالى بحالى . و براى آنكه خداوند ( به علم ظاهر ) بداند چه كسانى ايمان آورده‌اند و تا از شما گروهى را گواه بر ايمان آنان گيرد و خداوند كافران و ستمكاران را دوست ندارد .\r\n141 -  وَ لِيُمَحِّصَ اللَّهُ الَّذِينَ آمَنُوا وَ يَمْحَقَ الْكافِرِينَ .  و تا پاك كند و بشويد مؤمنان را آنچه به ايشان رسيده و تا تباه و ناچيز كند كافران را .\r\n142 -  أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ  پنداشتيد كه در بهشت مىشويد و هنوز خداوند كسانى را كه با جان و مال مجاهدت كردند نمىداند ؟ و شكيبايان شما را نمىشناسد !\r\n143 -  وَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُمْ تَنْظُرُونَ . \r\nو شما آرزوى مرگ مىكرديد پيش از آنكه ببينيد و ديديد در جنگ احد پس آنچه را مىخواستيد در آنجا ديديد و به چشم خود فرا رسيدن آن را مىنگريد !\r\n\r\n( تفسير ادبى و عرفانى )\r\n137 -  قَدْ خَلَتْ مِنْ قَبْلِكُمْ سُنَنٌ .  آيه . مىگويد : در نگريد بندگان من و عبرت گيريد رهىگان من ، پند پذيريد دوستان من ، تا ببينيد لطف من با دوستان و قهر من با دشمنان ، كه آن لطف اثر فضل ما است ، و اين قهر نشان عدل ما ، گر فضل كنيم سزا است ور عدل كنيم روا است ، كه خداوندى و پادشاهى حقيقى ما را است .\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nاثر فضل ما بود كه آدم صفى را بركشيديم و بنواختيم و بىسابقهء طاعت با وى كرامتها كرديم و علم داديم و مسجود فرشتگان كرديم و آن زلّت كه از وى برفت از او درگذشتيم و عذر بنهاديم . و نشان عدل ما بود كه ابليس نوميد را از درگاه برانديم و به آن سرفرازى كه كرد و كبرى كه آورد ، عبادت چندين هزارساله او را بباد داديم و رقم كفر بر او كشيديم .\r\nهمچنين اثر فضل ما بود كه نوح را از دست دشمن و زخم آنان برهانديم و از بهر وى كشتى ساختيم و از عذاب توفان ايمن كرديم ! و نشان عدل ما بود كه قوم نوح را يك‌بارگى به آب بكشتيم و بسيط زمين را از پليدى كفر بشستيم ، اثر فضل ما بود كه ابراهيم را به دوستى گرفتيم و پدر پيامبران و ملتها قرار داديم و آتش را بر وى گلستان كرديم ! و از عدل ما بود كه نمرود طاغى را از خود برانديم و چون خواست كه قربان كند دست ردّ به سينه‌اش زديم و نپذيرفتيم و همچنين موسى را به فضل خود هم سخن خود كرديم و هم راز خويش نموديم و فرعون را به عدل خود تخت و تاج در ربوديم و او را با جمله قبطيان به آب بكشتيم .\r\nنيز از فضل ما بود كه فرزند يتيم و صدر دولت بو طالب را مقام محمود داديم و عرش عظيم را منزلگاه او كرديم و لقاء و رضاء و شفاعت امّت را تحفهء او ساختيم و از عدل ما بود كه ابو جهل و جمله صناديد قريش را به اسفل سافلين فروبرديم ! و نقاب عزّت از چهرهء اسلام فروگشوديم و بسيط زمين را به جمال شرع نبوى و رسالت محمّدى بياراستيم و  جاءَ الْحَقُّ وَ زَهَقَ الْباطِلُ  گفتيم .\r\n جز به دست و دل محمّد نيست * حلّ و عقد خزينهء اسرار \r\n در طريق رسول دست‌آويز * بر بساط خداى پاىافشار \r\n138 -  هذا بَيانٌ لِلنَّاسِ .  آيه . خداوند مىگويد : آنچه كرديم از كرامت وجود است و آنچه نموديم از نواخت و سياست ، همه را به اين سبب كرديم تا مردمان بدان عبرت گيرند و دانايان پند پذيرند و زيركان دريابند و هوشياران در هوشيارى بيفزايند و غافلان از غفلت باز گردند ، گهى در قهر خدا نگرند گهى در لطف او نگرند فضل و عدل او را انديشه كنند نواخت پيمبران و كرامت به دوستان را ياد كنند و چون گل پربار بشكفند و از هلاك متمرّدان و خسران طاغيان برانديشند و چون نمك در آب بگدازند ! !\r\n139 -  وَ لا تَهِنُوا وَ لا تَحْزَنُوا .  آيه . مىگويد : هيچ اندوه مداريد و هيچ غم مخوريد و خود را خوار و حقير مشماريد كه برترى و مهترى شما را سزد كه عهد من داريد و به ياد من نازيد !\r\nپير طريقت در مناجات گفت : الهى چه غم دارد او كه تو را دارد ، كرا شايد او كه تو را نشايد ؟ آزاد آن نفس كه به ياد تو يازان ، و آباد آن دل كه به مهر تو نازان ، و شاد آن كس كه با تو در پيمان است .\r\n\r\n[ آيات 150 - 144 
  ]\r\n\r\n( تفسير لفظى )\r\n144 -  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ .  نيست محمّد مگر فرستاده‌اى از مردمان كه پيش از او فرستادگان فراوان گذشتند ! آيا اگر او بميرد يا كشته شود ، شما به پس باز بر مىگرديد ؟  وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ  و هركس به ردّ و عقب خويش بازگردد ، به هيچ چيز خداى را نگزايد و زيانى نرساند و خداوند سپاس‌گزاران را مزد خواهد داد .\r\n145 -  وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ كِتاباً مُؤَجَّلًا .  و نبوده و نيست هيچ نفس را كه\r\n\r\n","description":"","footnote":"","page_name":" 160 ","page_number":180},
  {"content":"\r\n\r\nبميرد جز به خواست خدا و با دانش او ، چون مرگ نوشته‌اى است نامزد شده در مدت معيّن ،  وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ الْآخِرَةِ نُؤْتِهِ مِنْها وَ سَنَجْزِي الشَّاكِرِينَ .  هركه ثواب و نعمت اين جهانى خواهد به او مىدهيم و هركس ثواب و مزد آن جهانى خواهد او را از آن خواهيم داد . آرى ، سپاس‌گزاران را ثواب و مزد دهيم .\r\n146 -  وَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّهِ وَ ما ضَعُفُوا وَ مَا اسْتَكانُوا وَ اللَّهُ يُحِبُّ الصَّابِرِينَ .  چه‌بسا پيغمبرانى كه با سپاهيان فراوان دشمن جنگ كردند . و آنان بواسطهء آنچه در راه خدا به آنها رسيد سست ايمان و بددل نشدند و از دست فرونيفتادند و خداوند شكيبايان را دوست دارد .\r\n147 -  وَ ما كانَ قَوْلَهُمْ إِلَّا أَنْ قالُوا رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ .  نبود سخن ايشان جز آنكه گفتند : خدايا ، گناهان ما و گزاف‌كارى ما را در كارها بيامرز و گامهاى ما را در راه خويش بر جاى بدار و ما را بر كافران يارى ده .\r\n148 -  فَآتاهُمُ اللَّهُ ثَوابَ الدُّنْيا وَ حُسْنَ ثَوابِ الْآخِرَةِ وَ اللَّهُ يُحِبُّ الْمُحْسِنِينَ .  پس خداوند ثواب اين جهان و نيكوئى ثواب آن جهان را به آنان داد و خدا دوستدار نيكوكاران است .\r\n149 -  يا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرِينَ .  اى گروندگان ، اگر كافران را فرمان بريد آنها شما را به پس باز مىگردانند تا برگرديد و زيان‌كار باشيد .\r\n150 -  بَلِ اللَّهُ مَوْلاكُمْ وَ هُوَ خَيْرُ النَّاصِرِينَ .  بلكه خداوند يار و ياور شما و او بهترين يارىكننده است .\r\n\r\n( تفسير ادبى و عرفانى )\r\n144 -  وَ ما مُحَمَّدٌ إِلَّا رَسُولٌ .  آيه . هرچند محمّد ستوده و برگزيدهء خداوند از ميان مردمان و نواختهء خداى جهانيان است ، قطب جهان و چراغ زمين و آسمان است ، مقتداى خلق و مهتر كائنات است و خاتم پيمبران ، با اين همه مزايا ، بشر است و مرگ بر او روا و فنا در وى روان ، چنان كه پيش از او پيمبرانى در اين جهان بودند و همه رفتند ، نه خدا را زيانى رسيد و نه حق از همه بازماند .\r\nاين خطاب اشارت است به اهل تحقيق كه كمال عزّت ما از بود و نبود بىنياز است و از بسيارى بود پيوندى در نيايد و يگانگى و يكتائى ما را موجدى مى نبايد ، كبرياء ما عزّت ما را شناسد و عزّت ما احديّت ما را داند .\r\n . . . أَ فَإِنْ ماتَ أَوْ قُتِلَ .  آيه . اين آيت دليل به شرف محمّد مصطفى است كه چون از اين سراى بيرون رفت و اهل تفرقت در اضطراب افتادند و ديده‌شان در حجاب شد . لاجرم يكى از صحابه تيغ بركشيد و گفت : هركه گويد مصطفى بمرد سرش برگيرم ! يكى ديگر از صحابه فرياد برآورد كه هركس محمّد را مىپرستيد ، آگاه شود كه محمّد مرد ، و هركس خداى را مىپرستد ، بداند كه خداوند زندهء هميشگى است ، خدائى كه همه اوست ، بود خلقان به داشت او است و نابود ايشان به حكم او ، بقاء عالميان به ارادهء او ، و فناء آدميان به مشيّت او است ، باقى هميشگى و زندهء پايندگى او است ، زندگيها آنست كه او ساخت ، مرگها آنست كه وى نهاد ، روزيها آنست كه او داد ، نه افزود و نه كاست ، اين است سخن حقيقت و راست ! يكى را دنيا داد ، يكى را عقبى داد ، و يكى را مولى داد و هريك را مراد خود بداد . دنيادار را گفت :\r\nهركه ثواب دنيا خواهد به او مىدهيم ، عقباخواه را گفت : هركسى ثواب عقبى را خواهد به او مىدهيم ، باز مولاجويان را از هر دو جدا كرد و ايشان را شاكران خواند و گفت : ما جزاى ايشان را خواهيم داد كه جزاى ايشان در اراده‌شان نيست\r\n\r\n","description":"","footnote":"","page_name":" 161 ","page_number":181},
  {"content":"\r\n\r\nچه آنان را اراده‌اى نيست بلكه ارادهء ايشان فداى ارادهء حق است ، چنان كه خداوند به موسى وحى فرستاد كه اگر خواهى به مراد رسى ، مراد خود را فداى مراد ازلى ما كن .\r\nگويند : جنيد ، وقتى در مناجات از حق درخواستى كرد ، در سرّ سرّ ندا آمد : اى جنيد آيا ميان من و تو در مىآئى ؟\r\nمن خود دانم كه تو را چه سازد و چه به كار آيد ؟ آنچه فرستم بپذير و آنچه فرمايم بكن ، پس چون بنده را خواستى و خواهشى نبود ، خداوند وى را به از آن دهد كه او خواهد .\r\n148 -  فَآتاهُمُ اللَّهُ ثَوابَ الدُّنْيا .  آيه . در ثواب دنيا ( حسن ) نگفت ولى در ثواب آخرت ( حسن ثواب ) فرمود ، از بهر آنكه ثواب آخرت پاينده است و ثواب دنيا گذرنده ، آن بودنى است بر دوام و بىآفت و بىفتنت و اين بريدنى است به زودى هم با آفت و هم با محنت !\r\n . . . وَ اللَّهُ يُحِبُّ الْمُحْسِنِينَ .  اين محسنان همان شاكرانند كه در آيت آمد و جزائى كه در آنجا اشارت كرد محبّت است كه اينجا بيان فرمود و احسان صفت مراقبان و حال واجدان و مقام راضيان و نشان دوستان است . دوستى خداى شعارشان و ياد خدا آثارشان و مهر خدا ايشان را نثار است ، نثارى كه گوئى روى جان نگار است و درخت شادى از وى ببار است و جان را خوش بهار است .\r\n الا اى خوش‌نسيم نوبهارى * تو بوى زلف آن بت روى دارى \r\n\r\n[ آيات 155 - 151 
  ]\r\n\r\n( تفسير لفظى )\r\n151 -  سَنُلْقِي فِي قُلُوبِ الَّذِينَ كَفَرُوا الرُّعْبَ بِما أَشْرَكُوا بِاللَّهِ ما لَمْ يُنَزِّلْ بِهِ سُلْطاناً وَ مَأْواهُمُ النَّارُ وَ بِئْسَ مَثْوَى الظَّالِمِينَ .  آرى ما در دلهاى كافران بيم و ترس مىافكنيم ، به سبب آنكه براى خداوند شريك گرفتند ، چيزى كه از آسمان براى آن دليل و حجتى نفرستاده است و البته بازگشت گاه اين‌چنين كسان آتش است و ستمكاران را بدجايگاهى است .\r\n152 -  وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ .  خداوند وعدهء خود را با شما راست كرد آن وقتى كه به اذن و اجازهء خداوند ، شما در پى دشمنان مىگشتيد و آنها را مىكشتيد تا آنكه بددل شديد و ترسيديد و باهم در اين كار بناى مخالفت نهاديد و نسبت به رسول خدا نافرمانى كرديد و سر كشيديد ، پس از آنكه آنچه را دوست مىداشتيد ( از پيروزى و غنائم ) بشما ( در جنگ احد ) نموده بود !  مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَ لَقَدْ عَفا عَنْكُمْ وَ اللَّهُ ذُو فَضْلٍ عَلَى الْمُؤْمِنِينَ .  بعضى از شما اين جهان را خواستار است و بعضى ديگر آن جهان را مىخواهد و خداوند شما را از كافران برگردانيد تا شماها را در آن محنت كه افتاديد و از آنچه كرديد ( خالى كردن سنگر براى غنيمت ) بيازمايد و خدا با مؤمنان صاحب فضل و گذشت است .\r\n153 -  إِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ وَ اللَّهُ خَبِيرٌ بِما تَعْمَلُونَ .  آن وقتى كه بالا مىرفتيد و نگاه به كسى نمىكرديد و پيغمبر در پى شما شما را مىخواند ( كه بازگرديد بجاى خود ) ! پس پاداش اين نافرمانى را كه كرديد و دنبال غنيمت رفتيد غمى در غمى پيوسته بود كه خداوند بشما داد ، تا مگر باز اندوهگين نشويد از آنچه از مال دنيا به شما\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nنرسيد و از آن رنجها كه بشما رسيد ! كه خداوند از آنچه شما مىكنيد آگاه است .\r\n154 -  ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ وَ طائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ  پس از آن غم و اندوه ، خداوند براى شما ايمنى از دشمن فراهم ساخت و خواب و آرامشى كه گروهى از شما را در ربود و گروه ديگر كه گمان بد به خدا مىبردند ، گمان ناسزا و گمان كافردار !  يَقُولُونَ هَلْ لَنا مِنَ الْأَمْرِ مِنْ شَيْءٍ قُلْ إِنَّ الْأَمْرَ كُلَّهُ لِلَّهِ يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا  ( در خويشتن مىانديشيدند ) و با خود مىگفتند آيا ما را در كارها اختيارى هست ؟ بگو اى پيغمبر ، همه كارها خدا راست و آنان در دلهاى خود چيزى را پنهان مىداشتند آن‌چنان چيزى كه براى تو آشكار نمىساختند ! و مىگفتند : اگر ما را از كار چيزى بودى و ما دخالتى داشتيم در آنجا خود را به كشتن نمىداديم .  قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ وَ لِيَبْتَلِيَ اللَّهُ ما فِي صُدُورِكُمْ وَ لِيُمَحِّصَ ما فِي قُلُوبِكُمْ وَ اللَّهُ عَلِيمٌ بِذاتِ الصُّدُورِ .  به ايشان بگو اگر در خانه‌هاى خود بوديد ، آنان كه مرگ بر ايشان نوشته شده از خانه‌ها و خوابگاه‌ها بيرون مىآمدند تا خداوند آنچه در دل آنهاست بيازمايد و تا دلها را از شبهت پاك كند ، و خداوند به آنچه در دلهاى شماست آگاه است .\r\n155 -  إِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ .  كسانى كه روز احد كه دو گروه بهم گرد آمدند ، فرار كردند و هزيمت نمودند و شانه از زير بار جنگ خالى كرده و تن به ننگ دادند ، از آن سبب بود كه شيطان آنان را گمراه كرده و از جاى برده بود بواسطهء بعضى كارها كه از پيش كرده بودند و خداوند اين‌ها را بخشيد چون خدا آمرزگار و بردبار است .\r\n\r\n( تفسير ادبى و عرفانى )\r\n151 -  سَنُلْقِي فِي قُلُوبِ الَّذِينَ كَفَرُوا الرُّعْبَ .  آيه . خداوند جليل جبّار ، كردگار نامدار ، بنده‌نوازى كه از كارهاى آنان آگاه و آنان را پشت و پناه ، خود دارنده و خود سازنده ، خود پادشاه و همه جهان او را سپاه ، سپاهش نه چون سپاه خلقان كه اسب و سلاح بايد و آلت و زينت شايد ، فريب و حيلت بايد ! سپاه حق بىنياز از همهء آنها ، كمر بسته بر درگاه عزّت ، تا خود چه آيد از فرمان و حكمت ، سپاه او اينك پشه‌اى است كه از او ضعيف‌تر نه ، بر نمرود كه از او قوىترند ! و لشكر ابابيل ، بر اصحاب فيل ! اين‌ها هستند سپاه بىحيلت و فريب خداوند . سپاه ديگر خداوند ، رعب است كه در دل دشمن اندازد چنان كه در جنگ بدر و احد انداخت !\r\nداستان ابو جهل و محمّد و جوان ثقفى : يكى ديگر از آثار رعب و هيبت بر دل كافران ، و فزع در دل بيگانگان داستان ابو جهل است كه پس از بعثت محمّد ، جوانى از قبيلهء بنى ثقيف آواز ظهور پيغمبرى بنام محمّد شنيد ، با ده شتر برخاست و روانهء مكّه شد ، در آنجا گروهى از بزرگان قريش را ديد پرسيد محمّد كجا است ؟ ابو جهل گفت : جوان اين چه سخن است كه مىگوئى محمّد كيست ؟ و كه باشد ؟ جوان گفت شبى نشسته بودم ناگاه از هوا ندائى شنيدم بدين صفت ! ابو جهل گفت اين آواز شيطان بوده كه تو را افسون كرده ، جوان گفت : روى آن كس را به من بنمائيد تا ببينم ! گفت تو را روى ديدن به كار نيست كه او مردى جادوگر است و تو را فريب دهد ! جوان گفت : مگر شما را با او خشونتى است كه ديگر كس از شما نيز همين را گفت ؟ ابو لهب عمّ محمّد هم همان گفت ، جوان سراسيمه و حيران گفت : آه نمىدانم پس شتران من را\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nكه خواهد خريد ؟ ابو جهل گفت : من خريدارم به دويست و ده دينار و ده دينار علاوه براى آنست كه نزد محمّد نروى و گوش به سخنان او ندهى ! جوان ثقفى را شبهتى و تهمتى در دل افتاد ، شتران را بگذاشت و سوى كعبه رفت محمّد مصطفى را ديد در ركوع نماز است چون نور روى او را ديد گفت : اين چهره به ساحر نمىماند و اين مردى راست‌گو به نظر مىرسد ! و محمّد همچنان در نماز بود - جوان ثقفى در پى شتران خويش بازگشت و ابو جهل را گفت : اى ابا الحكم يا بهاى شتران ده يا آنان را ردّ كن ، ابو جهل گفت هيهات ، مالى از تو نزد من نيست ثقفى گفت : به خدا سوگند تو دربارهء محمّد دروغ گفتى او نه ساحر است نه دروغگو ابو جهل گفت : قسم به لات و عزّى كه هيچ چيز به تو نخواهم داد ! ثقفى گريان و دلتنگ به راه نمائى كسى نزد محمّد رفت و از هيبت او لرزه بر اندامش افتاد ! پيغمبر گفت : اى جوان نترس من پيغمبر رحمتم و آن صدا كه از آسمان شنيدى جبرئيل بود كه به مردم ندا داد و گفت : اى مردم چه نشسته‌ايد كه پيغمبرى از ميان شما ظهور كرده ؟ ثقفى را آرامشى روى داد و او شهادت ادا كرد و اسلام آورد ، آنگاه محمّد با او به در سراى ابو جهل رفتند و محمّد سه بار او را خواند و جواب نمىداد بار سوم از غرفه پائين آمد و گفت لبّيك يا محمّد درحالىكه روى او بگشته و عقل او زائل شده و زبان سست گشته و به همه اندام لرزه افتاده ! محمّد گفت : حق اين مرد را به تمامى بگذار ، ابو جهل اطاعت كرد و تمام بها را به زر داد و گفت يا محمّد هيچ حاجت ديگر دارى ؟ حضرت فرمود : بلى كه بگوئى  لا إِلهَ إِلَّا اللَّهُ *  - بو جهل گفت : حاضرم تمام مال و فرزندانم در اختيار شما بگذارم ولى طاقت گفتن اين كلمه را ندارم . وليد بن مغيره عموى ابو جهل نزد او رفت و پرسيد تو را چه شد و چه هيبت از محمّد در دل تو افتاد كه چنين رفتار كردى ؟ گفت : عموى من ، سخن مرا گوش كن اگر درست است مرا معذور دار ! وقتى محمّد رو به سراى من آمد و مرا بو جهل خواند سنگى بزرگ برداشتم كه به فرقش كوبم و خلق را از وى بازرهانم چون اين همّت كردم دست من با سنگ در گردنم بماند و خشك شد ! گفتم اگر آنچه محمّد مىگويد راست است دستم گشاده شود كه ناگهان دستم گشاده و سنگ از دستم بيفتاد ، سه مرتبه اين عزم را تكرار كردم هر سه بار همان حال تكرار شد ! بار سوم كه مرا بو جهل خواند و من سنگ را برگرفتم ناگهان صورت شيرى خشم‌آلود در نظرم مجسّم شد كه نيشها بهم زد و مرا فرياد كرد كه محمّد را اطاعت كن ! اين بود كه من اطاعت كردم ! و شنوندگان و حاضران سخن او را پذيرفتند ! !\r\n152 -  مِنْكُمْ مَنْ يُرِيدُ الدُّنْيا .  آيه . ارزش هركسى ارادهء او است و خواست هركسى رهبر اوست ، يكى دنيا خواست يكى عقبى و يكى مولى ، خواست دنيا همه فريب است و غرور ، خواست عقبى همه شغل است و كار مزدور ، و خواست مولى همه سور است و سرور . اگر طالب دنيا خستهء پندار و غرور است ، و اگر طالب عقبى دربند حور و قصور است ، طالب مولى در بحر فردانيّت غرقهء نور است .\r\nذو النون مصرى گفت : خداوندا ، اگر از دنيا مرا نصيبى است به بيگانگان دادم و اگر در آخرت مرا ذخيره‌ايست به مؤمنان دادم . در دنيا مرا ياد تو بس ، و در عقبى مرا ديدار تو بس ! دنيا و عقبى دو متاعند بهائى ، و ديدار تو نقدى است عطائى .\r\nپير طريقت گفت : قومى بينيم به اين جهان از او مشغول ، قومى به آن جهان از او مشغول ، قومى از هر دوجهان به وى مشغول ! گوش فرا داشته تا نسيم سعادت از جانب قربت كى دمد ؟ و آفتاب وصلت از برج عنايت كى تابد ؟ به زبان بىخودى و به حكم آرزومندى مىزارند و مىگويند : كريما ، مشتاق تو بىتو زندگانى چون گذارد ؟ و آرزومند به تو از دست دوستى تو يك كنار خون دارد ! و به زبان حال گويد :\r\n بىتو اى آرام جانم زندگانى چون كنم ؟ * چون نباشى در كنارم شادمانى چون كنم ؟ \r\n\r\n","description":"","footnote":"","page_name":" 164 ","page_number":184},
  {"content":"\r\n\r\n\r\n[ آيات 159 - 156 
  ]\r\n\r\n( تفسير لفظى )\r\n156 -  يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا وَ قالُوا لِإِخْوانِهِمْ إِذا ضَرَبُوا فِي الْأَرْضِ أَوْ كانُوا غُزًّى لَوْ كانُوا عِنْدَنا ما ماتُوا وَ ما قُتِلُوا .  اى كسانى كه ايمان آورديد مانند كافران مباشيد كه به برادرانشان كه به سفر مىرفتند ( در سفر تجارت مىمردند و يا به جنگ مىرفتند و تشنه مىشدند ) مىگفتند : اگر آنها نزد ما بودندى در سفر نمردندى و در جنگ كشته نشدندى !  لِيَجْعَلَ اللَّهُ ذلِكَ حَسْرَةً فِي قُلُوبِهِمْ وَ اللَّهُ يُحْيِي وَ يُمِيتُ وَ اللَّهُ بِما تَعْمَلُونَ بَصِيرٌ .  اين‌گونه گمان بردند تا خداوند آن سفر و يا جنگ را حسرت و بغى در دل كسان آن مردگان يا كشتگان بگذارد ، چون خداوند است كه زنده مىكند و مىميراند و به آنچه شما مىكنيد بينا است .\r\n157 -  وَ لَئِنْ قُتِلْتُمْ فِي سَبِيلِ اللَّهِ أَوْ مُتُّمْ لَمَغْفِرَةٌ مِنَ اللَّهِ وَ رَحْمَةٌ خَيْرٌ مِمَّا يَجْمَعُونَ . \r\nاگر در راه خدا كشته شويد يا بميريد آمرزشى و رحمتى كه از خداوند بشما رسد بهتر است از آنچه آنان گرد كنند !\r\n158 -  وَ لَئِنْ مُتُّمْ أَوْ قُتِلْتُمْ لَإِلَى اللَّهِ تُحْشَرُونَ .  اگر بميريد يا كشته شويد بسوى خدا حشر خواهيد داشت . و شما را با خداى مىانگيزانند .\r\n159 -  فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ .  پس به سبب رحمت و بخشايش از سوى خداوند ، چنان نرم‌خوئى با آنها داشتى كه اگر درشت‌خو و ستيزدل بودى از گرد تو پراكنده شدندى ( و حلقهء صحبت شكسته شدى ) پس آنان را به بخش و از ايشان فراگذار و به ايشان آمرزش خواه و در كارى كه پيش آيد با آنها بازگو و مشورت كن و هروقت عزم كردى و به آهنگ كار برخاستى كار را به خدا واگذار و پشت‌گرمى به وى داشته باش كه خداوند ، كار به وى سپارندگان و پشت به او بازكنندگان را دوست دارد . يكى از صحابهء رسول خدا گويد : ما در جنگ بدر با يكدگر مشورت كرديم پيروز شديم و در جنگ احد مشورت نكرديم مغلوب گشتيم !\r\n\r\n( تفسير ادبى و عرفانى )\r\n156 -  يا أَيُّهَا الَّذِينَ آمَنُوا .  آيه . اين آيت هم نواخت است هم سياست ، هم كرامت هم اهانت ، مؤمنان را كرامت است و كافران را اهانت ، دوستان را نوازش است و دشمنان را سياست ، مىگويد : اى شما كه ايمان داريد و فرمان ما را گردن نهاديد و دوستى ما را به دل و جان خواستيد ، مانند كافران مباشيد و خوى ايشان نگيريد و راه آنان نرويد ، ايشان بيگانگانند و شما آشنايان ، ايشان راندگانند و شما خواندگان ، ايشان حزب شيطانند و شيطان را مهمان ، و سرانجام حزب شيطان خسران است ، شيطان ايشان را مىخواند كه به آتش كشد و بكام خود كند و شما مؤمنان ، حزب خدائيد و خدا را مهمان و سرانجام در فردوس جاويدان . خداوند شما را به دعوت مىخواند تا به مغفرت و رحمت بنوازد و شما را اين دو ، به از هرچه در دو جهان است . و اين بس عجب نيست كه مؤمنان را به فضل خود به مغفرت خود رساند ، بلكه بس عجب آنست كه دوستان را به لطف خود به حضرت احديّت خود برد ! اين است كه فرمود : اگر مرديد يا كشته شديد با خدا محشور خواهيد بود ! و زبان حال چنين كسان اين است :\r\n كنون كه با تو بهم صحبت اوفتاد مرا * دعا كنم كه وصالت خجسته باد مرا \r\n\r\n","description":"","footnote":"","page_name":" 165 ","page_number":185},
  {"content":"\r\n\r\n159 -  فَبِما رَحْمَةٍ مِنَ اللَّهِ لِنْتَ لَهُمْ .  آيه . اى مهتر كائنات ، اى كريم مهربان ، اى رحيم بر همگان ، همه را به راه راست رهنمون هستى و به راه صواب مىرانى و بر خوان عزّت مىخوانى و به سعادت جاودانه مىرسانى ، يتيمان را چون پدرى و بيوه‌زنان را چون شوهرى ، آشنا را نوازنده‌اى ، و بيگانه را راه نماينده‌اى ، جهانيان را عين رحمتى و بندگان را سبب كرامتى ، اى سيّد سادات اين همه هست ، بنگر تا خود را نه‌بينى ، و از كارهاى خود ندانى ، كآن همه مائيم ، و ما نواختيم و ما ساختيم و تو را بران داشتيم و به خوش‌خوئى بداشتيم . اى مهتر با مؤمنان و دوستان همچنين مىباش ، هم به اين مهربانى و هم به اين خوش‌خوئى . اما با كافران لختى درشت‌تر شو و با ايشان جهاد كن .\r\nلطيفه : بسا فرق است ميان حبيب و كليم . حبيب را با كافران به درشتى فرمان داد و از مداهنت باز خواند كه در خوى وى همه رفق و مداراة و نرمى بود و كليم را به ضد آن امر فرمود كه برو نزد فرعون و او را با سخن نرم دعوت به حق كن ، چرا كه در او همه حدّت و غلظت بود !\r\n . . . وَ لَوْ كُنْتَ فَظًّا غَلِيظَ الْقَلْبِ .  آيه . اى سيّد ، اگر تو ياران را شراب توحيد صرف بىآميغ حظّ و لذت دهى از تو بگريزند و گرد تو نگردند ، كه حوصلهء ايشان برنتابد آنچه حوصلهء تو برتابد ! كسى كه شام و چاشتش با احديّت بود ، ديگران را با وى چه برابرى بود .\r\nمصطفى خلق نيك و ادب دين را به خلق نيك آموخت و گفت : با هركس به قدر عقل وى سخن گوئيد و آنچه برمتابد بر او منهيد .\r\n هركسى را جام او بر جان او همسان كنيد * هركسى را نقل او با عقل او هم برنهيد \r\n . . . فَاعْفُ عَنْهُمْ وَ اسْتَغْفِرْ لَهُمْ .  آيه . اى سيد تقصيرى كه در حق تو و در كار تو كرده‌اند عفو كن و براى آنان آمرزش بخواه . عفو آنان اشاره به جمع است چون بعنوان حكم است و حاكم مطلق خدا است ولى استغفار اشاره به تفرقه است كه در مقام تذلّل و عبوديت است ، و اين است سنّت خداوند با پيمبران و خاصان كه ايشان را گاه در جمع دارد و گاه در تفرقت ، كه جمع بىتفرقت كفر است و تفرقت بىجمع شرك ، جمع عين حقيقت است و تفرقت راه عبوديت ، آن كس كه اين خصلت در وى جمع شد بر طريقت و شريعت مستقيم گشته است .\r\n . . . وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ .  آيه . حالات روندگان در اين راه يكسان نيست ، يكى مقصر است او را عفو كن ، يكى توبه كار است و پشيمان ، از بهر وى آمرزش خواه ، يكى رام و مطيع است با او مشورت كن و در مقام عزم به خدا توكّل كن و عزم را سه مرحله است : يكى عزم توبه ، ديگرى عزم خدمت و سومى عزم حقيقت و بناء هر سه عزم بر توكّل است و اصل توكّل يقين است و شرط توكّل ايمان است و ثمرهء توكّل دوستى حق تعالى است كه خداوند توكّل‌كنندگان را دوست دارد .\r\nعارف بزرگوار ابو على دقاق گويد : توكّل را سه رتبت است : اول توكّل مطلق دوم تسليم سوم تفويض ، توكّل بدايت است و تسليم وساطت است و تفويض نهايت ، توكّل صفت همهء پيمبران است بطور عموم و تسليم صفت خاص ابراهيم است و تفويض صفت خاص الخاصّ مصطفى است ! صاحب توكّل گوش بر وعدهء حق دارد ، صاحب تسليم با علم حق آرام دارد ، و صاحب تفويض به حكم خداوند رضا دهد ! آنكه با توكّل است طالب عطا ، آنكه با تسليم است منتظر لقاء ، و آنكه با تفويض است در مجمع روح و ريحان آسودهء رضا است .\r\nسهل تسترى ( عارف بزرگوار ) گفت : توكّل حال رسول خدا و كسب سنّت او است ، هركه بر كسب طعن كرد\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nبر سنّت طعن كرده و هركه بر سنّت طعن كرد بر توكّل طعن كرده و هركه بر توكّل طعن كند بر ايمان طعن كرده است .\r\nپيغمبر فرمود : تواناترين كس او است كه به خدا توكّل كند ، سعادتمندتر كسى است كه تقوى ( پرهيزكارى ) پيشه كند و غنىترين كسى است كه روزى خدائى را استوارتر از دارائى خود بداند .\r\n\r\n[ آيات 168 - 160 
  ]\r\n\r\n( تفسير لفظى )\r\n160 -  إِنْ يَنْصُرْكُمُ اللَّهُ فَلا غالِبَ لَكُمْ وَ إِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِهِ وَ عَلَى اللَّهِ فَلْيَتَوَكَّلِ الْمُؤْمِنُونَ .  اگر خداوند شما را يارى دهد هيچ كس بر شما پيروز نمىشود و اگر فروگذارد و خوار گرداند ، پس كيست بعد از شكست شما را يارى دهد ؟ و بايد مؤمنان كار خود را به خدا واگذارند .\r\n161 -  وَ ما كانَ لِنَبِيٍّ أَنْ يَغُلَّ وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ .  هرگز روا نبود كه پيغمبر غلّ و خيانت كند و هركس به چيزى خيانت كند روز رستاخيز آن چيز را با خود و بال آورد ، پس از آن هركسى سزاى كار خود را مىيابد و بهترين پاداش كار او را دهند .\r\n162 -  أَ فَمَنِ اتَّبَعَ رِضْوانَ اللَّهِ كَمَنْ باءَ بِسَخَطٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ . \r\nآيا كسى كه در پى خشنودى خدا رود مانند كسى است كه به خشم خدا گرفتار شده و بازگشت‌گاه او دوزخ است ؟\r\nكه بد بازگشتى است ! ؟\r\n163 -  هُمْ دَرَجاتٌ عِنْدَ اللَّهِ وَ اللَّهُ بَصِيرٌ بِما يَعْمَلُونَ .  اين دو گروه را درجه و مرتبه‌ها است نزد خداوند ، و خداوند به‌آنچه آنها مىكنند آگاه است .\r\n164 -  لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ .  خداوند بر مؤمنان منّت نهاد كه پيمبرى از ميان خودشان برانگيخت كه به ايشان آيات خداوند را مىخواند و آنان را پاك و منزّه مىگرداند و كتاب خدا و حكمت به آنان مىآموزد ، درحالىكه پيش از آن در گمراهى آشكار بودند !\r\n165 -  أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ مِنْ عِنْدِ أَنْفُسِكُمْ إِنَّ اللَّهَ عَلى كُلِّ شَيْءٍ قَدِيرٌ .  آيا وقتى كه ( در جنگ احد ) بشما مصيبتى رسيد درحالىكه ( در جنگ بدر ) دو برابر آن به دشمن رسيده بود ! شما مىپرسيد : كه مصيبت از كجا بما رسيد ؟ بگو : اى پيغمبر ، از نزد خود شما است ( و نتيجهء تخلّف از فرمان به طمع غنيمت است ) زيرا خداوند بهر كارى و بهر چيزى توانا است .\r\n166 -  وَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّهِ وَ لِيَعْلَمَ الْمُؤْمِنِينَ .  و آنچه بشما رسيد ( در جنگ احد ) روزى كه دو گروه بهم رسيدند ، البته به خواست خداوند بود ( كه سزاى عمل شما را داد ) و براى آنكه مؤمنان ببينند و بدانند .\r\n167 -  وَ لِيَعْلَمَ الَّذِينَ نافَقُوا وَ قِيلَ لَهُمْ تَعالَوْا قاتِلُوا فِي سَبِيلِ اللَّهِ أَوِ ادْفَعُوا قالُوا لَوْ نَعْلَمُ قِتالًا لَاتَّبَعْناكُمْ .  و تا منافقان ببينند و بدانند كه به آنها گفتند : بيائيد در راه خدا جنگ كنيد يا از مؤمنان دفاع كنيد گفتند : اگر ما جنگ را مىدانستيم شما را پيروى مىكرديم !  هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ يَقُولُونَ بِأَفْواهِهِمْ ما لَيْسَ فِي قُلُوبِهِمْ وَ اللَّهُ أَعْلَمُ بِما يَكْتُمُونَ .  آنان كه اين سخن گفتند آن روز به كفر نزديك‌تر\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nبودند تا به ايمان ! آنان به زبان چيزى مىگويند كه در دلهاشان نيست و خداوند به آنچه پنهان مىدارند دانا است !\r\n168 -  الَّذِينَ قالُوا لِإِخْوانِهِمْ وَ قَعَدُوا لَوْ أَطاعُونا ما قُتِلُوا قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ .  كسانى كه در خانه نشستند و گفتند اگر شهيدان ( احد ) از ما پيروى كرده بودند كشته نمىشدند ، به آنها بگو ، اى محمّد ، پس بازداريد مرگ را از خودتان اگر مىتوانيد و اگر راست مىگوئيد ؟\r\n\r\n( تفسير ادبى و عرفانى )\r\n160 -  إِنْ يَنْصُرْكُمُ اللَّهُ فَلا غالِبَ لَكُمْ .  آيه . هركه را رقم نصرت از درگاه عزّت بر ناصيهء روزگار او كشيدند ، يگانهء عالم گشت و قطب مركز سيادت و قبلهء آمال خداوندان حيرت !\r\n . . . وَ إِنْ يَخْذُلْكُمْ فَمَنْ ذَا الَّذِي يَنْصُرُكُمْ .  آيه . و هرك را صفت خذلان از درگاه بىنيازى روى كند ، به حكم قهر ، پردهء تجمّل از روى كار او بردارند و رقم مهجورى بر حاشيهء وقت او نهند و مردود همه عالم گردانند تا مهجور و درمانده گردد و با خود چنين نوحه كند :\r\n گفتم كه بر از اوج برين شد بختم * وز ملك نهاده چون سليمان تختم \r\n اكنون كه به ميزان خرد بر سختم * از بنگه دونيان كم آمد رختم \r\nبه داود وحى آمد : اى داود ، اگر من تو را پست كردم چه كسى تو را بلند مىكند ؟ و اگر تو را بلند كردم چه كسى تو را پست مىكند ؟ . اگر تو را عزيز شمردم چه كسى تو را ذليل مىكند ؟ و اگر تو را ذليل كردم چه كسى تو را عزيز مىكند ؟\r\nاگر من تو را يارى كردم چه كسى تو را مخذول مىكند ؟ و اگر تو را مخذول كردم چه كسى تو را يارى مىكند ؟ - داود گفت :\r\nامر و حكم همه با تو است و به ارادهء تو !\r\nلطيفه : سخن از يارى و نصرت مىرود و البته منظور يارى در برابر دشمن است پس بايد دانست كه بزرگترين دشمن آدمى نفس او است كه ميان دو پهلوى او است و چون نفس قوىترين دشمن است پس پيكار با او هم دشوارتر است .\r\nپير طريقت را اتفاق افتاد كه بر خرما بنى شد ، سيخى به شكمش در شد كه تا به سينه بردريد ! به خويشتن نگريست و گفت : حمد خدا را كه نمودم تا تو را به كام خويش ديدم و بر تو نصرت يافتم !\r\nرحمت خداى بر آن جوان مردان باد كه كمر مجاهدت بر ميان بستند و در ميدان بندگى در صف خدمت بيستادند و قدم بر كلّ مراد خود نهادند و با خلق خدا به صلح و سازش ساختند و با نفس خود به جنگ برخاستند ؟ و به زبان حال گفتند :\r\n با خود ز پى تو جنگها دارم من * صد گونه ز عشق رنگها دارم من \r\n در عشق تو از ملامت بىخبران * بر جان و جگر خدنگها دارم من \r\nجهاد اكبر : مصطفى جهاد با نفس را جهاد بزرگتر و سخت‌تر ، از آن جهت خواند كه جنگ با كافر گاه بود و گاه نبود ولى جنگ با نفس پيوسته بود ، و از سلاح كافر مىتوان برحذر بود كه ظاهر و پيدا است ، ولى سلاح نفس ، وسوسه‌ها و شهوتهاى نهانى است كه از آن ايمن شدن دشوار است ، نيز در جنگ با كافر اگر مؤمن كشته شود شهيد باشد و مشمول رضوان حق ، ولى در جنگ با نفس اگر آدمى مغلوب گردد ، در آتش دوزخ گرفتار هوا و هوس خود خواهد شد ، كه آن صفت نيك‌بختان و اين حالت تيره‌بختان است .\r\n\r\n","description":"","footnote":"","page_name":" 168 ","page_number":188},
  {"content":"\r\n\r\n\r\n[ آيات 178 - 169 
  ]\r\n\r\n( تفسير لفظى )\r\n169 -  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ . \r\nالبته مپندار كه آنان كه در راه حق كشته شدند ، مرده‌اند ! نه ، بلكه نزد خداى خويش زنده و روزى داده مىشوند !\r\n170 -  فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ .  آن شهيدان شادند به آنچه خداوند از فضل خود به آنها داده و شادى مىبرند به كسان ايشان كه هنوز زنده‌اند از بعد از ايشان ، كه بر ايشان ترسى نيست و براى ايشان اندوهگين نباشند .\r\n171 -  يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضِيعُ أَجْرَ الْمُؤْمِنِينَ .  شادى مىبرند به نواخت و فزونى از خداوند و اينكه او مزد گروندگان را ضايع نگذارد .\r\n172 -  الَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ .  كسانى كه خدا و رسول را ( در دعوت بدر كوچك ) پاسخ نيكو دادند با آنكه به آنها زخم و خستگى ( در جنگ احد ) رسيده بود براى اين كسان كه اطاعت رسول خدا كردند و پرهيزكار شدند ، نزد خداوند مزدى بزرگ است .\r\n173 -  الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ .  كسانى كه مردم به ايشان گفتند سپاهى از مردم گرداگرد شما هستند و شما از آنها بترسيد ، در عوض ترس ، ايمانشان زيادتر شد و همگى گفتند خداى ما را بسنده است و نيك كاردان و كارپذير است « 1 » .\r\n174 -  فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ .  پس بازگشتند به نعمت و نيكوئى از سوى خداوند و زيادتى افزون از تجارت كه بدون هيچ بدى دارا شدند و بر پى راه خشنودى خداوند افتادند و خدا با فضل و بزرگوار است .\r\n175 -  إِنَّما ذلِكُمُ الشَّيْطانُ يُخَوِّفُ أَوْلِياءَهُ فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ  همانا اين ديو مردم بود كه خودهاشان را مىترسانيد و شما از آنها مترسيد و از من ترس داشته باشيد اگر گرويده‌ايد .\r\n176 -  وَ لا يَحْزُنْكَ الَّذِينَ يُسارِعُونَ فِي الْكُفْرِ إِنَّهُمْ لَنْ يَضُرُّوا اللَّهَ شَيْئاً يُرِيدُ اللَّهُ أَلَّا يَجْعَلَ لَهُمْ حَظًّا فِي الْآخِرَةِ وَ لَهُمْ عَذابٌ عَظِيمٌ .  مبادا كسانى كه در كفر مىشتابند تو را اندوهگين كنند ، آنان زيانى به خداوند نرسانند و خداى خواسته كه آنها بهره‌اى از آخرت نداشته باشند و در عذاب بزرگ گرفتار شوند .\r\n177 -  إِنَّ الَّذِينَ اشْتَرَوُا الْكُفْرَ بِالْإِيْمانِ لَنْ يَضُرُّوا اللَّهَ شَيْئاً وَ لَهُمْ عَذابٌ أَلِيمٌ .  كسانى كه كفر را بجاى ايمان خريدند زيانى به خداوند نخواهند داشت بلكه خود دوچار عذاب دردناك خواهند بود .\r\n178 -  وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ .  اى پيغمبر گمان مبر اينكه ما فرا مىگذاريم كافران را و به آنان مهلت مىدهيم براى ايشان\r\n\r\n\r\n","description":"","footnote":"\r\n( 1 ) حضرت رضا ( ع ) به نقل پدر از پدر تا حضرت على ( ع ) روايت كند كه آن حضرت روزى خطبهء خوانده و شنوندگان را ترغيب بر جهاد فرموده كسى پرسيد : فضيلت جهاد و جنگ در راه حق چيست ؟ گفت : در يكى از غزوه‌ها بر شترى با رسول خدا سوار بوديم فرمود : همين‌كه بنده‌اى عازم جهاد شود خداوند برائت او را از آتش مىنويسد و چون آمادهء جنگ شود به فرشته فخر فروشد و چون با خويشان وداع كند گناهانش آمرزيده شود .\r\n","page_name":" 169 ","page_number":189},
  {"content":"\r\n\r\nخوب است ! - نه - همانا ما به آنها مهلت مىدهيم تا بيشتر مرتكب گناه شوند و گرفتار عذاب خواركننده و نوميدانه باشند !\r\n\r\n( تفسير ادبى و عرفانى )\r\n169 -  وَ لا تَحْسَبَنَّ الَّذِينَ قُتِلُوا .  آيه . خدايا ، زندگى ما با ياد تو است ، و شادى همه با يافت تو است ، و جان آنست كه در شناخت تو است !\r\nپير طريقت گفت : زندگان سه كس‌اند : يكى زنده به جان ، ديگرى زنده به علم ، و سومى زنده به حق ! او كه به جان زنده است ، به قوت زنده است و به باد ! . او كه به علم زنده است ، زنده به مهر است و به ياد ! آنكه به حق زنده است ، زندگانى خود به دو شاد ! خدايا ، جان در تن اگر از تو محروم ماند ، مردهء زندانى است ، و كسى كه در راه تو به اميد وصال تو كشته شود زندهء جاويدانى است .\r\n گفتى مگذر به كوى ما در مخمور * تا كشته نشى كه خصم ما هست غيور \r\n گويم سخنى بتا كه باشم معذور * در كوى تو كشته به ، كه از روى تو دور \r\nآرى ، دوستان را زخم خوردن در كوى اوست به فال نيكو است و در قمارخانهء عشق ايشان را جان باختن عبادت و خو است !\r\n مال و زر و چيز رايگان بايد باخت * چون كار بجان رسيد جان بايد باخت ! \r\nهان و هان ، نگر ، تا از هلاك جان در راه دوست انديشى ! كه هلاك جان در وفاى دوست ، حقّا كه شرف است و شرط جان در قيام به حق دوستى ، تلف است .\r\nشبلى گفت : باختن جان در راه دوستى ، دولتى رايگان است ، كه دوست او را بجاى جان است ، اگر صد هزار جان فداى اين وصل كنى حقّا كه هنوز رايگان است .\r\n چون شاد نباشم كه خريدم به تنى * و صلى كه هزار جان شيرين ارزد \r\nدر حقيقت ، هيچ عاشقى مانند منصور حلّاج در اين راه بر پا نخاست ، چه او به هواى وصل دوست باز مانند ! به هواى تفريد پريد ، خواست تا شكار كند دستش نرسيد ، ندا رسيد اگر خواهى كه دستت رسد سر زير پاى نه ! حلّاج سر را زير پاى نهاد و به هفت آسمان برگذشت !\r\n گر از ميدان شهوانى سوى ايوان عقل آئى * چو كيوان در زمان ، خود را به هفتم آسمان بينى \r\n وز امروز اندرين منزل تو را حالى زيانى بد * زهى سرمايه و سودا كه فردا زين زيان بينى ! \r\nنيك بنگر ، تا چنين جوان‌مردان و جانبازان كزين سراى رحيل كنند ، تو ايشان را مرده نگوئى ، كه گوهر زندگانى جز دل ايشان را معدن نيامد ، و آب حيات جز از چشمهء جان آنان روان نگشت ! اينان چنانند كه :\r\n گه ناز چشيدند و گهى راز شنيدند * گاهى ز جلالت به جمالش نگريدند \r\nمعروف كرخى مرده‌اى را مىشست ، مرده بخنديد ! معروف گفت : آه ، از مردگى زندگى ! وى جواب داد ، دوستان حق نميرند بلكه از سرائى به سرائى جابجا مىشوند ، چگونه ميرند ! كه خداوند در قرآن گويد : آنان زنده‌اند و نزد خداوند روزى دارند .\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nآنان شادند و خرّم ، آسوده از اندوه و غم ، در روضهء انس بر بساط كرم ، با فضل و نعم و قدح شادى بر دست نهاده دمادم .\r\n172 -  الَّذِينَ اسْتَجابُوا لِلَّهِ وَ الرَّسُولِ .  آيه . آنان كه فرمان خدا و رسول را گردن نهادند ، و از عشق دين جان عزيز را هدف تير دشمن ساختند ، جان بدل كرده ، تن سبيل ، و دل فدا ، و آن خستگى بجان خريدند .\r\nسرّى سقطى عارف مشهور گويد : حق تعالى چنان نمود مرا در خواب كه گفتى : بدانكه من خلق را آفريدم ، لختى دنيا ديدند و در آن آويختند ، لختى بلا ديدند و از عافيت گريختند ، گروهى از بلا نينديشيدند ، محنت به جان و دل خريدند و نعمت وصال ما را خواستند ، برگو تو از كدام گروهى ؟ پاسخ داد تو بهتر مىدانى كه من چه خواهم !\r\n چندم پرسى مرا چرا ، رنجانى ؟ * حقا كه تو حال من ز من به دانى ! \r\n چون شفا اى دلربا از خستگى و درد تو است * خسته را مرهم مساز و درد را درمان مكن \r\n\r\n[ آيات 184 - 179 
  ]\r\n\r\n( تفسير لفظى )\r\n179 -  ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ حَتَّى يَمِيزَ الْخَبِيثَ مِنَ الطَّيِّبِ وَ ما كانَ اللَّهُ لِيُطْلِعَكُمْ عَلَى الْغَيْبِ .  خداوند بر آن نيست كه شما مؤمنان را كه با منافقان بهم آميخته‌اند بگذارد كه درهم بمانيد بلكه بر آنست كه مؤمن را از منافق جدا كند و نيست خداوند كه شما را به غيب آگاهى دهد و مطلع گرداند ( پس شما مؤمن و منافق را از هم باز نشناسيد )  وَ لكِنَّ اللَّهَ يَجْتَبِي مِنْ رُسُلِهِ مَنْ يَشاءُ فَآمِنُوا بِاللَّهِ وَ رُسُلِهِ وَ إِنْ تُؤْمِنُوا وَ تَتَّقُوا فَلَكُمْ أَجْرٌ عَظِيمٌ .  ليكن خداوند هركدام از پيغمبران خود را بخواهد برمىگزيند ( بر غيب ) پس بگرويد به خداى و فرستادگان او و اگر بگرويد و پرهيزكار باشيد شما را مزدى بزرگ و بزرگوار است .\r\n180 -  وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلَّهِ مِيراثُ السَّماواتِ وَ الْأَرْضِ وَ اللَّهُ بِما تَعْمَلُونَ خَبِيرٌ .  نبايد بخيلان گمان كنند كه آنچه بخل من ورزند از آنچه خداوند به آنها تفضّل كرده ، بر ايشان بهتر است - نه ؟\r\nبلكه براى آنها بدتر است ! زيرا آنچه دست فروفشردند و بخل كردند آن را در روز رستاخيز طوقى كنند و در گردن آنان نهند ، كه خداوند راست ، آنچه در آسمانها و زمين از خلق بازماندنى است و وارث همه او است و به همهء كارها كه مىكنيد آگاه است .\r\n181 -  لَقَدْ سَمِعَ اللَّهُ قَوْلَ الَّذِينَ قالُوا إِنَّ اللَّهَ فَقِيرٌ وَ نَحْنُ أَغْنِياءُ سَنَكْتُبُ ما قالُوا وَ قَتْلَهُمُ الْأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَرِيقِ .  خداوند سخن آنان كه گفتند : خدا فقير است و ما غنىّ ! شنيده است ، آرى بنويسيم آنچه گفتند و از پيغمبران كه به ناحق كشتند و به آنان گوئيم : اكنون بچشيد مزهء عذاب سوزنده را .\r\n182 -  ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ .  اين عذاب از آن سبب است كه دستهاى شما ( يعنى كارهاى شما ) از پيش آن را فرستاده ! و گرنه خداوند ستمگر به بندگان نيست !\r\n183 -  الَّذِينَ قالُوا إِنَّ اللَّهَ عَهِدَ إِلَيْنا أَلَّا نُؤْمِنَ لِرَسُولٍ حَتَّى يَأْتِيَنا بِقُرْبانٍ تَأْكُلُهُ النَّارُ .  همان كسانى كه گفتند خداوند بر ما پيمان برگرفت كه ما نگرويم به فرستاده‌اى جز آنكه قربانى بما آرد كه آتش\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nبه پذيرفتارى آن را بخورد !  قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَ بِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ .  به آنها بگو كه فرستادگانى از نزد من با پيغامها و نشانيها بشما آمدند و به آنچه شما گفتيد ( قربان پذيرفتنى آوردند ) پس چرا آنان را كشتيد اگر راست مىگوئيد ؟\r\n184 -  فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَ الزُّبُرِ وَ الْكِتابِ الْمُنِيرِ . \r\nاگر جهودان تو را دروغ زن گيرند ، آنان پيش از تو پيمبران را دروغ زن گرفتند ! با آنكه پيغامهاى روشن آوردند و نامه‌ها و كتاب فروزان و روشنىبخش آوردند !\r\n\r\n( تفسير ادبى و عرفانى )\r\n179 -  ما كانَ اللَّهُ لِيَذَرَ الْمُؤْمِنِينَ .  آيه . اين كار چنين مبهم نگذارند و اين قصّهء سر بسته روزى برگشايند و اين دامن فراهم كرده آخر بيفشانند و هركس را به مأوى و منزل خويش بازگردانند . يكى در حزب شيطان كشتهء حرمان و اندوه جاودان ! يكى نواختهء رحمان در زمرهء دوستان ، به مهر ازل شادان .\r\n . . . وَ ما كانَ اللَّهُ لِيُطْلِعَكُمْ عَلَى الْغَيْبِ .  آيه . خداوند شما را از غيب آگاه نمىكند و تا نه پندارى كه آنچه ديدهء تو به آن نرسد ديدهء پيمبران نيز نرسد ! نمىدانى كه خداوند از ميان پيمبران هركس بخواهد برمىگزيند و مىگويد : به خدا و فرستادهء او ايمان آوريد و بدانيد كه خداوند غيب‌دان است و نهان‌بين ، فروفرستگان خود را كه بر پيمبران خود به وحى پاك فرستد بر غيب همىدارد و پوشيده مىنمايد و چون غيب را بر آنها نمايد چندان نمايد كه خود خواهد نه چندان‌كه بنده خواهد ، خداى داند كه بنده چه برتابد و وى را چه شايد ؟ و دانستن چيست كه او را به كار آيد ؟ مدبّر كار بندگان اوست ، كارساز و كاردان و نگهبان اوست !\r\n180 -  وَ لا يَحْسَبَنَّ الَّذِينَ يَبْخَلُونَ .  آيه . بخل به زبان علم و مقتضاى شرع ، منع واجب است ، و واجب از مال اندكى است از فراوان ، كه درويش را اندك دهد و خود را فراوان بگذارد ، باز به زبان اهل طريقت و اهل اشارت ، بخل آنست كه ذرّه‌اى از مال يا نفسى از حال براى خود گذارد ، چه مال و حال در راه اين جوان‌مردان صورت سگ دارد و عشق خدائى در عالم خود صورت فرشته دارد كه پيغمبر فرمود : فرشته با سگ نسازد و در خانه‌اى كه سگ باشد فرشته فرود نيايد .\r\n كى در آيد فرشته تا نكنى * سگ ز در دور و صورت از ديوار \r\n پرده بردار تا فرود آرند * هودج كبريا به صفه بار . \r\n181 -  لَقَدْ سَمِعَ اللَّهُ قَوْلَ الَّذِينَ .  آيه . كريما ، خداوند شنوا ، كه در شنوائى بىهمتا ، شنوندهء آوازها ، و رسنده به شنوائى خود به رازها ، و پاسخ‌كنندهء نيازها ، كه به موسى و هارون هم گفت : نزد فرعون برويد كه من آنچه ميان شماها گذرد همه را مىشنوم و مىبينم !\r\n . . . قالُوا إِنَّ اللَّهَ فَقِيرٌ .  آيه . اين سخن شبه شكوى دارد كه با دوست مىراند كه دشمن چه مىگويد تا دوست بنازد و باشد كه دشمن از آن باز گردد و عجب آنكه نعمت همچنان به دشمن مىرساند و با آن ناسزا كه مىشنود نعمت وانستاند ! و از روى اشارت گويد : شما بندگان از دشمنان خويش درگذريد و تا توانيد عفو كنيد و نعمت و مدارات خود را از دوست و دشمن باز مگيريد و خوى نيكو با دوست و دشمن و آشنا و بيگانه ، كار فرمائيد .\r\n\r\n","description":"","footnote":"","page_name":" 172 ","page_number":192},
  {"content":"\r\n\r\n\r\n[ آيات 189 - 185 
  ]\r\n\r\n( تفسير لفظى )\r\n185 -  كُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاعُ الْغُرُورِ .  هر تنى چشندهء مرگ است و مزدهاى شما به تمامى بشما در روز رستاخيز خواهد رسيد و هرك را كه از دوزخ دور و به بهشت در آرند ، پيروز آمده و رسته است ، چه زندگى اين جهانى جز برخوردارى به فريب چيز ديگر نيست !\r\n186 -  لَتُبْلَوُنَّ فِي أَمْوالِكُمْ وَ أَنْفُسِكُمْ وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَ مِنَ الَّذِينَ أَشْرَكُوا أَذىً كَثِيراً وَ إِنْ تَصْبِرُوا وَ تَتَّقُوا فَإِنَّ ذلِكَ مِنْ عَزْمِ الْأُمُورِ .  هرآينه شما آزموده خواهيد شد در مالهايتان و در تنهايتان ، و از كسانى كه پيش از شما كتاب ( تورات ) داشتند و از كسانى كه براى خدا انباز گرفتند آزار و اذيتهاى فراوان خواهيد شنيد ، و شما اگر شكيبائى و پرهيزكارى پيشه كنيد اين از استواريهاى دين و درستى نشانهاى او است .\r\n187 -  وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا فَبِئْسَ ما يَشْتَرُونَ .  هنگامى كه خداوند از جهودان دارندهء تورات عهد گرفت كه راجع به محمّد آنچه در كتاب است براى مردم بيان كنيد و كتمان ننمائيد ، ليكن آنان پس پشت انداختند و با فروختن پيمان خداوند ، بهاى اندك خريدند و چه بد چيزى كه خريدند « 1 » !\r\n188 -  لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ .  گمان مبر ، آنها كه به آنچه كردند شاد شدند و دوست دارند كه مردم آنان را بستايند به كارهائى كه نكرده‌اند ( نجات يابند ! ) و هرگز مپندار كه آنان اهل رستنى از عذابند ! بلكه ايشان را عذابى دردناك خواهد بود .\r\n189 -  وَ لِلَّهِ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ قَدِيرٌ .  و خدا راست پادشاهى آسمانها و زمين و اوست كه بر هر چيزى توانا است .\r\n\r\n( تفسير ادبى و عرفانى )\r\n185 -  كُلُّ نَفْسٍ ذائِقَةُ الْمَوْتِ .  آيه : اى خداوندى كه بندگانت همه فانيند و تو باقى ، اى خداوندى كه رهيگانت همه نبودنىاند و تو بودنى ، بودى تو و كس نبود ، بمانى تو و كس نماند ، همه مقهورند و تو قهّار ، همه مأمورند و تو جبّار ، همه مصنوعند و تو كردگار ، همه مردنىاند و تو زندهء جاويد ، همه رفتنىاند و تو ماندنى ، خداوندى گمارنده و با همه تاونده ! و همواره ندائى رسد كه :\r\n اى قوم از اين سراى حوادث گذر كنيد * خيزيد و سوى عالم علوى سفر كنيد \r\nاين گروه مسلمانان ، اين سراى فانى گذرگاه است ، نگريد تا دل در آن نبنديد و آرامگاه نسازيد بريد مرگ را\r\n\r\n\r\n","description":"","footnote":"\r\n( 1 ) حضرت على ( ع ) فرمود : آن‌قدر كه عالم براى تعليم نزد خدا مسئول و مؤاخذ است جاهل براى تعلم مسئول نيست ، زيرا علم پيش از جهل بوده ! پس براى دانا سكوت در آموزش روا نيست و براى نادان سكوت در آموختن روا نيست !\r\n","page_name":" 173 ","page_number":193},
  {"content":"\r\n\r\nبجان و دل پيش باز كنيد و نعيم آن جهانى و حيات جاودانى را خواستار شويد ، افسوس كه تو اى بندهء غافل با چشم بيدار در حال و كار خود ننگرى و ساز رفتن نيارى تا آن ساعت كه آب حسرت و دريغ گرد ديده‌ات درآيد و غبار مرگ بر عذار مشكينت نشيند و آن روى ارغوانى زعفرانى گردد ! مسكين آدمى كه پيوسته نظارهء مرگ ديگران مىكند و پندارد كه هميشه ناظر مرگ ديگران است و خود نخواهد مرد و در حال اوست :\r\n سر زلف عروسان را چو برگ نسترن يا بى ؟ * رخ گلبرگ شاهان را چو شاخ زعفران بينى ! \r\nاى رهى ، اگر خود را مىيابى و تدبير خويش مىكنى راهت آنست كه در احوال گذشتگان و سيرت رفتگان از اين جهانيان و جهان‌داران كه بودند انديشه كنى و در سرانجام كار آنان نگرى ، همانها كه تكبّر پلنگان داشتند ، آن يكى قصر قيصرى مىساخت ، آن ديگرى ملك سليمان مىخواست ، آن ستمگر از جگر يتيمان كباب مىكرد ، و آن ديگرى از خون مفلسان شراب مىخورد ، آنان گلى بودند در شورستان دنيا شكفته ، ناگاه باد زهرآگين مرگ وزيده و رخسارشان را تاريك گردانيد و پس از آنكه چون گل بشكفتند از بار بريختند و در گل خفتند !\r\nاگر كسى را در دنيا از مرگ ايمنى بودى ، آن كس رسول خدا بودى كه از فرزندان آدم هيچ‌كس آن تقرّب و منزلت نزد خدا نداشت با اين وصف فرمود : هيچ‌كس در جهان جاويدان نيست .\r\n سر الب‌ارسلان ديدى ، ز رفعت رفته بر گردون ! * به مرو آ تاكنون در گل تن الب‌ارسلان بينى ! \r\n\r\n[ آيات 200 - 190 
  ]\r\n\r\n( تفسير لفظى )\r\n190 -  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ . \r\nهمانا در آفرينش آسمانها و زمين و آمد و شد شب و روز نشانهائى است مر زيركان و خردمندان « 1 » .\r\n191 -  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ .  كسانى كه خداى را ياد مىكنند در حال ايستاده و نشسته و در حال ( بيمارى ) بر پهلوى خويش خفتگان ، و در آفرينش آسمانها و زمين انديشه مىكنند و مىگويند پروردگار ما ، اين‌ها را به گزاف نيافريدى ، پاك و بىعيبى خدايا ، ما را از عذاب آتش نگهدار .\r\n192 -  رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ  ، خداوند ما تو هركه را در آتش انداختى او را رسوا كردى و ستمكاران بىيار و ياورند .\r\n193 -  رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرارِ .  خداى ما ، ما نداى منادى شنيديم كه مىگفت ؟ ايمان آوريد به خدايتان ، پس اى خداوند ، ما ايمان آورديم ، گناهان ما را بيامرز و بديهاى ما را محو كن و ناپيدا گردان و ما را با نيكوكاران بميران .\r\n194 -  رَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ  خداى ما ، آنچه بر زبان پيمبران خويش بما وعده دادى بما ارزانى فرما و ما را روز رستاخيز رسوا مگردان چون وعدهء خود را خلاف نكنى .\r\n\r\n\r\n","description":"","footnote":"\r\n( 1 ) حضرت على ( ع ) فرمود : رسول خدا هر شب كه براى نماز شب برخاستى اين دو آيت را تا  ( فَقِنا عَذابَ النَّارِ )  برخواندى .\r\n","page_name":" 174 ","page_number":194},
  {"content":"\r\n\r\n195 -  فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ .  پس خداوند به آنها پاسخ نيكو داد و دعاى آنان را مستجاب كرد و گفت : كه من كار هيچ كارگرى را ضايع نگذارم خواه مرد و خواه زن كه همه جزء يكديگريد .  فَالَّذِينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ ثَواباً مِنْ عِنْدِ اللَّهِ وَ اللَّهُ عِنْدَهُ حُسْنُ الثَّوابِ .  پس كسانى كه هجرت كردند و از خانمان خود ببريدند و از سرايشان بيرون رانده شدند و در راه دين من آزار ديدند و كشتند و كشته شدند ، ما بديهاى آنان را ناپيدا و محو كنيم و همگى را در بهشت جاودان كه جويهاى آب از زير درختان آن جارى است به پاداش از سوى خداوند وارد مىكنيم ، كه همهء ثوابها و نيكوئيها نزد اوست !\r\n196 -  لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ .  مبادا گشتن ( و سود بردن ) و گردش كردن كافران در شهرها تو را فريب دهد .\r\n197 -  مَتاعٌ قَلِيلٌ ثُمَّ مَأْواهُمْ جَهَنَّمُ وَ بِئْسَ الْمِهادُ .  اين برخوردارى اندك است پس از آن جاى آنها دوزخ است و بد آرامگاهى است .\r\n198 -  لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها نُزُلًا مِنْ عِنْدِ اللَّهِ وَ ما عِنْدَ اللَّهِ خَيْرٌ لِلْأَبْرارِ .  لكن آنها كه از شرك پرهيز كردند و تقوى پيشه نمودند ، جاى ايشان بهشتهائى است كه جوىهاى آب از زير درختان آن روان است و در آنجا جاويدان هستند و پذيرائى از نزد خدا است و آنچه از نزد خدا است براى نيكوكاران به و نيك است .\r\n199 -  وَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعِينَ لِلَّهِ لا يَشْتَرُونَ بِآياتِ اللَّهِ ثَمَناً قَلِيلًا أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللَّهَ سَرِيعُ الْحِسابِ .  به درستى كه از اهل كتاب ( جهود و نصارى ) كسانى هستند كه به خداوند و آنچه بشما و به ايشان نازل شده ايمان آورند و نسبت به خدا خاشع و فروداشت‌اند و نشانىها و آيه‌هاى الهى را به بهاى اندك خريدار نيستند و مزد اين كسان نزد خدايشان است ، چه كه خداوند خوش‌حساب و سبك‌شمار و زودتوان است « 1 » .\r\n200 -  يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ .  اى كسانى كه گرويديد ، شكيبائى كنيد در راه انجام احكام شرع و شكيبائى كنيد در راه جهاد و جنگ با مشركان ، و اسبهاى لشكر سوارهء مسلمانان را آماده در سرحدات نگاه داريد تا آزار كافران را بازداريد و از خشم خداوند بپرهيزيد و تقوى پيشه كنيد تا جاويد پيروز و رستگار آئيد .\r\n\r\n( تفسير ادبى و عرفانى )\r\n190 -  إِنَّ فِي خَلْقِ السَّماواتِ وَ الْأَرْضِ .  آيه . كلام خداوندى كه خدائى جز او نيست و آسمان و زمين را جز قدرت او عماد و پيوندى نه ! خداوندى كه فلك آفريد و بر ذروهء فلك ملك آفريد ، آسمان آفريد و داغى از قدرت خويش بر او نهاد و زمين آفريد و سمتى از قهر بر او نهاد ، آسمان به امر وى گردان و زمين به قهر و جبر او در ميدان ، جنبش\r\n\r\n\r\n","description":"","footnote":"\r\n( 1 ) مفسران نوشته‌اند اين آيت در شأن نجاشى پادشاه حبشه نازل شد در وقتى كه پيغمبر از فوت او آگاه شد و از دور بر او نماز گذارد و منافقان ايراد كردند كه نجاشى بر دين اسلام نبود چرا بر او نماز خواند !\r\n","page_name":" 175 ","page_number":195},
  {"content":"\r\n\r\nآسمان به امر و جبر او است ، آرامش اندر زمين به امر و قهر اوست ، جنبش اندر آسمان و آرامش اندر زمين هر دو به يك دگر بسته و بهم پيوسته‌اند ، پاك است خداوندى كه جنبش را علت آرامش و آرامش را علت جنبش كرد و از ضدّى ضدّى برآورد و ضدّى را سبب قوام ضدّى كرد .\r\nدر آيهء ديگر آسمان را هفت و زمين را نيز هفت خوانده كه همه زير يك ديگرند و هرجا در آسمان بالاتر روند فراخ‌تر و هرچه زير باشد تنگ‌تر ! پس آسمان هفتم فراخ‌تر و زمين هفتم تنگ‌تر است . از اين بيان و تعبير مىتوان معجزهء قرآن را كه در زمان تاريكى جهان از نادانى ، و كورى و كرى مردم از دانائى ، خداوند چنين آفرينش زمين و آسمان را شرح داد كه با واقع و حقيقت كه امروزه كشف شده منطبق است ! چگونه : خورشيد كه مركز جهان شمسى است با چشم طبيعى هفت سيّاره آن ديده شد ، و مىشود و هركدام به فلك اصلى خود نزديكتر است مانند عطارد ، زهره ، زمين - مدار آنها و فلك آنها تنگ‌تر و كوتاه‌تر و كوچكتر است ! و هركدام از مركز فلك خورشيدى دور تر است ، دائرهء آن فراخ‌تر و بلندتر و بزرگتر است . همين‌گونه طبقات هفت‌گانه قشرهاى زمين ، كه امروزه تا حدى پى به چند قشر آن برده‌اند و اكنون دانشمندان زمين‌شناس درصدد پى بردن به آخرين قشر زمين هستند ! و بنا بر معجزهء قرآن ، زمين بايد داراى هفت قشر عمده و مهمّ باشد ، كه هرچه از مركز و ناف زمين دور تر است بزرگتر و فراخ‌تر است ، مانند قشرهاى روى زمين و زير و روى آن و هر قشر يا طبقه بمركز زمين و هستهء مركزى آن نزديكتر است تنگ‌تر و كوچكتر است چنان كه از پوسته‌ها روى پياز به خوبى اين تفاوت ميان هريك از قشرها عينا مشهود و معلوم است !\r\nپس از آسمان هفتم يا فلك زحل را ، فلك الافلاك گويند و پس از آن فلك اثير ( اتر ) است . كه مىتوان با دو ستارهء نبتون و اورانوس تطبيق كرد كه چون با چشم ظاهر ، به خوبى شناخته نشده بودند بر اين دو نام تعبير كردند و فلك افلاك را عرش عظيم خداوند دانسته و فلك اثير را محرّك و جنبانندهء ديگر افلاك مىدانستند ! و اهل حق اين فلك را كرسى خداوند تصوّر كرده‌اند !\r\n . . . لَآياتٍ لِأُولِي الْأَلْبابِ .  آرى آنچه در آسمان و زمين است و دگرگونى شب و روز نشانى آشكار بر يگانگى و يكتائى خداوند است كه در هر نشانى از لطف او برهانها است ، چشم باز كن و بازنگر تا ببينى اين جرم را هر ساعتى به رنگى ديگر ، گاه بسان درياى سيماب ، گاه بسان بوستان ، اين گردش و تلوّن نزد خردمندان دليل كردگارى و توانائى و دانائى خداوند است !\r\n191 -  الَّذِينَ يَذْكُرُونَ .  آيه . ذاكران سه كس‌اند : يكى خدا را به زبان ياد كند و به دل غافل باشد اين ذكر ستمگران است ! ديگر ، آنكه به زبان ياد كرد و به دل حاضر بود اين ذكر مقتصدان و مزدوران است و مزدور در طلب مزد و ثواب است و در آن طلب معذور ، سوم آنكه خدا را به دل ياد كند و دل از او پر و زبان خاموش ! اين ذكر عارفان و خداشناسان است كه زبان در سر ذكر شده و ذكر در سر مذكور ، دل در سر مهر شد و مهر در سر نور ، جان در سر عيان شد و عيان از بيان دور ، ذكر دام نهاد و غيرت دانه ريخت ، مزدور دام ديد بگريخت ، عارف دانه ديد بر دام آويخت !\r\nپير طريقت گفت : ذكر نه همه آنست كه بر زبان دارى ، ذكر حقيقى آنست كه در ميان جان دارى ، توحيد نه همه آنست كه او را يگانه دانى ، توحيد حقيقى آنست كه او را يگانه باشى و از غير او بيگانه !\r\n . . . وَ يَتَفَكَّرُونَ فِي خَلْقِ السَّماواتِ وَ الْأَرْضِ .  آيه . از عارفى كامل پرسيدند كه ذكر تمام‌تر است يا فكر ، گفت : ذكر تمام‌تر است ، از بهر آنكه ذكر صفت حق است ، و فكر صفت خلق ، و البته صفت حق تمام‌تر از صفت\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nخلق است زيرا تفكر در كردار و گفتار خويش واجب و در صنع صانع مستحبّ و در ذات صانع حرام است ، كه با تفكّر در ذات خدا به كنه نرسند و او را بسزا نشناسند ، ولى تفكر در عجايب صنع او پسنديده و سودمند است و چون هرچه در وجود است همه نورى است از انوار قدرت و عظمت او ، پس اگر طاقت ديدن قرص خورشيد بر دوام نداريد طاقت شعاع نورى كه بر زمين پرتو مىافكند داريد و از آن شعاع بر روشنائى و دانائى خود بيفزائيد .\r\n193 -  رَبَّنا إِنَّنا سَمِعْنا مُنادِياً .  آيه . خداوندا ، منادى شريعت ما را خواند و ما بجان و دل شنيديم و باز نشستيم و گردن نهاديم ، چه بود كه يك‌بار خود خوانى و اين دل مرده زنده كنى ؟ كه :\r\n گر كافرم اى دوست مسلمانم كن * مهجور توأم بخوان و درمانم كن \r\n گر درخور آن نيم كه رويت بينم * بارى به سر كوى تو قربانم كن \r\n . . . رَبَّنا فَاغْفِرْ لَنا ذُنُوبَنا .  آيه . خداوندا ، عيب‌پوش بندگانى و عذر نيوش عيب‌دارانى و دستگير فروماندگانى ، اين درويش دل ريش در انتظار است كه كى آواز آيد كه ما تو را بيامرزيديم ، مينديش !\r\n194 -  رَبَّنا وَ آتِنا ما وَعَدْتَنا .  آيه . خداوندا ، وعدهء كه خود دادى به سر آر ، و درختى كه خود نشاندى به برآر ، چراغى كه خود افروختى روشن دار ، مهرى كه بفضل خود دادى آفت ما از آن بازدار ، خداوندا ، شاد به آنيم كه تو بودى و ما نبوديم ، كار تو در گرفتى و ما نگرفتيم ، رسول خود فرستادى ، خداوندا ، تو ما را برگرفتى و كس نگفت كه بردار ، اكنون كه برگرفتى نبگذار ، و در سايهء لطف‌مان مىدار و جز به فضل خودمان مسپار !\r\n گر آب دهى نهال ، خود كاشته‌اى * ور پست كنى بنا ، خود افراشته‌اى \r\n من بنده همانم كه تو پنداشته‌اى * از دست ميفكنم چو برداشته‌اى \r\n195 -  فَاسْتَجابَ لَهُمْ رَبُّهُمْ .  آيه . وفاى وعده است كه مؤمنان را داده بود و تحقيق اين وفا آنست كه داعى را اجابت ، سائل را عطيت ، مجتهد را معونت ، شاكر را زيادت ، صابر را بصيرت ، مطيع را مثوبت ، نادم را رحمت و محبت را كرامت داد و مشتاق را ديدار ! فرمان آمد : اى محمّد ، نااميدى در اين درگاه نيست و كار بنده در پيروزى از سه خصلت بيرون نيست : اگر مطيع است ثواب او بجا است ، اگر عاصى است شفاعت تو بجا است ، و از هرچه بازماند رحمت من او را بجا است .\r\n گر جرم همه خلق كنم پاك بحل * در مملكتم چه كم شود ، مشتى گل ؟ \r\n . . . فَالَّذِينَ هاجَرُوا .  آيه . هجرت ، دربه‌درى ، آزار و اذيت ، كشته شدن ، همه صفت دوستان است و آئين مشتاقان ، و داستان جانبازان ، و سرانجام كار عاشقان ، كه دل بداده ، جان‌باخته ، خستهء تير بلا گشته ، تيغ قضا جاه و حشمت برانداخته و از خان‌ومان آواره و دور افتاده . گهى سوزند و گدازند ، گهى زارند و نالند ، سوز بينند و سوزنده نه ، شور بينند و شورنده نه ، درد بينند و درمان‌كننده نه ، از اين عجب‌تر آنكه به درد خويش شادند و از پى دردى به فريادند !\r\n جانان ندهم ز دست تا جان ندهم * من جان بدهم ز دست و جانان ندهم \r\n اكنون بارى بنقد دردى دارم * كين درد به صد هزار درمان ندهم \r\nپير طريقت گفت : خدايا هركه تو را جويد او را بنقد رستخيزى بايد ، يا به تيغ ناكامى او را خون‌ريزى بايد ، هركه قصد تو كند روزش چنين است يا بهرهء درويش خود چنين است !\r\n . . . لَأُكَفِّرَنَّ عَنْهُمْ سَيِّئاتِهِمْ .  آيه . چنان دردى ببايد تا چنين مرهمى بشايد ، قومى را رضاى مولى و ديدار او دست در آغوش ، با زبان حال از سر ناز و دلال گويد : خدايا ، محنت من بودى دولت من شدى ، و اندوه من بودى\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nراحت من گشتى ، و داغ من بودى چراغ من شدى و جراحت من بودى مرهم من شدى !\r\n200 -  يا أَيُّهَا الَّذِينَ آمَنُوا اصْبِرُوا .  آيه . اين بار مرهمى ديگر و نواختى دگر است ! ندا نداى فضيلت ، خطاب خطاب كرامت و رهى را گواهى دادن به ايمان و طاعت ، يكى خطاب به نفس است ديگرى خطاب به دل و سومى خطاب به جان است ، نفس را مىگويد بر طاعت و خدمت صبر كن ، دل مىگويد : بر بلا و سختى شكيبا باش ، سومى را گويد : با سوز شوق و درد بساز و رابطه را استوار كن .\r\nلطيفه : گفته‌اند : صبر عابدان در مقام خدمت بر اميد ثواب است ، صبر عارفان در مقام حرمت بر آرزوى وصال است ، صبر دوستداران و عاشقان در حال مشاهدت در وقت تجلّى است كه ديده در نظاره نگران ، و دل در ديده حيران ، و جان از دست مهر به فغان است !\r\nپير طريقت گفت : خدايا ، همگان در فراق مىسوزند و دوستدار در ديدار ، چون دوست ديده‌ور گشت دوستار را با شكيبائى چه كار ؟\r\n . . . وَ اتَّقُوا اللَّهَ لَعَلَّكُمْ تُفْلِحُونَ .  آيه . تقوى درختى است كه بيخ آن در زمين وفا ، شاخ آن بر هواى رضا ، آب آن از چشمهء صفاء است ، نه گرماى پشيمانى به آن رسد نه سرماى سيرى ، نه باد دورى ، نه آفت پراكندگى ! ميوه آرد ميوهء پيروزى ، و فلاح ابدى و صلاح سرمدى و نعيم باقى و ملك جاودانى ، اين است حقيقت فلاح و رستگارى . كه پيغمبر فرمود : اى صاحب ايمان ، بر تو باد به پرهيزكارى كه گردآورندهء همه نيكيها است ، و بر تو باد به ذكر خدا كه روشنائى براى قلب تو است !\r\n\r\nسورهء - 4 - نساء - ( مدنى ) 176 - آيه - جزو چهارم\r\n\r\n[ آيات 5 - 1 
  ]\r\n\r\nتفسير لفظى\r\n بِسْمِ اللَّهِ الرَّحْمنِ الرَّحِيمِ  - بنام خداوند بخشندهء مهربان .\r\n1 -   يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً وَ اتَّقُوا اللَّهَ الَّذِي تَسائَلُونَ بِهِ وَ الْأَرْحامَ إِنَّ اللَّهَ كانَ عَلَيْكُمْ رَقِيباً .  \r\nاى مردم ، بپرهيزيد از خشم خدائى كه شما را از يك تن آفريد و جفت وى را از او آفريد و از آنها مردان و زنان در جهان بپراكند ، و بپرهيزيد از عذاب خدائى كه داورى و زينهار بسوى او مىبريد و همچنين بپرهيزيد از قطع رحم و بريدن از خويشاوندان كه خداوند بر شما ديده‌بان و گوشوان است .\r\nلطيفه : تقوى سه قسم است : 1 - از شرك پرهيز كردن كه تقواى عام است . 2 - از گناه پرهيز كردن كه تقواى خاص است . 3 - از شبهت پرهيز كردن كه تقواى خاص خاص است .\r\n2 -  وَ آتُوا الْيَتامى أَمْوالَهُمْ وَ لا تَتَبَدَّلُوا الْخَبِيثَ بِالطَّيِّبِ وَ لا تَأْكُلُوا أَمْوالَهُمْ إِلى أَمْوالِكُمْ إِنَّهُ كانَ حُوباً كَبِيراً .  مالهاى يتيمان را به خودشان دهيد ( كه قيّم ايشان بوده‌ايد ) و مال يتيم كه براى شما ناپاك است از مال خود كه پاك است بدل نگيريد و مال آنان را با مال خويش درهم نكنيد و نخوريد كه خوردن مال يتيم گناه بزرگى است .\r\n3 -  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ \r\n\r\n","description":"","footnote":"","page_name":" 178 ","page_number":198},
  {"content":"\r\n\r\n وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا .  و اگر مىترسيد كه در كار يتيمان به داد رفتار نكنيد ، پس از زنهائى كه براى شما پاك و حلال است ( يا از مادر يتيمان ) دوگانه و سه‌گانه و چهارگانه بگيريد ولى اگر مىترسيد كه با آنها به عدالت و مساوات رفتار نكنيد پس يك زن بيشتر نگيريد و اگر از عهدهء دادگرى با يك زن آزاد هم بر نمىآئيد به زنان برده و كنيز اكتفا كنيد ، اين امر نزديكتر است به اقتصاد و اينكه با هزينهء كم شما را خدمت مىكنند و شما هم از آنها تمتّع مىبريد .\r\n4 -  وَ آتُوا النِّساءَ صَدُقاتِهِنَّ نِحْلَةً فَإِنْ طِبْنَ لَكُمْ عَنْ شَيْءٍ مِنْهُ نَفْساً فَكُلُوهُ هَنِيئاً مَرِيئاً .  كابين‌هاى زنان را كه نامزد كرده‌ايد و فريضه‌ايست كه خداوند به آنها بخشيده تمام و كمال بدهيد اگر زنان خوش‌منش باشند كه چيزى از مهر ( كابين ) خود را بشما بدهند ( ببخشند ) پس بخوريد به گوارائى و خوشى .\r\n5 -  وَ لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّهُ لَكُمْ قِياماً وَ ارْزُقُوهُمْ فِيها وَ اكْسُوهُمْ وَ قُولُوا لَهُمْ قَوْلًا مَعْرُوفاً .  اموال خود را ( مال آنها كه نزد شما است ) به سفيهان و بىخردان كه خداوند شما را بر آنها قيّم قرار داده به آنها ندهيد ولى روزى روزانهء آنها را بدهيد و جامه هم به آنها بپوشانيد و با آنها سخن نيكو گوئيد و با گفتار پسنديده با آنها رفتار كنيد .\r\n\r\n( تفسير ادبى و عرفانى )\r\n بِسْمِ اللَّهِ .  آيه . تفسير مفصّل  ( بِسْمِ اللَّهِ )  در آغاز سورهء ( حمد ) بيان شده .\r\n1 -   يا أَيُّهَا النَّاسُ اتَّقُوا .   آيه . اى نقطهء انسانيت ، اى صفات بشريت ، تقوى پناه خويش گيريد و آن را ملازم باشيد كه صيانت بندگان به اوست و رستگارى رهيگان در اوست ، تقوى آنست كه بنده فرمان شرع را سپر خويش سازد تا تير نهى به دو نرسد و آن را سه رتبت است : اول آنكه در پناه كلمهء توحيد شود و از هرچه شرك است بپرهيزد . دوم آنكه به پناه طاعت و عبادت شود و از راه معصيت برخيزد . سوم آنكه به پناه احتياط شود و از شبهت بگريزد . هركه اين سه منزل تقوى را به صدق باز برد ناچار به مقصد رستگارى رسد كه خداوند خود فرمود : پرهيزكاران را در پناه خويش گيرد و به آنها بدى و اندوهى نرسد .\r\nخواهر ( بشر حافى ) يكى از عارفان مشهور ، از يكى از پيشوايان اسلام پرسيد : من بر بام خانه دوك ريسم ، در آن حال مشعل طاهريان بگذرد و من در روشنى آن تابى از ريسمان دربندم ، روا باشد يا نه ؟ عارف شناسائى آن زن را خواست گفت :\r\nمن خواهر بشر حافى هستم ، گفت : الحق كه خواهر آن بزرگوارى ! پس هرگز در مشعل ديگران تاب مبند كه برادرت هر وقت دست به طعامى شبهه‌ناك بردى ، دست از او اطاعت نكردى !\r\nمصطفى در وصف كردگار جهانيان و خداوند عالميان گفت : خداوند مىفرمايد : چون بندهء من همه مرا خواند و همه مرا داند و همه مرا باشد ، من نيز روى دل خود با وى گردانم و درب همهء شهوتها و ارادتها و شهوتها و بايستها بر او دربندم و اغيار را به تمامى از دل او بيرون كنم ، عشق با ما گفتن و از ما شنيدن را بر جان و دلش مسلط گردانم ، بر بساط عشقش آرام دهم . تيغ غيرت ازل بالاى سرش بدارم ، تا اگر خواهد با ديگرى نگرد يا به كس طمع كند يا به ديگرى بازارى سازد ، او را فرا نگذارم .\r\nآرى چون ما او را خواهيم ، دانيم كه به غارت چون بايد برد ، امروز او را به شحنهء تقوى سپاريم تا او را در حمايت\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nخود جاى دهد و حركات و سكنات او را به شرط ادب درآورد . و ما فردا او را به حضور خود فرود آوريم و گوئيم بيابيا ، ، كه امروز بازار تو است و هركه را از تو بهره‌ايست به قدر نصيب وى او را به سرائى فرود آر ، و آشنايان را در حضور بپذير كه ما در ازل چنين حكم كرديم .\r\n  . . . الَّذِي خَلَقَكُمْ مِنْ نَفْسٍ واحِدَةٍ .   آيه . خداوندى كه هرچه آفريد جفت آفريد و هركس را همسرى فراهم كرد و مانندى در پيوست و شكلى در او بست ، كه وحدانيت و فردانيت صفت ويژهء اوست و حق و سزاوار او ! كه فرمود :\r\nمن چيزها را جفت آفريدم تا دليل يكتائى من باشد .\r\n  . . . وَ بَثَّ مِنْهُما رِجالًا كَثِيراً وَ نِساءً .   آيه . به كمال قدرت و جمال ربوبيّت خود ، از نسل كسى چندين هزار كس بيرون آورد با طبعها و رنگها و صورتها و سيرتهاى گوناگون ! چندانكه دو كس نه‌بينى كه به يك دگر در خوى و منش مانند و يا در صورت و سيما باهم نمون باشند ، كه خداوند بر دلها بىبر رسيدن آگاه ، و در كوشيدن از آسودن بىنياز است و اين پندى است از من بنده را ، يعنى كه چون مىدانى كه من گوشوان ( آگاه و شنوا ) هستم و بر دلها و كرده‌ها و گفته‌ها ديده‌بانم ، تو هم مراقبت به كار دار و حق ما بجاى آر . و مراقبت بنده آنست كه پيوسته با حق مىنگرد و نظر حق پيش چشم خويش مىدارد و چون داند كه از او غافل نيند ، پيوسته در احتياط و برحذر ماند .\r\nلطيفه : كسى به چوپانى بگذشت كه گوسفندانى به چرا داشت ، او را گفت يكى از اين گوسفندان به من به فروش گفت : از آن من نيست كه بفروشم ، گفت : اگر پرسند برگو كه گرگ بخورد ! چوپان گفت : پس خدا كو ؟ آن كس را اين سخن خوش آمد و رفت آن چوپان و همه آن گوسفندان را از صاحبش بخريد ! !\r\n\r\n[ آيات 9 - 6 
  ]\r\n\r\nتفسير لفظى\r\n6 -  وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ وَ لا تَأْكُلُوها إِسْرافاً وَ بِداراً أَنْ يَكْبَرُوا .  يتيمان را بيازمائيد ، اگر از ايشان راست راهى و نگه داشت مال بينيد مالهايشان را بدهيد و به گزاف و پيشى گرفتن بر رشد و بلوغ آنان ، نخوريد  وَ مَنْ كانَ غَنِيًّا فَلْيَسْتَعْفِفْ وَ مَنْ كانَ فَقِيراً فَلْيَأْكُلْ بِالْمَعْرُوفِ فَإِذا دَفَعْتُمْ إِلَيْهِمْ أَمْوالَهُمْ فَأَشْهِدُوا عَلَيْهِمْ وَ كَفى بِاللَّهِ حَسِيباً . \r\nو هركس از قيّمها و سرپرستها كه بىنياز باشد بايد دست از مال يتيمان پاك دارد ولى هركس كه بىچيز و تهىدست باشد مىتواند به‌اندازهء نياز خود و به داد از مال آنها بخورد و چون مالشان بدستشان دهيد گواهانى بر اقرار آن به گرفتن مال گيريد كه خداوند را گواهى و پسنديده‌كارى و شمار خواهى پسنديده است .\r\n7 -  لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصِيبٌ مِمَّا تَرَكَ الْوالِدانِ وَ الْأَقْرَبُونَ مِمَّا قَلَّ مِنْهُ أَوْ كَثُرَ نَصِيباً مَفْرُوضاً .  مردان از آنچه پدر و مادر و خويشان گذارند بهره‌ايست و زنان را نيز از آنچه پدران و مادران و خويشان گذارند بهره‌ايست كم يا زياد ، بهر تقدير آنان را بهره‌اى مقرر است .\r\n8 -  وَ إِذا حَضَرَ الْقِسْمَةَ أُولُوا الْقُرْبى وَ الْيَتامى وَ الْمَساكِينُ فَارْزُقُوهُمْ مِنْهُ وَ قُولُوا لَهُمْ قَوْلًا مَعْرُوفاً .  هنگامى كه خويشان و يتيمان و مسكينان در قسمت مال حاضر باشند ، به آنها چيزى از تركه بدهيد و برايشان سخن نيكو و دعاى نيك كنيد .\r\n9 -  وَ لْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا اللَّهَ وَ لْيَقُولُوا \r\n\r\n","description":"","footnote":"","page_name":" 180 ","page_number":200},
  {"content":"\r\n\r\n قَوْلًا سَدِيداً .  و آيدون ، كسانى كه از پس مرگ خود فرزندان نارسا و صغير بگذارند بايد بترسند بر آنان از بىنوائى و بىكسى ، پس بايد از خشم خداوند بپرهيزند و سخن به لطف و مهربانى با آنها گويند و در نگاهدارى و پرورش آنان كوشند .\r\n\r\n( تفسير ادبى و عرفانى )\r\n6 -  وَ ابْتَلُوا الْيَتامى .  آيه . رشد از روى شريعت ، پرهيزكارى و پارسائى و خويشتن‌دارى است ، بدين‌گونه كه اقتصاد در معيشت نگاه داشتن ، و از راه تبذير و اسراف برخاستن ، و از روى حقيقت راه به حق بردن است ، اين رشد كه در بنده پديد آيد از هدايت و ارشاد حق باشد كه دلگشاى و رهنماى بندگان است و نشان اين رشد در حق بنده آنست كه بر درگاه ، تن به خدمت دارد و دل بر معرفت و سر بر محبّت ، و آن‌گاه در مقامات بر طريق ملازمت و استقامت رود و عقدى كه با حق بسته فسخ نكنند و عزمى كه كرده نقض ننمايد .\r\nابراهيم ادهم در راه مكّه با يكى از درويشان هم صحبت شد به شرط آنكه جز خداى به كسى ننگرند و جز حق بر دل خود راه ندهند ، اتفاقا در طواف كودكى را ديدند كه خلق از جمال او به فتنه افتاده بودند و ابراهيم در آن كودك نيكو نظر كرد ! درويش گفت : اى ابراهيم عهد شكستى و عقدى كه بستى در آن خلاف و نقض آوردى كه در اين غلام زيباروى چندين نظر كردى ! گفت : اى درويش خبر ندارى كه اين كودك پسر من است ! درويش گفت : پس چرا او را آواز نگوئى و دل بدان شاد نكنى ؟ گفت چيزى را كه ترك كردم بسوى او برنمىگردم ! پس از آن گفت : تو برو و بر او سلام كن و خبر مرا به او مده و جاى مرا هم به او مگو ! درويش مىگويد رفتم و سلام كردم پرسيدم تو كيستى ؟ گفت من ابراهيم پسر ابراهيم ادهم هستم شنيده‌ام پدرم هر سال به زيارت و طواف كعبه مىآيد آمده‌ام تا شايد او را ببينم ! پس نزد ابراهيم برگشتم شنيدم اشعارى را زمزمه مىكند بدين مفاد : خدايا از تمام خلق در هواى تو جدا شدم ، و فرزندم را يتيم كردم به اميد ديدار تو ، اگر در راه دوستى ، مرا تكه‌تكه كنى ، دلم هواى كس ديگر نخواهد كرد .\r\n7 -  لِلرِّجالِ نَصِيبٌ مِمَّا تَرَكَ الْوالِدانِ .  آيه . حكم ميراث به عيب و هنر و به طاعت و معصيت نگردد ، اگر دو پسر باشند يكى صالح و ديگرى طالح ، يكى نيك‌عهد و ديگرى بدعهد ، در ميراث پدر و مادر هر دو يكسانند ، از آنكه ميراث ، عطائى است از جانب حق و نعمتى از خزانهء حق بىكسب بنده ! همان گونه كه ايمان موهبت الهى است و عطاى رايگانى ، لاجرم ظالم و مظلوم را از هم باز نكرد ، بلكه اين ظالم بود كه ابتدا به خود ظلم كرد و از اين موهبت بهره‌اى نبرد !\r\n8 -  وَ إِذا حَضَرَ الْقِسْمَةَ أُولُوا الْقُرْبى .  آيه . مىگويد چون مستحقان ميراث ، هنگام قسمت حاضر شوند و هركس بهرهء خويش بردارد ، اگر درويش يا يتيمى كه در آن نصيب ندارند آنجا حاضر شوند ، ايشان را نااميد مكنيد و از آن ميراث چيزى روزى به آنها بدهيد و با آنها سخن خوش گوئيد .\r\nلطيفه : در اين آيت لطيفه‌ايست سخت نيكو و آن اينكه در عرصهء عظمى و محشر كبرى يعنى فرداى قيامت كه ثواب‌كاران به مزد كارهاى خود برسند ، اميد است كه گناهكاران امّت را از رحمت و مغفرت خويش محروم نكند !\r\n9 -  وَ لْيَخْشَ الَّذِينَ لَوْ تَرَكُوا .  آيه . اشارت است به اينكه مرد مسلمان بايد سعادت و بهروزى فرزند و عيال خود به تقوى و سداد خويش حاصل كند نه بجمع مال ، از بهر آنكه خداوند نگفت بايد در جمع مال براى آنان كوشند ، بلكه گفت : تا تقوى پيشه كنند و به آنها گفتارى سديد و استوار گويند .\r\n\r\n","description":"","footnote":"","page_name":" 181 ","page_number":201},
  {"content":"\r\n\r\n\r\n[ آيات 14 - 10 
  ]\r\n\r\nتفسير لفظى\r\n10 -  إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً .  كسانى كه مال يتيمان را به بيدادگرى مىخورند همانا آتشى است كه در شكمهاى خويش مىخورند و خواهند رسيد به آتش افروخته .\r\n11 -  يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ وَ إِنْ كانَتْ واحِدَةً فَلَهَا النِّصْفُ وَ لِأَبَوَيْهِ لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَهُ وَلَدٌ .  خداوند سفارش مىكند بشما در فرزندانتان كه سهم پسر از ارث دو برابر سهم دختر است و اگر وارثها بيش از دو نفر زن باشند سهم همه آنها دو ثلث تركه است و اگر يك نفر زن باشد سهم او نصف تركه است و هريك از پدر و مادر ، شش يك سهم مىبرند هرگاه براى متوفى فرزند باشد .  فَإِنْ لَمْ يَكُنْ لَهُ وَلَدٌ وَ وَرِثَهُ أَبَواهُ فَلِأُمِّهِ الثُّلُثُ فَإِنْ كانَ لَهُ إِخْوَةٌ فَلِأُمِّهِ السُّدُسُ مِنْ بَعْدِ وَصِيَّةٍ يُوصِي بِها أَوْ دَيْنٍ آباؤُكُمْ وَ أَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً فَرِيضَةً مِنَ اللَّهِ إِنَّ اللَّهَ كانَ عَلِيماً حَكِيماً .  و اگر متوفى داراى فرزند نباشد و پدر و مادر وارث او باشند ، سهم مادر يك سوم است ولى اگر متوفى داراى برادران است سهم ما در يك ششم است بعد از وصيتى كه مرده كرده باشد يا بدهى كه بر ذمّهء او باشد و شما نمىدانيد كه ( در دنيا و آخرت ) پدران شما بيشتر به حال شما سودمندند يا فرزندان شما ؟ ازاين‌رو خداوند فرض سهم آنان را معين كرد كه شما در ترديد و اختلاف نباشيد ، چون خداوند دانا و با حكمت و راست دانش است .\r\n12 -  وَ لَكُمْ نِصْفُ ما تَرَكَ أَزْواجُكُمْ إِنْ لَمْ يَكُنْ لَهُنَّ وَلَدٌ فَإِنْ كانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصِينَ بِها أَوْ دَيْنٍ وَ لَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِها أَوْ دَيْنٍ  و سهم شما شوهران از ارث زنهايتان نصف تركه است اگر متوفى داراى فرزند نباشد و اگر داراى فرزند باشد سهم شما چهار يك است بعد از وصيت و پرداخت قرض متوفى و سهم زنان شما از مال شوهر چهار يك است اگر داراى فرزند نباشد و اگر داراى فرزند باشد سهم زنان شما يك هشتم است آن هم بعد از وصيت يا دين متوفى .  وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ وَصِيَّةً مِنَ اللَّهِ وَ اللَّهُ عَلِيمٌ حَلِيمٌ .  اگر مرد يا زنى كه ارث مىگذارد كلاله باشد يعنى نه فرزند و نه پدر و مادر داشته باشد هريك از آن برادر و خواهر شش يك ارث مىبرند .\r\nاگر شمارهء آنها بيش از دو تا باشد همگى در سه يك ارث باهم شريك مساوى هستند ( پسر و دختر ) البته بعد از وصيت يا دين ، وصيّتى كه سبب زيان حق نباشد ، اين است اندرز خداوند كه دانا و بردبار است .\r\n13 -  تِلْكَ حُدُودُ اللَّهِ وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ الْفَوْزُ الْعَظِيمُ .  اين است احكام و اندرز خداوند ، و كسى كه خدا و فرستادهء او را اطاعت كند در بهشتهائى مىرود كه زير درختان آن جويها از آب روان است و در آنجا جاويدانند ، اين است پيروزى بزرگ !\r\n14 -  وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها وَ لَهُ عَذابٌ مُهِينٌ . \r\n\r\n","description":"","footnote":"","page_name":" 182 ","page_number":202},
  {"content":"\r\n\r\nو هركس خدا و فرستاده‌اش را نافرمانى كند و از حدود خويش تجاوز نمايد او را در آتش جاويدان فرود آورند و عذاب او خواركننده و نوميدى پيش‌آورنده است .\r\n\r\n( تفسير ادبى و عرفانى )\r\n10 -  إِنَّ الَّذِينَ يَأْكُلُونَ أَمْوالَ الْيَتامى ظُلْماً .  آيه . خداوند بزرگوار ، رهىدار وفادار ، كه ضعيفان را دستگير و مهر پيوند است در اين آيت آنان را مىنوازد و يتيمان را مهر مىورزد و ستمگران كه از جگر يتيمان و خون نيازمندان كباب و شراب مىخورند بيم مىدهد و به كيفر آنها را مىترساند ، از آن سبب كه يار بىنوايان و فريادرس نوميدان است و خداوند بنده‌اى را كه از سرشكستگى و ناتوانى وفادارى ، نفس سرد برآورد و اشكى گرم فروبارد و دو دست تهى بسوى او بردارد و عذر گناهان بخواهد ، دوست دارد !\r\nدر آثار آورده‌اند كه : مردى در مناجات با خدا مىگفت : اى پروردگار ، اى خداوند يكتا ، اى آفرينندهء يگانه ، تو نوشتى ، تو مقدّر كردى ، و تو حكم كردى ، بارخدايا هرچه بوده و هست و خواهد بود همه تو مىخواهى و تو ميرانى و بر خلق تو مىنويسى ، هيچيك از تقدير تو بيرون نه ، و بىقضاى تو هيچ چيز نيست ، از عالم غيب ندا آمد كه اين عين توحيد و سزاوار خدائى ما است ، پس نشان بندگى تو چيست ؟ بنده عرض كرد : بارخدايا ، من نافرمانى كردم ، من گناه كردم ، و من بخشش خواستم ، خداوندا ، از من آن آيد كه آن سزد ، بارخدايا ، من بدعهد ! بىوفا ، جفا كار و هرچه بتر هستم !\r\n قصه چكنم ، حيلت و رنگيم همه * وز رفتن راه راست لنگيم همه ! \r\n از آز در آويخته چنگيم همه * با قسمت قسّام به جنگيم همه ! \r\n . . . إِنَّ الَّذِينَ يَأْكُلُونَ أَمْوالَ الْيَتامى ظُلْماً .  آيه . مال يتيمان خوردن سخت است و در خواستهء آنان طمع كردن دشوار ، و ستمگرى بر ناتوانان از بدترين گناهان است .\r\nآورده‌اند كه عيسى ( ع ) از گورستانى گذشت گفت : بارخدايا ، از كرمت و عنايتت يكى از اين بندگان را زنده كن ! در حال ، پاره‌اى خاك فروشد كسى بلند بالا از خاك برآمد و بايستاد ! پرسيد تو كيستى ؟ گفت فلان . . گفت كى مردى ؟\r\nگفت 2700 سال پيش ! پرسيد : مرگ را چگونه يافتى ؟ گفت از هنگام مردن تاكنون هنوز تلخى مرگ با من است پرسيد :\r\nخدا با تو چه كرد كه چنين تلخ مرگى ؟ گفت : از آن تاريخ تاكنون گرفتار مطالبهء حساب نيم‌دانگ مال يتيم كه در گردن من است بوده‌ام و هنوز از حساب آسوده و فارغ نگشته‌ام اين را بگفت و در خاك فروشد !\r\n11 -  يُوصِيكُمُ اللَّهُ فِي أَوْلادِكُمْ .  آيه . خداوند استحقاق ورثه از ميراث را بر دو گونه برقرار كرد يكى از روى فرض و ديگرى از روى عصبه ، و استحقاق از جهت عصبه بيشتر و قوىتر است از جهة فرض ، چه سهم ارث عصبه همهء مال است و سهم فرض تا دو ثلث بيش نيست و چون ميراث عطيه‌اى الهى كه بىرنج و كسب بنده است ، عصبه را مستحق‌تر دانست ، و اينكه سهم پسر را دو برابر دختر فرمود ، فهم اين كار نه بقياس بندگان است و نه در حدّ فهم ايشان ، چه اگر به قياس بودى سهم مادينه كه ضعيف‌تر است بايد بيشتر از سهم نرينه باشد كه قوىتر است ! لكن حكم خداوند را نه علت در آن جارى و نه چون و چرا در آن روا ، نه كس را بر آن اعتراض و نه بندگان را از آن اعراض ! و البته داراى حكمت است .\r\n . . . آباؤُكُمْ وَ أَبْناؤُكُمْ لا تَدْرُونَ .  آيه . پدران و فرزندان به دو برادر مهربان و شايسته و كاردان مانند كه چون كسى خواهد آنان را بستايد گويد : خود ندانم از ايشان كدام يك بهتر و مهربانترند ! چون خوبى و مهربانى هر دو به\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nغايت كمال است ؟ - پدران و فرزندان همچنانند ، آنكه پدرانند به فرزندان خود بهره‌مندند ، و آنكه فرزندانند به حرمت پدران سودمندند ، پدران در دوران كودكى فرزندان را به كار آيند و فرزندان در زمان پيرى پدران را به كار آيند اين خود سود اين جهانى است و سود آن جهانى هم دارد .\r\nلطيفه : گويند مردى را در بهشت به بالاترين درجه رسانيدند كه هرگز خود را سزاوار و شايستهء آن مرتبت نمىدانست گفت : بارخدايا مرا اين منزلت از كجا است او را گفتند : از دعاى فرزندت !\r\n12 -  وَ لَكُمْ نِصْفُ ما تَرَكَ أَزْواجُكُمْ .  آيه . ثبوت ميراث و يا از جهت نسب است يا از جهت سبب ، نسب ، خويشى است و سبب ، زناشوئى ، پس چون كسى از خويشان نسبى يا سببى بميرد داغى باشد بر دل وى و دردى باشد بر جان وى ، و خداوند آن درد را مرهم برنهاده و از پس آن مصيبت مواساتى فرموده كه چون درد از فوت او بود ، مرهم از مال او باشد ! اين است حكمت خداوند با بندگان كه اگر بر دوستان او رنجى رسد ، از پس آن به حكم او گنجى رسد !\r\nپير طريقت شيخ انصارى گفت : من چه دانستم كه مادر شادى رنج است و در زير ناكامى هزار گنج ؟ من چه دانستم كه آرزو ، بريد وصال است و در سايهء ابر هستى نوميدى محال ؟ من چه دانستم كه خداوند چنان بنده‌نواز است و دوستان را بر او چنين ناز است ؟ من چه دانستم كه آنچه من مىجويم ميان روح است و عزّ وصال تو مرا فتوح ؟\r\n اندر همه عمر من شبى وقت صبوح * آمد بر من خيال آن راحت روح \r\n پرسيد ز من كه چون شدىاى مجروح ؟ * گفتم كه ز عشق تو همين بود فتوح \r\n\r\n[ آيات 18 - 15 
  ]\r\n\r\n( تفسير لفظى )\r\n15 -  وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا .  كسانى كه از زنان شما نابكارى كنند ، پس چهار مرد بر آنها گواه گيريد اگر آنان گواهى بر فاحشگى آن زنان دادند آنها را در خانه‌ها بازداريد و تا بوقت مرگ آنان را نگاه داريد ، يا خداوند راهى براى آنها سازد .\r\n16 -  وَ الَّذانِ يَأْتِيانِها مِنْكُمْ فَآذُوهُما فَإِنْ تابا وَ أَصْلَحا فَأَعْرِضُوا عَنْهُما إِنَّ اللَّهَ كانَ تَوَّاباً رَحِيماً .  و مرد و زنى از شما كه مرتكب فحشاء شوند و نابكارى كنند آنان را زجر كنيد ( و حدّ جارى كنيد ) پس اگر توبه كنند و به صلاح آيند ايشان را در گذاريد و متعرّض نشويد چون خداوند توبه‌پذير و مهربان است .\r\n17 -  إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّهُ عَلَيْهِمْ وَ كانَ اللَّهُ عَلِيماً حَكِيماً .  باز پذيرفتن بندگان از جانب خداوند در مورد كسانى است كه كارهاى بد و نابكارى را از روى نادانى مرتكب مىشوند و پس از آن پشيمان شده و به زودى توبه مىكنند ، و البته در اين موردها ، خداوند باز پذيرد و آنان را توبه دهد كه خداوند دانا و راست دانش است .\r\n18 -  وَ لَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الْآنَ وَ لَا الَّذِينَ يَمُوتُونَ وَ هُمْ كُفَّارٌ أُولئِكَ أَعْتَدْنا لَهُمْ عَذاباً أَلِيماً .  كسانى كه كارهاى بد كنند و چون هنگام مرگ رسد بخواهند توبه كنند و بگويند : حالا توبه كرديم ! البته توبهء آنان پذيرفته نيست و همچنين كسانى كه توبه مىكنند حالى كه كافرند و به خدا شرك آورند ( توبهء آنان نيز پذيرفته نمىشود ) و ما براى آنها عذاب دردناكى فراهم ساختيم .\r\n\r\n","description":"","footnote":"","page_name":" 184 ","page_number":204},
  {"content":"\r\n\r\n\r\n( تفسير ادبى و عرفانى )\r\n15 -  وَ اللَّاتِي يَأْتِينَ الْفاحِشَةَ .  آيه . كردگار نهان‌دان ، بخشايندهء بر همگان ، در اين آيت از رحمت و فضل خود بر بندگان و پرده‌پوشى بر عيب ايشان خبر داد ، تا همه خود داند كار بدشان ، و نبرد آبرويشان ، چه هرچند رهى شوخ‌تر ، خداوند كريم‌تر است !\r\nنوشته‌اند : خداوند از عالم غيب بندگان را مخاطب ساخته مىگويد : بندهء من ، تو هرچه به گناه بيشتر رو كنى من به آمرزش بيشتر توجه كنم تا بدانى كه من منم و تو تو !\r\nداود پيغمبر هر آيت زبور كه خواندى گفتى : خداوندا ، گناهكاران را ميامرز ! اتفاقا داود را خود واقعه‌اى افتاد كه تير تقدير به حلق او نشست ، در خاك پشيمانى در غلتيد و گفت : خدايا ، مرا بيامرز و قلم عفو بر گناهم بخش ، ندا رسيد اى داود ، تو مىگفتى گناهكار را ميامرز ! گفت بارخدايا ، ندانسته بودم هنوز خام بودم ، هدف تير تقدير نشده بودم ، بارخدايا ، از آنچه گفتم توبه مىكنم ، تو آن كن كه سزاوار آنى ، تو احوال بندگان بهتر دانى و آگاه بر راز ايشانى ، عزيز و سلطانى ، كريم و مهربانى .\r\nلطيفه : از مهربانى خداوند نكته‌اى بشنو ، بنگر در اين آيت و انديشه كن در اين حالت كه گواهى چهار گواه عدل در ثبوت فاحشه معتبر كرد ، بر وجهى كه اقامت بيّنت بر آن صفت دشوار صورت تحقّق گيرد ، اين همه براى اين كرد كه فاحشه بر بنده درست نشود و او را رسوائى نرسد ! اين خو و ادب را مصطفى از حق بياموخت كه در مورد اقرار كسى به عمل فحشاء رسول خدا بهانه‌ها پيش مىآورد و او را از آن دور مىداشت .\r\nعربى نزد مصطفى آمد و گفت : مرا پاك گردان ، فرمود : برو توبه و استغفار كن ، دوباره و سه‌باره آمد و گفت مرا پاك گردان ، فرمود مگر اين ديوانه است ؟ گفتند نه - پرسيد خمر خورده ؟ آزمودند گفتند نه ، مصطفى پرسيد زنا كردى ؟\r\nگفت : آرى - گفت شايد نگاه كردى يا با دست لمس كردى ؟ گفت نه زنا كردم ! چون دو بار اقرار كرد سنگ باران شد . گويند پس از آن محكوم را ندا رسيد : ندانستى كه ما محمّد را براى تنفيذ احكام شرع فرستاديم و حاكم كشور جهان كرديم ، چون تو به نزد او رفتى با همه ارفاق و همراهى ، چون در اجراء حكم و راندن حدّ تقصير نكند تو را رجم كرد ، چرا نزد ما و به درگاه ما نيامدى و توبه و استغفار نكردى تا توبت تو را پذيرفتمى و از گناهت درگذشتمى ؟\r\n17 -  إِنَّمَا التَّوْبَةُ عَلَى اللَّهِ لِلَّذِينَ .  آيه . توبه نشان راه و سالار بار و كليد گنج و شفيع وصال و سبب شادى و مايهء آزادى است و نشانى آن اول پشيمانى در دل ، پس عذر به زبان ، سپس بريدن از بدى و از بدان است .\r\nدر خبر است كه هركس توبه كند ولى رفيقان بد را وانگذارد توبه كار نيست ! هركس توبه كند و آنچه از مال زائد دارد كه خود را بدان نيازى نيست انفاق نكند ، توبه كار نيست ، شرط توبه آنست كه از همهء موجودات دل برگيرد و روى در حق آورد ، توبه براى آنست كه آنچه فردا آتش دوزخ با تو كند تو آن را از پيش به آب ديدهء توبه آن را خاموش كنى ، اى آزادمرد چند در خوابى بيدار شو كه وقت صباح است و در سر شور شرار شوق دارى ، همين‌كه هنگام صبوح است ، تا كى شكسته دل و شكسته عهدى ، بيا كه وقت قبول نصيحت و توبهء نصوح است !\r\n اى باز هوا گرفته بازآى و مرو * كز رشتهء تو سرى در انگشت من است \r\n18 -  وَ لَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ .  آيه . توبه به زبان علم پيش از رسيدن مرگ بايد و گر همه يك لحظه بود ، ليكن در زبان معاملت پيش از آن بايد باشد كه نفس ، عادت در خويشتن ديدن و خود پرستيدن را\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nدارا شده ، كه هركس خويشتن را پسنديد و به عادت در خود نگريست ، درب توبه به روى او فروبستند و آب رستگارى از وى بازگرفتند . كه گفته‌اند :\r\n دور شو از صحبت خود بر در عادت‌پرست * بوسه بر خاك كف پاى ز خود بيزار زن \r\nداود پيغمبر را ديدند به درگاه خدا از گناه خود گريه و زارى مىكند ! ندا رسيد اى داود ، ما كه گناه تو را بخشيديم و عذرت را پذيرفتيم ديگر چرا گريه مىكنى ؟ گفت : خداوندا وقت خوشى كه در صحبت و آن نفس كه مرا با تو بود در خلوت باز ده ! ندا آمد : هيهات ، دوستى بود گذشت بىبرگشت !\r\n\r\n[ آيات 24 - 19 
  ]\r\n\r\nتفسير لفظى\r\n19 -  يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إِلَّا أَنْ يَأْتِينَ بِفاحِشَةٍ مُبَيِّنَةٍ .  اى كسانى كه گرويده‌اند به اسلام ، شما را حلال نيست كه زنان يكدگر را بر خلاف ميلشان بميراث بريد و آنان را از نكاح باز مداريد و از بهرهء زناشوئى آنها را بىنصيب نكنيد مگر آنكه با دليل استوار و روشن فاحشگى كرده باشند  وَ عاشِرُوهُنَّ بِالْمَعْرُوفِ فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَ يَجْعَلَ اللَّهُ فِيهِ خَيْراً كَثِيراً .  با زنان به نيكوئى بگذرانيد و اگر آنان خوش‌آيند شما نباشند چه‌بسا چيزها كه شما را ناخوش آيند آيد درحالىكه خداوند براى شما در آن ، نيكوئى و خير بسيار قرار داده است .\r\n20 -  وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً أَ تَأْخُذُونَهُ بُهْتاناً وَ إِثْماً مُبِيناً .  اگر خواستيد زنى را جاى زن خود گيريد و به او قنطارى ( يك پوست گاو پر از زر ) داده باشيد از او بازمستانيد ، چگونه بيدادگرى بزرگ و گناه آشكارا براى خود باز مىستانيد ؟\r\n21 -  وَ كَيْفَ تَأْخُذُونَهُ وَ قَدْ أَفْضى بَعْضُكُمْ إِلى بَعْضٍ وَ أَخَذْنَ مِنْكُمْ مِيثاقاً غَلِيظاً . \r\nو چگونه آنچه كابين به او داده‌ايد بازپس مىستانيد درحالىكه به يكديگر پيوسته و هم پوست زيست كرده و باهم نزديكى كرده‌ايد ؟\r\n22 -  وَ لا تَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ إِنَّهُ كانَ فاحِشَةً وَ مَقْتاً وَ ساءَ سَبِيلًا .  به زنى نگيريد آن زنى را كه پدران شما به زنى گرفته باشند مگر آنكه در جاهليّت بود و گذشت ، چون اين كار زنا است ( نزد خدا ) و راهى بد و زشت است .\r\n23 -  حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ وَ أُمَّهاتُ نِسائِكُمْ  بر شما حرام است به زنى گرفتن : مادرانتان و دخترانتان و خواهرانتان و عمه‌هاتان و خاله‌هاتان و دختران برادرتان و دختران خواهرتان و مادرانى كه دايهء شما بوده و بشما شير داده‌اند و خواهران هم شير شما و مادرهاى زنانتان ( خورسوها )  وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَ حَلائِلُ أَبْنائِكُمُ الَّذِينَ مِنْ أَصْلابِكُمْ وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ إِنَّ اللَّهَ كانَ غَفُوراً رَحِيماً .  ( همچنين ) و دختراندرها كه در كنار شما هستند از زنانى كه از شوهرهاى پيش داشتند و شما به آنها نزديكى كرده‌ايد . پس اگر با آن زنها نزديكى نكرده‌ايد بر شما تنگى و منعى از ازدواج دخترانشان نيست و زنان پسرهاى\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nشما ( عروسان ) كه از پشت شما هستند ، و اينكه جمع ميان ازدواج دو خواهر ( در يك وقت ) كنيد مگر آنچه در جاهليت گذشته كه خداوند آمرزش كار و مهربان و دل‌نواز است .\r\nجزو پنجم : 24 -  وَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ كِتابَ اللَّهِ عَلَيْكُمْ وَ أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ .  و زنان شوهردار بر شما حرام است مگر آنكه در جنگ با كفّار زنهاى شوهردار اسير شما شوند ، اين نوشته خدا به عهدهء شما است و جز آنكه گفته شد بر شما حلال است به شرطى كه از مال خود كابين دهيد و زناكارى نكنيد .  فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ إِنَّ اللَّهَ كانَ عَلِيماً حَكِيماً .  پس هر زنى را كه به نكاح متعه گرفتيد مزد آنها را بدهيد كه بر شما واجب و بريده است و بر شما تنگى و ايرادى نيست اگر بتراضى مقدار كابين را بعد از آنكه بر شما واجب شد كم و زياد كنيد كه خداى دانا و راست دانش است .\r\n\r\n( تفسير ادبى و عرفانى )\r\n19 -  يا أَيُّهَا الَّذِينَ آمَنُوا لا يَحِلُّ لَكُمْ .  آيه . اى مؤمنان ، زنان يكدگر را به ارث نه‌بريد ! در اين آيت هم نداست هم تنبيه هم اشارت و هم شهادت و هم حكم . و بيان حكم آنست كه اين زنان ضعيفند و اسير قهر شما هستند ، ايشان را نرنجانيد ، و از راه حيله و تدليس بر ايشان حكم نكنيد و به قهر نرانيد و آنچه شرع نه‌پسندد از آنان مخواهيد و با ايشان به‌طور معروف و نيكى زندگانى كنيد ، راه دين و ديانت به ايشان بنمائيد و آداب مسلمانى و شريعت به ايشان بياموزيد و آداب صحبت و معاشرت به آنان ياد دهيد و خودتان آن آداب را با ايشان نگاه داريد و رنج ايشان را تحمّل كنيد و بار خدمت و رنج خويش بر آنان منهيد .\r\nگرچه ظاهر آيت دربارهء زنان است ليكن از روى اشارت شامل همهء مسلمانان است كه مىگويد : نگريد تا خويشتن را هيچ‌وقت بر هيچ مسلمانى داراى حق و فضل واجب نبينيد و از مهينان خويش خدمت نخواهيد و بر كمينان زور نگوئيد و بر اهل ضعف ، صولت ننمائيد بلكه در مراعات و مواسات ايشان بكوشيد و به ايشان تقرّب كنيد .\r\nبه داود ندا رسيد اى داود : اگر شكسته‌اى در راه ما بينى ، يا دل شده‌اى در كار ما ديدى ، نگر تا او را به لقمه نانى خدمت كنى و به شربت آبى به دو تقرّب جوئى و در بر آفتاب نور دلش بنشينى ، اى داود ، دل درويش دردزده ، تابشگاه آفتاب نور ما است و آفتاب نور جلال ما پيوسته در غرفهء دل او مىتابد .\r\nپير طريقت گفت : اى مسكين اگر نتوانى كه به او تقرّب جوئى ، بارى به دل اولياش تقرّب جوى ، كه وى بر دل ايشان اطلاع كند ، هركه را در دل ايشان بيند وى را به دوستى گيرد ، نبينى كه مصطفى ( ص ) با ضعفاء مهاجران بنشستى و خود را در ايشان شمردى و سپاس خداى را بجاى آوردى ، كه خداوند او را مأمور كرده كه با ضعيفان امّت بنشيند و تحمل و بردبارى با ايشان نمايد .\r\n . . . فَإِنْ كَرِهْتُمُوهُنَّ .  آيه . هرچه امروز بر نفس تو سخت‌تر آيد ، فردا بر دلت خوش‌تر آيد ، و هرچه امروز در سراى حكم ، صورت رنج دارد ، فردا در سراى وصل مايهء گنج بود ، بىمرادى و بىكامى امروز بر نفس سوار است لكن زهى مراد و كام كه فردا در ضمن اين كار است .\r\n\r\n","description":"","footnote":"","page_name":" 187 ","page_number":207},
  {"content":"\r\n\r\n گر امروز اندرين منزل تو را حالى زيان باشد * زهى سرمايه و سودا كه فردا زين زيان باشد \r\n20 -  وَ إِنْ أَرَدْتُمُ اسْتِبْدالَ زَوْجٍ .  آيه . در مذهب دوستى ، كرامت و جوان‌مردى اين است كه جفاى فراق را با استرداد معاش باهم جمع نكنى كه اين نه كار كريمان است و نه سزاوار جوان‌مردان ، چون داغ جدائى بر دل آن بيچاره نهادى ، نگر تا دست خرج او نيز بربند نيارى كه آنچه داده بستانى و داغ بر داغش نهى !\r\nحضرت حسين بن على ( ع ) زنى داشت او را طلاق داد آنگاه مال فراوان به او فرستاد و فرمود : محنت فراق ما او را بس است و نبايد رنج دست تنگى نيز بر او نهاد ! گويند آن مال چهل هزار درم بود ! آن زن گفت : در برابر جدائى از دوست اندك چيزى است !\r\n23 -  حُرِّمَتْ عَلَيْكُمْ أُمَّهاتُكُمْ .  آيه . اشارت است به اين كه بناى شرع بر تعبّد است نه بر تكلّف و مايهء آن تسليم است نه تعليل و تسليم راهى است آسان ، منزل آن آبادان ، مقصد آن رضاى رحمان ، ليكن تكلّف راهى است دشوار ، منزل آن خراب ، مقصد آن ناگوار ، هان از راه تكلّف خيز ، و در تسليم آويز ، وز تصرف و تعليل بپرهيز ، آنچه شرع حرام كرد ، بىعلت آن را حرام دان ، كه بناى آن بر مشيّت و ارادهء الهى است كه آنچه مصلحت داند كند و آنچه اراده نمايد انجام دهد !\r\n\r\n[ آيات 30 - 25 
  ]\r\n\r\nتفسير لفظى\r\n25 -  وَ مَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ مِنْ فَتَياتِكُمُ الْمُؤْمِناتِ وَ اللَّهُ أَعْلَمُ بِإِيمانِكُمْ بَعْضُكُمْ مِنْ بَعْضٍ .  هركس از شما نتواند با زنان آزاد و با ايمان از جهات نداشتن مال نكاح كند ، وى را كنيزكان با ايمان حلال است و خداوند به ايمان شما نسبت به يكدگر به دين يكدگر آگاه است .  فَانْكِحُوهُنَّ بِإِذْنِ أَهْلِهِنَّ وَ آتُوهُنَّ أُجُورَهُنَّ بِالْمَعْرُوفِ مُحْصَناتٍ غَيْرَ مُسافِحاتٍ وَ لا مُتَّخِذاتِ أَخْدانٍ .  آنان را با اجازهء خداوندشان نكاح كنيد و درخور آنان كابين دهيد و كنيزكان پاك ، به نكاح پاك گيريد نه به زنا و نه به هواى دل !  فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ ذلِكَ لِمَنْ خَشِيَ الْعَنَتَ مِنْكُمْ وَ أَنْ تَصْبِرُوا خَيْرٌ لَكُمْ وَ اللَّهُ غَفُورٌ رَحِيمٌ .  پس از آنكه كنيزكان شوهر كردند اگر زنا كنند و مرتكب فحشاء شوند نصف حدّ زنان آزاد بر آنها جارى مىشود و اين نكاح كنيزان براى كسانى است كه از آفت عزب بودن و تباهى دين مىترسند و اگر شكيبائى و خوددارى كنيد براى شما بهتر و نيكوتر است چون خداوند آمرزش كار و مهربان و دل‌نواز است .\r\n26 -  يُرِيدُ اللَّهُ لِيُبَيِّنَ لَكُمْ وَ يَهْدِيَكُمْ سُنَنَ الَّذِينَ مِنْ قَبْلِكُمْ وَ يَتُوبَ عَلَيْكُمْ وَ اللَّهُ عَلِيمٌ حَكِيمٌ .  خداوند مىخواهد كه راه پسنديده را از راه ناپسند براى شما بيان كند و شما را به راه نيكان كه پيش از شما بودند رهبرى نمايد و شما را از كارهاى ناپسند توبه دهد كه خداوند دانا و راست دانش است .\r\n27 -  وَ اللَّهُ يُرِيدُ أَنْ يَتُوبَ عَلَيْكُمْ وَ يُرِيدُ الَّذِينَ يَتَّبِعُونَ الشَّهَواتِ أَنْ تَمِيلُوا مَيْلًا عَظِيماً . \r\nخداوند مىخواهد كه شما را با خود آرد و توبهء شما را بپذيرد و كسانى كه پيرو هوا و هوس و شهوت‌ها هستند و گرد بايستهاى ناپسند مىگردند مىخواهند كه شما از راه راستى و درستى به گمراهى بزرگ بگرديد !\r\n\r\n","description":"","footnote":"","page_name":" 188 ","page_number":208},
  {"content":"\r\n\r\n28 -  يُرِيدُ اللَّهُ أَنْ يُخَفِّفَ عَنْكُمْ وَ خُلِقَ الْإِنْسانُ ضَعِيفاً .  خداوند مىخواهد كه بار شما سبك كند چون آدميان ضعيف آفريده شدند .\r\n29 -  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً .  اى كسانى كه گرويده‌ايد ، مالهاى يكدگر را ميان خودتان به ناشايست و ناروا نخوريد ، مگر آنكه بازرگانى با رضايت خاطر و هم‌داستانى دلهاى شما باشد و خود و يكدگر را نكشيد و در خون خود مباشيد ( يعنى سم نخوريد و خود را غرق نكنيد ) كه خداوند نسبت بشما مهربان است .\r\n30 -  وَ مَنْ يَفْعَلْ ذلِكَ عُدْواناً وَ ظُلْماً فَسَوْفَ نُصْلِيهِ ناراً وَ كانَ ذلِكَ عَلَى اللَّهِ يَسِيراً . \r\nو هركس چنين كارى از روى دشمنى و ستم كند ، به زودى او را در آتش دوزخ مىسوزانيم و اين كار بر خداوند آسان است .\r\n\r\n( تفسير ادبى و عرفانى )\r\n25 -  وَ مَنْ لَمْ يَسْتَطِعْ مِنْكُمْ .  آيه . خداى جهانيان ، رهىدار مهربان ، نوازندهء بندگان ، سازندهء كار ايشان ، تابندهء عنايت خويش بر دوستان ، آرايندهء دوستان خويش به لباس احسان ، خداوند بخشنده و بر بخشودن پاينده ، و هركس را بر خويش نماينده ، نه‌بينى كه نيازمندان را رخصت نكاح كنيزان داد و فرمود : اگر نمىتوانيد خوددارى كنيد و توانا بر نكاح زن آزاد نيستيد ، براى آنكه از عفاف بيرون نرويد كنيزك را نكاح كنيد ، اين خود راه رخصت ضعيفان است كه بر خود نتاوانند و توانائى ندارند . ليكن عمل جوان‌مردان طريقت و مجاهدان راه حقيقت رنگى ديگر دارد و عشق آنان ذوقى ديگر ! نه عذر رخصت ايشان را بفريبد نه سلطان شهوت بر ايشان برتاود ، گوئى مشمول اين ندا هستند كه بر داود آمد ، خداوند به داود فرمود : اى داود : خويشان و نزديكان خود را از شهوت‌رانى دنيائى پرهيز ده ، چون دلهائى كه در پى شهوت دنيا است از من دور و در پردهء فراموشى مهجور است .\r\n . . . وَ اللَّهُ أَعْلَمُ بِإِيمانِكُمْ .  آيه . اين آيت تعريض است از كفايت وظيفهء دينى و اشارت است به تقديس خداوند و منزه بودن از جفتى با مريم ! درصورتىكه بندگان خود را از نكاح با كنيزك عار داشت جز به وقت ضرورت ! يعنى كه تا خداى را از مناكحت با پرستندهء خود پاك و منزه دانند ! ولى انسان ضعيف و مضطر را به نكاح كنيزك دل خرسند كرد و گفت : همه از آدم و حوا هستند و در عقيدهء دين همه باهم ، و هم شكل و همه جنس يكديگرند ، و البته هم‌جنس با هم‌جنس پرواز كند و هم‌شكل با هم‌شكل گرايد ، پس جفت داشتن و به جفت گرائيدن ايشان را سزد و خداوند يكتا و بيگانه را كه شكل و مانند و هم‌جنسى نيست ، جفت داشتن نه سزد چه او را كفو و همسرى نيست .\r\n . . . وَ أَنْ تَصْبِرُوا خَيْرٌ لَكُمْ .  آيه . اگر گرد رخصت نگرديد و در قهر نفس شكيبا باشيد و از نكاح كنيزك هم خوددارى كنيد ، شما را بهتر بود و راه جوان‌مردان اين است ! و دوستان خود اين كنند و با اين همه خداوند استمالت بنده را فرونگذاشت و امر به صبر نداد ، بلكه گفت : اگر صبر كنيد و به رخصت فرونيائيد و مردانه در راه احتياط رويد ، شما را جاى نوازش هست و اگر نتوانيد ، شما را عذر هست از آنكه شما ضعيفانيد و بر خود برنتاوان ، بارى لاف مردان چه زنيد ؟ و جاى مردان چه گيريد ؟\r\n برگ بىبرگى ندارى لاف درويشى مزن * رخ چو عياران ندارى جان چنان مردان مكن ! \r\n\r\n","description":"","footnote":"","page_name":" 189 ","page_number":209},
  {"content":"\r\n\r\n26 -  يُرِيدُ اللَّهُ لِيُبَيِّنَ لَكُمْ .  آيه . اين آيت بيان شرف امّت محمّد و اظهار عزت ايشان است و منّت خداى بر ايشان ! آن منت و كرامت كه بر ديگران از رفتگان و پيشينيان نباشد كه معاملت با آنان مكافات عمل بود كه به ايشان رسيد ! چنان كه بعضى به صيحه ، برخى به صاعقه ، گروهى به زمين فرو رفتن و قومى به غرق شدن كيفر داد و چون اين امّت ، حال ايشان بشنيدند و داستان آنان بر خواندند منتظر بودند تا در حق ايشان از بارگاه احديّت چه فرمان رسد ؟ اين بود كه فرمان رسيد كه خداوند توبهء شما را مىپذيرد و به راه راست رهنمون مىشود و مىگويد : با شما آن نكنيم كه با آنان كرديم كه ايشان را سزاوار خسف و مسخ و غرق دانستيم و شما را شايستهء توبت و رحمت و مغفرت !\r\n28 -  يُرِيدُ اللَّهُ أَنْ يُخَفِّفَ عَنْكُمْ .  آيه . يعنى خداوند مىخواهد سنگينى بار گناهان را ، با واردات دلهاى شما تخفيف دهد ، و بوسيلهء قبول حمل امانت ، بار گناه شما را سبك گرداند ، و در نتيجهء ورود انوار مشاهدات در دلهاى شما ، رنج كوششها و زحمتها را از شما بازگيرد ، و رنج خواستن را با روح مواصلت تلافى كند .\r\n . . . وَ خُلِقَ الْإِنْسانُ ضَعِيفاً .  آيه . در قرآن هرجا كه نام انسان با صفتى ناپسنديده پيوند است چنان كه فرموده : انسان ظلوم و كفار است ، انسان هلوع ( پرجزع و فزع و حريص بر مال ) آفريده شده ، انسان همين‌كه خود را بىنياز ديد سركشى مىكند ، انسان نسبت به خداى خود كنود ( كافر نعمت و حق‌شناس ) است ، انسان در زيان‌كارى است و مانند آنها ، اين از آن سبب است كه انسان از خاك است و خاك مايهء كثافت و اصل كدورت و تيرگى است اما اميد بندگان به آنست كه خداوند آن روز كه مىآفريد ، عيب را مىديد و آنگاه با همان عيب مىخريد !\r\nپير طريقت گفت : خداوندا ، تو ما را جاهل خواندى ، از جاهل جز جفا چه آيد ؟ تو ما را ضعيف خواندى ، از ضعيف جز خطا چه آيد ؟ خداوندا ، ما را بر پيروزى بر نفس خويش بواسطهء ضعف و ناتوانى انكار كردى ، دليرى و شوخى ما را هم از جهل انكار كن ! خداوندا ، تو ما را برگرفتى و كس نگفت كه بردار ، اكنون كه برگرفتى وامگذار و در سايهء لطف و عنايت خود وامىدار ! خدايا :\r\n گر آب دهى نهال ، خود كاشته‌اى * ور پست كنى بنا ، خود افراشته‌اى ! \r\n من بنده همانم ، كه تو پنداشته‌اى * از دست ميفكنم ، چو برداشته‌اى \r\n\r\n[ آيات 35 - 31 
  ]\r\n\r\nتفسير لفظى\r\n31 -  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَرِيماً .  اگر از گناهان بزرگ كه شما را از آن باز مىزنند دورى كنيد ما گناهان شما را ناپيدا كنيم و شما را درآوردنى نيكو در جاى پسنديده درآريم .\r\n32 -  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ وَ سْئَلُوا اللَّهَ مِنْ فَضْلِهِ إِنَّ اللَّهَ كانَ بِكُلِّ شَيْءٍ عَلِيماً .  آرزو نكنيد و نخواهيد از آنچه خداوند بعضى را بر بعضى ديگر فزونى داده كه مردان را از آنچه كسب و كار كنند بهره ثواب است و بهرهء عمدهء آنان در جهاد است و زنان هم از آنچه كسب و كار كنند بهره ثواب و آن در حفظ عفت و در طاعت شوى است و پيوسته تفضّل خدا را براى خود بخواهيد كه خداوند بهر چيزى دانا است .\r\n33 -  وَ لِكُلٍّ جَعَلْنا مَوالِيَ مِمَّا تَرَكَ الْوالِدانِ وَ الْأَقْرَبُونَ وَ الَّذِينَ عَقَدَتْ أَيْمانُكُمْ فَآتُوهُمْ \r\n\r\n","description":"","footnote":"","page_name":" 190 ","page_number":210},
  {"content":"\r\n\r\n نَصِيبَهُمْ إِنَّ اللَّهَ كانَ عَلى كُلِّ شَيْءٍ شَهِيداً .  براى هريك از مردان و زنان ( عصبه ) قرار داده‌ايم يعنى سهمى از ارث پدران و مادران و خويشان و كسانى كه با آنها عقد يمين يعنى قرار داد دوستى و هم ارثى باهم بسته‌ايد و بنابراين نصيب و بهره هركدام از آنها را بدهيد كه خداوند بر هر چيزى گواه است .\r\n34 -  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ .  مردان بر سر زنان كدخدايانند و كارداران و به راست دارندگان آنان هستند ، به سبب آنچه خداوند بعض ايشان را بر بعض ديگر برترى و فضيلت داده و به سبب آنچه كه از اموال خود در راه خدا انفاق مىكنند پس زنان نيك‌خو ، شوهران خويش را فرمان‌بردارانند و زيرجامهء خويش را ( يعنى عفت ) نگاه‌دارانند به سبب آنچه خداوند آنها را نگاه داشته و تفضّل كرده است .  وَ اللَّاتِي تَخافُونَ نُشُوزَهُنَّ فَعِظُوهُنَّ وَ اهْجُرُوهُنَّ فِي الْمَضاجِعِ وَ اضْرِبُوهُنَّ فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا إِنَّ اللَّهَ كانَ عَلِيًّا كَبِيراً .  و زنانى را كه نگران نشوزشان ( نافرمانى ) هستيد و از آن بيم داريد ، پند و اندرز دهيد و جامه‌هاى خواب را از ايشان جدا كنيد و هجرت در كلام هم تا سه روز روا باشد تا متنبّه شوند و ايشان را بزنيد ( نه زدن سخت ) در اين حال اگر از شما فرمان بردند و اطاعت كردند بر ايشان بهانه مگيريد و راهى براى بيداد و ستم بر آنها مجوئيد كه خداوند از هر چيز بهتر و برتر و مهتر است « 1 » .\r\n35 -  وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما إِنَّ اللَّهَ كانَ عَلِيماً خَبِيراً .  اگر از ناسازگارى و خلاف ميان زن و شوهر بيم داريد پس داورى از سوى مرد و داورى از سوى زن برگماريد تا اگر در دل اصلاح و آشتى خواهند ، خداوند ميان آنها برآمد سازد و باهم ساختن پديد آرد ، كه خداوند دانا و هميشه آگاه است .\r\n\r\n( تفسير ادبى و عرفانى )\r\n31 -  إِنْ تَجْتَنِبُوا كَبائِرَ ما تُنْهَوْنَ عَنْهُ .  آيه . گناهان بزرگ ( كبيره ) در راه شريعت ، آنها است كه ياد شده ولى گناهان بزرگ اهل صحبت در كوى طريقت به زبان اشارت نوعى ديگر است و ذوقى ديگر دارد ، چون اهل خدمت ديگرند و اهل صحبت ديگر ! خدمتيان مزدورانند و صحبتيان مقرّبانند ، طاعت خدمتيان كبيرهء مقرّبان است و نشانهء گناهان بزرگ آنست كه آدمى را در روش خويش گاه‌گاهى فترتى بيفتد كه فطرت او مغلوب اوصاف بشريّت شود و حيات ايشان در معرض رسوم و عادات نكوهيده افتد و حقايق ايمان به شوائب اغراض و حظّهاى نفسانى آميخته و آلوده گردد ، در آن حال اگر ندائى از غيب به داد آنان نرسد و اميدى از صحبت ارادت و صدق و سرور و وجد آنان را پيش نيايد و دست نگيرد ، هيچ‌گاه از چاه به خودى خود بيرون نيايند !\r\nبزرگان دين گفته‌اند : كه مرد تا به سر اين خطرگاه نرسد و اين مقام فترت بازنگذارد پير طريقت نشود و مريد گرفتن را نشايد ، مردى بايد كه هزار بار راه گم كرده باشد تا كسى را از بيراهى به راه باز آرد كه اول راه به راه بايد آنگه راه بايد ، آن كس كه همواره بر راه باشد راه داند ولى راه به راه نداند ! و سرّ زلت پيمبران و وقوع فترت ايشان همين است !\r\n32 -  وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ .  آيه . بزرگان دين و عرفان در اين معنى گفته‌اند كه هركس پنداشت كه نابرده رنج به مقصود مىرسد او ( آرزودار ) است و هركس پنداشت كه تنها با رنج و تعب به مقصود\r\n\r\n\r\n","description":"","footnote":"\r\n( 1 ) اين آيه ناظر به زنهاى عصر جاهليت است كه فاقد هرگونه تربيت و تعليم بودند .\r\n","page_name":" 191 ","page_number":211},
  {"content":"\r\n\r\nمىرسد او ( تنها ) زحمت‌كش است و ناتوان كسى است كه پيروى هواى نفس كند و آرزو با خدا داشته باشد !\r\nشيخ انصارى گويد : او را به طلب نيابند ! اما طالب يابد و تاش نيابد طلب نكند ، و هرچه به طلب يافتنى باشد فرومايه است ، يافت حق براى بنده پيش از طلب است ! اما طلب او ! نخستين پايه است ، عارف ، طلب از يافتن يافت نه يافتن از طلب ، چنان كه بندهء فرمان بر و مطيع طاعت را از اخلاص يافت ، نه اخلاص از طاعت ، سبب را از معنى يافت نه معنى از سبب ! بارخدايا چون يافت تو پيش از طلب و طالب است پس بنده ازآن‌رو در طلب است كه بىقرارى بر او غالب است ، و طالب در طلب است درحالىكه مطلوب پيش از طلب حاصل است ، اينك تو را كارى است بس عجب ! عجب‌تر آنكه يافت نقد شد و طلب برنخاست ! حق ديده‌ور شد و پردهء عزّت بجا است !\r\n درياى ملاحتى و موج حسنات * كانون مكرّماتى و ذات حيات \r\n اندر طلب تو عاشقان در حسرات * چون ذو القرنين و جستن آب حيات \r\nبعضى عارفان در معنى اين آيت گفته‌اند : راه بزرگان نارفته ، حال بزرگان خواهى ؟ با ديدهء مجاهدت راه نبرى ، كعبهء مواصلت خواهى ؟ محنت دوستان ناديده ، دولت دوستان بينى ؟ تو پندارى قلم عهد بر جان عاشقان آسان كشيدند ؟\r\nيا رقم دوستى بر دل ايشان به رايگان زدند ؟ درحالىكه آنان بهر چشم زدن ، زخمى به جان و دل خورده‌اند و شربتى زهرآلود چشيده‌اند ، ليكن نه هركس سزاوار زخم است ، و نه هر جانى شايستهء غم خوردن او است ، رحمت خدا بر آن جوان‌مردان باد كه جان خويش را هدف تير بلاى او ساخته‌اند ، و بار غم او را بر دل خويش محمل شناخته‌اند و آنگاه در بلا و اندوه چنين ترنّم كنند :\r\n گر بود غم خوردنت شايستهء جان رهى * اين نصيب از دولت عشق تو بس باشد مرا \r\nآرى ، زخم هركس به‌اندازهء ايمان او ، و بار هركس به قدر توانائى او ، و هركس را قوّت تمام‌تر بار وى گران‌تر اين است سرّ بيش توانائى مردان بر زنان ! كه بار هميشه بر مردان است و كمال قوّت و شرف ، همت ايشان ! و بار به قدر قوت يا به قدر همت كشند !\r\n\r\n[ آيات 40 - 36 
  ]\r\n\r\nتفسير لفظى\r\n36 -  وَ اعْبُدُوا اللَّهَ وَ لا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ بِذِي الْقُرْبى وَ الْيَتامى وَ الْمَساكِينِ وَ الْجارِ ذِي الْقُرْبى وَ الْجارِ الْجُنُبِ وَ الصَّاحِبِ بِالْجَنْبِ وَ ابْنِ السَّبِيلِ وَ ما مَلَكَتْ أَيْمانُكُمْ إِنَّ اللَّهَ لا يُحِبُّ مَنْ كانَ مُخْتالًا فَخُوراً .  خدا را بپرستيد و هيچ‌چيز با وى شريك نگيريد و با پدر و مادر نيكوئى كنيد و همچنين با خويشاوندان و يتيمان و بىنوايان و با همسايهء خويشاوند و همسايهء بيگانه و رفيق هم‌سفر و با كسان راهگذر و مسافر و با بردگان خود به نيكوئى رفتار كنيد كه خداوند بندهء خودستا و نازكش را دوست ندارد !\r\n37 -  الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ يَكْتُمُونَ ما آتاهُمُ اللَّهُ مِنْ فَضْلِهِ وَ أَعْتَدْنا لِلْكافِرِينَ عَذاباً مُهِيناً .  كسانى كه به آنچه دارند بخل مىورزند و ديگران را هم به بخل وامىدارند و آنچه را كه خداوند از فضل و عنايت خود به آنها داده پنهان مىكنند ، سرانجام اينان همان است كه ما براى كافران عذاب دردناك آماده و مهيّا ساخته‌ايم .\r\n38 -  وَ الَّذِينَ يُنْفِقُونَ أَمْوالَهُمْ رِئاءَ النَّاسِ وَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ مَنْ يَكُنِ \r\n\r\n","description":"","footnote":"","page_name":" 192 ","page_number":212},
  {"content":"\r\n\r\n الشَّيْطانُ لَهُ قَرِيناً فَساءَ قَرِيناً .  و همچنين كسانى كه مالهاى خويش را بر ديدار مردمان به طلب ستايش انفاق مىكنند و به خدا و به روز رستاخيز ايمان و اعتقاد ندارند و نيز كسانى كه هم گام و هم ساز با ديوها هستند ، بد همتا و بد هم‌نشينى دارند .\r\n39 -  وَ ما ذا عَلَيْهِمْ لَوْ آمَنُوا بِاللَّهِ وَ الْيَوْمِ الْآخِرِ وَ أَنْفَقُوا مِمَّا رَزَقَهُمُ اللَّهُ وَ كانَ اللَّهُ بِهِمْ عَلِيماً .  چه زيان داشت براى ايشان اگر به خداوند و روز رستاخيز ايمان مىآوردند و از آنچه خداوند به آنان روزى داده انفاق مىكردند ؟ كه خداوند به همه آنها و كارهايشان دانا است .\r\n40 -  إِنَّ اللَّهَ لا يَظْلِمُ مِثْقالَ ذَرَّةٍ وَ إِنْ تَكُ حَسَنَةً يُضاعِفْها وَ يُؤْتِ مِنْ لَدُنْهُ أَجْراً عَظِيماً . \r\nخداوند به‌اندازهء يك ذرّه سنگ به كسى ستم نكند و مزد كار نيك دو برابر كند و از سود خود نيز مزد بزرگى به نيكوكاران دهد ، همان گونه كه ستمگران را هم كيفر بزرگ دهد .\r\n\r\n( تفسير ادبى و عرفانى )\r\n36 -  وَ اعْبُدُوا اللَّهَ .  آيه . ابتداى آيت ذكر توحيد است و توحيد اصل علوم و سرّ معارف و مايهء دين است و بناى مسلمانى و حاجز ميان دوست و دشمن است ، هر طاعتى كه توحيد با آن نيست آن را ارجى و وزنى نه ! و سرانجام آن طاعت جز تاريكى و گرفتارى نيست ، و هر معصيت كه با آن توحيد است حاصل آن جز آشنائى و روشنائى نيست . يكتاگوئى توحيد مسلمانان است و يكتابينى توحيد عارفان ، توحيد مسلمانان ، ديو راند ، گناه شويد ، دل گشايد و توحيد عارفان علايق برد ، خلايق شويد ، و حقايق آرد . توحيد مسلمانان پند برگرفت ، در بگشاد ، بار داد ، و توحيد عارفان رسوم انسانيت محو كرد ، حجاب بشريّت بسوخت تا نسيم انس دميد و يادگار ازلى رسيد و دوست بدوست نگريد .\r\nتوحيد مسلمانان آنست كه خداى را به يكتائى در ذات و پاكى در صفات و ازليّت در نام و نشان گواهى دهى ، خدائى كه آسمان و زمين را جز او خدائى نه ، و در همه جا چنين وفادارى نيست ، خدائى كه به شأن و قدر از همه برتر و به ذات و صفات بالاتر و از ازل تا ابد خداوند بزرگتر و والاتر است .\r\nشيخ انصارى گفت : توحيد مسلمانان ميان سه جمله است : اثبات صفات بىافراط ، و نفى تشبيه بىتعطيل ، و بر ظاهر رفتن بىتخليط ، حقيقت اثبات آنست كه هرچه خدا گفت ، از خود بر بيان است ، و آنچه مصطفى فرموده ، از حق بر عيان است ، پس بايد تصديق و تسليم در آن پيش‌گيرى و بر ظاهر آن بايستى و آن را مثل نزنى و به خيال گرد آن نگردى كه آنچه در علم خدا آيد در خيال نيايد و بايد از تفكّر در آن بپرهيزى و تكلّف و تأويل در آن نجوئى ، اين است توحيد كه با آن به بهشت روند و از دوزخ برهند و از خشم حق آزاد شوند .\r\nامّا توحيد عارفان كه زينت صدّيقان است نه كار آب و گل است و نه جاى زبان و دل ، موحّد عارف به زبان چه گويد كه حالش خود زبان است ، توحيد را چگونه تعبير كند كه با هر عبارتى عين بهتان است اين توحيد نه از خلق است بلكه آن را از حق نشان است و در حقيقت رستاخيز دل و غارت جان است .\r\nپير طريقت گفت : خدايا ، عارف تو را بنور تو مىداند و از شعاع وجود عبارت نمىتواند ! موحّد تو را به نور قرب مىشناسد و در آتش مهر مىسوزد ، از ناز باز نمىپردازد ! مسكين او كه تو را به صنايع شناخت و درويش او كه تو را به دلائل جست ، از صنايع آن بايد جست كه در آن گنجد ، از دلائل آن بايد خواست كه از آن زيبد ؟ حقيقت توحيد بر زبان خبر چگونه آويزد ؟ و استدلال و اجتهاد چسان به آن پيوندد ، توحيد عارف يافتن است در غفلت ، ناخواسته درآمده\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nو بنده با خود پرداخته و در مشاهدهء قريب و مطالعهء جمع افروخته ، مهر أزل سود كرده و دو گيتى به زيان برده !\r\n زيان جان گر از ديدارت آيد * زيان جان بجان بايد خريدن \r\nپير طريقت در اين معنى گفت : خدايا ، نشان اين كار ما را بىجهان كرد ، تا از تن نشان ما را هم نهان كرد ، ديده‌ورى تو بنده را بىجان كرد ، و مهر تو سود و دو گيتى زيان كرد ، خدايا دانى به چه شادم ؟ نه آنكه به خويشتن به تو افتادم ، تو خواستى نه من خواستم ! دوست بر بالين ديدم چون از خواب برخاستم .\r\nموسى در طلب آتش مىشد و بىخبر آفتاب دولت بر او تافت ، محمد مصطفى در خواب بود كه بشارت آمد و گفت : بيا تا مرا بينى من خريدار توأم ، تو بىمن چند نشينى ؟ نه موسى به گفتار طمع داشت نه محمّد به ديدار ، پس يافت در غفلت است و جز اين مپندار ! خدايا روشنى عزت تو جاى اشارت نگذاشت ، جلال وحدانيت تو راه اضافت برداشت ، تا رهى گم كرد آنچه در دست داشت ! و ناچيز گشت هرچه او پنداشت ! خداوند از آن خود مىفزود و از آن بنده مىكاست ، تا آخر همان ماند بىكم‌وكاست !\r\n محنت همه در نهاد آب و گل ما است * پيش از گل و دل چه بود آن حاصل ما است \r\nآدمى با آن توحيد از دوزخ برست و به بهشت رسيد و با اين توحيد از خود برست و بدوست رسيد !\r\n . . . وَ لا تُشْرِكُوا بِهِ شَيْئاً .  آيه . شرك به زبان شريعت آنست كه با خداى معبودى ديگر گيرى ! و به يكتائى او اقرار نياورى و شرك به زبان طريقت آنست كه در كائنات موجودى ديگر به جز خدا بينى ! و با اسباب بمانى .\r\nشيخ الاسلام انصارى گفت : نديدن سبب نادانى است ولى با سبب بماندن شرك است ! اينكه خداوند در اين آيت با ذكر لزوم نيكى با پدر و مادر ، يادى هم از همسايگان كرد و مراعات حقوق ايشان بنمود ، از آنجا است كه همسايگان بسيارند و حقوق ايشان به‌اندازهء نزديكى و دورى آنها است ، يكى همسايهء خانه است و دومى همسايهء نفس و سومى همسايهء دل و چهارمى همسايهء جان - همسايهء خانه ، آدميزاد است ، و همسايهء نفس ، فرشته است ، و همسايهء دل ، آرايش دانش است و همسايهء جان ، حق تبارك و تعالى است .\r\nرعايت حق همسايهء خانه ، آنست كه مراعات حال او كنى و به مواسات خويش پيوسته او را از خود خشنود و آسوده دارى ، حق همسايهء نفس ، آنست كه او را به طاعت خويش شاد دارى و از گناهكارى او را اندوهگين نكنى ، حق همسايهء دل ، آنست كه معرفت و دانش خود را از شائبهء بدعت و آلايش فتنت و حيرت پاك گردانى و به لباس شريعت و پيرايهء حكمت آراسته كنى ، حق همسايهء جان آنست كه اخلاق پاكيزه كنى و اطراف و جوانب را ادب كنى و خاطر پر از حرمت دارى و قدم از دو گيتى برگيرى و از خود بازرسته حق را يكتا شوى !\r\nلطيفه : گويند خداوند به مصطفى فرمود : اى محمّد ، با من باش آن چنان كه نبوده‌اى ، تا من با تو باشم آن چنان كه بوده و هستم !\r\n تو با خودى از چه همنشينى با من ؟ * اى بس دورى كه از تو باشد با من \r\n در من نرسى تا نشوى يكتائى * كاندر ره عشق يا تو گنجى يا من ؟ \r\n\r\n[ آيات 47 - 41 
  ]\r\n\r\nتفسير لفظى\r\n41 -  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً .  پس چه بزرگوار روزى باشد كه ما از هر گروهى پيغمبرى را به گواهى بياوريم و تو را هم بر اين گروه گواه آوريم .\r\n\r\n","description":"","footnote":"","page_name":" 194 ","page_number":214},
  {"content":"\r\n\r\n42 -  يَوْمَئِذٍ يَوَدُّ الَّذِينَ كَفَرُوا وَ عَصَوُا الرَّسُولَ لَوْ تُسَوَّى بِهِمُ الْأَرْضُ وَ لا يَكْتُمُونَ اللَّهَ حَدِيثاً .  در آن روز ( گواهى ) ، كافران و نافرمانان پيغمبر دوست دارند اگر زمين را با ايشان هموار كنند و خاك شوند و در آن وقت هيچ سخنى از خداوند پنهان ندارند .\r\n43 -  يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ وَ لا جُنُباً إِلَّا عابِرِي سَبِيلٍ حَتَّى تَغْتَسِلُوا .  اى كسانى كه به اسلام گرويده‌ايد ، در حالت مستى گرد نماز نگرديد تا آنكه بدانيد چه مىگوئيد و چه مىخوانيد ، همچنين در حالت ناپاكى ( جنب ) به محل نماز نرويد مگر آنكه شست‌وشو ( غسل ) كنيد ، ليكن راه رفتن و گذشتن از مسجد در آن حال ( بىنشستن و ايستادن ) منعى ندارد .  وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ إِنَّ اللَّهَ كانَ عَفُوًّا غَفُوراً .  هرگاه بيمار باشيد يا در سفر باشيد و يا يكى از شما را حاجت آدمى آمده بود ( و آب‌دست مىبايد كرد ) و يا زنان را لمس كرده باشيد و در آن حالات آب نيابيد پس آهنگ خاكى پاك كنيد و با آن روىهاى و دستهاى خودتان را بپاسيد ( مسح كنيد ) كه خداوند درگذرنده و بخشنده و آمرزنده است .\r\n44 -  أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يَشْتَرُونَ الضَّلالَةَ وَ يُرِيدُونَ أَنْ تَضِلُّوا السَّبِيلَ  آيا نمىنگرى به آنها كه از كتاب آسمانى بهره‌اى را دارند ، چگونه گمراهى بر رهنمونى مىخرند و مىخواهند كه شما هم گمراه شويد ؟\r\n45 -  وَ اللَّهُ أَعْلَمُ بِأَعْدائِكُمْ وَ كَفى بِاللَّهِ وَلِيًّا وَ كَفى بِاللَّهِ نَصِيراً .  و خداوند داناتر است از شما به دشمنانتان و خداوند ياورى پسنده و داورى بسنده است و شما را داورى و ياورى او كفايت مىكند .\r\n46 -  مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ وَ يَقُولُونَ سَمِعْنا وَ عَصَيْنا وَ اسْمَعْ غَيْرَ مُسْمَعٍ وَ راعِنا لَيًّا بِأَلْسِنَتِهِمْ وَ طَعْناً فِي الدِّينِ .  از جملهء يهوديان گروهى هستند كه سخنان خدا را از جاى خويش مىگردانند ( تحريف مىكنند ) و به زبان مىگويند شنيديم و در دل مىگويند ( فرمان‌بردار نه‌ايم ) و چون نزد تو آيند گويند بما نيوش ( بشنوا ) آنچه ننيوشيده‌ايم ( نشنيده‌ايم ) و در دل مىگويند ( شنونده مباد ) و بر زبان عربى مىگويند ( ما را رعايت كن ) درحالىكه اين كلمه در عبرى سخن هجو است و درحالىكه زبان عربى را به زبان عبرى مىگردانند منظورشان طعنه به دين اسلام است .  وَ لَوْ أَنَّهُمْ قالُوا سَمِعْنا وَ أَطَعْنا وَ اسْمَعْ وَ انْظُرْنا لَكانَ خَيْراً لَهُمْ وَ أَقْوَمَ وَ لكِنْ لَعَنَهُمُ اللَّهُ بِكُفْرِهِمْ فَلا يُؤْمِنُونَ إِلَّا قَلِيلًا .  و اگر آنها مىگفتند : شنيديم و اطاعت داريم و ما را نيوش و بما نگاه كن ، هرآينه براى آنها بهتر و راست‌تر بود ، لكن خداوند ايشان را بسبب كفرشان لعنت فرستاده و جز اندكى ايمان نخواهند آورد !\r\n47 -  يا أَيُّهَا الَّذِينَ أُوتُوا الْكِتابَ آمِنُوا بِما نَزَّلْنا مُصَدِّقاً لِما مَعَكُمْ مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها أَوْ نَلْعَنَهُمْ كَما لَعَنَّا أَصْحابَ السَّبْتِ وَ كانَ أَمْرُ اللَّهِ مَفْعُولًا .  اى كسانى كه تورات بشما آوردند ، به قرآن كه ما فروفرستاديم ايمان بياوريد پيش از آنكه روىهاى شما را بستريم و آنها را واپس گردانيم ( يعنى روى آنها را مسخ كنيم ) يا ايشان را لعنت كنيم ( يعنى به صورت بوزينه و خوك درآوريم ) چون فرمانى كه خدا دهد ، شدنى و بجاآوردنى است !\r\n\r\n","description":"","footnote":"","page_name":" 195 ","page_number":215},
  {"content":"\r\n\r\n\r\n( تفسير ادبى و عرفانى )\r\n41 -  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ .  آيه . بدانكه در عالم رستاخيز ، بندگان خداى را مقامهاى گوناگون و كارهاى بزرگ در پيش است :\r\nاوّل - مقام دهشت و حيرت ، كه مردم در حضرت پروردگار بپاخيزند\r\nدوّم - مقام سؤال و اظهار حجّت ، كه براى گروهى گواهى آماده است .\r\nسوّم - مقام حساب و بازپرس ، كه در ترازوى عدالت كارهاى مردمان را سنجند .\r\nچهارم - مقام تميز و از هم جدا شدن ، كه گروهى به بهشت و گروهى به دوزخ روند .\r\nپنجم - مقام سياست و هيبت ، كه خداوند در محشر با نفخهء صور اسرافيل همه را حاضر كند ، در آن حالت همه سرافكنده و به كار خود درمانده ! گروهى روى به آدم كنند و گويند : اى كسى كه خداوند تو را به دست قدرت خود آفريد و با تو سخن گفت و مسجود فرشتگان ساخت ! باشد كه ما را شفاعت كنى ؟ آدم در جواب گويد : نه من مرد اين كارم ، كه در خود درمانده‌ام ! برويد تا نوح شما را شفاعت كند ، آن گروه نزد نوح روند و از او همان جواب شنوند و به همين‌گونه نزد ابراهيم و موسى و عيسى روند و همه بر همان منوال جواب شنوند ! آنگاه همگى نزد مصطفى روند و شفاعت خواهند ، مصطفى گويد :\r\nمن نزد عرش خدا به سجود روم ، از حضرت پروردگار ندا آيد اى محمّد چه خواهى ؟ و خود داناتر است بر آنچه مىخواهم و گويم خداوندا ، ما را وعدهء شفاعت دادى اكنون مىخواهم كه آنان را از دهشت و حيرت برهانى و كار برگزارى و حكم كنى .\r\nو خداوند شفاعت او را قبول و گويد : برو ميان آنان بايست ، تا ما در مقام برگزارى و رسيدگى برآئيم و حكم كنيم .\r\nششم - مقام بازپرسى و اقامه دليل ، در آن انجمن بزرگ و عرصهء رستاخيز ، ابتدا خداوند از پيمبران پرسد كه : آيا شما دستورهاى مرا به مردم ابلاغ كرديد ؟ همگى از نوح تا ابراهيم گويند : پيغام را رسانيديم ليكن امّتها انكار كنند ! خداوند از پيغمبران گواهى خواهد ، آنان همگى امّت محمّد را گواه گيرند ! امّت محمّد از روى آيات قرآن تكذيبهاى آنان را گواهى دهند ، خداوند از محمّد گواهى براى صحت اظهارات امّت او خواهد ، محمّد گويد : آنچه گفته‌اند آنست كه تو خود در قرآن در وصف امّت من فرمودى : كه شما بهترين امّتى هستيد كه مردم را به كار نيك امر و از كار بد نهى مىكنيد ، خداوند گواهى امت محمد را پذيرفته ، دوستان را مزد و ثواب و بيگانگان را كيفر و عقاب دهد . و خراب‌كاران مصداق اين شعرند .\r\n راست‌كارى پيشه كن كاندر مصاف رستخيز * نيستند از خشم حق جز راست‌كاران رستگار \r\nهفتم - مقام حساب‌رسى در برابر ترازوى عدل الهى ، در مرحلهء حساب‌رسى مردمان سه دسته‌اند : گروهى كه در نامهء كارهاشان نيكوكارى نيست ايشان يك سر به دوزخ سرازير شوند و گروهى كه در نامهء اعمالشان جز نيكوكارى و اطاعت نباشد آنان بىحساب يك سر به بهشت روند ، گروهى در اين ميان بمانند كه در دفتر كارهاشان ، هم نيكى است هم بدى هم طاعت هم معصيت ! كارهاى ايشان در ترازوى عدل بسنجند اگر كفّهء طاعت سنگين‌تر است كليد سعادت و پيروزى جاودان به دست آنان دهند كه آنان همگى رستگارند و اگر كفّهء معصيت سنگين‌تر است آنها هستند كه گرفتار خسران و زيان و سزاوار كيفر و عذابند .\r\n43 -  يا أَيُّهَا الَّذِينَ آمَنُوا لا تَقْرَبُوا الصَّلاةَ .  آيه . به نماز در حالت مستى نزديك نشويد ، آرى ، مستىها\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nمتفاوت و مستان مختلفند ! يكى مست باده ، يكى مست غفلت ، يكى مست دنيادوستى ، يكى مست خودپرستى ! كه اين از همه مستيها زيان‌آورتر است زيرا خويشتن دوستى اصل همه تاريكيها است .\r\n اگر صد بار در روزى شهيد راه حق گردى * هم از دو نان يكى باشى چو خود را در ميان بينى \r\n تو خود كى مرد آن باشى ، كه دل را بىهوا خواهى ؟ * تو خود كى درد آن دارى ، كه تن را بىهوان بينى ؟ \r\nآن كس كه مست باده است در آن حال ترسان ، و از بيم كيفر لرزان ، عاقبت كار در آتش عقوبت سوختن و يا آمرزش خداوند ، كه خود گويد همه گناهان را مىبخشد . اما آن كس كه مست نخوت نفس و خودپرستى است كار او پرخطر و مايهء وى زيان و كار او بر او تاوان و بيم فرقت جاويدان !\r\n\r\n[ آيات 57 - 48 
  ]\r\n\r\nتفسير لفظى\r\n48 -  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدِ افْتَرى إِثْماً عَظِيماً .  خداوند شرك آوردن به او را نيامرزد و هرچه جز آنست و از آن فرودتر مىآمرزد و هركس به خدا شرك آورد ( يعنى براى او شريك بداند ) دروغى ساخته و گناه بزرگى بر خود نهاده است .\r\n49 -  أَ لَمْ تَرَ إِلَى الَّذِينَ يُزَكُّونَ أَنْفُسَهُمْ بَلِ اللَّهُ يُزَكِّي مَنْ يَشاءُ وَ لا يُظْلَمُونَ فَتِيلًا .  نبينى كسانى كه خود را پاك و بىعيب مىنمايند ؟ درصورتىكه خدا است كه هركس را كه بخواهد پاك و بىعيب مىنمايد و ذرّهء ستم بر كسى وارد نمىشود .\r\n50 -  انْظُرْ كَيْفَ يَفْتَرُونَ عَلَى اللَّهِ الْكَذِبَ وَ كَفى بِهِ إِثْماً مُبِيناً .  درنگر كه چگونه دروغ بر خداى مىسازند درصورتىكه دروغ بستن بر خداى بزه‌اى آشكار است .\r\n51 -  أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا .  آيا نمىبينى و نمىنگرى به كسانى كه بهره‌اى از كتاب تورات به آنها داده‌اند ليكن بت‌پرست شده و به جبت و طاغوت مىگروند و به كافران مىگويند كه آنان براه‌ترند و راست‌حكم‌ترند از آنان كه ايمان آوردند !\r\n52 -  أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً .  ايشانند كه به لعنت خداوند گرفتار هستند و هركس كه مورد لعنت خداى واقع شد تو هرگز براى او يار و ياورى نخواهى يافت !\r\n53 -  أَمْ لَهُمْ نَصِيبٌ مِنَ الْمُلْكِ فَإِذاً لا يُؤْتُونَ النَّاسَ نَقِيراً .  آيا ايشان را از پادشاهى و ملك‌دارى بهره‌ايست ؟ كه اگر ايشان را چنين بهره‌اى بود كوچك‌ترين چيزى از مال خود به كسى نمىدادند هرچند به قدر پوست هستهء خرما باشد !\r\n54 -  أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً .  آيا بر مردمان حسد مىبرند براى آنچه كه خداى به آنان تفضّل كرده ؟ و ما پيش از آنها به خانوادهء ابراهيم كتاب و حكمت و پيغام و دانش و مملكتى بزرگ داديم .\r\n\r\n","description":"","footnote":"","page_name":" 197 ","page_number":217},
  {"content":"\r\n\r\n55 -  فَمِنْهُمْ مَنْ آمَنَ بِهِ وَ مِنْهُمْ مَنْ صَدَّ عَنْهُ وَ كَفى بِجَهَنَّمَ سَعِيراً .  از ايشان كسانى بودند كه ايمان آوردند و كسانى هم بودند كه از ايمان برگشتند و ناگرويدگان را آتش دوزخ بس است .\r\n56 -  إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ إِنَّ اللَّهَ كانَ عَزِيزاً حَكِيماً .  كسانى كه به آيات و نشانيهاى ما كافر شدند به زودى آنان را به آتش سوزان برسانيم و هر قدر كه پوستهاى آنان پخته و سوخته شود پوست تازه‌اى بدل آن كنيم تا مزهء عذاب را بچشند كه خداوند توانا و دانا و با عزت است .\r\n57 -  وَ الَّذِينَ آمَنُوا وَ عَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً لَهُمْ فِيها أَزْواجٌ مُطَهَّرَةٌ وَ نُدْخِلُهُمْ ظِلًّا ظَلِيلًا .  كسانى كه ايمان آوردند و كارهاى نيك كردند آنان را به بهشت جاويدان كه آبها از زير درختان آن جارى است ، وارد مىسازيم و آنان را جفتهاى پاك و بىعيب است و آنها را در سايهء خنك درآوريم .\r\n\r\n( تفسير ادبى و عرفانى )\r\n48 -  إِنَّ اللَّهَ لا يَغْفِرُ أَنْ يُشْرَكَ بِهِ .  آيه . شرك دو گونه است شرك عام و شرك خاص ، شرك عام بزرگتر ، و شرك خاص كوچكتر است و شرك بزرگتر آنست كه كردگار عظيم و صانع قديم را شريك گويند ، او را مانند و همتا دانند يا به چيزى از خلق مانند كنند ! اين‌گونه كسان خداپرست نيستند بلكه آنان بت‌پرستند ! چه كه اعتقاد درست و دين پاك آنست كه خداى جهانيان و آفريدگار همگان پاك و منزه از انباز و از جفت و از فرزند دانند ، كه نه خود زاد و نه كس او را زاد ، از حدوث و تغيير و ولادت آزاد ، از هر عيب مقدس و مبرّا ، در صفت پاك ، در صنع زيبا ، در گفت شيرين ، در مهر تمام ، در صفت از عيب پاك و در كردار از لغو پاك ، و در گفت از سهو پاك و در مهر از ريب پاك ، خدائى كه از اوهام بيرون و كس نداند كه چون ، خدائى را سزا ، و از عيبها جدا و در ذات و صفات بىهمتا ، هرك را اين اعتقاد باشد از شرك اكبر برست و به ايمان پيوست .\r\nاما شرك كوچكتر دو گونه است براى دو گروه : مؤمنان را ريا در عمل است و ترك اخلاص در عمل ، و عارفان را التفات و توجه در عمل است و طلب خلوص به آن و اثر اين‌گونه عمل‌ها اين است كه ايمان مؤمنان كاسته شود و در يقين آنان خلل راه يابد و در روشنائى بر وى دل آن بسته شود ، كه مصطفى فرمود : من براى امّت خود از شرك كهن مىترسم ! پرسيدند :\r\nآن كدام است ؟ گفت : آنكه عمل كند و در عمل او ريا باشد ! نيز در آن معنى در جاى ديگر مصطفى فرمود : براى امت خود مىترسم اگر شرك آرند ! نه آنكه بت‌پرستند ، يا آفتاب و ماه‌پرستند ، ليكن مىترسم كه عبادت به ريا كنند و خلق را با خود در آن عمل شريك سازند ! كه خداوند فرموده : هركه عملى كرد و ديگرى را با من در آن انباز گرفت ، من از همهء انبازان بىنيازم و جملهء آن عمل به انباز دادم .\r\nحضرت على امير مؤمنان مردى را ديد سر در پيش افكنده يعنى پارسايم ! او را گفت : اى جوان‌مرد ، اين پيچ كه در گردن دارى در دل آر ، كه خداى در دل مىنگرد ، پس بدان كه در روز رستاخيز رياكاران را گويند : نه شما آنيد كه متاع دنيا به شما ارزانتر فروختند ؟ نه آنيد كه مردمان بر در سراى شما ايستادند ؟ نه آنيد كه ابتدا بشما سلام كردند ، اين‌ها در جزاء اعمال شما بود كه بشما رسانيديم و امروز ديگر شما را حقى نماند .\r\nسفيان ثورى عارف معروف و بزرگوار را گويند : روزى در خانهء وى هيچ خوراكى نبود ! آخر روز مردى دو بسته\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nپول نزد وى آورد و گفت : كه دانى پدرم تو را دوست بود و در معيشت متورّع ، دين ميراثى است كه از وى بازمانده و چنان دانم كه حلال است و در آن هيچ شبهتى نه ، چه باشد اگر قبول كنى و مرا بدان شاد گردانى ؟ عارف گفت : خداوند تو را به اين همّت نيكو ثواب دهد امّا من قبول نكنم كه آن دوستى من با پدرت براى خدا بود و روا نباشد كه در برابر آن عوضى ستانم .\r\nاين است درجهء متورّعان ، و طريق پارسايان و برتر از اين درجهء عارفان است و شرك كوچكتر در حق آنان اين است كه پس از اخلاص در طاعت و صدق در عمل ، اگر چشمشان در آن عمل خالص آيد ، يا طلب ثواب آن به خاطرشان فراز آيد ، يا رستگارى خويش را در آن عمل بينند ، همه آنها در راه دين خويش شرك شمرند و از آن توبه كنند .\r\n49 -  أَ لَمْ تَرَ إِلَى الَّذِينَ يُزَكُّونَ أَنْفُسَهُمْ .  آيه . در برابر اين قوم يهود ، قومى از بندگان خدا هستند كه خود را نستايند و تزكيت مردم را نه‌پسندند و در عمل خويش ننگرند و روش خود را وزنى ننهند و از هر پستى خود را پست‌تر دانند .\r\n پرسيد مرا دوست كه آن قوم كه بودند * كز خلق جهان گوى حقيقت بربودند \r\n گفتم : چه نشان پرسى زان قوم كه ايشان ؟ * خود را به خود از روى نمودن ننمودند \r\nآرى ، بر درگاه حكيم هر قدر خود را ذليل‌تر دارى عزيزتر شوى ، آن ذلّ تو از دوست نه نوميدى است كه آن گواه راستى و درستى است .\r\nپير طريقت گفت : الهى ، فرياد از اين خوارى خود ، كه كسى را نديدم به زارى خود ، الهى از حسرت چندان اشك باريدم كه به آب چشم خويش تخم درد بكاريدم ، به اميد اينكه سعادت ازلى دريابم ، اين همه درد پسنديدم ، ور ديدهء من به يك‌بار بر تو آيد در آن ديده خود را ناديدم .\r\n . . . بَلِ اللَّهُ يُزَكِّي مَنْ يَشاءُ .  آيه . نشان كسى كه تزكيت خداى در او رسد آنست كه از صحبت پراكنده‌دلان كه در راه بت‌پرستى فروشدند بازرهد ، و نيز ايشان را به خود راه ندهد و تا نه‌پندارى كه پرستندهء بت آنها بودند كه جبت و طاغوت را پرستيدند و بس ، بلكه بدانى كه هركس با هواى نفس خويش بيارميد و دربند مراد نفس بماند ، او مرد طاغوت و بندهء جبت است !\r\n در خرابات نهاد خود برآسود است خلق * غمزه برهم زن يكى تا خلق را برهم زنى ! \r\nپاى بر نفس خود نهادن و هواى آن را زير قهر خود درآوردن ملكى بزرگ است كه خداوند فرمود : به آنان ملكى عظيم داديم و هركس آن را دارد بر اسرار خلق آگاه و از رازهاى كشور و مملكت چيزى از او پنهان نمىماند !\r\nابو عثمان مغربى عارف و اصل گويد : هركه حق را اجابت كرد ، مملكت وى را اجابت كرد ، يعنى چون در كشور حادثه‌اى روى دهد و چيزى فرا ديد آيد ، وى را از آن خبر دهند !\r\nابن برقى يكى از مشايخ بزرگ مصر و صاحب فراست بود ، وقتى بيمار شد شربتى آب او را دادند ، گفت : نخورم كه در مملكت حادثه‌اى افتاده ! تا بجاى نيارم كه چه افتاده آب نياشامم ، چند روز آب نخورد تا خبر آوردند كه قرامطه « 1 » در حرم كعبه افتاده و خلقى را بكشتند و بسى خرابى كردند !\r\nشيخ انصارى گفت : عبوديت بيش از اين برنتابد كه بعضى داند و بعضى نداند كه خدا فرمود : بر غيب او حدى آگاه نمىشود جز آن‌كس از فرستادگان و گفته‌اند : ملك عظيم معرفت ملك عظيم است كه هركس او را شناخت ملك دو جهان يافت !\r\n\r\n\r\n","description":"","footnote":"\r\n( 1 ) گروهى از ملحدين بودند كه خود را به طايفهء اسماعيلى منسوب داشته ولى مفسد و خراب‌كار و غارت‌گر بودند .\r\n","page_name":" 199 ","page_number":219},
  {"content":"\r\n\r\nپير طريقت گفت : الهى چون من كيست كه اين كار را سزيدم ؟ اينم بس كه صحبت تو را ارزيدم !\r\n جز خداوند مفرماى كه خوانند مرا * سزد اين نام كسى را كه غلام تو بود \r\n\r\n[ آيات 63 - 58 
  ]\r\n\r\nتفسير لفظى\r\n58 -  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً .  خداوند فرمان مىدهد كه امانات مردم را به صاحب امانت ردّ كنيد و چون ميان مردمان حكم كنيد پس بايد به داد و انصاف حكم كنيد و خداوند شما را به خوب چيزى كه همان عدل است پند و اندرز مىدهد ، به درستى كه خداوند شنوا و بينا است .\r\n59 -  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا . \r\nاى گروندگان ، خدا و پيغمبر او و صاحبان امر را فرمان بريد ، پس اگر در چيزى از امور دين باهم اختلاف داشتيد ، به خدا و رسول باز بريد ، اگر به خدا و بروز رستاخيز ايمان داريد آن روش براى شما بهتر و نيكوتر سرانجام است .\r\n60 -  أَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَ ما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ وَ يُرِيدُ الشَّيْطانُ أَنْ يُضِلَّهُمْ ضَلالًا بَعِيداً .  آيا نمىبينى آنان كه گمان مىكنند كه ايمان آورده‌اند به آنچه به تو ( اى محمّد ) و فرستادگان پيش از تو فرود آورده شده ( با اين حال و گمان ) داورى را نزد بت مىخواهند درصورتىكه مأمور بودند كه به بتها كافر شوند ولى شيطان مىخواهد كه آنها گمراه شوند گمراه شدنى دور از حق و حقيقت !\r\n61 -  وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً .  چون به آنها گفته شود كه بسوى قرآن و رسول خدا آئيد ، مىبينى ( اى محمّد ) منافقان را كه چگونه برمىگردند از تو برگشتنى !\r\n62 -  فَكَيْفَ إِذا أَصابَتْهُمْ مُصِيبَةٌ بِما قَدَّمَتْ أَيْدِيهِمْ ثُمَّ جاؤُكَ يَحْلِفُونَ بِاللَّهِ إِنْ أَرَدْنا إِلَّا إِحْساناً وَ تَوْفِيقاً .  چون بود آنگاه كه به ايشان مصيبتى رسد كه دستهاى خودشان از پيش براى آنان آماده ساخته ! در آن‌وقت نزد تو آيند و به خدا سوگند ياد كنند كه آنچه گفتند يا كردند جز نيكوئى و وفاق نمودن ميان دل و زبان ، اراده و قصدى ديگر نداشتند !\r\n63 -  أُولئِكَ الَّذِينَ يَعْلَمُ اللَّهُ ما فِي قُلُوبِهِمْ فَأَعْرِضْ عَنْهُمْ وَ عِظْهُمْ وَ قُلْ لَهُمْ فِي أَنْفُسِهِمْ قَوْلًا بَلِيغاً .  آنان كسانى هستند كه خداوند از دلهاشان آگاه است ، پس از ايشان روىگردان و آنان را فراگذار و پند و اندرز ده و به آنها سخنى بگو رسا و با اثر كه در دلشان ژرف آيد و كارگر شود ؟\r\n\r\n( تفسير ادبى و عرفانى )\r\n58 -  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ .  آيه . خداوند مهربان ، كارساز بندگان ، مىگويد : امانتها كه به ذمّت خويش است به صاحبش برگردانيد و در آن تصرف مكنيد و از خيانت در امانت بپرهيزيد و بدانيد كه بعد از\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nايمان و معرفت ، بنده را هيچ صفتى بالاتر از امين بودن نيست و بعد از كفر ، صفتى بدتر و پست‌تر از خيانت نيست ! طاعت بنده از امانت رود ، و معصيت از خيانت بود ، خيانت مايهء فساد و سر همهء نافرمانى ، امانت ركن دين است و كمال توحيد و صفت پيامبران و فرشتگان .\r\nامانتها كه قرآن و سنّت بدان گويا است سه چيز است : يكى طاعت و دين كه خداوند بر خلق عرضه داشت ديگر زنان كه نزد مردان امانتند كه پيغمبر فرمود : زنان بعنوان امانت خداوند بگيريد ؟ سوم مالى است كه نزد كسى بنهى يا رازى به او بگوئى ، كه خداوند فرمود بايد مال به اهلش برگردد و پيغمبر فرمود كه مجلسها به امانت است و اگر كسى بشما سخنى سپرد امانت بود كه بايد بشنويد و در دل نگاه داريد و آنچه ناگفتنى بود باز مگوئيد .\r\nگويند : خداوند گوش را گشاده و بىبند آفريد كه اگر خواهد و اگر نخواهد ، گوش بشنود و در دل بداند و اين شنيدن گوش و دانستن دل را بازخواستى نيست چون‌كه در اختيار بنده نيست ! اما چشم و زبان را با در و بند آفريد كه بتواند نانگريستنىها ننگرد و ناگفتنىها را نگويد و شرط امانت در هر دو بجاى آرد .\r\nنيز گفته‌اند كه در آخر عهد اسلام اول چيزى كه از دين حنيف بكاهد و روى در حجاب رود امانت است كه پيغمبر فرمود : اول چيزى كه امّت من از دست خواهد داد امانت است و آخر چيز نماز است !\r\nاين‌گونه امانتها كه شرح داديم از روى شرع ظاهر است و اما از روى اشارت و بر مذاق اهل طريقت ، امانتها يكى اسلام است كه در سينهء مسلمان نهاده شده و ديگر ايمان است كه در دل او وديعت است و سوم معرفت است كه در ضمير او جاى دارد و چهارمى محبّت است كه در سر او تعبيه شده ، و هريك از اين امانتها را خيانتى در آن گنجد ، خيانت در سينه وسوسه است كه از شيطان رسد ، خيانت در دل شبهتى است كه از جهت نفس امّاره رسد ، خيانت در ضمير فساد و زنگ‌زدگى و تيرگى است كه از جانب هوا و هوس رسد و خيانت در سر از ديدار فرشته است كه تعبيهء آن در سر ، خيانت در امانت محبّت است !\r\nلطيفه : از جنيد پرسيدند تعبيهء سر چيست ؟ گفت رازى است ميان خدا و بنده كه فرشته نداند كه آن را نويسد و شيطان نداند كه آن را فاسد و تباه كند و هوا و هوس نتواند آن را بسوى خويش كشد .\r\nدست ديو از سينه با ذكر حق كوتاه كن ، دست نفس امّاره با مجاهدت و كوشش در راه حق كوتاه نما ! كه هركس در راه حق مجاهدت كرد رهنمون خواهد شد ، و دست هوا را بواسطهء تسليم برضاى حق كوتاه كن ، دست فرشته را از سر ، با غيرت كوتاه كن كه غيرت شرط دوستى حق است چنان كه مهر ، ركن دوستى است ، گهى مهر ، پرده بردارد تا رهى در شادى و رامش آيد و گهى غيرت پرده فروگذارد تا رهى در خواهش آيد ، گهى مهر ، در بگشايد تا رهى به عيان نازد ، گهى غيرت پرده دربندد تا رهى در آرزوى عيان زارد !\r\n كسى كو را عيان بايد ، خبر پيشش محال آيد * چو سازد با عيان خلوت ، كجا دل در خبر آيد \r\n59 -  يا أَيُّهَا الَّذِينَ آمَنُوا أَطِيعُوا اللَّهَ .  آيه . صاحبان امر به زبان علم پادشاهان جهانند و به زبان معرفت ، شاهان دين هستند و آنان پيران طريقتند كه در هر عصرى از آنان يكى باشد . يكى از بزرگان دين گفت : خضر ( ع ) را ديدم از وى پرسيدم كه تو دوستان خداى را شناسى ؟ گفت : آرى ، گروهى معدود شناسم ! آنگاه چنين گفت : چون رسول خدا از دنيا رفت زمين به خدا ناليد كه بر من تا روز رستاخيز پيغمبرى نرود ! خداوند فرمود : من از اين امّت مردانى پديد آرم كه دلهاشان\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nبر دلهاى پيغمبران باشد و از ميان آن مردان 300 كس اولياء هستند از ميان آنها « 1 » چهل كس ابدال و از ميان آنها هفت كس اوتاد و از ميان آنها پنج كس نقباء و از ميان آنها سه كس مختار و يكى از ميان آنها غوث باشد .\r\nچون غوث از دنيا برود يكى از آن سه نفر به مرتبت وى رسد و يكى از پنج نفر را با سه آورند و يكى از هفت نفر را با پنج آورند و يكى از چهل نفر را با هفت آورند و يكى از سيصد را با چهل آورند و يكى از اهل زمين كه شايسته باشد با سيصد آورند كه پادشاهان دنيا و آخرت ايشانند و به وجود آنها است كه خلق زنده شوند و مىميرند و باران مىآيد و زمين سبز مىشود و بلاء از مردم دفع مىگردد ! بدين‌گونه ، كه آنان زياد شدن خلق و ريشه‌كن شدن ستم و سيراب شدن زمين و روياندن گياه و دفع همه بلاها را از خدا مىخواهند و خداوند دعاى آنان را قبول مىكند .\r\nلطيفه : يكى از بزرگان عرفا كه ظاهرا مرتبهء غوث داشته ده روز پيش از مرگش به خدمتكار خود گفت : برو به خرقان ( بسطام ) شخصى گمنام و ناشناسى را مىبينى سلام ما را به او برسان و بگو كه اين طبل و علم را به اذن و فرمان خدا به تو فرستادم و اهل زمين را به تو سپردم و من رفتم !\r\n . . . فَإِنْ تَنازَعْتُمْ فِي شَيْءٍ .  آيه . اشاره به كتاب خدا يعنى قرآن است و رسول ، مقصود محمّد مصطفى است و اين دو ، اصل اعتقاد و عماد دين است و حقيقت دين كتاب و سنّت پيغمبر است كه بايد خداى را با آن دو ، بندگى كنى و صواب ديد خرد خود را واگذار به او كنى ! و پس رو مشيّت او قرار دهى و پيروان كتاب و سنّت آنها هستند كه ايمانشان سمعى و دينشان نقلى است كه نادر يافته پذيرفته و استوار گرفته و آن را گردن نهاده‌اند و اهل تأويل كه معنيها جسته و به ادراك حقيقت پيوستند و خواستند كه بدانند و دريابند و كوشيدند كه بدان رسند ، فروماندند و نتوانستند ! ولى دوستداران خدا و اهل ايمان كه چراغ داعى حق در پيش دارند ، اگرچه درنيافتند ولى بنور هدايت بپذيرفتند و به سكينهء ايمان بپسنديدند و به نيروى اخلاص بيارميدند و آن را دين دانستند و تهمت از سوى خود نهادند و عقل را عاجز ديدند ، اينانند كه قرآن حجّت ايشان و سنّت دليل ايشان و تسليم طريقت ايشان و نادر يافته دين و ملت ايشان و نور معرفت چراغ ايشان ، آرى ، ايشان دوستان خدايند و حزب حق كه هرآينه حزب حق رستگار است .\r\n\r\n[ آيات 70 - 64 
  ]\r\n\r\nتفسير لفظى\r\n64 -  وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً .  ما هيچ فرستاده‌اى را نفرستاديم مگر براى آنكه به اذن خداوند او را فرمان برند و اگر آنان كه بر خود ستم كردند نزد تو آمده و طلب آمرزش كرده بودند و تو براى آنان طلب مغفرت كرده بودى ، هرآينه مىيافتند و مىفهميدند كه خداوند توبه‌پذير و مهربان است .\r\n65 -  فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً .  نه ، به خداى تو سوگند ، اينان به حقيقت نگرويده‌اند تا آنكه تو را حكم كنند در آنچه ميانشان اختلاف است ، پس از آن در دلهاى خويش حرج و تنگى و ستمى از آن حكمى كه تو بريدى نه‌بينند ! و در باطن آن را گردن نهند .\r\n\r\n\r\n","description":"","footnote":"\r\n( 1 ) مرتبه شش‌گانه كه از ولى آغاز و به غوث ختم مىشود ، مرتبه و مقام پيروان عرفان و طريقت است كه ولى و بدل و وتد و نقيب و مختار و غوث ناميده شده‌اند .\r\n","page_name":" 202 ","page_number":222},
  {"content":"\r\n\r\n66 -  وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ وَ لَوْ أَنَّهُمْ فَعَلُوا ما يُوعَظُونَ بِهِ لَكانَ خَيْراً لَهُمْ وَ أَشَدَّ تَثْبِيتاً .  اگر ما بر آنان مىنوشتيم كه خود را بكشيد يا از خان‌ومان خود به دور شويد ، نمىكردند جز اندكى از آنان و اگر ايشان به آنچه پند داده مىشدند عمل مىكردند بر ايشان بهتر و سخت‌تر و برجاىمانده‌تر بود !\r\n67 -  وَ إِذاً لَآتَيْناهُمْ مِنْ لَدُنَّا أَجْراً عَظِيماً .  اگر چنان كرده بودند كه ما دستور داديم ، هرآينه از نزد خود مزدى بزرگ به آنان مىداديم !\r\n68 -  وَ لَهَدَيْناهُمْ صِراطاً مُسْتَقِيماً .  و هرآينه ايشان را به راه راست رهنمائى مىكرديم .\r\n69 -  وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً .  هركس خدا و رسول را فرمان برد ، فردا با نواختگان حق كه خدا با ايشان نيكوئى كرده از پيغمبران و راست‌گويان و برخيان و درستكاران محشورند و اينان بهترين و نيكوترين هم‌نشين هستند .\r\n70 -  ذلِكَ الْفَضْلُ مِنَ اللَّهِ وَ كَفى بِاللَّهِ عَلِيماً .  اين فضل از سوى خداوند است و نيك خداى دانا بسنده است .\r\n\r\n( تفسير ادبى و عرفانى )\r\n64 -  وَ ما أَرْسَلْنا مِنْ رَسُولٍ .  آيه . اين آيت اشارت است به بزرگوارى منزلت محمّد نزد خداوند و خلعتى است از خلعتهاى كرامت كه خداوند به وى داد كه واسطه را از ميان برداشت و حكم او را با حكم خود برابر كرد تا آنكه رضا به قضاى الهى ، سبب يقين خداپرستان ، و رضا به حكم پيغمبر او ، سبب ايمان مؤمنان است و تا جهانيان بدانند كه اطاعت از رسول اطاعت از حق تعالى است ، و فعل رسول وحى حق ، و بيان رسول راه حق ، و عمل رسول حجّت حق ، و شريعت رسول ملت حق ، و حكم رسول دين حق ، و متابعت رسول دوستى حق است ، و حق فرمود : بندگان من ، اگر خواهيد كه شما را به دوستى خود راه دهم و به بندگى بپسندم ، بر پى رسول ما رويد و كمر متابعت او را بر ميان بنديد و حكم ما را بىمعارضت به جان و دل قبول كنيد و تن فراداده و دل سپرده و گردن نهاده و خويشتن را تسليم آن حكم كنيد و هيچ تنگى و حرجى به خود راه ندهيد ، نمىدانيد كه كارها همه در پى ما بستند و اين دو سراى در كوى ما پيوستند ؟ زهى رتبت و دولت ، زهى كرامت و فضيلت ، كرا بوده از عهد آدم تا امروز چنين فضل تمام و كار بنظام ! به عزت آسمانى و به فرّ خدائى ، ركن دولت شرع او در اين گيتى عامر ، حكم وى عالى و نواى وى مستولى ، و در آن گيتى آواى وى متعالى . در هر دل از وى چراغى بر هر زبان از وى داغى ، در هر دل از وى نوائى و در هر سر از وى آوائى ، و در هر جان او را جائى ؟\r\n ار تو پندارى تو را لطف خدائى نيست هست * بر سر خوبان عالم پادشاهى نيست هست ؟ \r\n69 -  وَ مَنْ يُطِعِ اللَّهَ وَ الرَّسُولَ .  آيه . مفسران نوشته‌اند : ثوبان از صحابهء خاص رسول بود و بواسطهء دوستى و علاقه‌اى كه به پيغمبر داشت بسيار نزار و ناتوان شده بود ! پيغمبر سبب پرسيد ؟ و گفت مگر رنج بسيار بر خود مىنهى كه چنين نزار شده‌اى ؟ مگر آرزومند باشى ؟ ثوبان از شنيدن اين كلمه چشمش پرآب گشت و به زبان حال گفت :\r\n چندم پرسى چرا رنجانى ؟ * حقا كه تو حال من ز من به دانى \r\n هجران تو پيرايهء غم‌خوارى ما است * سوداى تو سرمايهء هشيارى ما است \r\n\r\n","description":"","footnote":"","page_name":" 203 ","page_number":223},
  {"content":"\r\n\r\nغم من اين است كه در آخرت تو در بهشت اعلا هستى و ما از ديدار تو بازمانيم ! و اين آيه در شأن او نازل شد .\r\n\r\n[ آيات 76 - 71 
  ]\r\n\r\nتفسير لفظى\r\n71 -  يا أَيُّهَا الَّذِينَ آمَنُوا خُذُوا حِذْرَكُمْ فَانْفِرُوا ثُباتٍ أَوِ انْفِرُوا جَمِيعاً .  اى كسانى كه ايمان آورديد حذر كنيد از بازنشستن از دشمن و پرهيز خود گيريد و بيرون رويد جوك‌جوك ، يا باهم همگى بيرون رويد .\r\n72 -  وَ إِنَّ مِنْكُمْ لَمَنْ لَيُبَطِّئَنَّ فَإِنْ أَصابَتْكُمْ مُصِيبَةٌ قالَ قَدْ أَنْعَمَ اللَّهُ عَلَيَّ إِذْ لَمْ أَكُنْ مَعَهُمْ شَهِيداً .  و از شما كسى هست ( از سركردهء منافقان ) كه در كار جنگ گران و كندى كند و ديگران را بازپس مىنشاند ! و اگر در جنگ بشما مصيبتى رسد ، مىگويد : خداوند با من نيكوئى كرد كه در روز مصيبت و جنگ با ايشان نبودم .\r\n73 -  وَ لَئِنْ أَصابَكُمْ فَضْلٌ مِنَ اللَّهِ لَيَقُولَنَّ كَأَنْ لَمْ تَكُنْ بَيْنَكُمْ وَ بَيْنَهُ مَوَدَّةٌ يا لَيْتَنِي كُنْتُ مَعَهُمْ فَأَفُوزَ فَوْزاً عَظِيماً .  و اگر از طرف خداوند فضلى يعنى فتحى يا غنيمتى در جنگ بشما برسد مثل آنكه ميان شما و او هيچ دوستى و عهدى و مودتى نبوده و خطائى و تخلّفى از او سرنزده مىگويد : كاش من با شما بودم تا به پيروزى آنان پيروز آمدى و بكام خويش مىرسيدم !\r\n74 -  فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ وَ مَنْ يُقاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْراً عَظِيماً .  پس بايد در راه خدا مقاتله كنند و با دشمنان خدا بجنگند آن كسانى كه دنيا به آخرت مىفروشند و زندگى اين جهان را به آن جهان بدل مىكنند . چه اين كسان كه در راه خدا جهاد مىكنند يا كشته مىشوند يا پيروز مىگردند ما به زودى به آنها مزدى بزرگوار مىدهيم .\r\n75 -  وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً .  شما را چه مىشود كه از بهر خدا و از بهر آن بيچاره گرفتاران در دست مشركان از مردان و زنان و كودكان جنگ نمىكنيد كه مىگويند : خدايا ما را از اين شهر كه مردمى ستمگر و كافر در آن هستند بيرون آر و از نزد خود ما را دسترسى ساز و از نزديك خود ما را يارى و ياورى رسان .\r\n76 -  الَّذِينَ آمَنُوا يُقاتِلُونَ فِي سَبِيلِ اللَّهِ وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً .  آنان كه به خدا ايمان آورده‌اند در راه خدا جنگ مىكنند ولى كافران در راه شيطان و بر مهر بت جنگ كنند پس شما مؤمنان با نيك‌خواهان ديو بجنگيد و بدانيد كه مكر و ساز ديو ، سست و ناپايدار است !\r\n\r\n( تفسير ادبى و عرفانى )\r\n71 -  يا أَيُّهَا الَّذِينَ آمَنُوا خُذُوا .  آيه . اين آيت از روى ذوق جوان‌مردان طريقت اشاره به فرار است و فرار بسوى مولى گريختن و درب پراكندنى و تفرّق بر خود بستن و از هر دو جهان رهائى جستن است و اين فرار دو قسم است يكى از خلق بگريختن و ديگرى با حق گريختن ، اما از خلق گريختن كار آسانى است كه اين صفت عابدان و قاصدان است ، كار آن دارد كه با حق گريزد و نه هركس با حق تواند گريخت مگر كسى كه عيان او را بار دهد و مهر او را پرده بردارد و او را در كنف عزّت خود جاى دهد .\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nكسى از بايزيد بسطامى پرسيد : آن تير حق كه دلهاى درويشان نشانهء آن است چيست ؟ بايزيد گفت : اين سؤال تو را نيست و تو اهل اين سؤال نيستى ! كه اين سؤال حضرتيان است و من به حضرت بودم و تو را نديدم - آن كس گفت : بسيار در غلطى اى بايزيد ! من به درگاه بودم ، عيان مرا راه داد ، مهر پرده برداشت ، و احديّت مرا در كنف خود جاى داد ، پس غيرت پرده فروگذاشت و تو بر در بماندى ! از حال من چه خبر دارى ؟ بايزيد پرسيد : اين را نشانى هست ؟\r\nگفت : نشانش اين است كه اينك به درگاه مىشوم اگر شغلى و مقامى دارى بيار تا تو را پايمردى كنم ! اين بگفت و كالبد خالى كرد ! بايزيد گفت آه كه غوث جهان بود اما در پردهء غيرت بود و به زبان حال مىگفت :\r\n آوخ كه دلارام دلم برد و گريخت * پيمان بشكست و اسب هجران انگيخت \r\n تا دلبر و دل باز بچنگ آرم من * بس خون كه ز ديدگان فرو بايد ريخت \r\nگفته‌اند : نشان كسى كه با مولى گريخت آنست كه همّت يگانه دارد و از تدبير خود بيرون شود و تسليم حكم گردد و اين وصف آن جوانمردانى است كه خداوند آنان را مستضعف خواند كه در دست مشركان مكّه گرفتار بودند ، آنان همّت خود را يگانه كرده و از همه كس دل برداشته و دل در حق بسته و به تقدير حق راضى شده و از راه تحكّم برخاسته و حكم حق را بجان و دل گرفته و بدان تن در داده ، لاجرم حق تعالى ايشان را نيابت داشت و محمّد و مؤمنان را فرمود :\r\nايشان را دريابيد و از آزار دشمن برهانيد و چون آنان در راه رضاى ما مىكوشند شما هم در راه خلاص ايشان كوشيد ، آرى ، با خدا هيچ‌كس زيان نكند .\r\n كس در اين كار ما زيان نكند * كس ما كار ناكسان نكند ! \r\nكه گفته‌اند : هركه روزى براى خدا گامى برداشت ، آن گام روزى او را فريادرس سازد و مزد او را ضايع نكند و به فضل خود به رحمت بيفزايد .\r\nلطيفه : كسى از عارفى پرسيد : چون همه كارها به تقدير الهى است پس بايد تسليم بود و به هيچ حال به تقدير در نتوان گذشت ، پس فايدهء حذر كه در آن آيه فرموده چيست ؟ گفت : فرمان حذر دادن سبب آرام دل بنده و اطمينان خاطر او است نه براى آنكه دفع مقدّر كند و اين چنان است كه عربى به مصطفى ( ص ) گفت : من شتر را در بيابان رها كردم با توكّل به خدا - پيغمبر فرمود : زانوى او را به بند و توكّل به خدا كن و بدان اينكه خداوند بنده را امر به حذر فرمود اين خود از جملهء قدر است و بيرون از تقدير او نيست و حذر و احتياط كردن بنده هم از قدر است !\r\n75 -  رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها .  آيه . گويند مردى از شهرى كه اهل آن همه ستمگر بودند بيرون آمد و رو به شهرى نهاد كه در آنجا همه صالحان بودند . در نيمه راه فرمان حق به وى رسيد و گرفتار چنگال مرگ شد در حال به زانو به خزيد تا شايد چند قدم به شهر صالحان نزديكتر شود ، خداوند فرشتهء رحمت و عذاب هر دو فرستاد كه ببينند اين مرد به شهر نيك‌مردان نزديكتر است يا به شهر بدمردان ! پس از پيمودن معلوم شد كمى به شهر نيكان نزديكتر بود ، خداوند فرمان داد كه او را به بهشت برند كه ما را رحمت از كسى كه بما توكّل كند و در راه ما رود دريغ نيست و آن كس كه با وى عنايت ما است پيروزى وى را نهايت نيست .\r\n\r\n[ آيات 81 - 77 
  ]\r\n\r\nتفسير لفظى\r\n77 -  أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَ أَقِيمُوا الصَّلاةَ وَ آتُوا الزَّكاةَ فَلَمَّا كُتِبَ \r\n\r\n","description":"","footnote":"","page_name":" 205 ","page_number":225},
  {"content":"\r\n\r\n عَلَيْهِمُ الْقِتالُ إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً .  آيا نمىبينى و نمىنگرى به كسانى كه به آنها گفته شد دست از جنگ با كفّار برداريد ( چون هنوز فرمان نرسيده بود ) و نماز گزاريد و زكات دهيد ، پس از آن همين‌كه بر آن گروه قتال واجب آمد ، جمعى از آنها از جنگ مىترسيدند مانند ترس از عذاب خداوند يا سخت‌تر  وَ قالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى وَ لا تُظْلَمُونَ فَتِيلًا .  و گفتند چرا ( فراغت و امان از ما ببردى ) و بر ما جهاد كردن نوشتى چرا ما را باز نگذاشتى ( در امن و فراغ ) تا اجلى كه خود نزديك است برسد ( چون تازه مؤمن بودند چنين گفتند ) ! بگو اى محمّد برخوردارى در اين جهان اندك است و آن جهان براى پرهيزكاران از اين جهان بهتر است و بر شما به‌اندازهء چيز كوچكى ستم روا نخواهد شد .\r\n78 -  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ وَ إِنْ تُصِبْهُمْ حَسَنَةٌ يَقُولُوا هذِهِ مِنْ عِنْدِ اللَّهِ وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً .  هرجا باشيد مرگ به شما خواهد رسيد هرچند در باروهاى استوار باشيد .\r\nو اين گروه يهودان و منافقان چنان هستند كه اگر نيكى اين جهانى به آنان برسد مىگويند : اين از جانب خدا بما رسيده و اگر بدى اين جهانى به آنها برسد مىگويند اين از تو است ( محمّد ) بما رسيده ! ( چون ايمان خالص نداشتند و تسليم شدن به اسلام براى سود اين جهانى بود ) بگو به ايشان خوب و بد اين جهان همه از سوى خداوند است و همه به خواست و تقدير او است و اين قوم را چه رسيده كه نمىخواهند سخنى دريابند !\r\n79 -  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ وَ أَرْسَلْناكَ لِلنَّاسِ رَسُولًا وَ كَفى بِاللَّهِ شَهِيداً .  هرچه به تو رسد از خوبى اين جهانى ، همه‌اش از سوى خداوند است و آنچه به تو برسد از بدى اين جهانى ، ارزانى بودن تو و استحقاق تو است و ما تو را براى پيغام بردن و رسالت فرستاديم ( نه براى بلا بازدارى از خلق ) و خدا گواه كافى است ( براى دين خود و رسول خود ) .\r\n80 -  مَنْ يُطِعِ الرَّسُولَ فَقَدْ أَطاعَ اللَّهَ وَ مَنْ تَوَلَّى فَما أَرْسَلْناكَ عَلَيْهِمْ حَفِيظاً .  هركس فرستادهء خدا را اطاعت كند ، خدا را اطاعت كرده و هركس نافرمانى كند ، ما تو را بر ايشان نگاهبان ( گوشوان ) نفرستاديم .\r\n81 -  وَ يَقُولُونَ طاعَةٌ فَإِذا بَرَزُوا مِنْ عِنْدِكَ بَيَّتَ طائِفَةٌ مِنْهُمْ غَيْرَ الَّذِي تَقُولُ وَ اللَّهُ يَكْتُبُ ما يُبَيِّتُونَ فَأَعْرِضْ عَنْهُمْ وَ تَوَكَّلْ عَلَى اللَّهِ وَ كَفى بِاللَّهِ وَكِيلًا .  گروهى از آن قوم ( پيش تو ) مىگويند : فرمان برداريم و چون از نزد تو بيرون شوند و باهم افتند گفتگوى شبانهء آنان جز آن چيزى است كه تو مىگوئى ! و خداوند آنچه را كه ايشان در شبها مىگويند مىنويسد ، پس از آنان روى برگردان و فراگذار و به خداوند توكّل كن و كار به او بسپار ، كه خداوند كارپذير و كارسازى بسنده است .\r\n\r\n( تفسير ادبى و عرفانى )\r\n77 -  أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ .  آيه . خداوند از روى اشارت بر ذوق ارباب حكمت و سالكان راه حقيقت مىفرمايد دستها از امور خويش بازداريد و خويشتن را از كارها بيرون آريد و يكسر همه شغلها را به خداوند سپاريد و به او باز گذاريد كه اوست سازندهء كار بندگان و مدبّر و مقدّر كاردان ، بسربرندهء شغل ايشان\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nبىايشان ، دل‌دهندهء توبه‌كاران ، و پذيرندهء عذرخواهان ، و چندان منّت است بر بندگان كه ، از اول بنده را رايگان بيافريند و چون پديد آورد ، از آب و آتش و باد نگهدارد ، به شنوائى و بينائى و هشيارى و دانش‌اندوزى بيارايد ، و ايمان و معرفت بر وى نگهدارد ، پس آنگه چون كسى دست به مخلوقى بردارد خطاب كفّوا ايديكم عنهم آيد كه دست از مخلوق من فرودار و به خالق واگذار كه خداوند باوفا و دهندهء عطا و پوشندهء خطا ، و در مهربانى و كريمى بىهمتا است .\r\nمنظور ديگر از آن آيت گفته‌اند اين است كه : دست از دنيا بازداريد و درب شهوات بر خود فروبنديد و مال و جاه دنيا را براندازيد ، كه آنچه حرام است لعنت و آنچه حلال است محنت ، و آنچه فزونى است عقوبت است .\r\nپيغمبر فرمود : دنيا ملعون است و سراى بىنوائى و بىدولتى است و طبل ميان تهى و بساط فرومايگى است ! خداوند چون دنيا را آفريد جز سه چيز ، همه را لعنت فرستاد : اول ياد خدا كه در دنيا است نه از دنيا ، دوم مردم دانشمند كه خلق را چراغ و شيطان را داغ است ، سوم دانشجو و دانش‌آموز كه در راه دانش اندر منزل طلب ( طالب علم ) است و ازاين‌رو فرمود :\r\nكه فرشتگان بالهاى خود را براى طالب علم پهن مىكنند ! اين كسان نيز در دنيا هستند ولى از دنيا نيستند ، از اين گروه كه بگذرد زينهار هرگز گرد دنيا مگرد كه روى معرفت سياه كند و جامهء عصمت چاك گرداند ، خبر ندارى كه اين دنياى دنىّ بر مثال عروس آراسته ، بر طارم طرّارى نشسته و از شبكهء شك و ترديد بيرون مىنگرد و با تو مىگويد :\r\n من چون تو هزار عاشق از غم كشتم * نالوده به خون هيچ‌كس انگشتم \r\nعلى مرتضى آن هژير درگاه رسالت و داماد حضرت نبوت هرگاه كه به دنيا برگذشتى دامن ديانت خويش را فراگرفتى و ترسان ترسان گفتى : اى دنيا ديگرى را فريب ده كه من تو را سه‌طلاقه كردم . گفتند يا على ، شگفتا كه روان شيرمردان از بيم شمشير تو همه آب گشت ! چنين از دنيا مىترسى ؟ گفت : شما خبر نداريد كه اين دنيا درخت خارآور است ، دست هوا و آز آن را بر كنار جوى عمر تو نشانده ، اگر از آن دورى نكنى ، خار آن در دامن عصمت تو افتد و پاره‌پاره كند ، نشنيده‌اى كه در آغاز كار كه هنوز خار آن نيرومند نشده بود دامن عصمت آدم را دريد ؟ اكنون كه خار آن قوّت‌دار شده و روزگارى برآمده با على پسر ابو طالب خود چه كند !\r\nاز اينجا بود كه مصطفى فرمود : دوستى دنيا سرمايهء هر گناه است ، تا دل بر آن كم نهند و حذر كنند و خداوند فرمود :\r\nمتاع دنيا اندك است تا مردم بدان كمتر رغبت كنند و از آن بپرهيزند و به متاع آخرت كه همه نيكوئى و جاودان است بپردازند .\r\n78 -  أَيْنَما تَكُونُوا يُدْرِكْكُمُ الْمَوْتُ . .  آيه . از جوان‌مردى حكايت كنند كه هر وقت اين آيت را برخواندى گفتى : آه از مرگ نفس ، آه از مرگ دل ، آه از مرگ جان ، اگر در تن بمانم مرا چه توان ؟ و درد را چه درمان ؟\r\nچون حال اين است و كار چنين ، چه بىكس كه منم ! بىسروسامان كه منم ، خداوندا !\r\n هم تو مگر سامان كنى ، را هم به خود آسان كنى * درد مرا درمان كنى ، زان مرهم احسان تو \r\nكسى كه نفسش بميرد از دنيا درماند ، كسى كه دلش بميرد از عقبى بازماند ، كسى كه جانش بميرد از مولى درماند ! آن كس كه نفسش مرد از خانمان و فرزند بازماند ، و آن كس كه دلش مرد از انس و طرب بازماند ، و آن كس كه جانش مرد از خداى يكتا بازماند ، پس دلهاى عزيزان و صادقان از نهيب اين سخن و اين سياست خون گشت و ندانستند كه در ازل براى آنها چه رفته و در آينده كار آنان چون باشد ؟\r\nپير طريقت گفت : براى كسانى تيمار خوردن سزاوار است كه بواسطهء غفلت از ازل خويش آگهى ندانند ،\r\n\r\n","description":"","footnote":"","page_name":" 207 ","page_number":227},
  {"content":"\r\n\r\nو بواسطهء نادانى از ابد خويش هم بىخبرند ! ميان بوده و بودنى ! اين چه خواب غفلت است ؟ و آدمى را در ميان دو موج آتش چه جاى بازى است ! !\r\nيكى از صحابهء پيغمبر از رسول خدا شنيده كه فرمود : پس از آنكه روح آدمى از جسد او بيرون شده و جان پاك از آلايش بشريّت مرغ‌وار از قفس خاك بيرون آيد و سوى عالم علوى قصد آشيان عزّت كند ، چون بر مركز خويش قرار گيرد و يك هفته برآيد از آفرينندهء جهان دستورى خواهد تا آن منزل خاص خويش ( يعنى تن ) را باز بيند و حال وى بازداند و چون دستور يابد جان پاك به خاك درآيد و از دور به كالبد خويش بنگرد كه در لحدى تاريك افتاده ، آن را نه به رنگ خود بيند و نه به حال خود ، نه آن صورت زيبا ، نه آن روشنى چشم ، نه آن قدّ و بالا ، نه آن جمال و كمال ، نه آن سخنان دلربا ! مىپرسد : كجا است عيال و فرزندان كه بهر ايشان بار كشيدى و رنج بردى ؟ تا جاى تو و حال تو را ببينند و عبرت گيرند ! آن آرزوها چه شد ؟ آن آزها كجا رفت ؟ آن خانه و ساختمان چه شد ؟ آن مالهاى حرام و حلال چه شدند ؟ برادران و دوستان تو كجايند ؟ آنها كه باعث افتخار تو بودند كجايند ؟ تو را تنها در اين لحد تاريك خوراك كرمها قرار دادند ! اگر تو را آن‌گونه كه من ديدم ببينند دست از دنيا بردارند و به حال خويش بگريند ! اى كاش تو را نديده بودم ! سلام بر تو باد !\r\n\r\n[ آيات 85 - 82 
  ]\r\n\r\nتفسير لفظى\r\n82 -  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً .  آيا نمىانديشيد در اين قرآن كه اگر از نزد غير از خدا بود در ميان آن اختلافهاى زياد مىيافتند ؟\r\n83 -  وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ لَاتَّبَعْتُمُ الشَّيْطانَ إِلَّا قَلِيلًا .  هرگاه به ايشان خبرى از ايمنى يابيم مىآمد ، آن را آشكار و بازگو مىكردند ! درحالىكه اگر متدبّران قرآن كه چيزى برايشان پوشيده مىماند ، آن را به رسول خدا و بعد از او با فقهاء دين و صاحبان امر واگذار مىكردند و نزد آنها باز مىبردند ، و هرآينه دانايان و صاحبان استنباط از ميان آنها مىفهميدند و مىدانستند و به آنان مىفهماندند ، و اگر فضل و رحمت خداوندى بر شما نباشد شما همگى از شيطان پيروى مىكنيد ! جز اندكى كه به نيروى ايمان باقى بودند .\r\n84 -  فَقاتِلْ فِي سَبِيلِ اللَّهِ لا تُكَلَّفُ إِلَّا نَفْسَكَ وَ حَرِّضِ الْمُؤْمِنِينَ عَسَى اللَّهُ أَنْ يَكُفَّ بَأْسَ الَّذِينَ كَفَرُوا وَ اللَّهُ أَشَدُّ بَأْساً وَ أَشَدُّ تَنْكِيلًا .  پس اى محمّد در راه خدا جهاد كن با دشمنان حق در راه حق و مؤمنان را بر جهاد برانگيز ، اميد است كه خداوند زور و گزند كافران را از شما بازگيرد و خداوند از زور گرفتن و گزند نمودن و بازگرفتن سخت‌تر از كافران است .\r\n85 -  مَنْ يَشْفَعْ شَفاعَةً حَسَنَةً يَكُنْ لَهُ نَصِيبٌ مِنْها وَ مَنْ يَشْفَعْ شَفاعَةً سَيِّئَةً يَكُنْ لَهُ كِفْلٌ مِنْها وَ كانَ اللَّهُ عَلى كُلِّ شَيْءٍ مُقِيتاً .  هركس شفاعتى نيكو براى كسى كند خود از آن نيكى بهره‌اى دارد و هركس شفاعتى بد و ناپسند كند از و بال آن او را بهره‌اى است و خداوند به هر چيزى گوشوان و توانا است .\r\n\r\n( تفسير ادبى و عرفانى )\r\n82 -  أَ فَلا يَتَدَبَّرُونَ الْقُرْآنَ .  آيه . اين آيت ، اظهار عزت قرآن و نشر بساط توقير كلام خداى جهان است ،\r\n\r\n","description":"","footnote":"","page_name":" 208 ","page_number":228},
  {"content":"\r\n\r\nكلامى كه دلهاى عارفان را شفا است ، اسرار آشنايان را ضياء است ، جانهاى دوستان را غذا است ، درد درماندگان را دوا است ، كلامى كه جانها را تذكرت است و دلها را عدّت ، امروز وسيلت و فردا ذخيرت است .\r\nمصطفى فرمود : هركسى بايد نخست به قرآن راه جويد تا قرآن او را بر راه دارد ، كه قرآن راه‌جويان را رهبر است و يارخواهان را ياور است ، مؤمن كه راه مىجويد ، قرآن او را به راه صدق و حق مىراند و بيگانه كه راه جوى نيست لاجرم قرآن او را رهبر نه !\r\nتدبّر دو قسم است : يكى انديشه كردن آدمى در نفس خود و حال خود كه آن را تدبّر پند و موعظه گويند ، دوم انديشه كردن در قرآن كه آن را تدبّر حقيقت و مكاشفه گويند ، اوّل صفت عامّهء مسلمانان است و دوم صفت عارفان است كه ايشان را ديدهء مكاشفه دهند تا حجاب ميان دل ايشان و حق برداشته شود و همه آرزوها نقد شود و آب مشاهدت در جوى ملاطفت روان گردد ، دل از ذكر پر ، و زبان خاموش ! سر از نظر پر ، و خود را فراموش ، وقار فرشتگان ديده ، ثبات ربّانيان يافته ، به سكينهء صدّيقان رسيده ، كه مرد تا به آنجا نرسد ، او را در درياى جلال قرآن شدن و استنباط گوهرهاى مكنون آن را كردن نشايد و بايد دانست كه اين درجه و مقام ، علم اسرار حق است و اين مردان صاحب اسرار ! اگر از ايشانى ، دوست را وفادارى ، و اگرنه تو را با رفتن با دوستان چه كار ؟\r\n رو گرد سراپردهء اسرار مگرد * كوشش چه كنى كه نيستى مرد نبرد ! \r\nاگر به تعريف ازلى و توفيق ربّانى ، بنده به آن مقام رسد كه جلال عزّت قرآن او را به خود راه دهد و اسرار پردهء غموض از روى مشكلات فروگشايد ، او را استنباط رسد كه مصطفى او را دستورى داده و فتوى كرده ، چه كه : برخى علمها مانند درّ مكنون و گوهر نهانى است كه جز دانايان خدائى ، آن را نشناسند و پرده از روى پوشيده‌هاى آن برندارند !\r\n\r\n[ آيات 91 - 86 
  ]\r\n\r\nتفسير لفظى\r\n86 -  وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها إِنَّ اللَّهَ كانَ عَلى كُلِّ شَيْءٍ حَسِيباً . \r\nهركس شما را نوازد ( درود فرستد ) شما او را به بهترين نواخت او را بنوازيد يا با آن نواخت او را همچنان باز دهيد كه خداوند بر هر چيزى نگهبان و هر كارى را بسنده است .\r\n87 -  اللَّهُ لا إِلهَ إِلَّا هُوَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ وَ مَنْ أَصْدَقُ مِنَ اللَّهِ حَدِيثاً .  خدائى جز خداى يگانه نيست و شما را تا به روز رستاخيز فراهم مىآورد ، آن روزى كه هيچ شكّى در آن نيست و از خداوند راست‌سخن‌تر كيست ؟\r\n88 -  فَما لَكُمْ فِي الْمُنافِقِينَ فِئَتَيْنِ وَ اللَّهُ أَرْكَسَهُمْ بِما كَسَبُوا أَ تُرِيدُونَ أَنْ تَهْدُوا مَنْ أَضَلَّ اللَّهُ وَ مَنْ يُضْلِلِ اللَّهُ فَلَنْ تَجِدَ لَهُ سَبِيلًا .  چه رسد شما را در كار دو گروه منافق كه خداوند آنها را با همان كفر و نفاق به سبب آنچه بدى مىكنند افكنده و خوار كرده ؟ و آيا شما مىخواهيد كسانى را كه خداوند ( به سبب كارهاى بدشان ) آنها را گمراه كرده هدايت كنيد ؟ و هركس كه خدا او را گمراه كند ، براى رهائى او راه و چاره‌اى نيابيد !\r\n89 -  وَدُّوا لَوْ تَكْفُرُونَ كَما كَفَرُوا فَتَكُونُونَ سَواءً فَلا تَتَّخِذُوا مِنْهُمْ أَوْلِياءَ حَتَّى يُهاجِرُوا فِي سَبِيلِ اللَّهِ .  منافقان دوست دارند كه شما هم در نهان كافر شويد تا با ايشان يكسان گرديد ، پس شما كه مؤمنان هستيد آنان را به دوستى نگيريد تا با رسول خدا در راه حق هجرت كنند .  فَإِنْ تَوَلَّوْا فَخُذُوهُمْ وَ اقْتُلُوهُمْ حَيْثُ وَجَدْتُمُوهُمْ \r\n\r\n","description":"","footnote":"","page_name":" 209 ","page_number":229},
  {"content":"\r\n\r\n وَ لا تَتَّخِذُوا مِنْهُمْ وَلِيًّا وَ لا نَصِيراً .  پس اگر برگردند آنها را بگيريد ( اسير كنيد ) و هرجا آنها را يافتيد بكشيد و از آنها كسى را به دوستى و يارى مگيريد .\r\n90 -  إِلَّا الَّذِينَ يَصِلُونَ إِلى قَوْمٍ بَيْنَكُمْ وَ بَيْنَهُمْ مِيثاقٌ أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ أَوْ يُقاتِلُوا قَوْمَهُمْ وَ لَوْ شاءَ اللَّهُ لَسَلَّطَهُمْ عَلَيْكُمْ فَلَقاتَلُوكُمْ .  مگر كسانى كه با قومى كه ميان شما و ايشان پيمان است مىپيوندند يا كسانى كه نزد شما مىآيند درحالىكه دلهاى ايشان از جنگ با شما گرفته است كه با شما يا با خويشان خود مقاتله كنند ! و اگر خدا بخواهد آنان را بر شما مسلط كند ، هرآينه آنان با شما جنگ خواهند كرد كه دلخواهشان است !  فَإِنِ اعْتَزَلُوكُمْ فَلَمْ يُقاتِلُوكُمْ وَ أَلْقَوْا إِلَيْكُمُ السَّلَمَ فَما جَعَلَ اللَّهُ لَكُمْ عَلَيْهِمْ سَبِيلًا . \r\nپس اگر از شما كناره گرفتند و از كشتن با شما باز ايستادند و سخن آشتى به ميان آوردند در اين صورت خداوند شما را بر آنها نه راه گذاشته و نه دست !\r\n91 -  سَتَجِدُونَ آخَرِينَ يُرِيدُونَ أَنْ يَأْمَنُوكُمْ وَ يَأْمَنُوا قَوْمَهُمْ كُلَّما رُدُّوا إِلَى الْفِتْنَةِ أُرْكِسُوا فِيها .  آرى قومى ديگر يابيد كه مىخواهند از شما ايمن باشند و خويشان خود را هم ايمن گردانند و لكن هر وقت آنان را آزمايش كنند و فرا كفر يازند ، آنان بسوى كفر گرويده و با كفر مىآلايند و مىآميزند  فَإِنْ لَمْ يَعْتَزِلُوكُمْ وَ يُلْقُوا إِلَيْكُمُ السَّلَمَ وَ يَكُفُّوا أَيْدِيَهُمْ فَخُذُوهُمْ وَ اقْتُلُوهُمْ حَيْثُ ثَقِفْتُمُوهُمْ وَ أُولئِكُمْ جَعَلْنا لَكُمْ عَلَيْهِمْ سُلْطاناً مُبِيناً .  پس اگر از جنگ با شما كناره نگيرند و سخن صلح و آشتى به ميان نياورند و دست از كشتن شما برندارند آنها را بگيريد ( اسير ببريد ) و هرجا آنها را يافتيد بكشيد و ايشانند كه ما شما را در ايشان حجت داديم و در كشتن و گرفتن آنان دست شما را بازگذاريم و شما را با عذر ساختيم .\r\n\r\n( تفسير ادبى و عرفانى )\r\n86 -  وَ إِذا حُيِّيتُمْ بِتَحِيَّةٍ .  آيه . خداوند در اين آيت بندگان را به آداب عشرت و صحبت تعليم مىدهد ، كه هركه آراستهء ادب نباشد ، شايستهء صحبت نبود و آداب صحبت بر سه گونه است : يكى صحبت با حق است به ادب موافقت دوم صحبت با خلق است به ادب مناصحت ، سوم صحبت با نفس است به ادب مخالفت و هركس كه پروردهء اين آداب نيست وى را با راه حق هيچ كار نيست و در درگاه پروردگار او را قدر و شأن نيست ! و خداوند اول مصطفى را به آداب آراسته كرد لاجرم شب معراج آن مقام يافت و با خلق خدا آداب صحبت نگه داشت تا در حق او فرمود : اى محمّد : تو داراى خوى بزرگ و نيكو هستى ، و اصول آداب صحبت در معاملت با حق آنست كه در هر كارى علم به كار دارى و شريعت را بزرگ دارى و از آرزوها پرهيز كنى و از جاى تهمت و گمان برخيزى و در پرستش خداوند از وسوسه و كاهلى دور باشى و خدا را به غفلت نام نبرى و دين را به بازى ندارى و در گفتار و رفتار و كردار و ديدار ، ورع و خلوص كارفرمائى و هرگز از خود راضى نباشى و در هر حال توبه بر خود واجب دانى .\r\nگويند : بايزيد بسطامى در صفا و صدق خويش چنان از خود ناخشنود بود كه گاهى تسبيح او اين بودى كه روى به خود كردى و با انگشت به خويش اشارت نمودى و گفتى : تو چه‌كاره‌اى ؟ تو پست دارندهء روزگارى ! يكى از صحابهء پيغمبر ( معاذ نام ) در صفاى دين خويش چنان از خود ناخشنود بود كه به در خانه‌ها شدى و گفتى : بيائيد يك ساعت با ايمان باشيم !\r\nپير طريقت گويد : خداوندا ، يك دل پردرد دارم و يك جان پرزجر ، خداوندا ، اين بيچاره را چه تدبير ؟\r\n\r\n","description":"","footnote":"","page_name":" 210 ","page_number":230},
  {"content":"\r\n\r\nبارخدايا ، درماندم نه از تو ، لكن درماندم در تو ، اگر هيچ غايب باشم گوئى كجائى ؟ و چون به درگاه آيم ، در را نگشائى ! پروردگارا ، چون نوميدى در ظاهر اسلام حرمان است ، و اميد در عين حقيقت بىشك نقصان ، ميان اين و آن رهى را با تو چه درمان است ؟ و چون شكيبائى در شريعت از پسنديدگى نشان است و ناشكيبائى در حقيقت عين فرمان است ، ميان اين و آن رهى را با تو چه برهان است ؟ خداوندا ، هركس را آتش در دل است و اين بيچاره را آتش در جان ، از آنست كه هركس را سروسامانى است و اين درويش را نه سر و نه سامان !\r\nامّا اصول آداب صحبت با خلق آنست كه هيچ‌گاه نصيحت كردن و شفقت نمودن از هيچ مسلمانى باز نگيرى و خود را از همه كس كمتر دانى و حق همه كس را فرا پيش خويش دارى ، و انصاف همه از خود بخواهى ، و به طريق ايثار و مواسات و حسن خلق با خلق رفتار كنى و از خلاف و معارضهء برادران و دروغ‌گو گفتن ايشان پرهيز كنى و به امر و نهى صريح از ايشان درنخواهى و ايشان را سخن درشت و پاسخ ناهنجار نگوئى .\r\nكسى از ذو النون مصرى پرسيد : با كه صحبت و معاشرت كنم ؟ گفت : با كسى صحبت كن كه ملك ندارد يعنى آنچه دارد به خود ندارد و مال خويش نداند كه هرجا خصومتى افتاده از آنجا افتاده كه تو و منى در ميان است ، و چون تو و منى از ميان برخيزد هيچ خصومت و دشمنى و جنگ نماند و هيچ حالى از احوال تو بر تو منكر نگردد و داند كه نه معصومى تا عيب به تو راه نيابد ، و در دوستى انكار حال دوست خود محال است و دوستى آنجا است كه انكار در ميان نيست !\r\n87 -  اللَّهُ لا إِلهَ إِلَّا هُوَ .  آيه . شهادت به صورت نفى ، غايت اثبات است و نهايت تحقيق ، اشارت ارباب معرفت آنست كه نفى ( لا ) در اول كلمه ، نفى اغيار است و استثناى ( الّا ) اثبات قادر قهّار است يعنى تا اغيار را به تمامى از دل بيرون نكنى ، حقيقت جلال كبريائى در دلت منزل نكند !\r\n چو ( لا ) از صدر انسانى فكندت در ره حيرت * پس از بود الهيت به اللّه آى از ( الّا ) \r\nحكايت كنند : مردى را زنى بود كه يك چشم آن سپيد بود و مرد بواسطهء زيادى محبّت از آن عيب بىخبر ! چون محبّت كم شد ، زن را گفت : اين سپيدى چشم كى پديد آمد ؟ گفت : آنگاه كه محبّت من در دل تو كم شد !\r\nعارفى وارسته از شبلى پرسيد : چرا هميشه اللّه گوئى و  لا إِلهَ إِلَّا اللَّهُ *  نگوئى ؟ گفت زبانم به كلمهء جحد ( انكار ) روان نمىشود كه گفتن آن كار بىخبران است و فروبستن دست و بىمروّتى را نشان نخواهم كه زبان خود را بدان بيالايم ، عارف گفت : از آن بلندتر خواهم گفت : ترسم كه به وحشت جحد فروروم و به عزت اثبات نرسم ! گفت : از اين قوىتر خواهم گفت : بگو اللّه و همه را فروگذار ! شبلى گويد : آن وارسته مرد نعره‌اى بركشيد و كالبد از جان تهى كرد و گفت : در حقيقت او روحى دوست داشت ، ناله كرد ، خوانده شد ، اجابت كرد ! !\r\n . . . لَيَجْمَعَنَّكُمْ إِلى يَوْمِ الْقِيامَةِ .  آيه . يكى از نام‌هاى خداوند ، جامع است و معنى اين صفت آن است كه بهم‌آورندهء آب و آتش است در يك سنگ و نمايندهء جهان فراخ است در ديدهء تنگ ، و بهم آرندهء ضدّها است در يك تن ، از گرمى و سردى و ترى و خشكى ! و به هم‌آورندهء جزءها و عضوهاى گوناگون است در ساختمان تن آدمى ، كه همه درهم ساخته و بندها به هم پيوسته ، باز فردا به رستاخيز بهم آرد ، و آن استخوانها و گوشت و پوست آدمى كه ريخته و در جهان ذرّه‌ذرّه پراكنده شده باهم جمع كند ! !\r\n88 -  فَما لَكُمْ فِي الْمُنافِقِينَ .  آيه . از اينجا تا آخر آيه قصّهء ، ردّ منافقان است كه ايشان ارباب درهم\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nبرهمند و حالتى بيمار و مبهم دارند ، آرزوهاى محال مىكنند ، مؤمنان را مانند خود مىخواهند ، ايمنى جان و مال خويش مىطلبند ! خداوند فرمود : اينان به دشمنان مانند و رضاى ما در دل آنان نه در دنيا و در عقبى منزل نكند و ايشان را نه‌پسندد ، پس با آنها مخالفت و دشمنى كنيد و معاشرت ننمائيد و از آنان دوست و رفيق نگيريد !\r\n\r\n[ آيات 99 - 92 
  ]\r\n\r\nتفسير لفظى\r\n92 -  وَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَ مَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَ دِيَةٌ مُسَلَّمَةٌ إِلى أَهْلِهِ إِلَّا أَنْ يَصَّدَّقُوا .  روا و سزاوار نيست كه مؤمنى مؤمن ديگر را بكشد مگر كه خطائى افتد و هركس كه مؤمنى را به خطا بكشد كفّارهء آن آزاد كردن بندهء مؤمن است و ديهء تمام سپرده به اولياء مقتول مگر آنكه آنها ببخشند .  فَإِنْ كانَ مِنْ قَوْمٍ عَدُوٍّ لَكُمْ وَ هُوَ مُؤْمِنٌ فَتَحْرِيرُ رَقَبَةٍ مُؤْمِنَةٍ وَ إِنْ كانَ مِنْ قَوْمٍ بَيْنَكُمْ وَ بَيْنَهُمْ مِيثاقٌ فَدِيَةٌ مُسَلَّمَةٌ إِلى أَهْلِهِ وَ تَحْرِيرُ رَقَبَةٍ مُؤْمِنَةٍ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ تَوْبَةً مِنَ اللَّهِ وَ كانَ اللَّهُ عَلِيماً حَكِيماً .  اگر كشته از گروهى است كه با شما دشمن هستند و او مؤمن بوده بايد يك بندهء مؤمن آزاد كند ( ديت ندارد ) و اگر كشته از جماعتى باشد كه با شما پيمان دارند بايد ديت تمام سپرده به اولياء او داد و يك بندهء مؤمن را هم آزاد كرد ، و كسى كه برده نيابد كه آزاد كند بايد دو ماه پىدرپى براى بازپذيرفتن از خداى تعالى روزه بگيرد كه او دانائى است راست دانش .\r\n93 -  وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها وَ غَضِبَ اللَّهُ عَلَيْهِ وَ لَعَنَهُ وَ أَعَدَّ لَهُ عَذاباً عَظِيماً .  هركس مؤمنى را عمدا بكشد جزاى او دوزخ جاويدان و خشم خداوند و عذاب بزرگ براى او است .\r\n94 -  يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا .  اى كسانى كه ايمان آورده‌ايد ، هنگامى كه در سفر هستيد نيك برسيد و نگاه كنيد و به كسى كه بشما سلام كرد ( و گفت مسلمانم ) نگوئيد تو با ايمان نيستى و غرض شما متاع اين جهانى است كه بدست آوريد !  فَعِنْدَ اللَّهِ مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبِيراً .  پس بدانيد كه نزد خداوند غنيمت‌هاى بسيار است ، شما از پيش همين‌گونه بوديد ! پس خداوند بر شما منّت نهاد ( كه مسلمان شديد ) پس بر جاى خويش باشيد و برسيد و روشن شويد كه خداوند به آنچه شما مىكنيد آگاه است .\r\n95 -  لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ بِأَمْوالِهِمْ وَ أَنْفُسِهِمْ .  نشستگان از جهاد ( جز كوران ) با مجاهدين كه حال و جان خود را در راه خدا مىدهند برابر نيستند .  فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً وَ كُلًّا وَعَدَ اللَّهُ الْحُسْنى وَ فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً .  خداوند مجاهدين بمال و جان را بر نشستگان از حيث درجه فزونى داده و به همگان وعدهء بهشت و مجاهدين را بر قاعدين مزدى بزرگ فزونى داده است .\r\n96 -  دَرَجاتٍ مِنْهُ وَ مَغْفِرَةً وَ رَحْمَةً وَ كانَ اللَّهُ غَفُوراً رَحِيماً .  آن فزونى و مزد ، درجات بهشت است و آمرزش و بخشايش ، كه خداوند آمرزنده و مهربان و عيب‌پوش است .\r\n\r\n","description":"","footnote":"","page_name":" 212 ","page_number":232},
  {"content":"\r\n\r\n97 -  إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً .  آنان كه بر كفر مردند و فرشتگان آنان را مىميرانيدند درحالىكه ستمكار بر خود بودند ، فرشتگان از آنان پرسيدند چه شد كه شما به هجرت نيامديد ؟ گفتند ما درمانده بوديم و گرفتار و نتوانستيم اظهار اسلام كنيم ، فرشتگان گفتند : آيا زمين خدا بر شما فراخ نبود و وسعت نداشت كه به آن جاها هجرت كنيد ؟ آرى ايشانند كه در دوزخ جايگاه دارند و بد شدن‌گاهى است !\r\n98 -  إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا .  جز مردان و زنان و كودكان تافته و كوفته و ناتوان كه حيلتى را ندانند و راه هجرت نيابند .\r\n99 -  فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً .  پس ايشانند كه اميد است خداوند آنها را بخشايد ، كه خداوند بخشنده و آمرزنده و مهربان است .\r\n\r\n( تفسير ادبى و عرفانى )\r\n92 -  وَ ما كانَ لِمُؤْمِنٍ أَنْ يَقْتُلَ مُؤْمِناً .  آيه . خداوند در اين آيت اظهار كرم خويش مىكند و فضل و لطف خود را به بندگان مىنمايد ، فعل خطا كه بر ايشان رود ، كار آن آسان فرا مىگيرد و ايشان را عذر مىنهد ، و نيز ايشان را عاقله‌پذير مىكند تا اگر جنايتى بر سبيل خطا افتد عاقله از ايشان تحمّل كنند و آنها را در آن ورطه نگذارند و چنان كه در شريعت اسلام عاقلهء هركس پديد است ، در حقيقت هر قومى را عاقله‌ايست و محمّد مصطفى عاقلهء مؤمنان است كه تيمار بر ايشان و عذرخواه آنان است و فردا هم شفيع آنها است .\r\nبعد از محمّد مصطفى ( ص ) چون بمقام اولياء فرود آئى ، خاصگان درگاه و شناسندگان اللّه ، همگى عاقلهء مستضعفين و ناتوانان و بىنوايان امّتند و پيران و مشايخ طريقت عاقلهء مريدانند تا عيب ايشان بپوشند و بار آنان به دوش كشند .\r\n93 -  وَ مَنْ يَقْتُلْ مُؤْمِناً مُتَعَمِّداً .  آيه . هركه شفقت و مهربانى از برادر مسلمان بازگيرد و به همّت او را يارى ندهد و نصيحت نكند ، سعى است كه در خون او مىكند و ناچار بدين نامهربانى مأخوذ گردد و كمترين عقوبت و كيفر او اين است كه آنچه از مريدان و برادران خويش بازگيرد ، هرگز از آنها برخوردار نشود .\r\nبه داود پيغمبر وحى آمد كه اى داود ، هركجا طالبى ديدى كه لبّيك اجابت از ميان جان و دل زده و جامهء تجريد و تفرّد پوشيده و سر در بيابان اميد ما نهاده ، چاكروار در ركاب طلب او برو ، كه از نزديكان ما است ، به دو تقرّب جو ، و در دل او جاى ساز ، كه من بر دل چنين كس برسم و هرك را در دل وى بينم او را به دوستى خود برگزينم .\r\n94 -  إِذا ضَرَبْتُمْ فِي سَبِيلِ اللَّهِ فَتَبَيَّنُوا .  آيه . خداوند از روى اشارت فرمايد : چون به سفرى بيرون شويد ، بدان قصد شويد كه به دوستى از دوستان خدا در رسيد تا مونس روزگار و شاهد دل و جان شما باشد ، و چندان‌كه رويد از طلب مياسائيد و قدم جهد بازپس منهيد كه آنان خاصان درگاه عزّتند و مقبول حضرت احديّت ، نه هركس بيندشان ، و نه هر ديده‌اى دريابدشان ! چون يافتيد گوش داريد ، چون ديديد ملازم كرديد كه روشنائى دل در مشاهدت ايشان است و سعادت ابد در صحبت آنان .\r\nشيخ جنيد را پرسيدند : دو ركعت نماز مستحب را بيشتر دوست دارى بگزارى يا يك ساعت مشاهدهء درويشان و دوستان خدا ؟ گفت : يك ساعت مشاهدت درويشان ! زيرا ديدن درويشان ، دوستى خدا است كه مىگويد : بدست آوردن\r\n\r\n","description":"","footnote":"","page_name":" 213 ","page_number":233},
  {"content":"\r\n\r\nدوستى خداوند عين و فرض عين است و اين‌چنين فرض واگذاشتن و واجب را ترك كردن و به نافله و مستحبّ پرداختن كار زيركان و سيرت جوان‌مردان نبود !\r\n95 -  لا يَسْتَوِي الْقاعِدُونَ مِنَ الْمُؤْمِنِينَ .  آيه . اين آيت در مدح غازيان و مجاهدان و جانبازان در راه خدا و جلوه‌گرى آنان در دو جهان بر عالميان و ترغيب مؤمنان تا روز جاودان است . چنان كه در قرآن بسيار جا ذكر غازيان و اشارت به برترى آنان و ذكر اعمال و احوال و ثواب و درجات ايشان است . يك جا از ساز و برگ آنان   ( وَ الْعادِياتِ )   يك جا از سلاح جنگيان  ( أَعِدُّوا لَهُمْ )  يك جا از نفقه دادن غازى وصف زدن غازى و نمازگزاران غازى و تعب او و توكّل او و يارى او و شمارهء او و فداكارى و مرگ او ذكر شده و از اجابت دعاى او و رفع دشمن در حمايت خداوند سخن به ميان آمده است !\r\nشرف جنگ‌آوران و جانبازان در راه حق و حقيقت يكى آنست كه چون صف كشند و در ميدان معركه بايستند ، خداوند به فرشتگان خود فرمايد : اى فرشتگان بنگريد بندگان مرا كه از مال و ثروت و نعمت گذشته و با شمشيرهاى آخته روى به من آورده‌اند و در راه حق جانبازى مىكنند اينان از كيفر گناهان در امانند و ميان من و آنان حجابى نخواهد بود و حسابى از ايشان نخواهند خواست !\r\nحضرت على بن ابى طالب ( ع ) گويد : پيغمبر دربارهء فداكاران راه حق چنين گفت : يا على هركس خانوادهء مجاهدين و جانبازان را تكفّل كند در روز رستاخيز به گواهى فرشتگان مورد عنايت من واقع و نزد من منزلت خواهد داشت .\r\n\r\n[ آيات 102 - 100 
  ]\r\n\r\nتفسير لفظى\r\n100 -  وَ مَنْ يُهاجِرْ فِي سَبِيلِ اللَّهِ يَجِدْ فِي الْأَرْضِ مُراغَماً كَثِيراً وَ سَعَةً وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ وَ كانَ اللَّهُ غَفُوراً رَحِيماً . \r\nهركس در راه خدا مهاجرت كند ، زيستگاهى خوش و كام‌گاهى فراوان با فراخى در روزى خواهد يافت و هركس از خانهء خود براى مهاجرت بسوى خدا و فرستادهء او بيرون رود و مرگ او را دريابد البته مزد او با خدا است ، كه خداوند آمرزنده و مهربان است .\r\n101 -  وَ إِذا ضَرَبْتُمْ فِي الْأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا إِنَّ الْكافِرِينَ كانُوا لَكُمْ عَدُوًّا مُبِيناً .  هرگاه مسافرت كرديد بر شما تنگى و گرفتگى نيست كه نماز را كوتاه گزاريد درصورتىكه مىترسيد از كافران بشما گزندى رسد ، چون كافران هميشه دشمن آشكار شما هستند .\r\n102 -  وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ .  هنگامى كه تو ( اى محمّد ) در ميان مجاهدان باشى و نماز براى آنان به پا داشتى بايد يك گروه با تو به نماز بايستند و ابزار جنگ را با خود بردارند ، هنگامى كه به سجده روند ، گروه ديگر عقب ايشان باشند ( كه مراقب دشمن باشند ) و چون آنان از سجود فراغت يافتند گروه ديگر كه نماز نگزارده‌اند بايد با تو نماز گزارند و سلاح خود برگيرند تا از دشمن ايمن باشند .  وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً .  كافران دوست دارند كه شما از سلاح\r\n\r\n","description":"","footnote":"","page_name":" 214 ","page_number":234},
  {"content":"\r\n\r\nو متاع خود غافل شويد و آنها به يك حمله بشما زيان رسانند . و بر شما تنگى و سختى نيست كه هرگاه از باران رنج مىبريد يا بيمار هستيد ، سلاح خود را كنار گذاريد و احتياط خود داشته باشيد ( تا از دشمن ايمن شويد ) كه خداوند براى كافران عذاب خوارىنماى آماده كرده است .\r\n\r\n( تفسير ادبى و عرفانى )\r\n100 -  وَ مَنْ يُهاجِرْ فِي سَبِيلِ اللَّهِ .  آيه . خداوند در اين آيت از خود نشان رحمت مىدهد و لطف خويش را با بندگان مىنمايد و مؤمنان را بر هجرت مىخواند و آنان را مىستايد . آرى مهاجران سه گروهند : گروه اول بازرگانانند كه از بهر دنيا هجرت مىكنند و بازرگانى در پيش گيرند و روزى به دست آرند ، هرچند اين كار در شرع مباح است ليكن سرانجام آن معلوم نيست كه چه شود و به كجا رسد ؟ و اين‌گونه مهاجران پيوسته در رنج و اندوه و گاه به دست دزدان گرفتار و در شرف هلاك هستند . گروهى ديگر زاهدانند كه هجرت ايشان از بهر عقبى بود و روش ايشان از روى معنى باشد ، منزلهاى طاعتها پيمايند و مرحله‌هاى پرستش را بگذرانند ، گاه حج كنند و گاه جهاد و گاه زيارت و گاه نماز و روزه و گاهى در ذكر نام خدا و در فكر نعمتهاى او هستند ، البته سعى اينان مشكور و در درگاه خداوندى مقبولند . گروه سوم عارفانند كه هجرت ايشان براى خدا بود و هجرت در نهاد ايشان است كه در پرده‌هاى نفس هجرت كنند تا به دل رسند ، آنگاه در پرده‌هاى دل هجرت كنند تا بجان رسند و سپس در پرده‌هاى جان هجرت كنند تا به وصال جانان رسند !\r\n گفتم : كجات جويم اى ماه دل‌ستان ؟ * گفتا : قرارگاه منست جان دوستان ! \r\nمردى بايزيد را گفت : چرا هجرت نكنى و به سفر بيرون نشوى تا مردم را فايدت دهى ؟ گفت : دوستم مقيم است به وى مشغولم و به ديگرى نمىپردازم . آن مرد گفت : آب كه يك جا ماند بگندد بايزيد گفت : دريا باش تا هرگز نگندى !\r\n101 -  وَ إِذا ضَرَبْتُمْ فِي الْأَرْضِ .  آيه . حكم كوتاه كردن نماز در سفر است ، هرچند كه همهء مردم را رخصتى و تخفيفى است ليكن اهل خصوص را چون از حضرت حق قهرى و بعدى است ، لاجرم ايشان را عوضى باز داد ، هم در سفر جواز برگزارى نافله‌ها بر مركوب و راحله‌ها ، يا در حال پياده‌روى بىشرط استقبال قبله ، تا بدانى كه بدان درگاه حجاب نيست و بندى و منعى نه ! و دستور مناجات با خدا بر دوام هست ، چنان كه از روى اشارت مىگويد : بندهء من اگر قرب مىخواهى اينك درب گشاده و بار داده و اگر بعد مىخواهى بر سبيل رخصت ، اينك تو را رخصت ، اين است غايت لطف و كرم !\r\n102 -  وَ إِذا كُنْتَ فِيهِمْ .  آيه . در اين آيت دلالت روشن است بر اينكه بنده تا يك نفس از اختيار با او بود حكم نماز از وى برنخيزد ( سلب نشود ) نه در حال امن ، نه در حال خوف ، نه آن يك ساعت كه سلطان حقيقت بر او مستولى و در نقطهء جمع بود ، نه آن وقت كه اجراء احكام شرع بر وى روان و او در صفت تفرقت است !\r\nمردى نزد جنيد آمد و گفت : فلان عارف چندين روز است در عالم وجد خود فرورفته ، و لهى عظيم او را گرفته ، سلطان حقيقت بر او مستولى شده ، همانا كه به نقطهء جمع رسيده ! جنيد پرسيد : در وقت نماز چون است و چه مىكند ؟ گفت :\r\nچون وقت نماز آيد تكبير بندد و نماز بگزارد ، جنيد گفت : حمد خدا را كه شيطان در او دست نيافته و راه بر او نزده ، آن دقت او عين حقيقت و حركت او جمال طريقت و نفس او نقطهء جمع است !\r\n\r\n","description":"","footnote":"","page_name":" 215 ","page_number":235},
  {"content":"\r\n\r\n\r\n[ آيات 109 - 103 
  ]\r\n\r\nتفسير لفظى\r\n103 -  فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ فَإِذَا اطْمَأْنَنْتُمْ فَأَقِيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً .  چون نماز خوف را گزرانيديد خدا را ايستاده ( در تندرستى ) و نشسته ( در حال بيمارى ) و به پهلو ( در حال ناتوانى ) ياد كنيد و همين‌كه آرام و ايمن گشتيد نماز را بهنگام خود بپاداريد كه نماز بر مؤمنان واجب بهنگام نوشته شده است .\r\n104 -  وَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَ تَرْجُونَ مِنَ اللَّهِ ما لا يَرْجُونَ وَ كانَ اللَّهُ عَلِيماً حَكِيماً .  و در جنگ با دشمن سستى مكنيد و فرونه‌ايستيد ، اگر شما از زخم درد داريد ، آنها هم درد دارند مانند شما و شما اميد يارى از خدا داريد كه آنها ندارند و خدا دانا و هميشه درست دانش است .\r\n105 -  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنِينَ خَصِيماً .  ما قرآن را به راستى و درستى ( اى محمّد ) به تو فرستاديم تا ميان مردم با آنچه خدا به تو ارائه داده داورى كنى و هرگز مدافع خيانت‌كاران و دروغ‌گويان مباش .\r\n106 -  وَ اسْتَغْفِرِ اللَّهَ إِنَّ اللَّهَ كانَ غَفُوراً رَحِيماً .  و از خداوند آمرزش بخواه كه خداى بسيار آمرزنده و مهربان است .\r\n107 -  وَ لا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ اللَّهَ لا يُحِبُّ مَنْ كانَ خَوَّاناً أَثِيماً . \r\nو از كسانى كه به نفس خويش خيانت مىكنند دفاع مكن و داورى مدار كه خداوند كژكاران بزه‌مند را دوست ندارد .\r\n108 -  يَسْتَخْفُونَ مِنَ النَّاسِ وَ لا يَسْتَخْفُونَ مِنَ اللَّهِ وَ هُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَ كانَ اللَّهُ بِما يَعْمَلُونَ مُحِيطاً .  ( آنان ) حقيقت را از مردم پنهان مىدارند و نمىتوانند از خداوند كه همه جا و هميشه با ايشان است پنهان دارند و هنگام شب سخنان ناخشنود و ناپسنديده نزد خدا مىگويند ! درحالىكه خداوند به آنچه آنان مىكنند دانا است و احاطه دارد .\r\n109 -  ها أَنْتُمْ هؤُلاءِ جادَلْتُمْ عَنْهُمْ فِي الْحَياةِ الدُّنْيا فَمَنْ يُجادِلُ اللَّهَ عَنْهُمْ يَوْمَ الْقِيامَةِ أَمْ مَنْ يَكُونُ عَلَيْهِمْ وَكِيلًا .  آگاه باشيد و گوش فرا داريد ، شما كه در زندگانى دنيا از آنان دفاع كرديد و داورى نموديد ، آيا روز رستاخيز چه كسى از آنها دفاع خواهد كرد ؟ يا كيست كه وكالت آنان را در قيامت بپذيرد ؟\r\n\r\n( تفسير ادبى و عرفانى )\r\n103 -  فَإِذا قَضَيْتُمُ الصَّلاةَ .  آيه . بدانكه نماز رازى است ميان خدا و بنده كه در اين راز هم نياز است و هم ناز ، امروز نياز است و فردا ناز ، امروز رنج است و فردا گنج ، امروز بارى گران ، فردا روح و ريحان ، امروز ركوع و سجود ، فردا وجود و شهود .\r\nاز شرف و مزيّت نماز بر ساير عبادتها همين بس كه خداوند در صد و دو جاى قرآن ذكر كرده و آن را سيزده نام نهاده : صلاة ، قنوت ، قرآن ، تسبيح ، كتاب ، ذكر ، ركوع ، سجود ، حمد ، استغفار ، تكبير ، حسنات ، باقيات . و پيغمبر فرمود : نماز معراج\r\n\r\n","description":"","footnote":"","page_name":" 216 ","page_number":236},
  {"content":"\r\n\r\nمؤمن است . و گفته‌اند نمازگزار را هفت كرامت است : هدايت ، كفايت ، كفّارت ، رحمت ، قربت ، درجت ، و مغفرت .\r\nاول قدم از شرك بىنمازى است كه خداوند روز رستاخيز به دوزخيان مىگويد : چه شما را به اينجا افكند ؟ مىگويند ما از نمازگزاران نبوديم . هركس اين پنج نماز را بوقت خويش و با شرط بخواند ، خداوند او را ثواب جمله اصول شرايع دهد . و هيئت نماز چهار است : قيام و ركوع ، سجود و قعود ، حكمت آن اين است كه جملهء موجودات بر چهار شكلند : بعضى ايستاده‌اند چون درختان ، بعضى كمان مانند هستند و خم شده چون ستوران ، بعضى روى بر خاك نهاده چون حشرات ، و برخى بر زمين نشسته چون گياهان و خدا فرمود بندهء مؤمن بايد اين چهار هيئت را بجا آرد تا ثواب پرستش همهء خلق داشته باشد .\r\nاينكه خداوند نمازها را در ركعتهاى مختلف فرمود ، از آن جهت است كه بنده داراى دو قسمت است : يكى روان و ديگرى تن ، پس نماز دوگانه ، شكر روح و جسم است ، و در باطن آدمى سه گوهر است : اول دل دوم عقل سوم ايمان .\r\nنماز سه ركعتى شكر اين سه خصلت است . و باز چون تركيب آدمى از چهار طبع اصلى است نماز چهارگانه شكر اين چهار طبع است ( سعدى آنها را چهار طبع مخالف سركش نام نهاده ) و چون مؤمن از همه مطيع‌تر است و كار وى شريف‌تر ، و درجهء وى نزد حق رفيع‌تر ، بايد به شكرانهء آن همه نعمت ، 17 ركعت نماز گزارد !\r\nهر عبادتى كه بندگان آرند و هر ذكرى كه فرشتگان كنند جمله در دو ركعت نماز جمع است : از جهاد و حجّ و زكات و روزه ! بدين‌گونه كه چون مجاهدين راه حق به جنگ روند ، نخست صف بندند و مبارزت كنند ، اين جهاد است ، چون در جنگ با دشمن جولان كنند و چشم خيره كند و تكبير گويند و در نماز هم احرام و احلال است ، پس اين مانند حج است - و چون زكات پاكى مال است از پليدى ، پس چون مؤمن غسل كند يا وضو گيرد به‌منزلهء زكات است و چون از خوردن و آشاميدن در نماز ممنوع است اين روزه است .\r\n\r\n[ آيات 116 - 110 
  ]\r\n\r\nتفسير لفظى\r\n110 -  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً .  هركس كار بدى كند يا بر خود ستم كند پس از آن از خداوند آمرزش بخواهد خداوند را آمرزنده و مهربان خواهد يافت .\r\n111 -  وَ مَنْ يَكْسِبْ إِثْماً فَإِنَّما يَكْسِبُهُ عَلى نَفْسِهِ وَ كانَ اللَّهُ عَلِيماً حَكِيماً .  و هركس گناهى كند ، آن گناه بر تن خود كند و خداوند دانا و راست دانش است .\r\n112 -  وَ مَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً فَقَدِ احْتَمَلَ بُهْتاناً وَ إِثْماً مُبِيناً . \r\nهركس خطائى كند يا بزهى مرتكب شود و آن را به آدم بىگناهى نسبت دهد ، هرآينه بهتان و گناه ويژه‌اى آشكارا مرتكب شده است .\r\n113 -  وَ لَوْ لا فَضْلُ اللَّهِ عَلَيْكَ وَ رَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ وَ ما يُضِلُّونَ إِلَّا أَنْفُسَهُمْ وَ ما يَضُرُّونَكَ مِنْ شَيْءٍ وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ وَ عَلَّمَكَ ما لَمْ تَكُنْ تَعْلَمُ وَ كانَ فَضْلُ اللَّهِ عَلَيْكَ عَظِيماً .  اگر فضل الهى شامل حال تو نبود ( اى محمّد ) گروهى از جماعت ( منافقان و كافران ) قصد گمراهى تو داشتند و به تو هيچ زيانى نخواهند رسانيد و خداوند بر تو قرآن و دانش راست فروفرستاده و چيزى را كه نمىدانستى به تو آموخته و تفضّل خداوند بر تو بزرگ و هميشگى است .\r\n114 -  لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ \r\n\r\n","description":"","footnote":"","page_name":" 217 ","page_number":237},
  {"content":"\r\n\r\n وَ مَنْ يَفْعَلْ ذلِكَ ابْتِغاءَ مَرْضاتِ اللَّهِ فَسَوْفَ نُؤْتِيهِ أَجْراً عَظِيماً .  بسيارى از رازگوئى آنها نيكوئى ندارد جز آنكه آن رازها فرمان نفقه دادن يا كار نيك كردن يا اصلاح بين مردمان باشد و هركس از اين سه كار ، به قصد خشنودى خداوند كند ، ما مزد بزرگى به او خواهيم داد .\r\n115 -  وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً .  و هركس با فرستادهء من مخالفت كند پس از آنكه راه راستى بر او روشن شد و راهى غير از راه مؤمنان پيروى كند ، ما او را فرا آن كنيم كه خواسته و فرا آن دهيم كه پسنديده و او را به دوزخ بسوزانيم و بد بازگشت‌گاه است .\r\n116 -  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدْ ضَلَّ ضَلالًا بَعِيداً .  خداوند شريك قرار دادن براى خود را هرگز نمىآمرزد و غير از شرك ، گناه هركس كه بخواهد مىآمرزد ، و هركس به خدا شرك آورد و براى او انباز گويا شود گمراه شده و گم‌گشتهء دورى از هدايت است !\r\n\r\n( تفسير ادبى و عرفانى )\r\n110 -  وَ مَنْ يَعْمَلْ سُوءاً .  آيه . خداوند جهانيان در اين آيت بر بندگان توبت عرضه مىدارد و اميد عفو مىدهد و بيگانه را از بيگانگى و گناهكار را از گناه باز مىخواند و همه را به كرم خود اميدوار مىسازد ، به بيگانه مىگويد : اگر از كفر بازايستند ، خداوند گذشتهء آنان را مىبخشد و گناهكار كه عذرى به زبان آرد و پشيمانى در دل آرد ، بجاى هر بدى آنها نيكى نويسند ، كريم است خداوندى كه پيوسته بندگان را با خود مىخواند و لطف مىنمايد و عيب مىپوشاند و عطا مىدهد و از بار گناه مىكاهد ، اين همه بدان معنى مىكند كه بندگان از گناه كردن بازگردند و خدا را اجابت كنند و بهره‌ور شوند و نيك خدائى او را دريابند ، و نيك خدائى او آنست كه به آنان توفيق دهد تا دريابند و بنمايد تا ببينند و برخواند تا بيايند .\r\n111 -  وَ مَنْ يَكْسِبْ إِثْماً .  آيه . اين آيت اشارت است كه خداوند از طاعت مطيعان بىنياز است و از معصيت عاصيان پاك ، نه از طاعت آنان وى را پيوندى درمىيابد و نه از گناه آنان ملك وى را گزندى رسد ، بنده اگر نيكى كند و طاعت آرد ، تاج كرامت و عزّت است كه بر فرق روزگار خويش مىنهد و اگر گناه كند ، قيد خوارى و مذلّت است كه بر پاى خويش نهد .\r\n112 -  وَ مَنْ يَكْسِبْ خَطِيئَةً .  آيه . هركه عيب و عار خود را بر ديگرى بندد ، خداوند او را در نظر مردم رسوا كند و بر درجهء آن كس كه بىگناه است بيفزايد .\r\nآرى ، اين عيب و هنر نه در توان و فعل آدمى است بلكه از روزگار قديم و در عالم ازل بوده كه هركس به نظافت ايمان و طاعت پاك گشت ، از آن سبب است كه در ازل او را پاك كردند ( يعنى استعداد پاك شدن داشت ) و آن كس كه به پليدى شرك و گناه آلوده گشت هم در ازل ( بسبب عدم استعداد ) آلوده و پليد گشته است .\r\n113 -  وَ لَوْ لا فَضْلُ اللَّهِ عَلَيْكَ .  آيه . منّتى است كه خداوند بر پيغمبر مىنهد و تفضّل خود را بر او اظهار مىكند و او را در پردهء عصمت مىدارد و دست دشمن از او كوتاه مىكند و به خصايص و فضائل ازلى او را مىآرايد و مىستايد .\r\n114 -  لا خَيْرَ فِي كَثِيرٍ مِنْ نَجْواهُمْ .  آيه . بهترين كارهاى بندگان سه چيز است كه در اين آيت ذكر شده :\r\nصدقه ، معروف ، اصلاح ميان مردم ، و بهترى اين سه عمل ازاين‌رو است كه خوبى آن به ديگران هم مىرسد زيرا عجب نيست\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nكه براى خود درى برگشائى ، و جوان‌مردى و عجب ، آنست كه براى ديگرى درى بگشائى !\r\nبو على سياه گويد : چه آيد از اينكه تو خود خوش شوى ؟ كار آن دارد كه كسى به تو خوش شود !\r\nپيغمبر در اين باب فرمود : بدترين مردمان كسى است كه روزى خود را تنها خورد !\r\nامّا صدقه سه قسم است : يكى صدقه به مال ، كه مواسات با درويشان است در انفاق نعمت ، دوم صدقه به تن ، كه قيام به حق است در خدمت مردمان ، سوم صدقهء به دل ، كه وفادارى به حسن نيّت و توكيد همّت است با آنان ، يك نوع صدقهء بر توانگران است كه بر ايشان جود كنى و نيازمندى خود را به آنان عرضه نكنى و از نيكوكارى آنان اميد بردارى ! و چون اين صدقه و آن معروف و آن اصلاح هر سه در يكى جمع شود ، سرتاپا عين حرمت گردد و مقبول درگاه احديّت افتد و نامش به راستى برند و با راستان محشور گردانند ، اين است آن مزد بزرگى كه خداوند به آنان وعده داده است .\r\n\r\n[ آيات 124 - 17 
  ]\r\n\r\nتفسير لفظى\r\n117 -  إِنْ يَدْعُونَ مِنْ دُونِهِ إِلَّا إِناثاً وَ إِنْ يَدْعُونَ إِلَّا شَيْطاناً مَرِيداً .  اين بت‌پرستان نمىپرستند جز مادگان ( چون لات و منات ) و نمىخوانند مكر شيطان ملعون رانده شده از درگاه !\r\n118 -  لَعَنَهُ اللَّهُ وَ قالَ لَأَتَّخِذَنَّ مِنْ عِبادِكَ نَصِيباً مَفْرُوضاً .  آن ديو رانده شده درگاه خدا گفت : من از بندگان تو بهرهء ( باز بريده ) و معيّنى به دست خواهم آورد .\r\n119 -  وَ لَأُضِلَّنَّهُمْ وَ لَأُمَنِّيَنَّهُمْ وَ لَآمُرَنَّهُمْ فَلَيُبَتِّكُنَّ آذانَ الْأَنْعامِ وَ لَآمُرَنَّهُمْ فَلَيُغَيِّرُنَّ خَلْقَ اللَّهِ وَ مَنْ يَتَّخِذِ الشَّيْطانَ وَلِيًّا مِنْ دُونِ اللَّهِ فَقَدْ خَسِرَ خُسْراناً مُبِيناً .  من كه شيطانم بندگان را از راه به در برم و آرزوهاى آنان را دراز كنم و به آنان فرمان خواهد داد تا گوشهاى چهارپايان را ببرند و فرمان به آنان دهم كه آفريدهء خدائى را دگرگون كنند . و البته هركس كه جز خداوند ، ديو را دوست و يار پسنديده‌اى قرار دهد ، زيانى آشكار و فراوان برده است « 1 » .\r\n120 -  يَعِدُهُمْ وَ يُمَنِّيهِمْ وَ ما يَعِدُهُمُ الشَّيْطانُ إِلَّا غُرُوراً .  شيطان وعدهء دروغ به آنها مىدهد و آرزوهاى ناپسند در ايشان مىافكند درصورتىكه وعده‌هاى شيطانى جز غرور و مكر و فريب چيزى نباشد .\r\n121 -  أُولئِكَ مَأْواهُمْ جَهَنَّمُ وَ لا يَجِدُونَ عَنْها مَحِيصاً .  جايگاه آن‌چنان مردم دوزخ است كه هرگز از آن رهائى نخواهند داشت .\r\n122 -  وَ الَّذِينَ آمَنُوا وَ عَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً وَعْدَ اللَّهِ حَقًّا وَ مَنْ أَصْدَقُ مِنَ اللَّهِ قِيلًا .  كسانى كه ايمان آوردند و كارهاى نيكو كردند .\r\nآنها را در بهشتهائى آريم كه از زير درختان آن آبها روان است و در آنجا جاويدانند كه وعده‌اى است حق از سوى خداوند و چه كسى از خداوند درست‌وعده‌تر و راست‌گوتر است ؟\r\n123 -  لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ وَ لا يَجِدْ لَهُ \r\n\r\n\r\n","description":"","footnote":"\r\n( 1 ) كسى نزد پيغمبر از وسوسهء شيطان بناليد و شكايت كرد ! حضرت فرمود : در خانهء خالى دزد نرود و شيطان آنجا رود كه ايمان و معرفت باشد و او با دل خالى از ايمان و معرفت ، كارى ندارد .\r\n","page_name":" 219 ","page_number":239},
  {"content":"\r\n\r\n مِنْ دُونِ اللَّهِ وَلِيًّا وَ لا نَصِيراً .  نه به آرزوهاى شما ، و نه به آرزوهاى اهل كتاب است ( يهود و نصارى ) كه خود را و دين خود را برتر مىدانند ( بلكه آرزوهاى درست به عمل صالح است ) و هركس كار بدى كند كيفر آن را يابد و اينان جز خداوند كارسازى و يارى را نخواهد يافت !\r\n124 -  وَ مَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقِيراً .  كسانى كه كارهاى نيك كردند چه مرد و چه زن چون با ايمان باشند همگى داخل بهشت شوند و به اندازه پوست هستهء خرما به آنها ستم نخواهد شد .\r\n\r\n( تفسير ادبى و عرفانى )\r\n117 -  إِنْ يَدْعُونَ مِنْ دُونِهِ إِلَّا إِناثاً .  آيه . عزيز است خداى يگانه ، كردگار داننده ، بىشريك و بىانباز ، بىمانند و بىنياز ، در كردگارى قدير ، در كاردانى بىمشير ، در پادشاهى بىوزير ، در خدائى بىنظير ، احوال بندگان را مدبّر ، كارهاى عالم را مقدّر ، نه در تدبير او سهو آيد ، و نه در تقدير او لغو آيد ، يكى را به آب عنايت شسته و چراغ معرفت وى از نور اعظم برافروخته و راهش روشن كرده . يكى را به تيغ هجران خسته ، و نمودهء شيطان بر او آراسته ، در پى بتان داشته كه نمىخوانند غير خدا را ، جز مادگان و جز شيطان راندهء درگاه ! عجب كاريست كسى تراشيدهء خود بپرستد ، يا مصنوع خويش را به معبودى گيرد ، اگر به جز خدا معبودى روا بودى ، كافر معبود بت بايستى ، نه بت معبود كافر ! زيرا كه بت مصنوع كافر است و او صانع و چون كافر كه صانع بت است و با اراده و عقل و اختيار است ، دعوى معبودى نمىكند ! پس محال باشد بتى كه نه حيات دارد ، نه گوش شنوا ، نه چشم بينا ، نه عقل و نه اختيار و نه اراده ، معبود باشد !\r\nدر آغاز اسلام بر كافران هيچ‌چيز سخت‌تر از آن نبود كه محمّد مصطفى گفتى : خداى عالم يكى است ، كردگار جهان يكى است ، آنها مىگفتند : آيا چند خدا را يك خدا مىداند ! چگونه ممكن است همه كارهاى جهان را يك خدا اداره كند ؟ ما در مكّه 360 بت داريم و كار مكّه تنها نمىتوانند راست داشت ! خداوند با حجت جواب داد كه او خداوندى است كه شب تاريك آفريد و روز روشن ! و آفتاب درخشيده و ماه تابنده و رخشنده ! چه عجب اگر خالق همه آنها را يكى بسنده و قدرت او همه جهان را بسنده ! خواجه كه بنده‌اى دارد و يا مخلوقى دارد ، همه ملك او باشند و روا نباشد كه او ملك بنده‌اش باشد ! چنان كه خداوند فرمود : بت ملك من ، زمين ملك من ، ملك من چگونه شود انباز من ! و در قرآن چند جا از عيبهاى بتها فرموده كه : آيا آنها دست و پا دارند يا گوش شنوا و چشم بينا دارند ؟ كسى كه صفت كمال ندارد خدائى را چون شايد ؟\r\nجاى ديگر فرمود : اين بتها نمىتوانند پشه‌اى بيافرينند ، جاى ديگر : و حتى آنها را مىخوانيد ، خواندن شما را نمىشنوند و اگر فرضا بشنوند اجابت نتوانند !\r\n119 -  وَ لَأُضِلَّنَّهُمْ وَ لَأُمَنِّيَنَّهُمْ .  آيه . حوالت ضلالت و گمراهى كه بر ابليس آمد از روى سبب آمد ! ورنه خود ابليس را ابليس كه بود ؟ بلى وسوسه مىنمايد كه پيشه وى اين است ، آنگاه از پى وسوسه ، ضلالت آفريند كه ضلالت و هدايت و سعادت و شقاوت همه از خدا است ، كه هركس را او رهنمائى كند راه يافته و هركس او را گمراه كند راه گم كرده است ! آنگاه عاقبت هر دو را بيان كرد و فرمود : آنان كه گمراه شدند جايشان دوزخ و آنان كه راه يافته شدند جايشان بهشت جاويدان است و اگر كسى گويد : حكمت آفرينش ابليس چيست ؟ جواب اين است كه :\r\nحضرت على ( ع ) فرمود : اگرنه ابليس بودى ، بوى محبّت و مودّت از دل مؤمن كى دميدى ؟ و نور معرفت\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nكى تافتى ؟ و خداوند ابليس را بدان آفريد كه تا او كار خود نكند ، رحمت و آمرزش حق نمايان نشود ! و بايد رحمت و غفران خداوند ظاهر گردد ، و هرچه او خراب كند ، رحمت خداوند او را آبادان كند و هرچه او به غارت برد تيغ غفران از وى بازستاند و مزيدى بر سر نهد .\r\n\r\n[ آيات 135 - 125 
  ]\r\n\r\nتفسير لفظى\r\n125 -  وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً وَ اتَّخَذَ اللَّهُ إِبْراهِيمَ خَلِيلًا .  كيست نيكودين‌تر از آنكه روى خود فرا خدا كرده و با خلق خدا نيكى كرده و از ملت ابراهيم پيروى نموده كه خداوند ابراهيم را خليل و دوست خود گرفته است .\r\n126 -  وَ لِلَّهِ ما فِي السَّماواتِ وَ ما فِي الْأَرْضِ وَ كانَ اللَّهُ بِكُلِّ شَيْءٍ مُحِيطاً .  و آنچه در آسمان و زمين است از خدا است و او است كه به همه چيز احاطه دارد و داناى هميشگى است .\r\n127 -  وَ يَسْتَفْتُونَكَ فِي النِّساءِ قُلِ اللَّهُ يُفْتِيكُمْ فِيهِنَّ وَ ما يُتْلى عَلَيْكُمْ فِي الْكِتابِ فِي يَتامَى النِّساءِ اللَّاتِي لا تُؤْتُونَهُنَّ ما كُتِبَ لَهُنَّ وَ تَرْغَبُونَ أَنْ تَنْكِحُوهُنَّ وَ الْمُسْتَضْعَفِينَ مِنَ الْوِلْدانِ وَ أَنْ تَقُومُوا لِلْيَتامى بِالْقِسْطِ وَ ما تَفْعَلُوا مِنْ خَيْرٍ فَإِنَّ اللَّهَ كانَ بِهِ عَلِيماً .  از تو فتوى مىخواهند در كار زنها ، بگو ( اى محمّد ) كه خدا شما را در كار زنان پاسخ مىدهد و آنچه در ( قرآن ) راجع به دختران نارسيدهء پدر مرده كه سهم مقرر ارث آنها را نمىدهيد و ميل داريد آنان را به زنى بگيريد بر شما مىخوانند ، و نيز از تو در مورد كودكان زبون و نارسيده مىپرسند و راجع به اينكه دربارهء يتيمان با عدالت رفتار كنيد ! و بدانيد كه آنچه كار نيك كنيد خداوند به آنها دانا است .\r\n128 -  وَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَ الصُّلْحُ خَيْرٌ وَ أُحْضِرَتِ الْأَنْفُسُ الشُّحَّ وَ إِنْ تُحْسِنُوا وَ تَتَّقُوا فَإِنَّ اللَّهَ كانَ بِما تَعْمَلُونَ خَبِيراً .  اگر زنى از شوهر خود احساس بىميلى و كناره‌گيرى يا روىگردانى كند ، ننگى و عيبى نيست كه باهم به نيكى آشتى كنند و آشتى بهتر و نيكوتر است و چون مردم بخل و دريغ و حرص مال دارند ( چنان كه اگر زنى ديگر مورد نظر شوى باشد ، زن او به گرفتن مال از آن بخل و حرص منصرف مىشود ) پس اگر نيكوئى كنيد و پرهيزكار باشيد ( و از هم جدا نشويد ) خداوند به آنچه كنيد آگاه و دانا است .\r\n129 -  وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ وَ إِنْ تُصْلِحُوا وَ تَتَّقُوا فَإِنَّ اللَّهَ كانَ غَفُوراً رَحِيماً .  هرگز نخواهيد توانست كه ميان زنان به عدالت رفتار كنيد هرچند كه بسيار ميل به آن داد داشته باشيد و كوشش كنيد ! لكن به كلى از آنان بىميل و روگردان نشويد كه آنها را در حال آويختگى گذاريد يعنى كه نه بيوه است و نه شوهردار ! و اگر آشتى كنيد و نيكى نمائيد و تقوى پيشهء خود سازيد خداوند آمرزنده و مهربان است .\r\n130 -  وَ إِنْ يَتَفَرَّقا يُغْنِ اللَّهُ كُلًّا مِنْ سَعَتِهِ وَ كانَ اللَّهُ واسِعاً حَكِيماً .  و اگر زن و شوهر باهم نساختند و از هم جدا شدند ، خداوند از فراخى و سعه و گشايش خويش هر دو را بىنياز سازد كه خداوند بخشنده و دانا است .\r\n131 -  وَ لِلَّهِ ما فِي السَّماواتِ وَ ما فِي الْأَرْضِ وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ وَ إِنْ تَكْفُرُوا فَإِنَّ لِلَّهِ ما فِي السَّماواتِ وَ ما فِي الْأَرْضِ وَ كانَ اللَّهُ غَنِيًّا حَمِيداً . \r\n\r\n","description":"","footnote":"","page_name":" 221 ","page_number":241},
  {"content":"\r\n\r\nو خداى راست آنچه در آسمانها و در زمين است و ما به كسانى كه پيش از شما كتاب داشتند و همچنين بشما ، اندرز داديم كه از خشم خدا پرهيز كنيد و اگر كفران نعمت كرديد و كافر شديد بدانيد كه آنچه در آسمانها و زمين است از آن خداوند است و او بىنياز و ستوده است .\r\n132 -  وَ لِلَّهِ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا .  و آنچه در آسمان و زمين است از آن خداوند است و نيك بسنده و كارساز كه او است .\r\n133 -  إِنْ يَشَأْ يُذْهِبْكُمْ أَيُّهَا النَّاسُ وَ يَأْتِ بِآخَرِينَ وَ كانَ اللَّهُ عَلى ذلِكَ قَدِيراً .  اگر خداوند بخواهد شما را اى مردم ببرد و ديگران آرد ( نوشته‌اند : منظور از مردم ديگر در اين آيه مردم ايران هستند زيرا در مورد اين آيه وقتى از حضرت رسول پرسيدند ، حضرت دست به پشت سلمان فارسى زدند و فرمودند : مراد مردم فارس است ) و خدا بر اين كار توانا است .\r\n134 -  مَنْ كانَ يُرِيدُ ثَوابَ الدُّنْيا فَعِنْدَ اللَّهِ ثَوابُ الدُّنْيا وَ الْآخِرَةِ وَ كانَ اللَّهُ سَمِيعاً بَصِيراً . \r\nهركس پاداش اين جهان خواهد ، بداند كه نزد خداوند پاداش هر دو جهان است و خداوند شنوا و بينا به هر چيز است .\r\n135 -  يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ إِنْ يَكُنْ غَنِيًّا أَوْ فَقِيراً فَاللَّهُ أَوْلى بِهِما فَلا تَتَّبِعُوا الْهَوى أَنْ تَعْدِلُوا وَ إِنْ تَلْوُوا أَوْ تُعْرِضُوا فَإِنَّ اللَّهَ كانَ بِما تَعْمَلُونَ خَبِيراً .  اى كسانى كه ايمان آورديد ، به‌پاى ايستيد به راستكارى و داد دهى و گواه بودن خداى را به راستى ، هرچند به زيان خودتان باشد يا به زيان پدران و مادران و خويشان ! خواه كسى بىنياز يا نيازمند باشد ، كه خداوند از همه آنها اولىتر و بهتر و بسزا دادن و حق نگاه داشتن بهتر است - پس در گواهى دادن از هواى نفس پيروى نكنيد كه در نتيجه بىدادگرى كنيد و اگر كارى بپذيريد يا روى بگردانيد ، خداوند به همه آنچه مىكنيد آگاه است .\r\n\r\n( تفسير ادبى و عرفانى )\r\n125 -  وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ .  آيه . خداوند در اين آيت مخلصان را مىستايد و اخلاص در اعمال را مىپسندد و اول كسى كه جامهء اخلاص در عمل كشيد محمّد مصطفى بود كه فرمود : كارها به نيّت است اين روش اخلاص در عمل مانند روش رنگ است در گوهر ، چه گوهر بىكسوت رنگ ، سنگى باشد بىارزش ، عمل بىاخلاص هم جان‌كندنى باشد بىثواب .\r\nگويند : معروف كرخى عارف بزرگوار ، خود را تازيانه زدى و گفتى : اى نفس ، اخلاص آر تا خلاص شوى ! گفته‌اند : علم تخم است و عمل كشتن ، آب آن اخلاص ، كار آن اخلاص ، رستگارى و بهره‌بردارى آن اخلاص ! و سعادت ابد در اخلاص است ، اما اخلاص ، خود عزيز است نه هرجائى فرود آيد و نه به هر كسى روى نمايد ، همان است كه خداوند فرمود : اخلاص رازى از رازهاى من است و در دل هركس از بندگان را كه دوست دارم به وديعت مىنهم\r\nگويند : در بنى اسرائيل عابدى بود ، شنيد در آن نزديكى درختى است كه مردم آن را مىپرستند ! عابد در خشم شد و از بهر خدا و تعصّب در دين تبر بر دوش نهاد و رفت كه درخت را ببرد ! ابليس به صورت پيرى بر او ظاهر شد و پرسيد كجا مىروى ؟ گفت : براى بريدن فلان درخت ، ابليس گفت : برو به كار عبادتت مشغول باش تو را چه كار به اين كار ؟ عابد سخت بر او آويخت و بر زمين زد و بر سينهء او بنشست ، ابليس گفت : دست از من بدار تا تو را سخنى نيكو گويم ، دست از وى بداشت ،\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nابليس گفت : اين كار كار پيغمبران است نه تو ! عابد گفت : من از اين كار بازنگردم و دو بار با ابليس دست‌به‌يخه شد و او را به زمين زد ، بار سوم ابليس گفت : تو مردى درويش هستى و مئونت تو با مردمان است ، اين كار را به ديگران واگذار ، من روزى دو دينار زير بالين تو گذارم كه هم هزينهء خود كنى و هم به ديگر عابدان دهى ، عابد پيش خود گفت : يك دينار آن صدقه دهم و دينار ديگر خود به كار برم و اين كار بهتر از درخت بركندن است كه مرا بدان نفرموده‌اند و من پيغمبر نيستم ! ديگر روز دو دينار زير بالين خود ديد و برگرفت ! تا روز سوم كه هيچ دينارى بر بالين نديد ، تبر برداشت و عازم بريدن درخت شد ابليس در راه رسيد و به او گفت : اى مرد اين كار كار تو نيست و باهم درآويختند ابليس او را بر زمين زد و بر سينهء او نشست ، عابد پرسيد : چه شد كه آن دو بار من تو را زمين زدم و اين‌بار درماندم ؟ گفت : آن دو بار بهر خدا درآويختى و اين‌بار بهر دينار ! اول براى خدا به اخلاص آمدى و از جهت دين خدا خشم گرفتى ، خداوند تو را نيرومند ساخت ، اكنون بهر طمع خويش آمدى و از بهر دنيا خشم گرفتى و پيرو هواى نفس خود شدى ، لاجرم ناتوان شدى كه از مصطفى ( ص ) پرسيدند اخلاص چيست ؟ گفت : اينكه گوئى : پروردگار من خداى يگانه است پس از آن در آنچه مأمور شدى پايمردى كنى !\r\n . . . وَ هُوَ مُحْسِنٌ .  آيه . معنى نيكوكار اين است كه روى خود را فرا حق كند و نيك داند و شناسد كه چگونه بايد فرا حق كردن و اخلاص بجا آوردن ، كه نه هركسى به درگاه پادشاه رسد ادب حضرت شناسد !\r\n . . . وَ اتَّبَعَ مِلَّةَ إِبْراهِيمَ حَنِيفاً .  آيه . اشارت به حالت ابراهيم است كه روى به حق نهاد و ادب حضرت بجاى آورد و خود را نصيبى نگذاشت و همه را درباخت ، هم نفس هم مال هم فرزند ! نفس خويش در راه رضاى حق و فرزند خويش در راه فرمان حق و مال خويش در راه مهربانى و شفقت بر خلق باخت ! كه گفته‌اند :\r\n مال و زر و سيم رايگان بايد باخت * چون كار بجان رسيد جان بايد باخت ! \r\n132 -  وَ لِلَّهِ ما فِي السَّماواتِ وَ ما فِي الْأَرْضِ .  آيه . اين آيه كه در سه جا تكرار شده ، هرجا قومى را تنبيه است ! اول آگاهى همهء مسلمانان است و دوم آگاهى متعبّدان و متّقيان و سوم آگاهى عارفان و خاصگان است .\r\nاول : به همه مسلمانان گفت : آنچه در آسمان و زمين است همه ملك و ملك من است ، همه آفريدهء صنع من است ، علم من به همه رسيده و از همه آگاهم ، حقها را ميان شما واجب كردم ، فرضها را معين كردم ، حق زنان و يتيمان را بجا آريد و اگر بد كنيد يا نيك ، آشتى كنيد يا جنگ ، همه را به حقيقت من دانم كه آفريدهء صنع من است و صنع من بر من پنهان كى شود ؟\r\nدر آيت دوم : متعبّدان و پرهيزكاران را گفت : يك‌بارگى همه به كوى تقوى درآئيد و آن را پناه خود سازيد و از راه شبهت و تهمت برخيزيد ، آنگاه گروهى را توفيق داد و گروهى ( برحسب استعداد ) در راه گمراهى فروگذاشت و همه را آگاهى داد كه من بىنيازم ، نه طاعت عابدان مرا سود و نه معصيت عاصيان مرا زيان ، هرچه در آسمان و زمين است همه مقدور و مصنوع من است !\r\nدر آيت سوم : عارفان و خاصگان را آگاهى داد ، كه هفت آسمان و هفت زمين و هرچه در آن آيت از آن من است همه را بدان نيافريدم تا شما روى بدان آوريد و دل بر آن نهيد و پس به آن بمانيد و از من بازمانيد ! لكن بدان آفريدم تا به شما بنمايم و بر نفس شما آرايم ، آنگاه شما همه را بگذاريد و روى به من آريد !\r\nگويند : خليفه روزگار مال فراوان بر سهل تسترى عرضه كرد ، او هيچ نپذيرفت ! پرسيدند : چرا نپذيرفتى ؟ عارف دعا كرد تا پرده از ديدهء پرسنده برداشت و نگريست يك جهان گوهر و مرواريد ديد ! آنگاه گفت : اى جوان‌مرد ما را بمال\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nخليفه حاجت نيست كه همهء خزائن جهان به فرمان ما است لكن ما خود نمىخواهيم !\r\n\r\n[ آيات 146 - 136 
  ]\r\n\r\nتفسير لفظى\r\n136 -  يا أَيُّهَا الَّذِينَ آمَنُوا آمِنُوا بِاللَّهِ وَ رَسُولِهِ وَ الْكِتابِ الَّذِي نَزَّلَ عَلى رَسُولِهِ وَ الْكِتابِ الَّذِي أَنْزَلَ مِنْ قَبْلُ وَ مَنْ يَكْفُرْ بِاللَّهِ وَ مَلائِكَتِهِ وَ كُتُبِهِ وَ رُسُلِهِ وَ الْيَوْمِ الْآخِرِ فَقَدْ ضَلَّ ضَلالًا بَعِيداً .  اى كسانى كه ايمان آورده‌ايد ، به خدا و فرستاده‌اش و به كتابى كه به رسولش فروفرستاده و به كتابى كه از پيش فروفرستاده ، ايمان بياوريد و بدانيد كه هركس به خدا و به فرشتگان و كتابهاى او و رسولان او و به روز رستاخيز كافر شود ، بيراه و گمراه گشته ، بيراهى و گمراهى دورى !\r\n137 -  إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدادُوا كُفْراً لَمْ يَكُنِ اللَّهُ لِيَغْفِرَ لَهُمْ وَ لا لِيَهْدِيَهُمْ سَبِيلًا .  همانا كسانى كه ايمان آوردند و باز كافر شدند پس در كفر بيفزودند ! خداى بر آن نيست كه آنان را بيامرزد و نه آنكه هرگز آنان را به راه راست هدايت كند .\r\n138 -  بَشِّرِ الْمُنافِقِينَ بِأَنَّ لَهُمْ عَذاباً أَلِيماً .  منافقان را خبر ده كه ايشان را عذابى دردناك است .\r\n139 -  الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ أَ يَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّهِ جَمِيعاً .  كسانى كه كافران را فرود از مؤمنان ، به دوستى مىگيرند ، آيا نزد آنها عزت مىجويند ؟ درصورتىكه همهء عزتها نزد خداوند است !\r\n140 -  وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقِينَ وَ الْكافِرِينَ فِي جَهَنَّمَ جَمِيعاً .  فروفرستاد بر شما در قرآن كه هرگاه سخنان خدا را بشنويد ، ديگران به آنها كافر مىشوند و بدان افسوس ( استهزاء ) مىكنند پس شما با آنان ننشينيد تا آنكه سخنى ديگر درگيرند و اينكه شما ( اگر با آنها بنشينيد ) مانند ايشان خواهيد بود ، كه خداوند منافقان و كافران را همگى باهم در دوزخ جمع خواهد كرد .\r\n141 -  الَّذِينَ يَتَرَبَّصُونَ بِكُمْ فَإِنْ كانَ لَكُمْ فَتْحٌ مِنَ اللَّهِ قالُوا أَ لَمْ نَكُنْ مَعَكُمْ وَ إِنْ كانَ لِلْكافِرِينَ نَصِيبٌ قالُوا أَ لَمْ نَسْتَحْوِذْ عَلَيْكُمْ وَ نَمْنَعْكُمْ مِنَ الْمُؤْمِنِينَ فَاللَّهُ يَحْكُمُ بَيْنَكُمْ يَوْمَ الْقِيامَةِ وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا .  آنها كه بدخواه شما هستند اگر پيروزى با شما باشد مىگويند : آيا ما با شما نبوديم ؟ و اگر براى كافران بهره و پيروزى باشد مىگويند : آيا نه بر شما دست يافته بوديم و شما را از آسيب مؤمنان باز داشتيم ! پس ( بدانيد كه ) روز رستاخيز خداوند ميان شما داورى خواهد كرد و هرگز براى كافران به زيان مؤمنان راهى باز نخواهند گذاشت .\r\n142 -  إِنَّ الْمُنافِقِينَ يُخادِعُونَ اللَّهَ وَ هُوَ خادِعُهُمْ وَ إِذا قامُوا إِلَى الصَّلاةِ قامُوا كُسالى يُراؤُنَ النَّاسَ وَ لا يَذْكُرُونَ اللَّهَ إِلَّا قَلِيلًا .  منافقان با خدا فريب مىسازند درحالىكه خداوند به آنها پاداش ، فريب دهد ! و چون به نماز برخيزند ، كاهلانه برخيزند و براى ديدار ( رياكارى ) مردمان باشد ! و در آن خداى را اندكى ياد كنند .\r\n143 -  مُذَبْذَبِينَ بَيْنَ ذلِكَ لا إِلى هؤُلاءِ وَ لا إِلى هؤُلاءِ وَ مَنْ يُضْلِلِ اللَّهُ فَلَنْ تَجِدَ لَهُ سَبِيلًا .  ميان كفر و ايمان متردّدند ، نه با اينانند و نه با آنان ! و كسى را كه خداوند ( به سبب استحقاق ) از راه گم كرد ، براى او چاره و حيلتى بسوى راه راست نخواهى يافت .\r\n\r\n","description":"","footnote":"","page_name":" 224 ","page_number":244},
  {"content":"\r\n\r\n144 -  يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً .  اى كسانى كه ايمان آورديد ، كافران را فرود ( سواى ) از مؤمنان به دوستى نگيريد آيا مىخواهيد كه براى خداوند حجّتى آشكار به زيان خود بسازيد ؟\r\n145 -  إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ وَ لَنْ تَجِدَ لَهُمْ نَصِيراً .  منافقان در پايهء پائين دوزخند و هرگز براى آنان ياورى نخواهى يافت !\r\n146 -  إِلَّا الَّذِينَ تابُوا وَ أَصْلَحُوا وَ اعْتَصَمُوا بِاللَّهِ وَ أَخْلَصُوا دِينَهُمْ لِلَّهِ فَأُولئِكَ مَعَ الْمُؤْمِنِينَ وَ سَوْفَ يُؤْتِ اللَّهُ الْمُؤْمِنِينَ أَجْراً عَظِيماً .  مگر كسانى كه توبه كنند و دلهاى خود را به اصلاح آورند و دست به دامن خداوند زنند و دين خود را براى خداوند پاك و خالص كنند ( كه در آن صورت ) خداوند به زودى به گروندگان مزدى و پاداشى بزرگ خواهد داد .\r\n\r\n( تفسير ادبى و عرفانى )\r\n136 -  يا أَيُّهَا الَّذِينَ آمَنُوا آمِنُوا بِاللَّهِ وَ رَسُولِهِ .  آيه . ايمان دو قسم است : يكى از روى برهان و يكى از روى عيان ، برهان از راه استدلال است ، عيان ، يافت روز وصال است ، برهان استعمال دلائل عقلى است ، عيان رسيدن به درجات وصول است ، و خداوند از روى اشارت مىفرمايد : اى شما كه ايمان برهانى به دست داريد بكوشيد تا به ايمان عيانى برسيد . و آن به چشم اجابت به عيب نگريستن و به چشم انفراد به فرد نگريستن ، به چشم حضور به حاضر نگريستن و به دورى از خود حق را نزديك بودن ، و به غيبت از خود او را حاضر بودن ، كه او نه از قاصدان دور است و نه از مريدان غايب ، كه خود فرموده : ما از رگ بزرگ گردن بنده به او نزديكتريم .\r\nپير طريقت گفت : خداوندا ، موجود نفسهاى جوانمردانى ، حاضر دلهاى ذاكرانى ، از نزديك نشانت مىدهند و برتر از آنى ، و از دورت مىپندارند نزديكتر از جانى . !\r\n گفتم صنما مگر كه جانان منى * اكنون كه همى نگه كنم جان منى \r\nنيز در معنى آيه ، عارفان بزرگوار گفته‌اند خداوند مىگويد : اى كسانى كه از روى تصديق ايمان آورديد از روى تحقيق هم ايمان آوريد ، شريعت پذيرفتيد ، حقيقت هم بپذيريد ، زيرا شريعت چراغ است و حقيقت داغ ، شريعت بند است و حقيقت پند ، شريعت نياز است و حقيقت ناز ، شريعت اركان ظاهر است و حقيقت اركان باطن ، شريعت بىبدى است و حقيقت بىخودى ، شريعت به‌واسطه است ، حقيقت به مكاشفه .\r\n137 -  إِنَّ الَّذِينَ آمَنُوا ثُمَّ كَفَرُوا .  آيه . نابايستگان ازل و خستگان ابد ، فرا رفتند پس به روى برآمدند پس برخاستند باز بيفتادند و آنگاه داغ جدائيشان برنهادند و در حزب شيطان شدند ، عجب اين است كه از چون خودى عزت مىطلبند و همه اسير ذلتند و بازداشتگان قهر عزّت .\r\n142 -  إِنَّ الْمُنافِقِينَ يُخادِعُونَ اللَّهَ .  آيه . اين آيت وصف حال منافقان است و ذكر سرانجام بد ايشان .\r\nگويند : چون منافقان را به دوزخ برند ، مالك درك اول گويد : اى آتش اين منافقان را بگير ، آتش گويد : ولايت بر زبان است و به زبان اينان كلمهء توحيد رفته و راه به ما فروگرفته ، همين‌گونه تا درك هفتم مىبرند و آتش به همان دليل آنها را فرا نمىگيرد لكن درك هفتم مىگويد : ولايت ما بر دل است نه بر زبان ، بيار تا از دل چه نشان دارى و در دل منافق جز كفر و شرك\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nنشانى نباشد ، آنگاه آتش در وى گيرد و آن عذاب سخت به دو رسد كه منافقان در طبقه هفتم از آتش هستند !\r\n146 -  إِلَّا الَّذِينَ تابُوا .  آيه . جز آنان كه از نفاق توبه كردند و اعمالشان را با اخلاص در ايمان و اعتقاد اصلاح نمودند ، و به درخواست توفيق از درگاه بارى تعالى متوسّل شدند و دين خود را براى خدا خالص كردند ، در آن صورت رهائى آنان از عذاب به فضل خداوند و لطف و كرم او است .\r\n\r\n[ آيات 158 - 147 
  ]\r\n\r\nتفسير لفظى\r\n147 -  ما يَفْعَلُ اللَّهُ بِعَذابِكُمْ إِنْ شَكَرْتُمْ وَ آمَنْتُمْ وَ كانَ اللَّهُ شاكِراً عَلِيماً .  خداوند شما را عذاب نمىكند درصورتىكه او را سپاسگزار باشيد و او را استوار گيريد و در حقيقت ايمان آوريد ، كه خداوند هم سپاس‌دار و هم دانا است .\r\nجزو ششم : 148 -  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ وَ كانَ اللَّهُ سَمِيعاً عَلِيماً .  خداوند سخن گفتن به بدى را دوست ندارد ، جز در مورد ستم‌ديده و كه خداوند شنوا و دانا است .\r\n149 -  إِنْ تُبْدُوا خَيْراً أَوْ تُخْفُوهُ أَوْ تَعْفُوا عَنْ سُوءٍ فَإِنَّ اللَّهَ كانَ عَفُوًّا قَدِيراً .  اگر نيكى را آشكار كنيد يا پنهان داريد يا بدى را ببخشيد ، پس به راستى و درستى ( بدانيد ) كه خداوند آمرزنده و توانا است .\r\n150 -  إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا .  آنان كه به خدا و فرستادگان او كافر شدند مىخواهند ميان خدا و رسولانش ( در تصديق ) جدائى افكنند و مىخواهند ميان استوارى و نااستوارى راهى بدست آورند !\r\n151 -  أُولئِكَ هُمُ الْكافِرُونَ حَقًّا وَ أَعْتَدْنا لِلْكافِرِينَ عَذاباً مُهِيناً .  اينان كافران حقيقى هستند و ما براى اين‌گونه كافران عذاب خوارىآور آماده ساخته‌ايم .\r\n152 -  وَ الَّذِينَ آمَنُوا بِاللَّهِ وَ رُسُلِهِ وَ لَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ وَ كانَ اللَّهُ غَفُوراً رَحِيماً .  كسانى كه به خدا و فرستادگان او ايمان آوردند و ميان آنان فرق نگذاشتند ايشانند كه به زودى پاداش و مزدشان را خواهيم داد و كه خداوند آمرزنده و مهربان است .\r\n153 -  يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً فَأَخَذَتْهُمُ الصَّاعِقَةُ بِظُلْمِهِمْ .  اهل تورات از تو مىپرسند كه از آسمان براى آنها كتاب آورى ، آنان از موسى ( پيغمبرشان ) بزرگتر از اين پرسيدند و گفتند : خدا را آشكارا به ما بنما و بواسطهء اين گستاخى و بيدادى آنان ، آتش آسمانى آنها را گرفت و سوخت .  ثُمَّ اتَّخَذُوا الْعِجْلَ مِنْ بَعْدِ ما جاءَتْهُمُ الْبَيِّناتُ فَعَفَوْنا عَنْ ذلِكَ وَ آتَيْنا مُوسى سُلْطاناً مُبِيناً .  پس از آنكه نشانهاى روشن براى آنها آمد باز گوساله را ( به خدائى ) گرفتند و ما اين همه را از ايشان فرا گذاشتيم و بخشوديم و به موسى دسترسى و نيروئى آشكار داديم .\r\n154 -  وَ رَفَعْنا فَوْقَهُمُ الطُّورَ بِمِيثاقِهِمْ وَ قُلْنا لَهُمُ ادْخُلُوا الْبابَ سُجَّداً وَ قُلْنا لَهُمْ لا تَعْدُوا فِي السَّبْتِ وَ أَخَذْنا مِنْهُمْ مِيثاقاً غَلِيظاً .  ما كوه طور را بر سر ايشان باز داشتيم ( به سبب پيمانى كه خواستند )\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nو به آنها گفتيم : درحالىكه پشت خم كرده‌ايد ( ركوع مانند ) داخل دروازه شويد و گفتيم كه در روز شنبه شكار ماهى نكنيد و تجاوز كار نباشيد و از آنان پيمان سخت گرفتيم ( كه روز شنبه كسب نكنند ) .\r\n155 -  فَبِما نَقْضِهِمْ مِيثاقَهُمْ وَ كُفْرِهِمْ بِآياتِ اللَّهِ وَ قَتْلِهِمُ الْأَنْبِياءَ بِغَيْرِ حَقٍّ وَ قَوْلِهِمْ قُلُوبُنا غُلْفٌ بَلْ طَبَعَ اللَّهُ عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا .  پس به سبب شكستن پيمان و كافر شدن به سخنان خداوند و كشتن پيغمبران و گفتن اينكه دلهاى ما بسته است ( بود ) ، بلكه خداوند بر دلهاى آنها به جزاى كفرشان مهر نهاد و از آنان جز گروه اندكى ايمان نياورند !\r\n156 -  وَ بِكُفْرِهِمْ وَ قَوْلِهِمْ عَلى مَرْيَمَ بُهْتاناً عَظِيماً .  و به‌واسطه كافر شدنشان و دروغى بدان بزرگى كه به مريم بستند ( نسبت زنا دادند ) .\r\n157 -  وَ قَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّهِ وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ  و گفتن ايشان كه ما عيسى مسيح رسول خدا را كشتيم ! درصورتىكه او را نكشتند و به دار نياويختند و لكن بر آنها مشتبه كردند و مردى را به صورت عيسى بالاى دار كردند !  وَ إِنَّ الَّذِينَ اخْتَلَفُوا فِيهِ لَفِي شَكٍّ مِنْهُ ما لَهُمْ بِهِ مِنْ عِلْمٍ إِلَّا اتِّباعَ الظَّنِّ وَ ما قَتَلُوهُ يَقِيناً .  كسانى كه در اين كار اختلاف داشتند ، در كشتن و دار زدن عيسى هم شك داشتند و ايشان را دانشى نيست جز پيروى از گمان خويش و در پى پنداشت رفتن ! و بطور يقين او را نكشتند .\r\n158 -  بَلْ رَفَعَهُ اللَّهُ إِلَيْهِ وَ كانَ اللَّهُ عَزِيزاً حَكِيماً .  ( او را نكشتند ) بلكه خداوند او را بسوى خود برد و خداوند توانا و دانا و راست‌دانش است .\r\n\r\n( تفسير ادبى و عرفانى )\r\n147 -  ما يَفْعَلُ اللَّهُ بِعَذابِكُمْ إِنْ شَكَرْتُمْ .  آيه . در اين آيت ، خداوند از بندگان شكر مىخواهد شكرى كه آنان را از عقوبت جاودان ايمن مىكند ، و شكر آنست كه نعمتها را همه از منعم حقيقى دانى و بنده‌وار كمر به خدمت بربندى و نعمت او را در خدمت او به كار دارى ، تا شرائط بندگى بجاى آرى و آن شرط دو چيز است : پاكى و راستى ، پاكى از هرچه سبب آلايش دين است مانند : بخل و ريا و كينه و حرص و طمع ، و راستى در هر چيز كه سبب آرايش دين است ، چون :\r\nسخاوت و توكّل و قناعت و صدق و اخلاص . پس چون پاكى و راستى آمد ، او را خلعت بندگى پوشند و پيراسته و آراسته فرا پيش مصطفى برند تا وى را به امّتى بپذيرد ، و اگر چنان بود كه جمال اين خلعت نبيند و نشانهء پاكى و راستى بر وى آشكار نبود ، شكر و ايمان از وى درست نيايد و مردود دين گردد و او را به امّتى قبول نكنند ، چون بر درگاه اسلام كسى عزيزتر از آن نيست كه پاك و درست باشد ، و اول نوازشى كه خداى با او كند آنست كه درب فراست بر او بگشايد و چراغ معرفت و دانش در دلش برفروزد تا آنچه براى ديگران خبر است براى او عيان باشد و آنچه براى ديگران علم يقين است براى او عين يقين باشد و در مملكت حادثه‌اى روى ندهد مگر آنكه وى را از آن خبر دهند . كه پيغمبر فرمود : از فراست مؤمن بپرهيزيد كه او به نور خدائى مىنگرد ، و اين ديدهء سرّ چون پديد آيد ، چون ديدهء سر بود كه بىرنج مىبيند !\r\nدر تحقيق فراست اولياء روايت كنند كه : على امير المؤمنين ( ع ) روزى پا در ركاب كرد كه به غزوه‌اى رود ، منجّمى او را بديد و گفت : يا على ، امروز در طالع تو به حكم نجوم نگاه كردم ، تو را روى رفتن نيست و تو را نصرت نخواهد بود ، فرمود : اى مرد ، از مركب من دور شو ، من حيدر كرّار پا در ركاب كرده‌ام تا چون توئى ركاب مرا گيرد و از رفتن باز دارد !\r\n\r\n","description":"","footnote":"","page_name":" 227 ","page_number":247},
  {"content":"\r\n\r\nدور شو كه انديشهء سينهء على كمتر از اثر خورشيد در فلك نباشد ، اگر فلك را از بهر كار در گردش آورده‌اند ما را نيز براى كارى در روش آورده‌اند ، كسى كه دقيقهء او حقيقت و ثانيهء او آيت بود و اسطرلاب او دل او بود ! انديشهء او كم از رأى تو نباشد ، همين امروز من به جنگ خواهم رفت و مرا به فراست معلوم شده كه از لشكر من كسى كشته نشود و اگر كشته شوند به ده نفر نرسند ولى از لشكر دشمن ، ماندگان به ده نفر نرسند ، چون جنگ در گرفت سرانجام كه شماره شد ، كشته‌هاى لشكر على به ده نفر نرسيد و از فراريان و ماندگان لشكر دشمن كه شماره كردند از نه نفر زيادت نبود .\r\n148 -  لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ .  آيه . سخن به بدى گفتن در وصف خالق پسنديده نيست و در وصف مخلوق هم سخنى كه تو را در شرع دستور نيست ناروا است ، كه آن از بىحرمتى و بىوفائى رود و مايهء بدعت و اين يكى عين معصيت است ، لكن سخن ستم‌ديده درباره ستمگر چون بدستور شرع است روا باشد ، چون آن سخن بد نيست ، و نام بدى بر او از جهت كيفر و سزا است كه جزاى بدى بدى است ، اما چون مرد مردانه بود سزاى بدى را بدى ندهد و داند كه بخشودن نكوتر است كه خداوند فرمود : هركس ببخشد و اصلاح كند پاداش او با خدا است .\r\n149 -  إِنْ تُبْدُوا خَيْراً أَوْ تُخْفُوهُ  ، آيه . خير آشكار اشارت است به احكام آداب شريعت و خير پنهان اشارت است به تحقيق احكام حقيقت و بخشودن بدى اشارت است به تحصيل محاسن اخلاق كه هرك را آن همه حاصل گشت ، خداوند او را به مطلوب خويش مىرساند .\r\n153 -  يَسْئَلُكَ أَهْلُ الْكِتابِ .  آيه . چه بىخود و بىحرمت بودند آن گروه كه ديدار خدا را مىخواستند و آنگاه گوساله مىپرستيدند ! كسى كه گوساله معبود او است ، كى روا باشد كه حق مشهود او بود ؟ از اين سؤال ، آنان را جز خوارى و مذلّت نيامد و جز بيگانگى آنان نيفزود ، از آنكه ديدن خدا را نه بر وجه تعظيم خواستند و نه بر موجب تصديق و نه بر غلبهء اشتياق ! درصورتىكه نيكان امّت مصطفى چون در آرزوى ديدار حق بسوختند و از تعظيم و اجلال آنچه در دل داشتند بر زبان نياوردند ، لاجرم خداوند مرهم دل ايشان را گفت : شوق نيكان به ديدار من به درازا كشيد درحالىكه شوق من به ديدار آنان بيشتر است !\r\n . . . وَ آتَيْنا مُوسى سُلْطاناً مُبِيناً .  آيه . اين سلطان مبين ، قوّت دل بود و كمال حال ، كه طاقت شنيدن سخن حق بىواسطه داشت !\r\nلطيفه : از موسى پرسيدند از كجا دانستى كه حق با تو سخن مىگويد ؟ گفت نور الهى و آثار عزت و جبروت و كبريائى احديّت مرا فراگرفت ! دانستم كه حق با من سخن مىگويد .\r\nپس خداوند ، چنان كه موسى را درين جهان در شنيدن سخن حق سلطان مبين داد ! به امّت محمّد در جهان ديگر ، در ديدار حق سلطان مبين داد !\r\n\r\n[ آيات 169 - 159 
  ]\r\n\r\nتفسير لفظى\r\n159 -  وَ إِنْ مِنْ أَهْلِ الْكِتابِ إِلَّا لَيُؤْمِنَنَّ بِهِ قَبْلَ مَوْتِهِ وَ يَوْمَ الْقِيامَةِ يَكُونُ عَلَيْهِمْ شَهِيداً .  از اهل كتاب هيچ‌كس نيست ( كه فرود آمدن عيسى را از آسمان دريابد ) مگر كسى كه به وى بگرود پيش از مرگ او و روز رستاخيز بر آنها گواه باشد ( كه رسالت را تبليغ و به بندگى خود نسبت به خدا اقرار كرده است ) .\r\n160 -  فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَ بِصَدِّهِمْ عَنْ سَبِيلِ اللَّهِ \r\n\r\n","description":"","footnote":"","page_name":" 228 ","page_number":248},
  {"content":"\r\n\r\n كَثِيراً .  پس به سبب بيدادگرى بعضى جهودان ، ما چيزهائى كه حلال و پاك بود بر آنان حرام كرديم ، و ديگر بواسطهء بازگردانيدن مردمان بسيارى را از راه خدا بود .\r\n161 -  وَ أَخْذِهِمُ الرِّبَوا وَ قَدْ نُهُوا عَنْهُ وَ أَكْلِهِمْ أَمْوالَ النَّاسِ بِالْباطِلِ وَ أَعْتَدْنا لِلْكافِرِينَ مِنْهُمْ عَذاباً أَلِيماً .  و ديگر بواسطهء رباخوارى آنها درصورتىكه ايشان را ( در تورات ) از ربا باز زده بودند و بواسطهء خوردن مالهاى مردم بباطل و لغو بود ، و ما براى كافران ( از قوم يهود ) عذاب دردناكى آماده ساختيم .\r\n162 -  لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ وَ الْمُؤْمِنُونَ بِاللَّهِ وَ الْيَوْمِ الْآخِرِ أُولئِكَ سَنُؤْتِيهِمْ أَجْراً عَظِيماً  لكن فرورفتگان در علم از آن گروه و ايمان‌داران آنها كه به آنچه به تو نازل شده و به آنچه پيش از تو نازل شده ( انجيل ) ايمان دارند و به‌پاى دارندگان نماز و دهندگان زكات و كسانى كه به خدا و به روز قيامت ايمان دارند ، آنان را ما پاداشى بزرگ خواهيم داد .\r\n163 -  إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ وَ أَوْحَيْنا إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ عِيسى وَ أَيُّوبَ وَ يُونُسَ وَ هارُونَ وَ سُلَيْمانَ وَ آتَيْنا داوُدَ زَبُوراً .  ما به تو ( اى محمّد ) وحى فرستاديم چنان كه به نوح و پيغمبران بعد از او ، وحى فرستاديم به ابراهيم و اسماعيل و اسحاق و يعقوب و فرزندان آنها و به عيسى و ايوب و يونس و هارون و سليمان و براى داود زبور فرستاديم .\r\n164 -  وَ رُسُلًا قَدْ قَصَصْناهُمْ عَلَيْكَ مِنْ قَبْلُ وَ رُسُلًا لَمْ نَقْصُصْهُمْ عَلَيْكَ وَ كَلَّمَ اللَّهُ مُوسى تَكْلِيماً .  و پيغمبرانى كه قصّهء ايشان را بر تو از پيش ، فرستاديم و پيغمبرانى كه قصّهء ايشان را به تو نفرستاديم و همچنين قصّهء موسى كه با خداوند سخن گفت سخن گفتنى ( بىواسطه ) .\r\n165 -  رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ وَ كانَ اللَّهُ عَزِيزاً حَكِيماً .  و فرستادگانى بشارت‌دهنده و بيم‌دهنده ( بودند ) ، تا براى مردمان بر خداى حجّتى بعد از فرستادگان نماند ، كه خداوند توانا و راست دانش است .\r\n166 -  لكِنِ اللَّهُ يَشْهَدُ بِما أَنْزَلَ إِلَيْكَ أَنْزَلَهُ بِعِلْمِهِ وَ الْمَلائِكَةُ يَشْهَدُونَ وَ كَفى بِاللَّهِ شَهِيداً .  لكن خداوند به آنچه به تو فروفرستاده گواهى مىدهد و آنها را به دانش خويش فروفرستاد ، و فرشتگان گواهى مىدهند به آن و گواهى خداى بسنده است .\r\n167 -  إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ قَدْ ضَلُّوا ضَلالًا بَعِيداً .  كسانى كه كافر شدند و مردمان را از راه خدا برگردانيدند ، به تحقيق گمراه شدند گمراهى دورى !\r\n168 -  إِنَّ الَّذِينَ كَفَرُوا وَ ظَلَمُوا لَمْ يَكُنِ اللَّهُ لِيَغْفِرَ لَهُمْ وَ لا لِيَهْدِيَهُمْ طَرِيقاً .  آنها كه كافر شدند و بر خود ستم كردند ، خداوند ايشان را نخواهد آمرزيد و نه آنها را به راهى رهنمائى مىكند .\r\n169 -  إِلَّا طَرِيقَ جَهَنَّمَ خالِدِينَ فِيها أَبَداً وَ كانَ ذلِكَ عَلَى اللَّهِ يَسِيراً .  جز راه دوزخ ( براى كافران ) كه در آنجا جاويدانند و اين امر بر خداوند آسان است .\r\n\r\n","description":"","footnote":"","page_name":" 229 ","page_number":249},
  {"content":"\r\n\r\n\r\n( تفسير ادبى و عرفانى )\r\n159 -  وَ إِنْ مِنْ أَهْلِ الْكِتابِ إِلَّا لَيُؤْمِنَنَّ بِهِ .  آيه . هرچند ظاهر آيه قومى را به خصوص آمده امّا از روى اشارت ، حكم بر عموم است و بندگان را تنبيهى تمام است ! تا چشم عبرت باز كنند و از وقت معاينه بترسند ، آن ساعت كه دلها را منشور نوميدى نويسند و رفتهء ازلى و سابقهء حكمى دررسد ! امّا از روى فضل ، به نوازش و لطف دربارهء مؤمنان و از روى عدل ، بسياست و قهر در حق كافران و منافقان .\r\n160 -  فَبِظُلْمٍ مِنَ الَّذِينَ هادُوا . .  آيه . ارتكاب امور ممنوع ، موجب تحريم مباح است ، اگر لطافتى و كرامتى در بنده‌اى بينى ، از آن سبب است كه ظاهر شريعت را نگاه داشته و تعظيم آن به دل و جان خواسته تا به روح مناجات رسيده ، و اگر برعكس ، سياستى در بنده‌اى بينى ، از آن جهت است كه به چشم انكار در شريعت نگريسته و در متابعت نفس امّاره ممنوعهاى دين را به كار بسته ، آرى ، چنين بود كه هركس از ظاهر شرع دست بدارد ، جمال حقيقت از او روى بپوشد ، و هركس امر و نهى شريعت را پست دارد ، ايمان و معرفت از دل او رخت بردارد !\r\n162 -  لكِنِ الرَّاسِخُونَ فِي الْعِلْمِ مِنْهُمْ .  آيه . راسخان در علم كسانى هستند كه علم شريعت ، علم طريقت ، علم حقيقت را حاصل شده باشد ، كه گفته‌اند : علم شريعت ، آموختنى است ، علم طريقت معاملتى است ، و علم حقيقت يافتنى است ! خداوند علم شريعت را حوالت به استاد كرد ، و علم طريقت را به پير حوالت داد ، و علم حقيقت را با خود حوالت كرد .\r\nهركس پندارد كه علم شريعت را استاد در كار نيست زنديق است و يا آنكه علم طريقت بىپير ميسّر شود فتّان و فريبنده است و يا آنكه علم حقيقت را جز حقّ معلّم اعلى است ، مغرور است !\r\n163 -  إِنَّا أَوْحَيْنا إِلَيْكَ كَما .  آيه . خداوند پيغمبران را به خلق فرستاد تا راه طاعت پديد كنند و بنده از آن راه به مثوبت و كرامت رسد ، و نيز تا راه گناه و نافرمانى نشان دهند ، تا مردم از آن حذر نمايند و بندگان از آن پرهيز كنند و سزاوار كيفر نگردند . اين است فضل بىنهايت و كرم بىغايت ، كه اگر رسول نفرستادى و بنده را بجاى ماندى و چراغ رهبرى به دست رسولان فرا راه وى نداشتى ، بنده در غشاوت ظلمت و خودرائى بماندى ! همه آن خوردى كه زهر شدى و همه آن كردى كه تباه گشتى . پس باور كنيد كه پيغمبران ، پيشواى جهانيانند و بر سر كوى دوستى داعيانند ، و بر لب چشمهء زندگانى ، ساقيانند و شريعت را عنوان و حقيقت را برهانند و اگر آفرينش مخلوقات را مقصودى بوده ، ايشانند و اگر حقيقت را گنجى است ايشان خازنانند !\r\n . . . إِنَّا أَوْحَيْنا إِلَيْكَ كَما .  فرمان آمد اى پيغمبر ، آن تابشى كه از عالم وحى به تو رسيد ، آن را رسالت خوانند و پيش از تو به هريك از فرستادگان به اندازهء خويش داديم ، اما آنچه وراى عالم رسالت است دولت تو است ، روا نبود كه دست هيچ ستمگرى به آن رسد و يا دولت هيچ رونده‌اى آن را دريابد ! كه مصطفى خود فرمود : چندانكه از عالم نبوّت به زبان رسالت با ديگر پيغمبران بگفتند ، با ما از عالم حقيقت به زبان وحى بگفتند ! كه مرا با خدا وقتى است كه هيچ فرشتهء مقرّب و هيچ پيغمبر مرسل را در آن وقت راه نيست ! !\r\n\r\n[ آيات 176 - 170 
  ]\r\n\r\nتفسير لفظى\r\n170 -  يا أَيُّهَا النَّاسُ قَدْ جاءَكُمُ الرَّسُولُ بِالْحَقِّ مِنْ رَبِّكُمْ فَآمِنُوا خَيْراً لَكُمْ وَ إِنْ تَكْفُرُوا \r\n\r\n","description":"","footnote":"","page_name":" 230 ","page_number":250},
  {"content":"\r\n\r\n فَإِنَّ لِلَّهِ ما فِي السَّماواتِ وَ الْأَرْضِ وَ كانَ اللَّهُ عَلِيماً حَكِيماً .  اى مردم ، پيغمبرى به حق بسوى شما آمده پس ايمان بياوريد كه براى شما نيكو است و اگر كافر شويد بدانيد كه آنچه در آسمانها و در زمين است از آن خدا است و او است دانا و راست‌دانش .\r\n171 -  يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ .  اى اهل كتاب ( انجيل ) در دين خود از اندازه مگذريد و غلوّ مكنيد و بر خدا جز حق نگوئيد و بدانيد كه عيسى پسر مريم فرستادهء خداوند است كه كلمهء ( به وجودآورنده ) خود را به مريم افكند و جانى از او به وى بخشيد .  فَآمِنُوا بِاللَّهِ وَ رُسُلِهِ وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا .  پس به خدا و فرستادهء او ايمان آوريد و مگوئيد سه‌تائى ( خدا عيسى ، مريم ) بازگرديد ( ازين گفته ) كه خير شما در آن است . همانا خداى خداى يگانه است و پاك و منزّه است از اينكه داراى فرزند باشد آنچه در آسمانها و در زمين است خداوند راست و او بسنده است به كارسازى و كارپذيرى !\r\n172 -  لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَمِيعاً .  هرگز عيسى ننگ و استنكاف ندارد از پرستش خداوند و نه فرشتگان مقرّب ، و هركس استنكاف كند و تكبّر به خرج دهد و از پرستش خدا گردن كشد ، روز قيامت همهء آنها باهم محشور خواهند شد .\r\n173 -  فَأَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ يَزِيدُهُمْ مِنْ فَضْلِهِ وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً . \r\nامّا كسانى كه ايمان آوردند و كار نيك كردند ، خداوند پاداش آنها را خواهد داد و از عطاء خود بر آنان بيفزايد ، امّا آنان كه استنكاف ورزيدند و گردن كشيدند ، ايشان را عذابى دردناك خواهد بود و جز خداوند كسى را كارساز و ياور نخواهند يافت .\r\n174 -  يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً .  اى مردم حجّتى از سوى خداوند بشما آمد و فروفرستاديم بسوى شما روشنائى پيدا ( قرآن ) .\r\n175 -  فَأَمَّا الَّذِينَ آمَنُوا بِاللَّهِ وَ اعْتَصَمُوا بِهِ فَسَيُدْخِلُهُمْ فِي رَحْمَةٍ مِنْهُ وَ فَضْلٍ وَ يَهْدِيهِمْ إِلَيْهِ صِراطاً مُسْتَقِيماً .  امّا كسانى كه ايمان آوردند و دست توكّل و پناه در خدا زدند ، آنان در رحمت و بخشايش حق داخل و بسوى راه راست رهبرى خواهند شد .\r\n176 -  يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ إِنِ امْرُؤٌ هَلَكَ لَيْسَ لَهُ وَلَدٌ وَ لَهُ أُخْتٌ فَلَها نِصْفُ ما تَرَكَ وَ هُوَ يَرِثُها إِنْ لَمْ يَكُنْ لَها وَلَدٌ  از تو ( از ارث ) مىپرسند بگو : خداوند در مورد كلالهء « 1 » شما را فتوى مىدهد كه اگر كسى مرد و هيچ فرزندى ندارد و تنها يك خواهر دارد ، نيمى از مال براى او است و برادر هم از خواهر ارث مىبرد اگر خواهر فرزند ندارد .  فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَ إِنْ كانُوا إِخْوَةً رِجالًا وَ نِساءً فَلِلذَّكَرِ مِثْلُ حَظِّ الْأُنْثَيَيْنِ يُبَيِّنُ اللَّهُ لَكُمْ أَنْ تَضِلُّوا وَ اللَّهُ بِكُلِّ شَيْءٍ عَلِيمٌ . \r\nاگر خواهرها دو نفر باشند دو ثلث از تركه مىبرند و اگر چند برادر و خواهر باشند برادر دو برابر خواهر مىبرد ، اين است\r\n\r\n\r\n","description":"","footnote":"\r\n( 1 ) كلاله كسى است كه بىپدر و بىفرزند باشد و تنها برادر و خواهر دارد .\r\n","page_name":" 231 ","page_number":251},
  {"content":"\r\n\r\nحكم خداوند كه براى شما روشن مىشود ، مبادا گمراه شويد ! و خداوند به هر چيزى دانا است .\r\n\r\n( تفسير ادبى و عرفانى )\r\n170 -  يا أَيُّهَا النَّاسُ قَدْ جاءَكُمُ الرَّسُولُ بِالْحَقِّ .  آيه . اشارت است به اينكه درگاه ربوبيّت و جلال احديّت از طاعت مطيعان بىنياز و از عبادت مردمان پاك است ، اگرچه آفرينندهء همهء افلاك و سماوات و موجودات است و همه به كتم عدم باز شوند ، پاكى ، خداوند را زيانى نيست و از ايشان پيوندى به او نرسد و احديّت او جمال است و صمديّت او وى را جلال است و بىنيازى از زن و فرزند او را كمال است .\r\n . . . وَ إِنْ تَكْفُرُوا فَإِنَّ لِلَّهِ ما فِي السَّماواتِ وَ الْأَرْضِ .  آيه . مىگويد اگر مردم جمله بندگى را واگذارند و كمربند طاعت را سست كنند ، نتوانند بند بندگى را از خود دور كنند ، كه همگى بندگان خدايند ، ليكن فرق است ميان بنده‌اى كه از روى آفرينش نام بندگى بر او افتاده و ميان بنده‌اى كه از روى نوازش و لطف اين نام بر او نهاده‌اند ، اينان مقبول حضرتند و آنان مطرود قطيعت ( گروه ) نه هركه بنده است نواختهء لطف است يا دربند مهر است ! بنده به راستى دانى كدام است ؟ كسى كه آراستهء انعام و اكرام است و در حضرت وصال و مجلس انس ، شراب مهر او در جام است !\r\nپير طريقت گفت : الهى جمال من در بندگى است ، ورنه زبان من به ياد تو كى است ؟ دولت من آنست كه به ياد توأم ! ورنه ذكر من مرا ارزش چيست ؟\r\n171 -  يا أَهْلَ الْكِتابِ لا تَغْلُوا فِي دِينِكُمْ .  آيه . غلوّ اهل انجيل در اين بود كه عبوديت بجاى ربوبيّت نهادند و صفت لاهوت « 1 » به ناسوت فروآوردند و به سوّمى سه تا گويا شدند ! و يگانگى و يكتائى خداى را از دست بدادند ! و خداوند فرمود : سه مگوئيد ، و از اين سخن باز گرديد و بدانيد كه خدا يكى است ، در ذات يكتا ، در صفات بىهمتا ، و از عيبها جدا ، در صنعش حكمت پيدا ، در نشان‌هايش قدرت هويدا ، و در يكتائيش حجّت نمايان ، همه عاجزند و او توانا ، همه جاهلند و او دانا ، همه در عددند و او واحد ، همه معيوبند و او معبود .\r\n172 -  لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ .  آيه . هرگز در خاطر مريم نيامد كه باطن او خزانهء قدرت شود ، صدف‌وار ، آن درّ پاك را نگاه مىداشت تا آن روز كه به غوّاص بحار قدرت ( جبرئيل ) فرمان آمد كه آن گوهر دولت را از صدف اسرار بيرون گير و بر صحراى وجود بر ديدهء اهل آفرينش عرضه كن ! چون در وجود آمد قومى ايستادند كه گياه بىتخم كى رويد ؟ و فرزند بىپدر چون بود ؟ اين بنده نيست و از بندگى وى را جز ننگ نيست ! ليكن دست تقدير ايشان را پاسخ گويد : كه در خزانهء قدرت اين‌چنين شگفتيها بديع نيست ، چنان كه آدم بنده است و حلقهء بندگى در گوش ، نه او را پدر است نه مادر ، فرشتگان همه بندگانند نه ايشان را مادر است نه پدر ، عيسى در مهد طفوليت اول سخنى كه گفت جواب ايشان بود ، كه گفت : منم بندهء خدا ! مرا از بندگى ننگ نيست و شرف وجود من جز در بندگى نيست .\r\n173 -  أَمَّا الَّذِينَ اسْتَنْكَفُوا وَ اسْتَكْبَرُوا .  آيه . باش تا فردا آنان كه از بندگى ننگ داشتند و برترى جستند ، با ربوبيّت در كبريائى منازعت كردند ، همگى بر فتراك ناكسانى چون فرعون و نمرود بندند كه نعرهء « منم خدا » مىزدند و آنان را سرنگون به دوزخ اندازند و به ايشان گويند : بارى بنگر كه از كه ماندستى باز .\r\nبرترى جستن و تكبّر كردن نه كار دين‌داران است و استكبار نه راه بندگان است ، بنده بايد كه خواهان خوارى\r\n\r\n\r\n","description":"","footnote":"\r\n( 1 ) لاهوت را عالم روح مجرد و ناسوت را عالم روح در جسم ، و ميان اين دو تا را عالم ملكوت و جبروت گفته‌اند .\r\n","page_name":" 232 ","page_number":252},
  {"content":"\r\n\r\nنفس خويش باشد تا از جمال دين برخوردار گردد ، كه فرمود : هرگاه خداوند خوبى بهرهء بنده‌اش كند نفس او را در نظرش ذليل گرداند .\r\nگويند : روزى در عهد خلافت عمر خطّاب ، او را ديدند مشكى پرآب به گردن آويخته ، او را از سبب اين كار پرسيدند ؟ گفت : به من گفتند كه قيصر روم را از سياست تو خواب نمانده ! همان‌دم نفس من به خود باز نگريست ! خواستم او را ادب كنم و او را بشكنم ! سپس آب را به خانهء پيرزنى برد !\r\nلطيفه : يكى از بزرگان عارفان را عادت اين بود كه در صف آخر نماز استادى ، گفتند : بهتر نيست كه در صف اول بايستى ؟ گفت : صدر سزاوار خداوندان باشد ، بندگان را با صدر عزّت چه كار ؟\r\n174 -  يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ .  آيه . جلال احديّت بر نقطهء بشريّت منّت مىنهد كه شما را دو چراغ افروختيم يكى در دل و يكى در پيش ، آنچه در پيش است احكام الهى است كه عين برهان است و آنچه در دل است چراغ ايمان است و نور تابان ، خنك مر آن بنده‌اى كه ميان اين دو چراغ روان است ، عزيزتر از او كسى است كه نور اعظم در دلش تابان است ، و ديده و روى دوست ديدهء دل او را عيان است و يك نفس با دوست به دو گيتى ارزان است ، يك ديدار از دوست به صد هزار جان رايگان است !\r\n جان نيز به نزد تو فرستيم بدين شكر * صد جان نكند آنچه كند بوى وصالت \r\n175 -  فَأَمَّا الَّذِينَ آمَنُوا بِاللَّهِ وَ اعْتَصَمُوا .  آيه . از بنده ايمان و اعتصام به حكم بندگى و از خداوند فضل و رحمت به صفت مهربانى ، كه بندگان را رشد و هدايت دهد . تا بدانند كه آنچه از ثواب بهره بردند همه از فضل و كرم او بوده نه به ايمان و اعتصام ايشان ، كه مصطفى فرمود : عمل بندگان آنان را نجات نمىدهد بلكه اين فضل خدا و رحمت او است ، گفتند : حتى عمل شما ؟ گفت : آرى ، مگر آنكه ما را قرين رحمت و مشمول عنايت خود گرداند !\r\n\r\nسورهء - 5 - مائده - ( مدنى ) 120 - آيه - جزو ششم\r\n\r\n[ آيات 3 - 1 
  ]\r\n\r\nتفسير لفظى\r\n بِسْمِ اللَّهِ الرَّحْمنِ الرَّحِيمِ :  تفسير مفصل آن در سورهء « بقره » گذشت .\r\n1 -   يا أَيُّهَا الَّذِينَ آمَنُوا أَوْفُوا بِالْعُقُودِ أُحِلَّتْ لَكُمْ بَهِيمَةُ الْأَنْعامِ إِلَّا ما يُتْلى عَلَيْكُمْ غَيْرَ مُحِلِّي الصَّيْدِ وَ أَنْتُمْ حُرُمٌ إِنَّ اللَّهَ يَحْكُمُ ما يُرِيدُ .   اى كسانى كه ايمان آورديد ، به پيمانهاى خود وفا كنيد و نگاه داريد ، چهارپايان بسته زبان بر شما حلال شده جز آنها كه حرمت آنها بشما گفته شده ، و در حال احرام حج آن‌ها را شكار نكنيد كه خداوند هرچه را اراده كند آن بندد و آن گشايد و حكم مىكند .\r\n2 -  يا أَيُّهَا الَّذِينَ آمَنُوا لا تُحِلُّوا شَعائِرَ اللَّهِ وَ لَا الشَّهْرَ الْحَرامَ وَ لَا الْهَدْيَ وَ لَا الْقَلائِدَ وَ لَا آمِّينَ الْبَيْتَ الْحَرامَ يَبْتَغُونَ فَضْلًا مِنْ رَبِّهِمْ وَ رِضْواناً وَ إِذا حَلَلْتُمْ فَاصْطادُوا .  اى كسانى كه ايمان آورديد ، نشانيهاى دين حق را حلال ندانيد و حرمت آنها را نشكنيد و نه ماه‌هاى حرام ( كه جنگ در آن حرام است ) نه قربانى به ( منى ) و نه آنچه به گردن قربانى آويخته و نه قصدكنندگان خانهء خدا كه فضل خداى را مىجويند و رضوان او را مىخواهند ، هيچيك از آن حرامها را حلال نكنيد و چون از احرام بيرون آئيد و حلال شديد اگر خواهيد شكار كنيد .\r\n\r\n","description":"","footnote":"","page_name":" 233 ","page_number":253},
  {"content":"\r\n\r\n وَ لا يَجْرِمَنَّكُمْ شَنَآنُ قَوْمٍ أَنْ صَدُّوكُمْ عَنِ الْمَسْجِدِ الْحَرامِ أَنْ تَعْتَدُوا وَ تَعاوَنُوا عَلَى الْبِرِّ وَ التَّقْوى وَ لا تَعاوَنُوا عَلَى الْإِثْمِ وَ الْعُدْوانِ وَ اتَّقُوا اللَّهَ إِنَّ اللَّهَ شَدِيدُ الْعِقابِ .  دشمنى گروهى از كافران كه مانع رفتن شما به مسجد الحرام شدند ، نبايد شما را وادار كند كه دربارهء آنها در دشمنى فزونى جوئيد و از اندازه درگذريد ، بلكه يكدگر را هم‌پشت و هم‌دست باشيد و بر نيكى و پرهيزكارى با يكدگر يار باشيد و در گناه و دشمنى يار هم نباشيد و بپرهيزيد از خشم خداوند و تقوى پيشه كنيد كه خداوند بسيار سخت كيفر است .\r\n3 -  حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ وَ ما ذُبِحَ عَلَى النُّصُبِ وَ أَنْ تَسْتَقْسِمُوا بِالْأَزْلامِ ذلِكُمْ فِسْقٌ .  بر شما خوردن گوشت مردار و خون و گوشت خوك و آنچه بنام جز خدا كشته‌اند و حيوان خفه شده و با سنگ زدن مرده و از بالا بر زمين افتاده و مرده و با شاخ زدن تلف شده و پس‌ماندهء درندگان ، همهء آنها حرام است مگر آنچه نمرده يابيد و آنها را بكشيد ، و همچنين حيوانى كه بنام بتها ذبح شده و اينكه بازى كنيد با تيرها براى قسمت و قرعه ، همه اين‌ها فسق و نافرمانى خداوند است .  الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ .  امروز كافران از بازگشتن شما از دين اسلام نااميد شدند ، پس از فتنهء آنان مترسيد و از من ترس داشته باشيد . امروز من دين شما را كامل و رسا كردم و نعمتم را در دين بر شما تمام كردم و پسنديدم و براى شما از پذيرفتن دين اسلام خشنود شدم ، پس اگر كسى بيچاره شده و گرفتار گرسنگى باشد و بيم مرگ رود بىآنكه تعرّض به گناه كند ، خوردن حرامهاى گفته شده براى او روا باشد كه خداوند بخشندهء مهربان است .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  نام خداوندى كه به هيچ‌چيز و به هيچ‌كس نماند و به هيچ كار هيچ‌وقت در نماند ، دشمن‌پرور است و دوست‌نواز ، از نهان آگاه ، و بيچاره را پناه ، عيب‌پوش است و كارساز ، ياد او آئين زبان ، و ديدار او زندگى جان ، و يافت او سرور جاودان . پادشاه است بىسپاه و استوار است بىگواه . خدايا ، در سر آب دارم و در دل آتش در باطن ناز دارم در ظاهر خواهش ، در دريائى نشستم كه آن را كران نيست ، بجان من دردى است كه آن را درمان نيست .\r\n1 -   يا أَيُّهَا الَّذِينَ آمَنُوا أَوْفُوا بِالْعُقُودِ .   آيه . بندگان را به نداى كرامت برخواند ، آنگاه فرمان داد كه به وفاى پيمان بازآئيد و عقدى كه بستيد و عهدى كه كرديد بر سر آن عقد و عهد باشيد و فرمود : بندهء من ، در برابر تو دو پيمان است يكى اجابت ربوبيّت ما ، ديگرى تحمّل امانت ما ، در اجابت ربوبيّت مخالفت مكن و در تحمّل امانت خيانت منما ، اكنون كه به خدائى ما اقرار دارى كار بر ديگرى حوالت مكن و در حلال و حرام جز فرا شريعت مگرد .\r\n  . . . أُحِلَّتْ لَكُمْ بَهِيمَةُ الْأَنْعامِ .   آيه . حيوانات بعضى حلال است و بعضى حرام ، بعضى كشتن آن روا و آن را گناهى نه ، بعضى كشتن نه روا است و طاعتى در ميان نه ، تا بدانى كه حكم خدا برگشتنى نه ، و صنع او را علتى نه ، و آدمى را دريافت آن به نيروى خود راه نيست .\r\n  . . . إِنَّ اللَّهَ يَحْكُمُ ما يُرِيدُ .   آيه . خداوند آنچه خود خواهد بدان حكم كند و آنچه خواهد كه خود بداند نه كس را بر دانش او آگاهى ، و نه برخواست او چون و چرائى ، و نه از حكم او رهائى .\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nپير طريقت گويد : الهى همه از حيرت به فريادند و من به حيرت شادم ، به يك لبّيك درب همه ناكامى بر خود بگشادم ، دريغا روزگارى كه نمىدانستم تا لطف تو را دريازم ، الهى در آتش حيرت آويختم چون پروانه در چراغ ، نه جان رنج تپش ديده ، نه دل الم داغ ، الهى در سر آب دارم در دل آتش ، در باطن ناز دارم و در ظاهر خواهش ، در دريائى نشستم كه آن را كران نيست ، بجان من دردى است كه آن را درمان نه ، ديدهء من بر چيزى آمد كه وصف آن به زبان نه !\r\n خصمان گويند ، كه اين سخن زيبا نيست * خورشيد نه مجرم ، ار كسى بينا نيست ! \r\n2 -  لا تُحِلُّوا شَعائِرَ اللَّهِ .  آيه . شعاير خداوند معالم شريعت است و محاسن طريقت و امارات حقيقت و دلالات قدرت و حكمت ! و مىگويد : هرچه نشان ما دارد حرمت داريد ، بتعظيم در آن نگريد ، به فرمان‌بردارى پيش شويد تا برخوردار گرديد .\r\n . . . وَ إِذا حَلَلْتُمْ فَاصْطادُوا .  آيه . اشارت است به آنكه بنده هميشه زير امر حق نخواهد بود و پيوسته بار وجود ما نتواند كشيد ، ساعتى در اداء حق ربوبيّت ، و ساعتى در جلب حظّ عبوديّت ، گاهى چنين ، گاهى چنان ، تا بنده بياسايد و ميان اين و آن زندگى كند ، و پيغمبر فرمود : من از دنياى شما سه چيز دوست دارم : بوى خوش ، زن ، نماز .\r\nپير طريقت گفت : الهى ، چون از يافت تو سخن گويند ، من از علم خويش بگريزم ، و بر زهرهء خود بترسم ، در غفلت آويزم ، نه در شك باشم ، اما خود را در غلطى افكنم تا دمى برنزنم !\r\n . . . وَ تَعاوَنُوا عَلَى الْبِرِّ وَ التَّقْوى .  آيه . مىگويد همگى در نيكى و پرهيزكارى ، دست يكى باشيد ، هم‌پشت و همروى يكدگر باشيد ، هرجا كه مردم در نيكى و تقوى گرد آيند خود را ميان آن جماعت افكنيد ، تا به رحمت حق توانگر گرديد .\r\nعبد اللّه مبارك گويد : به مشعر الحرام رسيدم خوابى سنگين بر من غالب آمد ، فرشته‌اى ديدم كه گفت : سيصد هزار نفر در موسم حجّ هستند و تنها حجّ يك نفر پذيرفته شد ، چون از خواب بيدار شدم اين سخن بر من سخت آمد و دلتنگ و اندوهگين شدم ، هاتفى آواز داد كه دل تنگ مدار و بدان كه جمله را به طفيل آن يك نفر بيامرزيدند تا بدانى كه بركت جماعت زياد است ، ندانى كه يك صاحب دولت كه كيمياى هدايت باشد و در ميان جمع برآيد همه را به رنگ خود كند !\r\n . . . وَ لا تَعاوَنُوا عَلَى الْإِثْمِ وَ الْعُدْوانِ .  آيه . نيك بنگريد كه همه را بر نيكى و تقوى فرمايد ، اما قومى را راه گناه و دشمنى در پيش نهد و از نيكوكارى و پرهيزكارى برمىگرداند ، كار ندارد كه چه كسى را خواند ، كار دارد كه كرا درگذارد و كرا بپسندد ! زيرا مقبولان حضرت ديگرانند و مطرودان درگاه ديگر و باردادگان ديگر و محرومان ديگر .\r\nدر اين آيه ، نيكى موافقت شرع است به اميد نجات ، و پرهيزكارى مخالفت نفس است در نافرمانى خدا . گفته‌اند :\r\nمعاونت بر نيكى و پرهيزكارى آن است كه بر جادّهء دين با استقامت روى و سيرت بر طريقت پسنديده دارى تا ديگران به تو اقتدا كنند و بر راه صواب به پيروى تو روند .\r\n3 -  حُرِّمَتْ عَلَيْكُمُ الْمَيْتَةُ .  آيه . مردار گرچه حرام است لكن هنگام ضرورت ، خوردن آن مباح است و از مردارها يكى گوشت برادر مسلمان است كه بر وجه غيبت خورند كه هرگز به هيچ صورت جائز نيست !\r\nدر اين آيه بيان شده كه گوشت حيوان را دو حالت است : يكى آنكه چون به شرط شريعت كشته شود ، كه در اين صورت پاك است و خوردن آن مباح ، ولى اگر خود بميرد پليد است و خوردن آن حرام است . و اين اشارت است به نفس آدمى كه اگر با شمشير مجاهدت و رياضت بر وفق شرع كشته شود آن نفس پاك باشد و نزديك شدن به او جائز است و صحبت او\r\n\r\n","description":"","footnote":"","page_name":" 235 ","page_number":255},
  {"content":"\r\n\r\nروا و ديدار او روح دل و صحبت او شادى جان است ، و هر نفس كه در تاريكى غفلت خود بميرد و در كار دين او را حسّ نماند و در حدود شرع كوشش نكند اين نفس به منزلت مردار است كه گناه پليد و نزديكى به او حرام است .\r\n . . . الْيَوْمَ أَكْمَلْتُ لَكُمْ دِينَكُمْ .  آيه . حضرت امام جعفر صادق فرمود : اليوم اشارت است به آن روز كه مصطفى را به مردم فرستادند و تاج رسالت و پيغام‌برى بر فرق وى نهادند و بساط رحمت بگسترانيدند و دود شرك از ميان رفت و رسوم كفر مندرس گشت ، هنوز بشر به وجود نيامده بود كه آفتاب رسالت او در آسمان بلندى او استوار گشت ! كه اى مهتر ، جمال بنماى تا همهء وجود آفتاب شود ، صدف رحمت بگشا تا اين مفلسان دامن پر از گوهر كنند .\r\n آن روى چرا به بت‌پرستان نبرى ؟ * جلوه نكنى ، كفر ز دلشان نبرى ؟ \r\nنيز فرمايد : اى قبله اولين و آخرين ، جز حلقهء چاكران تو نسازيم ، اگر آن آفتاب كه در دل تو است اراده باز دهيم نه در روم چليپا ماند نه در جهان كفر و زنّار !\r\n رحمتى كن بر دل خلق و برون آى از حجاب * تا شود كوته ز هفتاد و دو ملت داورى \r\n . . . وَ أَتْمَمْتُ عَلَيْكُمْ نِعْمَتِي .  آيه . گفته‌اند : اتمام نعمت ، مغفرت است در نهايت كار ، و كمال دين تحقيق معرفت است در هدايت حال ، منّت منهيد بر مؤمنان كه من اول معرفت دهم و آخر بيامرزم .\r\n . . . وَ رَضِيتُ لَكُمُ الْإِسْلامَ دِيناً .  آيه . اشارت به سرائى كه رهگذر آن بر چهار درگاه است و پس از آن درگاهها ، چهار پل و پس از آن ، درجات و مراتب بندگان است :\r\nنخستين درگاه فريضه‌هاى دينى است ، دومين آن دورى از حرامها ، سومين آن تكيه به خدا در راه ضمان روزى ، چهارمين آن صبر در بلاها و رنجها ، و چون از اين درگاه‌ها بگذرى ، پلها پيش آيد كه اول - آن رضا برضاى خدا دادن و به حكم او گردن نهادن و از راه اعتراض برخاستن ، دوم - توكل بر خدا و اعتماد به او داشتن و او را پشت و پناه خود گرفتن و وكيل خود شناختن ، سوم - شكر نعمت بر خود واجب دانستن و آن نعمت در طاعت وى به كار بردن ، چهارم - اخلاص در عمل و در شهادت و در خدمت و در معرفت ، شهادت در اسلام ، خدمت در ايمان ، معرفت در حقيقت ، پس از پيمودن آن راه‌ها و پلها هركس به درجه و مرتبه‌اى كه سزاى او است مىرسد كه فرمود : آنان نزد خداوند درجات و آمرزش و روزى فراوان دارند .\r\n\r\n[ آيات 6 - 4 
  ]\r\n\r\nتفسير لفظى\r\n4 -  يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ وَ ما عَلَّمْتُمْ مِنَ الْجَوارِحِ مُكَلِّبِينَ تُعَلِّمُونَهُنَّ مِمَّا عَلَّمَكُمُ اللَّهُ فَكُلُوا مِمَّا أَمْسَكْنَ عَلَيْكُمْ وَ اذْكُرُوا اسْمَ اللَّهِ عَلَيْهِ وَ اتَّقُوا اللَّهَ إِنَّ اللَّهَ سَرِيعُ الْحِسابِ .  از تو مىپرسند چه شكارى براى آنها حلال است ؟ بگو : اى محمّد ، براى شما پاكيها ( و كشته‌هاى چهارپايان ) و آنچه كه جانورهاى شكارى شكار كرده‌اند از نوع پرندگان و درّندگان درحالىكه آموزش يافته باشند و شما به آنها آموخته باشيد از آنچه خداوند بشما آموخته است ، همه آنها براى شما حلال است . پس از آنچه آنها شكار كنند بخوريد و نام خدا را بر آن نهيد و بپرهيزيد از عذاب خداوند كه خداوند آسان توان و زودشمار است .\r\n5 -  الْيَوْمَ أُحِلَّ لَكُمُ الطَّيِّباتُ وَ طَعامُ الَّذِينَ أُوتُوا الْكِتابَ حِلٌّ لَكُمْ وَ طَعامُكُمْ حِلٌّ \r\n\r\n","description":"","footnote":"","page_name":" 236 ","page_number":256},
  {"content":"\r\n\r\n لَهُمْ وَ الْمُحْصَناتُ مِنَ الْمُؤْمِناتِ وَ الْمُحْصَناتُ مِنَ الَّذِينَ أُوتُوا الْكِتابَ مِنْ قَبْلِكُمْ إِذا آتَيْتُمُوهُنَّ أُجُورَهُنَّ مُحْصِنِينَ غَيْرَ مُسافِحِينَ وَ لا مُتَّخِذِي أَخْدانٍ وَ مَنْ يَكْفُرْ بِالْإِيمانِ فَقَدْ حَبِطَ عَمَلُهُ وَ هُوَ فِي الْآخِرَةِ مِنَ الْخاسِرِينَ .  امروز براى شما پاكيها حلال شد و همچنين كشتهء اهل كتاب براى شما حلال و شكار شما هم براى آنها حلال است و زبان پاك با ايمان براى شما حلال و زنان از كسانى كه پيش از شما داراى كتاب ( يهود و نصارى ) شدند حلال است هرگاه كابين‌هاى آنان بدهيد و با عقد نكاح پاكان را نگاه داريد نه پليدان و زناكاران و نه دوست‌گيرندگان زنان را ، و هركس كه به ايمان كافر شود ، كردار وى تباه و در جهان ديگر از زيان‌كاران است .\r\n6 -  يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ وَ إِنْ كُنْتُمْ جُنُباً فَاطَّهَّرُوا وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ مِنْهُ ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ وَ لِيُتِمَّ نِعْمَتَهُ عَلَيْكُمْ لَعَلَّكُمْ تَشْكُرُونَ .  اى كسانى كه ايمان آورديد چون به نماز برخيزيد رويهاى خود را و دستهايتان را بشوئيد تا آرنج‌ها و سرهاى خود را و دو پاى خود را تا هر دو كعب ( استخوان شتالنگ ) مسح كشيد و اگر جنب باشيد غسل كنيد و هرگاه بيمار باشيد يا در سفر باشيد يا كسى از شما از غايط ( جاى تخليه ) مىآيد يا با زنان لمس و پاسيديد ( و در تمام آن حالها ) آب نيافتيد پس با خاك پاك تيمّم كنيد و رويهاى خودتان و دستهايتان با خاك مسح كنيد ، خداوند نمىخواهد بر شما تنگى نهد بلكه مىخواهد شما را از پليدى پاك كند و نعمت طاعت خود را بر شما تمام گرداند تا مگر شما سپاس گزاريد .\r\n\r\n( تفسير ادبى و عرفانى )\r\n4 -  يَسْئَلُونَكَ ما ذا أُحِلَّ لَهُمْ .  آيه . پاك آنست كه شرع پاك داند ، پليد آنست كه شرع پليد داند ، راه آنست كه شرع نهاد ، چراغ آنست كه شرع افروخت ، بىشرع هيچ‌كس به كار روشن نيست ، و بىشرع دين هيچ‌كس پذيرفته نيست .\r\n اگر نز بهر شرعستى ، در اندر بنددى گردون * و گر نز بهر دينستى ، كمر بگشايدى جوزا \r\nيعنى بقاء روزگار و افلاك به شرع الهى است و بقاء و انتظام ستاره جوزا به وجود دين است و گرنه كمربند آن گسسته و خود آن تباه مىشد .\r\nپس حلال آن است كه پاك باشد و پاك آنست كه زبان به ياد خدا دارد و دل در فكر او آرد و جان با مهر او پردازد و دل را دو صفت است يكى صفوت و روشنائى است كه از خوردن حلال خيزد و ديگرى قسوت و تاريكى است كه از خوردن حرام باشد ، كسى كه حرام خورد دلش سخت شود و زنگ بىوفائى بر آن نشيند ، و او كه حلال خورد دلش باصفا گردد تا از مهر خود به مهر حق پردازد ، و از ياد خلق به ياد حق برود ، همه او را خواند ، همه او را داند . اگر بيند به او بيند و اگر شنود به او شنود .\r\n بندهء خاص ملك باش كه با داغ ملك * روزها ايمنى از شحنه و شبها ز عسس \r\n . . . وَ ما عَلَّمْتُمْ مِنَ الْجَوارِحِ مُكَلِّبِينَ .  آيه . آن سگ شكارى كه از طبيعت خود دست بازداشت ، تا شكار خواجهء خود را نگاه داشت ، لاجرم فريسهء وى حلال گشت و پرورش او در شرع جائز ، و گردن‌بند زرين را\r\n\r\n","description":"","footnote":"","page_name":" 237 ","page_number":257},
  {"content":"\r\n\r\nسزاوار شد ، پس آدمى كه جوهر حرمت است اگر شرط ادب بجاى آورد و خودپرستى را با حق‌پرستى و حق‌شناسى بدل كند و مراد خويش را فداى ازل كند ، نواختى از حضرت او را پيش آيد و در فراغت بر او بگشايند تا به لذّت خدمت رسد .\r\n6 -  يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ .  آيه . طهارت ظاهر سه گونه است : طهارت از نجاست ، طهارت از حدث و جنابت ، طهارت از فضولات تن ، مانند ناخن و موى و چركى و جز آن ، طهارت باطن نيز سه گونه است :\r\nاول - طهارت تن از گناه ، مانند غيبت و دروغ و حرام خوردن و خيانت كردن و چون اين طهارت حاصل شود ، بنده آراستهء فرمان‌بردارى و خدمت‌گزارى مىگردد و اين درجهء ايمان پارسايان است و نشان او آنست كه پيوسته ذكر حق او را بر زبان است .\r\nدوم - طهارت دل است از اخلاق ناپسند چون عجب و حسد و كبر و ريا و حرص و عداوت ، كه عجب و خودبينى و خودپسندى آئينهء رومى را خراب كند ، حسد ارزش آدمى را كم كند ، تكبّر و خودنمائى آئينهء دل را تاريك كند ريا و خودنمائى چشمهء طاعت را خشك نمايد ، حرص حرمت مردم را از دست دهد ، عداوت و كينه‌ورزى آب الفت را باز بندد و راه آشتى را سدّ كند ، بنده چون از اين آلايشها پاك شد در شمار پرهيزكاران است و نشان وى آنست كه از گناه بگريزد و در شبهت نياويزد و از دوزخ بگريزد .\r\nپير طريقت در اين‌باره گويد : الهى ، هركس بر چيزى ، و من ندانم بر چه‌ام ؟ بيمم همه آنست كه كى پديد آيد كه من كدامم ؟ الهى ، پيوسته در گفت‌وگويم ، تا واننمائى در جست‌وجويم ، از بىقرارى در ميدان بىطاقتى مىپويم ، در ميان كارم اما نمىبويم ، الهى ، مركب واايستاد و قدم بفرسود ، همراهان رفتند و اين بيچاره را جز حيرت نيفزود !\r\nسوم - طهارت سر است از سواى خدا ، كه فرمود : بگو خدا و همه را واگذار ، اين طهارت امروز حيلت است و فردا جام شراب طهور ، امروز نوميدى در دل است و فردا نور عيان در جان ، امروز آب ديده از شوق روان ، فردا آب مشاهدت در جوى ملاطفت روان ، امروز صبح شادى از مطلع آزادى برآمده ، فردا عنايت در آسمان معاينت ترقى و بلندى يافته ، نشان اين طهارت آنست كه مهر دنيا بشويد و رسوم معمول محو كند ، حجاب تفرقه بسوزد تا دل در باغ انس بنازد ! و جان در خلوت با حق پردازد !\r\nجوان‌مردى عارف در اين‌باره گويد : آخر روزى از اين طبل برآيد آوازى ، و از آن كريم با جان دوستدار رازى ، شگفت‌كارى و طرفه بازارى ، مؤانست بدون مجانست ، چون هم‌جنسى نيست ، اين انس چيست ؟ چون همانندى نيست ، اين مهر چيست ؟ چون تو او را نديده‌اى ، اين بىطاقتى چيست ؟ چون انتظار همه محنت است اين شادى چيست ؟ چون ديدهء سر از او محجوب است اين وجد چون آتش چيست ؟ چون در اين راه همه بلا است ، در ميان بلا اين لذّت چيست ؟\r\n هرچند بر آتشم نشاند غم تو * غمناك شوم گرم نماند غم تو \r\nفلسفهء وضو : گفته‌اند : طهارت دست و صورت و سر و پا ازآن‌رو است كه خداوند اين چهار عضو آدمى را از ديگر جانداران ممتاز ساخت ، دست داد تا با آن غذا خورد ، صورت داد تا از ديگران برتر و زيباتر باشد ، سر داد تا در آن عقل جاى گيرد و در عقل شرف دانائى قرار داد تا رو به كمال رود ، دو پاى داد تا قامت زيبا بر دو پاى استوار باشد كه ديگر جانداران را از اين مزيّتها نيست ! چون اين نعمت را بر فرزند آدم تمام كرد ، پاكى و پاكيزگى اين اعضا و جوارح را براى سپاس آن نعمت از او خواست .\r\n\r\n","description":"","footnote":"","page_name":" 238 ","page_number":258},
  {"content":"\r\n\r\nنيز گفته‌اند : طهارت سبب آسايش است چنان كه در قصّهء مريم هنگام ولادت عيسى ، چشمهء آبى پديد آمد و مريم از اندوه ولادت و وحشت غربت برست ، و طهارت سبب دفع وسوسهء شيطان است كه فرمود : هرگاه كسى از شما خشمناك شود وضو گيرد تا آسوده شود ، و طهارت باعث كشف بلا و محنت است چنان كه در قصّهء ايّوب او پا را بر زمين كوفت آب نمايان شد و همه بلا و محنت و درد و زحمت او با آن آب شست‌وشو و درمان شد !\r\n . . . فَلَمْ تَجِدُوا ماءً فَتَيَمَّمُوا .  آيه . حكمت اينكه در نبودن آب ، طهارت را به خاك گردانيد ، آنست كه آدم از آب و خاك آفريده شده ، تا آدمى پيوسته از آن آگاه بوده و شرف خويش را در آن داند و شكر اين نعمت بجا آرد و آدم از اين جهت بر ابليس شرف يافت كه او از خاك بود و اين از آتش ! كه آتش عيب‌نما و خاك عيب‌پوش است كه هرچه بر آتش نهى سره از ناسره پديد آرد و مغشوش را از خالص پيدا كند لكن هرچه به خاك دهى آن را بپوشاند و عيب آن ننمايد ! ديگر آنكه آتش سبب قطع است و خاك باعث وصل ، با آتش بريدن و كشتن است ، با خاك پيوستن و داشتن ، ابليس از آتش بود لاجرم بگسست و آدم از خاك بود لاجرم پيوست ، طبع آتش تكبّر است و برترى ، طبع خاك تواضع است و فروترى .\r\nگويند : علت و فلسفهء تخصيص آب و خاك اندر طهارت آنست كه هرجا آتش افتد ، زخم آن را به آب و يا خاك بنشانند و مؤمن را دو آتش در پيش است يكى آتش شهوت در دنيا و ديگرى آتش عقوبت در عقبى ، خداوند آب و خاك را سبب طهارت وى گردانيد تا امروز آتش شهوت بر او بنشاند و فردا آتش عقوبت !\r\nاز على مرتضى ( ع ) روايت شده كه گفت از رسول خدا شنيدم : هر بندهء مؤمن كه گناهى كند پس از آن آب‌دست ( وضو ) گيرد و دو ركعت نماز خواند ، خداوند از گناه او درگذرد و او را عفو كند ، و در قرآن است : هركس كار بدى كند و يا به خود ستم روا دارد ، پس از آن از خدا آمرزش خواهد خداوند او را مىبخشد و مىآمرزد .\r\n\r\n[ آيات 14 - 7 
  ]\r\n\r\nتفسير لفظى\r\n7 -  وَ اذْكُرُوا نِعْمَةَ اللَّهِ عَلَيْكُمْ وَ مِيثاقَهُ الَّذِي واثَقَكُمْ بِهِ إِذْ قُلْتُمْ سَمِعْنا وَ أَطَعْنا وَ اتَّقُوا اللَّهَ إِنَّ اللَّهَ عَلِيمٌ بِذاتِ الصُّدُورِ .  به ياد بياوريد نعمتهاى خداوند بر شما و پيمانى كه با شما بسته ، هنگامى كه گفتيد :\r\nشنيديم و فرمان برداريم ، و خشم خدا را بپرهيزيد كه خداوند به آنچه در دلها است دانا است .\r\n8 -  يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ .  اى كسانى كه ايمان آورديد ، به‌پاى ايستيد به حق گفتن و گواهانى به داد باشيد و دشمنى با قومى شما را وادار نكند كه داد نكنيد ، البته داد پيشه كنيد كه به تقوى و پرهيزكارى نزديكتر است و بترسيد از خشم خداوند كه او از آنچه شما مىكنيد آگاه است .\r\n9 -  وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ عَظِيمٌ .  خداوند به مؤمنان و نيكوكاران وعدهء آمرزش و پاداش بزرگ داده است .\r\n10 -  وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ .  كسانى كه كافر شدند و آيات و سخنان ما را تكذيب كردند آنان اهل دوزخ و آتشيانند .\r\n11 -  يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَ اتَّقُوا اللَّهَ وَ عَلَى اللَّهِ فَلْيَتَوَكَّلِ الْمُؤْمِنُونَ .  اى كسانى كه ايمان آوردند ، به ياد آوريد\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nنعمت خدا بر شما ، هنگامى كه گروهى قصد دست‌اندازى بسوى شما داشتند و خداوند دستهاى آنان را از شما بازداشت و از خشم خدا بترسيد و تقوى پيشه كنيد و مؤمنان بايد به خدا توكّل كنند .\r\n12 -  وَ لَقَدْ أَخَذَ اللَّهُ مِيثاقَ بَنِي إِسْرائِيلَ وَ بَعَثْنا مِنْهُمُ اثْنَيْ عَشَرَ نَقِيباً وَ قالَ اللَّهُ إِنِّي مَعَكُمْ لَئِنْ أَقَمْتُمُ الصَّلاةَ وَ آتَيْتُمُ الزَّكاةَ وَ آمَنْتُمْ بِرُسُلِي وَ عَزَّرْتُمُوهُمْ وَ أَقْرَضْتُمُ اللَّهَ قَرْضاً حَسَناً لَأُكَفِّرَنَّ عَنْكُمْ سَيِّئاتِكُمْ وَ لَأُدْخِلَنَّكُمْ جَنَّاتٍ تَجْرِي مِنْ تَحْتِهَا الْأَنْهارُ فَمَنْ كَفَرَ بَعْدَ ذلِكَ مِنْكُمْ فَقَدْ ضَلَّ سَواءَ السَّبِيلِ .  خداوند از فرزندان يعقوب پيمان گرفت ( و فرمود ) از آنها 12 نقيب برانگيختيم ، و من با شما هستم ( و شما را يارى مىكنم و نگاه مىدارم ) به شرطى كه نماز بگزاريد و زكات دهيد و به رسولان من ايمان آوريد و آنان را يارى دهيد و خداى را وامى نيكو دهيد ، ( در اين صورت ) بديهاى شما را ناپيدا كنم و شما را به بهشتهائى وارد كنم كه آبها از زير درختان آن روان است ، پس هركس از شما بعد ازين كافر شود از راه به در رفته و گمراه شده است .\r\n13 -  فَبِما نَقْضِهِمْ مِيثاقَهُمْ لَعَنَّاهُمْ وَ جَعَلْنا قُلُوبَهُمْ قاسِيَةً يُحَرِّفُونَ الْكَلِمَ عَنْ مَواضِعِهِ وَ نَسُوا حَظًّا مِمَّا ذُكِّرُوا بِهِ وَ لا تَزالُ تَطَّلِعُ عَلى خائِنَةٍ مِنْهُمْ إِلَّا قَلِيلًا مِنْهُمْ فَاعْفُ عَنْهُمْ وَ اصْفَحْ إِنَّ اللَّهَ يُحِبُّ الْمُحْسِنِينَ .  پس به سبب شكستن پيمان ، بر آنها لعنت فرستاديم ( مسخ كرديم ) و دلهاشان را سخت گردانيديم ، كه سخنان ( راجع به بعثت محمّد ) را تحريف كردند و از معنى و جاى خود برگردانيدند و بهرهء خويش را از آنچه به آنها پند داده بودند فراموش كردند ! و تو اى محمّد پيوسته از خيانت آنها آگاهى مگر شمار اندكى از آنها ، پس آنان را عفو كن و از ايشان درگذر كه خداوند نيكوكاران را دوست دارد .\r\n14 -  وَ مِنَ الَّذِينَ قالُوا إِنَّا نَصارى أَخَذْنا مِيثاقَهُمْ فَنَسُوا حَظًّا مِمَّا ذُكِّرُوا بِهِ فَأَغْرَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ وَ سَوْفَ يُنَبِّئُهُمُ اللَّهُ بِما كانُوا يَصْنَعُونَ .  از آن گروه كه گفتند : ما نصارى هستيم ، ما از ايشان پيمان بستديم ، ليكن بهرهء خويش از پندها كه به ايشان داده شده بود بگذاشتند و فراموش كردند ! پس ما هم ميان آنها دشمنى و خشمناكى تا روز رستاخيز برانگيختيم و برآغاليديم و به زودى خداوند آنها را به كارهائى كه امروز مىكنند خبر خواهد داد « 1 »\r\n\r\n( تفسير ادبى و عرفانى )\r\n7 -  وَ اذْكُرُوا نِعْمَةَ اللَّهِ عَلَيْكُمْ .  آيه . خداوند در اين آيت مؤمنان را مىنوازد و دو چيز به ايشان ياد مىدهد ، يكى نعمت كه بر آنها ريخت ، ديگر پيمان كه با ايشان بست ، نعمت دل گشادن است و چراغ آشنائى در دل افروختن و دل را خلعت معرفت پوشانيدن و اين نعمت همان است كه فرمود اگر شكر آن كنيد بر آن افزايم . اما پيمان مىگويد : ياد داريد پيمانى كه پذيرفتيد و امر و نهى كه برداشتيد ، بارى كه هفت آسمان و زمين داشتن برنيارستند و پذيرفتن نتوانستند ، شما دليرى\r\n\r\n\r\n","description":"","footnote":"\r\n( 1 ) خواننده با اطلاع و آگاه از اوضاع جهان از مراجعه به كتابهاى تاريخ جهانى درمىيابد كه ملت نصارى و امت مسيح ، از پيدايش دين اسلام ببعد پيوسته باهم در جنگ و جدال و خون‌ريزى و دشمنى بوده و هستند و اين رقابت و ضديت و دسته‌بندى و جنگهاى همگانى كه دامن غير آنها را نيز مىگيرد تا روز قيامت در ميان آنان باقى است ! و براى بزرگى كلام خداوند و معجزهء قرآن همين بس كه از پنج قرن تا امروز پيوسته ميان كشورهاى مسيحى و امت عيسى جنگ و خون‌ريزى است و متأسفانه دامن‌گير بىگناهان نيز شده است . ( نگارنده )\r\n","page_name":" 240 ","page_number":260},
  {"content":"\r\n\r\nكرديد و برداشتيد ، آسمانها و زمين برميدند و از بيم ناتوانى و تقصير بگريختند و به خداوند زنهار خواستند و شما خداوند را بر پذيرفتن آن اجابت و به قبول آن پاسخ گفتيد .\r\n . . . إِذْ قُلْتُمْ سَمِعْنا وَ أَطَعْنا .  آيه . گروهى گفتند پيمانى كه خداوند با آدميان بست و آنان شنيدند و اطاعت كردند اين بود كه سود و زيان آنان را بخريد و بهشت به آنان عوض داد و قرآن بر آنان حجت كرد تا خدمت كنند ، و به روز گرم روزه دارند و به شب تاريك نماز گزارند ، بجان و مال حج و جهاد كنند ، بيماران را عيادت نمايند ، درويش را بپرسند و مالهاى ايشان را خريدار ، تا از سود فراوان اندكى بخشند و از مايهء آن صدقه و زكات دهند و برهنه را بپوشند ، گرسنه را سير كنند ، درمانده‌اى را دست گيرند . چون ايشان اين پيمان بجا آرند ، تا در اين جهان باشند آنان را نكو دارم و هنگام مرگ يارى دهم و در قيامت روسفيد گردانم و از فزع اكبر در امان دارم و عيبها را بپوشانم و از گناهان اندر گذرم و حجاب بردارم و ديدار باقى كرامت كنم .\r\n8 -  يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ .  آيه . بندگان من ، از بهر من گواهى دهيد تا من نيز از بهر شما گواهى دهم ، گواهى دهيد امروز كه من آفريننده و پروردگار شما هستم ، تا فردا گواهى دهم كه شما بندگان و برگزيدگان من هستيد ، به وفا و عهد بازآئيد تا به وفا و عهد با شما بازآيم .\r\n12 -  وَ لَقَدْ أَخَذَ اللَّهُ مِيثاقَ بَنِي إِسْرائِيلَ .  آيه . در اسرائيل نقيبان دوازده‌گانه بودند كه در همه حال پيشروان و برگزيدگان قوم و مرجع آنان بودند و در اسلام چهل نفر بديل و هفت نفر امين و سه نفر خليفه و يك نفر قطب هستند كه جانشينان امامند و قطب هر زمان عارف به همه آنها است و كسى را معرفت به او نيست و او پيشواى اولياء و بهترين افراد خلق است « 1 » .\r\n13 -  فَبِما نَقْضِهِمْ مِيثاقَهُمْ لَعَنَّاهُمْ .  آيه . آنگاه از بندگان گله كرد كه من وفاى به عهد كردم و ايشان نقض آن كردند و به وفا بازنيامدند ، همه را لعنت دادم ، اندكى شاكر يافتم ، همه را پند دادم ، اندكى پندپذير يافتم ، همه را خواندم اندكى جواب‌گو يافتم !\r\nآنان كسانى هستند كه خداوند منّان ، در وادى عنايت ، شمع رعايت ايشان افروخته و در دبيرستان ازل ، ايشان را ادب صحبت آموخته . چون خداوند منّان ، بنده‌اى را سزاوار نيكى داند ، او را به نظر خويش بيارايد تا حق را از باطل بشناسد بينا كند تا به نور او بيند ، شنوا كند تا پند او نيوشد ، راست دارد تا گمان و شك در او نياميزد ، به بوى وصال خوش كند تا در آن مهر دوست رويد ، و بنور خويش روشن كند تا از آن با وى نگرد ، به صيقل عنايت بزدايد تا در هرچه نگرد او را بيند !\r\n آن را كه به لطف خويش حق بگزيند * بر باطن او گرد جفا ننشيند \r\n نيك و بد اغيار ز دل برچيند * در هرچه نظر كند نظارهء حق بيند \r\n\r\n[ آيات 26 - 15 
  ]\r\n\r\nتفسير لفظى\r\n15 -  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ .  اى جهودان و اى ترسايان ، فرستادهء ما به سوى شما آمد و بسيارى از چيزها ( در تورات و انجيل ) كه پنهان داشتيد براى شما روشن ساخت و آنچه در شما شك بود آسان كرد و فراگذارد و از طرف خداوند روشنائى و كتاب پيدا و آشكار ( قرآن ) براى شما آمد .\r\n\r\n\r\n","description":"","footnote":"\r\n( 1 ) شرح اين كسان در تفسير آيهء 59 سورهء نساء گذشت .\r\n","page_name":" 241 ","page_number":261},
  {"content":"\r\n\r\n16 -  يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ .  خداوند كسى را كه بر پى خشنودى او رود ، به راه سلامت رهبرى مىكند و آنان را از تاريكىها به روشنائى مىبرد و به راه راست هدايت مىنمايد .\r\n17 -  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ قُلْ فَمَنْ يَمْلِكُ مِنَ اللَّهِ شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَ أُمَّهُ وَ مَنْ فِي الْأَرْضِ جَمِيعاً وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما يَخْلُقُ ما يَشاءُ وَ اللَّهُ عَلى كُلِّ شَيْءٍ قَدِيرٌ .  كسانى كه مسيح را خدا دانستند هرآينه كافر شدند ، اى محمّد به آنها بگو ( اگر مسيح خدا است ) پس چه كسى پادشاه است و همه چيز بدست او است كه اگر بخواهد مسيح و مادرش را و هركس كه در آسمان و زمين است همه را هلاك كند ؟ درحالىكه پادشاهى آسمانها و زمين و آنچه ميان آنها است ويژهء خداوند است كه هرچه را بخواهد مىآفريند ، چون خداوند به هر چيزى توانا است .\r\n18 -  وَ قالَتِ الْيَهُودُ وَ النَّصارى نَحْنُ أَبْناءُ اللَّهِ وَ أَحِبَّاؤُهُ قُلْ فَلِمَ يُعَذِّبُكُمْ بِذُنُوبِكُمْ بَلْ أَنْتُمْ بَشَرٌ مِمَّنْ خَلَقَ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما وَ إِلَيْهِ الْمَصِيرُ .  جهودان و ترسايان گفتند ما پسران و دوستان خدائيم ! بگو به آنها ( اى محمّد ) پس چرا شما را عذاب مىكند ( به گناهانى كه كرده‌ايد ) ؟ نه پسرانيد نه دوستان ، بلكه شما هم از كسانى هستيد كه خداوند آفريده ، و او است كه مىآمرزد هركس را كه بخواهد و كيفر و عذاب دهد هرك را كه بخواهد و خداى راست پادشاهى آسمانها و زمين و آنچه ميان آنها است و بازگشت هركس بسوى او است .\r\n19 -  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ عَلى فَتْرَةٍ مِنَ الرُّسُلِ أَنْ تَقُولُوا ما جاءَنا مِنْ بَشِيرٍ وَ لا نَذِيرٍ فَقَدْ جاءَكُمْ بَشِيرٌ وَ نَذِيرٌ وَ اللَّهُ عَلى كُلِّ شَيْءٍ قَدِيرٌ .  اى اهل كتاب ، فرستادهء ما بسوى شما آمد تا در زمان به سستى و گسستگى پيغمبران ( فترت ) بيان كند تا نگوئيد هيچ بشارت‌دهنده و بيم‌دهندهء براى ما نيامد ! آرى هم بشير و هم نذير براى شما آمد و خداوند بهر كارى توانا است .\r\n20 -  وَ إِذْ قالَ مُوسى لِقَوْمِهِ يا قَوْمِ اذْكُرُوا نِعْمَتَ اللَّهِ عَلَيْكُمْ إِذْ جَعَلَ فِيكُمْ أَنْبِياءَ وَ جَعَلَكُمْ مُلُوكاً وَ آتاكُمْ ما لَمْ يُؤْتِ أَحَداً مِنَ الْعالَمِينَ .  وقتى موسى به قوم خود گفت : اى قوم ، ياد بياوريد نعمت خداى را بر شما كه در ميان شما پيغمبران قرار داد و شما را پادشاهى بهره ساخت و به شما داد آنچه كه به كس ديگرى از مردم جهان نداده است .\r\n21 -  يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ .  اى قوم ، داخل زمين مقدس ( ارض شام ) شويد و از فرمان‌بردارى برنگرديد كه بازگرديد به روز بد و بجاى سود زيان بريد .\r\n22 -  قالُوا يا مُوسى إِنَّ فِيها قَوْماً جَبَّارِينَ وَ إِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ .  گفتند : اى موسى ، در آنجا مردمى جبّار و ستمگر هستند و تا آنها بيرون نروند ما درون نخواهيم شد و همين‌كه آنها خارج شدند ما داخل خواهيم شد .\r\n23 -  قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ .  دو نفر از مردان خداى ترس كه خداوند\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nبه آنها نيكوئى كرده بود ، گفتند : شما داخل ( آن زمين مقدّس ) شويد كه پيروز خواهيد بود و به خداوند توكّل كنيد اگر ايمان داريد !\r\n24 -  قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ .  گفتند : اى موسى ، مادام كه آنها در آنجا هستند ما داخل نمىشويم ! تو با خدايت برويد و با آنها بجنگيد كه ما اكنون نشستگانيم !\r\n25 -  قالَ رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ . \r\nموسى گفت : خداوندا ، من جز بر خودم و برادرم پادشاهى و حكومت ندارم پس ميان ما و اين قوم بدكار جدائى افكن .\r\n26 -  قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ فَلا تَأْسَ عَلَى الْقَوْمِ الْفاسِقِينَ .  خداوند گفت : اى موسى ، زمين مقدّس را مدّت چهل سال بر آنها حرام كرديم و بايد در صحراى تيه سرگردان باشند و بر اين قوم نافرمان اندوه مخور .\r\n\r\n( تفسير ادبى و عرفانى )\r\n15 -  يا أَهْلَ الْكِتابِ قَدْ جاءَكُمْ رَسُولُنا .  آيه . اين در وصف محمّد مصطفى است و دليل علم او بيانات او است و بخشودن نافرمانىها دليل حلم او است ، آنچه از اسرار ايشان نمودار ساخت دليل بر كمال نبوّت و صحت رسالت او است و آنچه عفو كرد از نفاقها كه در دل داشتند و به ظاهر خلاف آن مىنمودند و پيغمبر از آن آگاه بود و پرده از روى كار برنداشت ، دليل بر حلم عظيم و خلق كريم او است .\r\n . . . قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ .  آيه . اشارت است ، به اينكه تا نور توحيد الهى در دل بنده نتابد ، به جمال شريعت مصطفى بينا نگردد ، چه آنكه نور هم به نور توان ديد و روشنائى به روشنائى توان يافت ، ديده‌اى كه ناخوشى كفر دارد نور ايمان از كجا بيند و چشم نابينا از روشنائى آب چه بهره دارد .\r\nپير طريقت گفت : قومى را نور اميد در دل مىتابد و قومى را نور عيان در جان ، آنان در ميان نعمت گردان ، از اين جوان‌مردان عبارت نتوان !\r\n16 -  يَهْدِي بِهِ اللَّهُ مَنِ اتَّبَعَ رِضْوانَهُ .  آيه . نور كتاب و سنّت امروز كسى بيند كه در ازل توتياى توحيد در ديدهء دل وى كشيدند و به حيلت رضا صفات او بياراستند ، تا امروز آن رضوان ازلى او را به محل رضاى ابدى رساند و حكمش را بپسندد و گفته‌اش را بپذيرد ، و از راه چون و چرا برخيزد و گويد : من بنده‌ام و سزاى بندگى خويشتن بيفكندن است و گردن نهادن و تن فرا دادن .\r\n18 -  وَ قالَتِ الْيَهُودُ وَ النَّصارى نَحْنُ أَبْناءُ اللَّهِ وَ أَحِبَّاؤُهُ .  آيه . آن بىحرمتان چه دور افتادند كه خداى را پسر گفتند ، كسى كه عدد او را نه سزا باشد ولد او را كى روا باشد ؟ فرزند اقتضاى جنسيت كند و حق تعالى از مجانست پاك و از مماثلت منزّه است و خداوند سخن آنان را ردّ كرد و فرمود : شما پسران نه‌ايد كه آفريدگانيد ، دوستان نه‌ايد كه بيگانگانيد ، اگر شما دوستانيد پس چرا به گناهانتان بگيرد و عذاب كند ؟\r\n19 -  يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ .  آيه . اين‌بار منّتى ديگر بر مؤمنان مىنهد و نعمتى بزرگ به ياد آنان مىدهد ، كه پس از روزگار فترت و پس از آنكه اسلام روى در حجاب بىنيازى كشيده بود و ظلمت كفر و غبار بدعت جهان را گرفته و باطل به نهايت رسيده بود ، رسولى فرستادم بشما كه دلهاى مرده به دو زنده گشت ،\r\n\r\n","description":"","footnote":"","page_name":" 243 ","page_number":263},
  {"content":"\r\n\r\nو راههاى تاريك به وى روشن شد ، او رحمت جهانيان است و چراغ زمين و آسمان ، پدر يتيمان و دل‌دهندهء بيوه‌زنان ، و نوازندهء درويشان و پناه گناهكاران .\r\n20 -  يا قَوْمِ اذْكُرُوا نِعْمَتَ اللَّهِ عَلَيْكُمْ .  آيه . فرق است ميان امّتى كه بواسطهء موسى از ايشان مىخواهد كه به ياد نعمت خدا باشيد با امّت محمّد كه بىواسطه فرمود : مرا ياد كنيد تا شما را ياد كنم ، آنان اهل نعمتند و اينان اهل محبّت ، آنان اسيران بهشتند و اينان اميران بهشت ، آنان اصحاب جودند و اينان ارباب وجود !\r\n . . . وَ جَعَلَكُمْ مُلُوكاً .  آيه . اين بيان خطاب مؤمنان امّت است بر وجه عموم و هم با خاصان امّت بر وجه خصوص ، مؤمنان را گويد : شما را قانع گردانيديم كه قناعت بزرگترين پادشاهى است ، و خاصان را گويد : شما را از بندگى جهان ناپايدار آزاد ساختيم ، اگر قناعت ملك بىنيازى است ازآن‌روست كه پادشاه را به كس نياز نباشد و تا پادشاه بر جاى بود ملك او بر پاى و نظام عالم بر جاى بود ، چون پادشاه نماند رعيت ضايع گردد و نظام ملك گسسته شود . همچنين تا اولياء حق بر جايند و بركت و دعا و همت ايشان بر جاى بود ، خلق خداى در آسايشند و چون دعا و بركت و همّت آنان بريده گردد ، از آسمان عذاب آيد و خلق تباه شوند ، و آزادى از رقيّت صفت خاصان و نزديكان است كه عالىهمت باشند و بهر پستى سر فرود نيارند و به دو جهان ننگرند و جز نزديكى حقّ و تقرب به مولى نخواهند .\r\nبايزيد گفت : چهل سال است تا من با خلق سخن نگفته‌ام ، هرچه گفته‌ام با حق گفته‌ام و هرچه شنيده‌ام از حق شنيده‌ام .\r\n21 -  يا قَوْمِ ادْخُلُوا الْأَرْضَ الْمُقَدَّسَةَ .  آيه . چقدر تفاوت است ميان امّتها ، بنى اسرائيل را گفتند در اين زمين پاك رويد كه بر شما نوشتيم ، ايشان راه را با سختى و صعوبت ديدند ، بترسيدند و سروازدند ، و امّت محمّد را گفتند : ما در كتاب ازل نبشتيم كه شما در زمين نشينيد و جهاندار باشيد ، پس چون به وجود آمدند راه زمين برايشان گشادند و هموار ساختند و گفتيم زمين مسخّر شما است ، هرجا خواهد رويد ، و هرچه خواهد خوريد ، كه بر شما تنگى نيست .\r\nلكن چون بنى اسرائيل از فرمان موسى سرباز زدند ، رو به درگاه حق كرد گفت : خدايا من جز خودم و برادرم چيزى و توانى ندارم ، ما را از اين گروه نابكار و نافرمان‌بردار جدا ساز ! ولى محمّد مصطفى در شب معراج با آن همه راز و ناز ، امّت خود را فراموش نكرد و ايشان را از آن نوازشها بهره داد و گفت : سلام بر ما و بر بندگان صالح خدا ! و در آخر عهد كه از اين سراى نقل كرد همه سخن وى با جبرئيل غم امّت و همّ او در كار امّت بود ! و فرداى قيامت كه همه پيغمبران در خود فرومانند و گويند : خودم خودم - محمّد مصطفى گويد : امّت من ، امّت من !\r\n\r\n[ آيات 34 - 27 
  ]\r\n\r\nتفسير لفظى\r\n27 -  وَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ قالَ لَأَقْتُلَنَّكَ قالَ إِنَّما يَتَقَبَّلُ اللَّهُ مِنَ الْمُتَّقِينَ .  ( اى محمّد ) برايشان خبر دو پسر آدم را به راستى برخوان ، هنگامى كه هر دو در راه خدا قربانى كردند و از يكى از آنها قبول و از ديگرى قبول نشد و ديگرى كه قربانيش قبول نشده بود به او گفت : لا بد تو را مىكشم ! او گفت : خداوند قربانى را از پرهيزكاران مىپذيرد .\r\n28 -  لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لِأَقْتُلَكَ إِنِّي أَخافُ اللَّهَ رَبَّ الْعالَمِينَ .  اگر درازدستى كنى كه مرا بكشى نه بسوى تو دست دراز نكنم تا تو را كشم من از خداى جهانيان ترس دارم .\r\n\r\n","description":"","footnote":"","page_name":" 244 ","page_number":264},
  {"content":"\r\n\r\n29 -  إِنِّي أُرِيدُ أَنْ تَبُوءَ بِإِثْمِي وَ إِثْمِكَ فَتَكُونَ مِنْ أَصْحابِ النَّارِ وَ ذلِكَ جَزاءُ الظَّالِمِينَ  ( برادر ستم‌ديده گفت ) من مىخواهم كه تو گناه من و گناه خودت را هر دو بردارى و از مردم دوزخ باشى كه اين است جزاى ستمكاران .\r\n30 -  فَطَوَّعَتْ لَهُ نَفْسُهُ قَتْلَ أَخِيهِ فَقَتَلَهُ فَأَصْبَحَ مِنَ الْخاسِرِينَ .  پس نفس شيطانى و امّاره او او را وادار بكشتن برادر كرد و او را كشت و از آن كار از زيان‌كاران شد !\r\n31 -  فَبَعَثَ اللَّهُ غُراباً يَبْحَثُ فِي الْأَرْضِ لِيُرِيَهُ كَيْفَ يُوارِي سَوْأَةَ أَخِيهِ قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي فَأَصْبَحَ مِنَ النَّادِمِينَ .  خداوند كلاغى را بينگيخت تا در زمين خاك را بر مىانگيخت تا به او بنماياند كه چگونه مردهء برادر را پنهان كند ! ( كشنده برادر ) گفت :\r\nواى بر من كاش من مثل اين كلاغ بودمى ( و مىدانستم آنچه او مىدانست ) و بدن برادر خود را پنهان مىكردمى ! پس از آن از حسرت ( نه از توبت ) پشيمان گشت !\r\n32 -  مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً وَ مَنْ أَحْياها فَكَأَنَّما أَحْيَا النَّاسَ جَمِيعاً وَ لَقَدْ جاءَتْهُمْ رُسُلُنا بِالْبَيِّناتِ ثُمَّ إِنَّ كَثِيراً مِنْهُمْ بَعْدَ ذلِكَ فِي الْأَرْضِ لَمُسْرِفُونَ .  از جهت اين دليرى برادر و برادركشى ، بر فرزندان اسرائيل واجب كرديم كه هركس كسى را بكشد بىقصاص تنى يا بىآنكه تبه‌كارى و فساد كرده باشد ، همچنان باشد كه همهء مردمان را كشته و هركس نفسى را زنده كند چنان است كه همه مردمان را زنده كرده است . و فرستادگان ما براى بنى اسرائيل بيّنه‌ها و نشانها آوردند ! پس از آن ، شمار بسيارى از آنان در زمين به گزاف و بيهوده‌كارى و اسراف مىروند .\r\n33 -  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ .  همانا جزاى كسانى كه با خدا و رسول جنگ مىكنند و در زمين به فساد و ناايمنى سعى و كوشش دارند ، اين است كه آنان را بكشند يا دار زنند يا دست‌ها و پاهايشان را از بدكارى ببرند و يا آنكه آنان را نفى بلد كنند ( تبعيد ) اين است رسوائى آنان در دنيا و در آخرت عذابى بزرگ خواهند داشت .\r\n34 -  إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّهَ غَفُورٌ رَحِيمٌ .  جز كسانى كه پيش از آنكه به آنها دسترسى پيدا كنيد توبه كنند و پشيمان شوند ، پس بدانيد كه خداوند آمرزنده و مهربان است .\r\n\r\n( تفسير ادبى و عرفانى )\r\nقصهء هابيل و قابيل 27 -  وَ اتْلُ عَلَيْهِمْ نَبَأَ ابْنَيْ آدَمَ .  آيه . قصّهء دو برادر است از يك پدر ، يكى صاحب دولت بر بساط ولايت ، و آن يكى از بىدولتى در مغاك وحشت ، چه توان كرد ؟ كار نه به آنست كه يكى تنبل و كسل و ديگرى فعال و با نشاط ، كار به آنست كه تا خود در ازل چه رفته باشد ، مثال آن دو برادر مثال دو شاخ درخت ميوه است كه يكى ميوهء شيرين دهد و ديگرى ميوهء تلخ ، تلخ هم از همان خورده كه شيرين خورده ، تلخ را جرمى نبوده كه تلخ آمده و شيرين را هنرى نبوده كه شيرين آمده ، آن به ارادت آمد و اين به مشيّت ، نه آن را به ظاهر علت است و نه اين را وسيلت !\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nپير طريقت گفت : خدايا ، آن را كه نخواستى چون آيد ؟ و آن را كه نخواندى كى آيد ؟ ناخوانده را جواب چيست ؟\r\nو ناكشته را از آب چيست ؟ تلخ را چه سود اگرش آب شيرين در جوار است ، و خار را چه حاصل از اينكه بوى گلشن در كنار است ، آرى نسب نسب تقوى است و خويشى خويشى دين ، سلمان هيچ خويشى نداشت از شمار اهل بيت شد ، بو لهب عموى پيغمبر بود بيگانه گشت !\r\n28 -  لَئِنْ بَسَطْتَ إِلَيَّ يَدَكَ .  آيه . هابيل قابيل را گفت : اگر تو مرا بكشى من تو را نكشم كه تو را حسد دادند و مرا تقوى ، و تقوى نگذارد كه من تو را كشم ! ولى حسد تو را بر آن دارد كه مرا بكشى ، تو مقهورى از روى قدرت و عزّت و من مجبورم از روى لطافت و رحمت !\r\nگويند : گناه آدم از حرص بود و گناه قابيل از حسد و گناه ابليس از كبر ، حرص حرمان آرد و حسد خذلان ، و كبر اهانت و لعنت ، حرمان درماندن از بهشت است و خذلان بازماندن از دين ، و اهانت راندن از حضور است ، و آدم هرچند از بهشت بازماند و به ظاهر عقوبتى مىنمود ، اما از روى حقيقت سبب كمال معرفت و تمامى كار او بود كه از حضرت عزّت خطاب آمد كه اى آدم : ما مىخواهيم از تو مردى بسازيم ، تو چون عروسان به رنگ و بوى قناعت كردى ، مردان بدين صفت نباشند و دل به ناز و نعمت نه‌بندند ، كار مردان ديگر بود و كار به نازپروران ديگر !\r\n چون زنان تا كى نشينى بر اميد رنگ و بوى * همت اندر راه‌بند و گام زن مردانه‌وار \r\n32 -  مَنْ قَتَلَ نَفْساً .  آيه . همچنان است كه مصطفى گفت : هركس كار نيك كند تا روز رستاخيز پاداش نيك دارد و هركس كار بد كند تا ابد سزاى بد دارد .\r\n . . . مَنْ أَحْياها فَكَأَنَّما .  آيه . اشارت است به اينكه هركس بنده‌اى را از تاريكى نادانى به روشنائى دانش رهبرى كند و به نور ايمان از تيرگى بدعت رهائى دهد همچنان است كه او را زنده گردانيده و چون او را زنده گردانيد چنان است كه همه مردمان را زنده گردانيده و حقيقت زندگى هم ايمان و علم است زيرا كه زندگى زندگى دل است و دل به روح علم و ايمان زنده است .\r\n33 -  إِنَّما جَزاءُ الَّذِينَ يُحارِبُونَ اللَّهَ .  آيه . محاربان خدا و رسول كسانيند كه پيوسته با تقدير در جنگند و هنگام محنت اندر شكايت ، و گاه نعمت اندر غفلت ، به تن زنده ، به دل مرده ، به روز بيكار و به شب بيعار ، و به همّت همه زيانى را خريدار ، و عمر بر باد و به زيان خود شاد .\r\n طيلسان موسى و نعلين هارونت چه‌كار ؟ * چون به زير يك ردا فرعون دارى صد هزار ؟ \r\nپير طريقت جوان‌مردى گمراه را پند داد و گفت : اى بيچاره تا كى مىروى با رداء مخالفت بر دوش ، دير است تا اجل تو را مىخواند ، يك‌بار با او نيوش ، اى عاشق بر شقاوت خويش ، و بر خود بفروخته مايهء خويش ! پيش از رسيدن عزرائيل يك روز بيدار شو و بيش از هول مرگ يك لحظه هشيار گرد !\r\n پيش از آن كين جان عذرآور فروماند ز نطق * پيش از آن كين چشم عبرت بين فروماند ز كار ! \r\n\r\n[ آيات 43 - 35 
  ]\r\n\r\nتفسير لفظى\r\n35 -  يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ وَ جاهِدُوا فِي سَبِيلِهِ لَعَلَّكُمْ \r\n\r\n","description":"","footnote":"","page_name":" 246 ","page_number":266},
  {"content":"\r\n\r\n تُفْلِحُونَ .  اى كسانى كه ايمان آورده‌ايد ، از خشم خداوند بپرهيزيد و به او نزديكى جوئيد و در راه او جهاد كنيد شايد شما رستگار شويد .\r\n36 -  إِنَّ الَّذِينَ كَفَرُوا لَوْ أَنَّ لَهُمْ ما فِي الْأَرْضِ جَمِيعاً وَ مِثْلَهُ مَعَهُ لِيَفْتَدُوا بِهِ مِنْ عَذابِ يَوْمِ الْقِيامَةِ ما تُقُبِّلَ مِنْهُمْ وَ لَهُمْ عَذابٌ أَلِيمٌ .  كسانى كه كافر شدند اگر هرچه در زمين است و هم چند آن دارا باشند و بخواهند خود را با آن بازخريد كنند و فديه دهند ، از آنان پذيرفته نمىشود و ايشان راست عذابى دردناك .\r\n37 -  يُرِيدُونَ أَنْ يَخْرُجُوا مِنَ النَّارِ وَ ما هُمْ بِخارِجِينَ مِنْها وَ لَهُمْ عَذابٌ مُقِيمٌ .  مىخواهند كه از آتش خارج شوند درحالىكه بيرون شدنى نيستند و آنان راست عذابى پاينده .\r\n38 -  وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَ اللَّهُ عَزِيزٌ حَكِيمٌ .  دزد مرد يا زن دستشان را ببريد كه پاداش دزدى است كه كرده‌اند و كيفرى است از خداوند ( كه ديگران را از دزدى بازدارد ) و خداوند توانا و راست دانا است .\r\n39 -  فَمَنْ تابَ مِنْ بَعْدِ ظُلْمِهِ وَ أَصْلَحَ فَإِنَّ اللَّهَ يَتُوبُ عَلَيْهِ إِنَّ اللَّهَ غَفُورٌ رَحِيمٌ .  پس هركس كه بعد از آن ستمى كه كرده ( دزدى ) توبه كند و كار خود را راست كند ، خداوند آمرزنده و مهربان است .\r\n40 -  أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ يُعَذِّبُ مَنْ يَشاءُ وَ يَغْفِرُ لِمَنْ يَشاءُ وَ اللَّهُ عَلى كُلِّ شَيْءٍ قَدِيرٌ .  آيا نمىدانى كه پادشاهى آسمانها و زمين از آن خداوند است هركه را خواهد عذاب كند ( از گناهكاران ) و هركه را خواهد بيامرزد و خداوند بر هر چيزى و هر كارى توانا است .\r\n41 -  يا أَيُّهَا الرَّسُولُ لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَ لَمْ تُؤْمِنْ قُلُوبُهُمْ .  اى پيغمبر اندوهگين نكند تو را كسانى از منافقان كه به كفر و بىايمانى مىشتابند و به زبان گويند :\r\nايمان آورديم ! لكن به دلهاشان ايمان نياورده‌اند .  وَ مِنَ الَّذِينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ لَمْ يَأْتُوكَ يُحَرِّفُونَ الْكَلِمَ مِنْ بَعْدِ مَواضِعِهِ يَقُولُونَ إِنْ أُوتِيتُمْ هذا فَخُذُوهُ وَ إِنْ لَمْ تُؤْتَوْهُ فَاحْذَرُوا .  از جملهء آنان كه جهود شدند ، آنان دروغ شنوانند و دروغ‌پذيران ، و سخن‌پردازان و جاسوسان و سخن‌جويان براى گروه ديگر ، كه نزد تو نمىآيند و اينان سخنان را از جاى خود بگردانند و به مردم گويند : نزد محمّد رويم و از او حدّ زنا خواهيم نه سنگسار كردن ، اگر حكم حدّ زنا داد ( روسياه كردن بوده ) از او بپذيريد و اگر حكم رجم ( سنگسار كردن ) داد از او نپذيريد ، درصورتىكه در كتاب آنها حكم زنا رجم است نه روسياهى و آنها منكر بودند ) و روسياهى از آثار جاهليّت است  وَ مَنْ يُرِدِ اللَّهُ فِتْنَتَهُ فَلَنْ تَمْلِكَ لَهُ مِنَ اللَّهِ شَيْئاً أُولئِكَ الَّذِينَ لَمْ يُرِدِ اللَّهُ أَنْ يُطَهِّرَ قُلُوبَهُمْ لَهُمْ فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ .  هركس را كه خداوند فتنهء دل وى خواهد پس بدست تو ( و خواست تو ) از خدا براى او چيزى نيست و ايشانند كه خداوند نخواسته است كه دلهاشان پاك كند ، بلكه آنان راست در دنيا رسوائى و فرومايگى و در آخرت عذابى بزرگ .\r\n42 -  سَمَّاعُونَ لِلْكَذِبِ أَكَّالُونَ لِلسُّحْتِ فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ وَ إِنْ تُعْرِضْ عَنْهُمْ فَلَنْ يَضُرُّوكَ شَيْئاً وَ إِنْ حَكَمْتَ فَاحْكُمْ بَيْنَهُمْ بِالْقِسْطِ إِنَّ اللَّهَ يُحِبُّ الْمُقْسِطِينَ .  آنان از يكدگر دروغ شنوان و دروغ‌پذيران و رشوه‌خوارانند ، پس اگر براى حكم كردن نزد تو آمدند ميان آنها حكم كن يا از آنان دورى نما و روىگردان شو و اگر اعراض كردى به تو زيانى نخواهند رسانيد و اگر ميان آنها حكم\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nكنى به راستى و داد حكم كن كه خداوند داد دهان و راست‌كاران را دوست دارد .\r\n43 -  وَ كَيْفَ يُحَكِّمُونَكَ وَ عِنْدَهُمُ التَّوْراةُ فِيها حُكْمُ اللَّهِ ثُمَّ يَتَوَلَّوْنَ مِنْ بَعْدِ ذلِكَ وَ ما أُولئِكَ بِالْمُؤْمِنِينَ .  تو را چگونه حاكم پسندند درصورتىكه تورات نزد آنها است و در آن حكم خدا به راستى ذكر شده ، و آنان از كار كردن به آن سر باز مىزنند و گردن نمىدهند ؟ و ايشان هرگز مؤمن نيستند نه به آن و نه به اين !\r\n\r\n( تفسير ادبى و عرفانى )\r\n35 -  يا أَيُّهَا الَّذِينَ آمَنُوا .  آيه . اى شما كه مؤمنانيد و رسالت را شنيديد و گردن نهاديد بترسيد از خشم و عذاب خداوند و وسيلهء نزديكى به او را تهيه كنيد كه نزديكى سبب پيوستگى و رستگى است و بهترين وسيلت به خداوند بزرگ داشتن امر او و شكوه داشتن نهى او و شفقت بر مردم و خدمت حق و كوشيدن در ابواب نوافل و عمارت كردن جان و دل ، و آن به سه چيز توان يافت : يكى نظر خدائى به ياد داشتن ، دوم روزگار خود را در ضايعى دريغ داشتن ، سوم درويشى خويش در موقف عرض و نمايش بشناختن ، كه چون نظر خداوند به ياد دارى از متّقيانى ، و چون روزگار خود ضايع نگردانى از عابدانى ، و چون درويشى خويش بشناسى از خاشعانى . و عمارت دل به سه چيز توان كرد : اول به شنيدن علم ، دوم به كم آميختن با مردم ، سوم به كوتاهى آرزوها ، كه چون در سماع علمى در حلقهء فرشتگانى ، و تا از مردم بر كنارى در شمار معصومانى ، و تا با كوتاهى املى از صدّيقانى .\r\n . . . وَ ابْتَغُوا إِلَيْهِ الْوَسِيلَةَ .  آيه . مىگويد : شما كه عابدانيد ، به فضائل ، و شما كه عالمانيد به دلائل ، و شما كه عارفانيد به ترك وسائل ، به خداوند نزديكى جوئيد . وسيلهء عابدان توبه و عبادت است ، وسيلهء عالمان نظر و تأمّل و تدبّر در آفرينش آسمانها و زمين است ، ترك وسيله از همه گسستن و به او پيوستن است . نيز بدانيد كه وسيلهء عابدان راستى و معاملت است وسيلهء عالمان دوستى و مكاشفت است ، وسيلهء عارفان نيستى و معاينت است ، وسيلت عابدان يادى است به نياز ، وسيلت عالمان يادى است به ناز ، وسيلت عارفان يادى است نه به نياز و نه به ناز بلكه قصه دراز !\r\nپير طريقت گفت : خدايا ، اگر كسى تو را به جستن يافت ، من تو را به گريختن يافتم ، اگر كسى تو را به ذكر كردن يافت ، من تو را به خود فراموش كردن يافتم ، اگر كسى تو را به طلب يافت ، من خود طلب از تو يافتم ، خدايا ، وسيلت به تو هم توئى ، اول تو بودى و آخر هم توئى و بس و باقى هوس !\r\nخدايا ، آن روز كجا بازيابم كه تو مرا بودى و من نبودم ، تا باز به آن روز نرسم ميان آتش و دودم ، اگر به دو گيتى آن روز يابم من برسودم ، و اگر بود تو خود را دريابم ، به نبود خود خشنودم .\r\n . . . وَ جاهِدُوا فِي سَبِيلِهِ .  آيه . اين خطاب با غازيان است و آنجا كه گفت :  جاهِدُوا فِي اللَّهِ  ، خطاب با عارفان است ، جهاد غازيان با تيغ است و با دشمن دين ، جهاد عارفان به قهر نفس است با خويشتن ، پاداش غازيان فردا حور و قصور است ، پاداش عارفان در بحر عيان غرقهء نور ، جهاد غازيان چون از سر عبادت رود و بوقت مشاهدت نظاره ابد كنند ، لاجرم اميد رستگارى است و جهاد عارفان چون از سر معرفت رود و به وقت مشاهدت نظارهء ازل كنند لاجرم برگزيدهء حق گردند .\r\n37 -  يُرِيدُونَ أَنْ يَخْرُجُوا مِنَ النَّارِ .  آيه . آتشيان در قيامت دو گروهند : گروهى كه هرگز از آتش بيرون نيايند و آتش براى آنان تعذيب است نه تطهير ، گروهى ديگر ورودشان در آتش براى تطهير است نه تعذيب ،\r\n\r\n","description":"","footnote":"","page_name":" 248 ","page_number":268},
  {"content":"\r\n\r\nو حال اين گروه متفاوت است برخى زودتر از آتش بيرون آيند و گروهى ديرتر ! بسته به‌اندازهء كردار و رفتار آنها است ، و آخرين كسى كه بيرون آيد آن كس است كه پيوسته يا حنّان يا منّان گويد ، معنى حنّان آنست كه خدايا ، تو را نسبت به من و بندگان رحم و مهربانى و عطوفت بسيار است و معنى منّان آنست كه خداوندا ، تو را بر من و ديگر بندگان منّت فراوان و مهربانى تمام است ، شگفتا ! مردى كه چند هزار سال در آتش بوده از نعمت وصال به جان او چه مىپيوسته كه اين ذكر مىخواند !\r\nراز اين امر را به مثالى توان آشكار ساخت ، نان‌پزى تنورى آماده كرده تا خمير خام به آن تنور گرم زند ، نظر او به داغى و سوزندگى تنور نيست بلكه پيوسته نگران اين است كه نان نسوزد ، چه كه همان گونه كه نان خام شايستهء خوردن نيست نان سوخته هم برخوان پادشاهان ننهند .\r\nپس جمله امّتها كه اهل سعادت باشند در سراى سعادت حلقه بندند و پيغمبران همه آرزوى ديدار كنند و فرشتگان همه در نظاره و انتظار مىگويند : كريما ، مهربانا وعدهء ديدار كى است ؟\r\n صد هزاران با نثار جان و دل در انتظار * وان جمال اندر حجاب و وعدهء ديدار نيست ! \r\nخداوند به آنان گويد : از امّت محمّد يك نفر در آتش مانده تا وى نيايد ديدار ميسّر نشود ، پس خطاب به جبرئيل آيد كه برو از ميان آتشيان ، آن بندهء مرا به حضور آر ! جبرئيل نزد مالك دوزخ رفته آن بنده را با نام و نشان بخواهد ، چون حاضر شود پرسد كه آيا ديدار حاصل شده ؟ جبرئيل گويد : تا تو نيائى ديدار ميسّر نمىشود ، او مىگويد :\r\nرو به سلامت ! ما در اين گوشهء اندوه با نام او خوشيم ! و پيوسته گويد : يا حنّان يا منّان و هربار كه ذكر گويد آتش هزاران فرسنگ از او بگريزد .\r\n\r\n[ آيات 50 - 44 
  ]\r\n\r\nتفسير لفظى\r\n44 -  إِنَّا أَنْزَلْنَا التَّوْراةَ فِيها هُدىً وَ نُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَ الرَّبَّانِيُّونَ وَ الْأَحْبارُ بِمَا اسْتُحْفِظُوا مِنْ كِتابِ اللَّهِ وَ كانُوا عَلَيْهِ شُهَداءَ .  ما تورات را فروفرستاديم كه در آن رهنمونى و روشنائى است تا پيغمبران ايشان به كسانى كه از راه برگشتند حكم كنند و ( همچنين ) ربّانيان و دانشمندان ايشان كه تورات را آموختند و حفظ آن را از آنان خواستند و خود بر آنها گواه بودند .  فَلا تَخْشَوُا النَّاسَ وَ اخْشَوْنِ وَ لا تَشْتَرُوا بِآياتِي ثَمَناً قَلِيلًا وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ .  پس شما كه امّت محمّد هستيد از آنها نترسيد و از من بترسيد و ( مانند ايشان ) نشانىهاى خدا را به بهاى اندك مخريد و كسانى كه به‌آنچه خدا فرستاده حكم نكنند كافر بشمار مىروند .\r\n45 -  وَ كَتَبْنا عَلَيْهِمْ فِيها أَنَّ النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ وَ السِّنَّ بِالسِّنِّ وَ الْجُرُوحَ قِصاصٌ فَمَنْ تَصَدَّقَ بِهِ فَهُوَ كَفَّارَةٌ لَهُ وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الظَّالِمُونَ .  و در تورات ( براى يهودان ) نوشتيم كه قصاص تن برابر تن و چشم به چشم و بينى به بينى و گوش به گوش و دندان به دندان و همهء خيمها را قصاص همچنان است ، پس هركس به بخشد و عفو كند ، اين كار سترندهء گناهان او است و هركس به‌آنچه خداى فرستاده حكم نكند از ستمكاران است .\r\n46 -  وَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْهِ مِنَ التَّوْراةِ وَ آتَيْناهُ الْإِنْجِيلَ فِيهِ هُدىً وَ نُورٌ وَ مُصَدِّقاً لِما بَيْنَ يَدَيْهِ مِنَ التَّوْراةِ وَ هُدىً وَ مَوْعِظَةً لِلْمُتَّقِينَ . \r\n\r\n","description":"","footnote":"","page_name":" 249 ","page_number":269},
  {"content":"\r\n\r\nو فرا داشتيم بر پىهاى ايشان به پديد آوردن عيسى بن مريم گواهىدهنده و استواركنندهء آنچه از تورات ميان آنها بود و او را انجيل داديم كه در آن رهنمونى و روشنائى است و گواهىكننده و استواركنندهء آنچه در تورات است از رهنمونى و پند براى پرهيزكاران .\r\n47 -  وَ لْيَحْكُمْ أَهْلُ الْإِنْجِيلِ بِما أَنْزَلَ اللَّهُ فِيهِ وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ .  و بايد اهل انجيل به آنچه خدا فرستاده حكم كنند و كسى كه به آنچه خداى فرستاده حكم نكند از فاسقان است .\r\n48 -  وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ .  و فروفرستاديم قرآن را بر تو به راستى ، گواهىكننده و استوار دارندهء آنچه از انجيل نزد آنها است و گوشوان ( حافظ ) و استواردار آن است ، پس ميان آنان به آنچه خداوند فرستاده حكم كن و از هوا و هوس آنان پيروى مكن كه تو را از آنچه به راستى به تو آمده است برگردانند .  لِكُلٍّ جَعَلْنا مِنْكُمْ شِرْعَةً وَ مِنْهاجاً وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ لِيَبْلُوَكُمْ فِي ما آتاكُمْ فَاسْتَبِقُوا الْخَيْراتِ إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيهِ تَخْتَلِفُونَ .  براى هريك از شماها شريعتى و راهى ساخته و داديم و اگر خدا خواستى همه شما را يك گروه كردى لكن براى آن است كه شما را در آنچه بشما داده است بيازمايد ، پس بسوى نيكى شتابيد كه بازگشت همه بسوى خدا است و بشما خبر مىدهد به آنچه باهم اختلاف داشتيد .\r\n49 -  وَ أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ وَ احْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّهُ إِلَيْكَ فَإِنْ تَوَلَّوْا فَاعْلَمْ أَنَّما يُرِيدُ اللَّهُ أَنْ يُصِيبَهُمْ بِبَعْضِ ذُنُوبِهِمْ وَ إِنَّ كَثِيراً مِنَ النَّاسِ لَفاسِقُونَ .  و نيز ( فرمان فرستاديم ) كه ميان آنها به آنچه فرستاديم حكم كن و هوا و بايست ايشان را پيروى نكن ، و از آنان بپرهيز كه تو را تباه نكنند ، و برنگردانند از آنچه خدا به تو فرستاده ، پس اگر از دين برگشتند بدان كه خداوند مىخواهد آنان را به گناهانشان بگيرد و بسيارى از مردم از فرمان خداى سر مىپيچند .\r\n50 -  أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ .  آيا آنان حكم اهل جاهليت جويند ؟ درحالىكه از خدا نيكوتر داور كيست ؟ براى گروهى كه بىگمان و شك بر ايمانند .\r\n\r\n( تفسير ادبى و عرفانى )\r\n44 -  إِنَّا أَنْزَلْنَا التَّوْراةَ فِيها هُدىً وَ نُورٌ .  آيه . در اين آيت هم مدح بسزا است و هم تشريف تمام و هم تعظيم نيكو ، مدح آن جلال الوهيّت است و تعظيم آن كمال احديّت و تشريف بندگان در راه خدمت ، مدح با ذات مىگردد و تعظيم با صفات و تشريف با افعال ، جلال خود را خود ستود و تعظيم صفات خود را خود نمود ، و دانست به علم قديم كه نهاد بشريّت و عجز عبوديّت هرگز مبادى جلال الوهيّت در نيابد و بشناخت كمال احديّت نرسد ! و عزت قرآن به اين عجز گواهى مىدهد كه مىگويد : مردم قدر او را چنان كه بايد نشناختند چنان كه :\r\nپير طريقت گفت : خدايا ، نه شناخت تو را توان ، نه ثناى تو را زبان ، نه درياى جلال و كبرياى تو را كران ، پس تو را مدح و ثنا چون توان ؟\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nآرى ، در تورات رهنمونى هست اما براى راه بردن ، و روشنائى هست اما براى بينندگان ، بارخواهان را بار است ، و راه‌خواهان را راه است ، خوانندگان تورات بسيار بودند اما روشنائى آن بر دل اندكى از آنها تافت ، و آنان كسانى بودند كه خدمت بر منّت و معرفت بر مشاهدت و ثناى در حقيقت داشتند و بر سر آنها سايهء عنايت ازليّت بود و ديگران را كه اين نبود جز گمراهيشان نيفزود .\r\n . . . وَ الرَّبَّانِيُّونَ وَ الْأَحْبارُ .  آيه . تورات به اين‌ها سپردند امّا حق آن را ضايع كردند و در آن تحريف و تبديل آوردند ، ليكن امّت محمّد را كه به قرآن تخصيص دادند و خداوند ايشان را بدان گرامى داشت به جلال و عزّت خود و تشريف و تخفيف امّت ، حفظ قرآن را در خود گرفت و فرمود : ما قرآن آورديم و خود ما آن را حفظ خواهيم كرد .\r\nاين است كه قرآن چندين صد سال است كه ميان مردم است با آن همه دشمنان دين كه در عصرى بوده و هستند ، هرگز كسى زهرهء آن نداشته و ندارند كه راهى براى تحريف آن پيدا كنند يا به وجهى تغيير و تبديلى در آن راه يابد .\r\nچنان كه موسى هنگام رفتن به كوه طور هارون برادر خود را نگهبان جهودان قرار داد و چون از مناجات برگشت قوم او گوساله‌پرست شده بودند ، امّا مسلمانان صدر اسلام كه از محمّد براى پس از مرگ او نگهبان خواستند ، فرمود :\r\nنگهبان بر شما خداوند است كه او مهربان و يكتا است .\r\n48 -  لِكُلٍّ جَعَلْنا مِنْكُمْ شِرْعَةً وَ مِنْهاجاً .  آيه . شرعت شريعت است و منهاج حقيقت ؟ شرعت آئين شريعت است و منهاج راه بسوى حقّ ، شرعت آنست كه مصطفى آورد و منهاج چراغى است كه حق فرا دل داشت ، شرعت در پى شريعت رفتن است و منهاج به نور آن راه بردن است ، شرعت آن پيغام است كه از رسول خدا شنيدى ، منهاج آن نور است كه در سر يافتى ، شريعت هركس راست و حقيقت كس كس راست ! پس بسوى خيرات بشتابيد چنان كه زاهدان با ترك دنيا و عابدان با ترك هوا و عارفان با نفى آرزوها بسوى نيكىها شتابند !\r\n\r\n[ آيات 56 - 51 
  ]\r\n\r\n( تفسير لفظى )\r\n51 -  يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ إِنَّ اللَّهَ لا يَهْدِي الْقَوْمَ الظَّالِمِينَ .  اى گروندگان ، جهودان و ترسايان را دوست مگيريد كه ايشان دوستان يكدگرند و هركس از شما با آنها يكدل شود و همدل دارد و آنها را به دوستى بگيرد ، از جملهء آنها خواهد بود و خداوند گروه ستمكاران را هدايت نمىكند !\r\n52 -  فَتَرَى الَّذِينَ فِي قُلُوبِهِمْ مَرَضٌ يُسارِعُونَ فِيهِمْ يَقُولُونَ نَخْشى أَنْ تُصِيبَنا دائِرَةٌ فَعَسَى اللَّهُ أَنْ يَأْتِيَ بِالْفَتْحِ أَوْ أَمْرٍ مِنْ عِنْدِهِ فَيُصْبِحُوا عَلى ما أَسَرُّوا فِي أَنْفُسِهِمْ نادِمِينَ . \r\nپس مىبينى منافقان كه در دل بيمارى ( يقين ) دارند در صحبت جهودان شتاب مىكنند و مىگويند : مىترسيم كه فردا بما مصيبتى و مكروهى برسد ، پس اميد است كه خداوند ( براى پيغمبر خود ) پيروزى و گشايشى فرستد يا از پيش خود فرمانى فرستد تا منافقان بر آنچه در دل پنهان دارند پشيمان گردند .\r\n53 -  وَ يَقُولُ الَّذِينَ آمَنُوا أَ هؤُلاءِ الَّذِينَ أَقْسَمُوا بِاللَّهِ جَهْدَ أَيْمانِهِمْ إِنَّهُمْ لَمَعَكُمْ حَبِطَتْ أَعْمالُهُمْ فَأَصْبَحُوا خاسِرِينَ .  مؤمنان گفتند : آيا آنان كسانى هستند كه سوگند ياد كردند ( و خواستند و توانستند و دانستند ) كه در همه مصيبتها با شما هستند ؟ همانا كردار آنها همه تباه و بر هدر شد و از آن زيان ديدند و خود از زيان‌كاران به شمار آمدند !\r\n\r\n","description":"","footnote":"","page_name":" 251 ","page_number":271},
  {"content":"\r\n\r\n54 -  يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ .  اى مؤمنان هركس از شما از دين خود برگردد ، خداوند قومى ديگر آرد كه آنان را دوست دارد و آنها هم خدا را دوست دارند و در برابر مؤمنان نرم جانب و خوش باشند و در برابر كافران سخت و زورآور و نابخشنده باشند .  يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ .  آنان در راه خدا جهاد مىكنند و از سرزنش كسى نمىترسند ، اين است فضل و كرم خداوند بر آنان كه به هركس بخواهد مىدهد و او است فراخ توانا و دانا .\r\n55 -  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ .  همانا يار و همدم و كارساز شما خدا و رسول اوست و كسانى كه ايمان آوردند و نماز مىگزارند و زكات مىدهند و آنان ركوع‌كنندگانند .\r\n56 -  وَ مَنْ يَتَوَلَّ اللَّهَ وَ رَسُولَهُ وَ الَّذِينَ آمَنُوا فَإِنَّ حِزْبَ اللَّهِ هُمُ الْغالِبُونَ .  و هركس دوستى خدا و رسول و مؤمنان گزيند ، آنان سپاه خدايند و سپاه حزب خداوند همه جا پيروزند .\r\n\r\n( تفسير ادبى و عرفانى )\r\n51 -  يا أَيُّهَا الَّذِينَ آمَنُوا لا تَتَّخِذُوا .  آيه . خداوند به نداى كرامت بندگان را مىخواند و از روى لطافت ايشان را مىنوازد و از رأفت و رحمت دل آنان را از اغيار بسوى خود مىگرداند و مىگويد : بيگانه را دوست مگيريد و دشمن به صحبت خود مپسنديد ، در كار خدا دوست گيريد و در دين خدا يار پسنديد ، حقايق ايمان را از دوستى اولياء حق جوئيد و آن را در دشمنى با دشمنان دين يابيد .\r\nمصطفى فرمود : محكم‌ترين رشتهء ايمان ، دوستى و دشمنى در راه خدا است و دشمنان دين يكى شيطان است و ديگرى نفس امّاره ، و دشمنى نفس امّاره از شيطان سخت‌تر است ! كه شيطان در مؤمن طمع ايمان نكند بلكه از وى طمع معصيت دارد ، ولى نفس امّاره او را به كفر كشد و از وى طمع كفر دارد ، شيطان ز لاحول بگريزد ولى نفس امّاره نگريزد ، نفس امّاره آدمى را به بدكارى امر مىكند و بزرگترين دشمن انسان نفس او است كه ميان دو پهلوى او قرار دارد .\r\nلطيفه : يوسف صدّيق بود كه او را در چاه افكندند و به بندگى فروختند و سالها در زندان بماند و نفس امّاره نتوانست بر او چيره شود !\r\n54 -  مَنْ يَرْتَدَّ مِنْكُمْ عَنْ دِينِهِ .  آيه . در اين آيت دانايان را اشارتى است و مؤمنان را بشارتى است ، اشارت آنست كه خداوند گوشوان ( حافظ ) و نگهبان دين حنيف و ملت اسلام است و پيوسته برجا است و چه زيان به اين دين رسد اگر قومى برگردند و مرتدّ شوند ؟ خداوند ديگرانى را آورد كه به جان و دل آن را بازگيرند و به ناز پرورند و احكام شرع به ايشان محفوظ دارد و بساط دين به مكان ايشان مزيّن سازد و رقم دوستى برايشان كشد كه آنان خدا را دوست دارند و خداوند هم آنان را دوست دارد !\r\nآنان كسانى هستند كه چراغ معرفت در سر ايشان افروخته ، نور خدائى مربّى ايشان و دامن پيغمبرى مهد ايشان ، و ازل و ابد در وفاى ايشان است !\r\nبشارت آنست كه هركس مرتدّ نيست در شمار دوستان است و اهل محبّت و ايمان ، هركس در ورطهء ردّت\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nنيفتاد او را بشارت است كه در زمرهء دوستان افتاد ، و خداوند نخست دوستى خود را با او اثبات كرد و آنگاه دوستى بندگان را براى خود ، تا بدانى كه تا خداوند بنده‌اى را به دوستى خود نگيرد دوست او نبود !\r\nپير طريقت گفت : نشان يافت اجابت دوستى رضا است ، و افزايندهء آب دوستى وفا است ، مايهء گنج دوستى همه نور است و باد درخت دوستى همه سرور ، هركه از دو گيتى جدا ماند در دوستى معذور است و هركه از دوست پاداش دوستى خواهد ناسپاس است ، دوستى دوستى حق است و ديگر همه وسواس ! نزديكتر منزل به خداوند دوستى است ، دوستى درختى است كه بار سر درآرد ، و از او همهء گلهاى انس رويد ، دوستى ابرى است كه همه نور بارد و شرابى است كه همه شهد سازد ، و راهى است كه همهء مشك و عبير آرد ، رقم دوستى ازلى است و داغ آن ابدى ؟\r\n تا دوستى دوست مرا عادت و خوست * از دوست منم همه و از من همه دوست ! \r\nبه داود چنين وحى آمد : اى داود هركه مرا جويد به حق مرا يابد و آن كس كه ديگرى جويد مرا چون يابد ؟\r\nاى داود ، زمينيان را گو : رو به صحبت و مؤانست با من آريد و به ذكر من انس گيريد تا انس دل شما باشم ، من طينت دوستان خود را از طينت ابراهيم خليل خود و از طينت موسى كليم خود و از طينت محمّد حبيب خود آفريدم . اى داود ، من دل مشتاقان را از نور خود آفريدم و به جلال خود پروردم ، مرا بندگانى است كه ايشان را دوست دارم و آنان مرا دوست دارند ، ايشان مرا ياد كنند و من ايشان را ياد كنم ايشان از من خشنود و من از ايشان خشنود باشم ، ايشان در وفاى عهد با من و من در وفاى عهد با ايشان ، ايشان مشتاق من و من مشتاق ايشان .\r\n55 -  إِنَّما وَلِيُّكُمُ اللَّهُ وَ رَسُولُهُ .  آيه . يكى از عارفان بزرگ در اين باب گويد : چون خداوند خواهد كه بنده‌اى برگزيند ، و از ميان بندگان او را ولىّ خود گرداند ، اول نوازشى كه بر او نهد آن باشد كه وى را بر ذكر خود دارد ، تا از كار خود به كار حق پردازد و از ياد خود به ياد حق پردازد و از مهر خود به مهر حق آيد ، و چون با ذكر و مهر حق آرام گرفت او را به خود نزديك گرداند و نشان نزديكى او حلاوت عبادت و كراهت معصيت و عزلت از خلق و لذّت خلوت باشد ، پس او را در مجلس خلوت بر بساط انس نشاند ، آزاد از خلق و شاد به حق ، و بىقرار در عشق ، حجابها برداشته و مكاشف جلال و عظمت گشته ، از خود بيگانه و با حق بيگانه شده « 1 » .\r\nپير طريقت گفت : اى مهيمن اكرم ، اى محتجب معظّم ، اى متجلّى به كرم ، اى قسّام پيش از لوح و قلم ، بادا كه روزى باز رهم از زحمت حوّا و آدم ، آزاد شود از بند وجود و عدم ، از دل بيرون كنم اين حسرت و ندم ، و با دوست برآسايم يك دم ، و در مجلس انس قدح شادى بر دست نهاده دمادم !\r\n\r\n\r\n","description":"","footnote":"\r\n( 1 ) شيخ طبرسى در تفسير مجمع البيان در مورد اين آيه مىگويد : « ولىّ كسى است كه بر مردم ولايت داشته و به امور آنان قيام كند و واجب اطاعت باشد . و مفهوم آيه اين است كه كسى كه عهده‌دار مصلحت و هدايت شما مىشود و به تدبير امور شما مىپردازد ، همانا خداوند و پيغمبران او است كه پيغمبر نيز به امر الهى به اين كار قيام مىكند .\r\nو نيز ولى كسانى هستند كه ايمان آوردند و آنان كسانى هستند كه نماز مىگزارند و زكات مىپردازند درحالىكه راكعند .\r\nو اين آيه روشن‌تر دليل بر ولايت و امامت بلافصل حضرت على ( ع ) است كه بمعنى اوّلى ولى ، ايشان واجب اطاعت بودند و به تدبير امور مردم مىپرداختند . و مراد از  الَّذِينَ آمَنُوا  ، نيز حضرت على است و اين آيه نص بر امامت على ( ع ) است و دليل بر آنكه مراد از اين آيه حضرت امير مؤمنان است اينكه طبق روايت عامه و خاصه ( سنى و شيعه ) حضرت على در حال ركوع انگشتر خود را به سائل بخشيد و جمع بودن كلمهء آمنوا هم منافات با اين معنى ندارد زيرا در قرآن و نزد اهل لغت گاهى مفرد را به منظور تفخيم و تعظيم به صورت جمع مىآورند » .\r\n","page_name":" 253 ","page_number":273},
  {"content":"\r\n\r\n تا كى سخن اندر صفت و خلقت آدم ! * تا كى جدل اندر حدث و قدمت عالم ؟ \r\n تا كى تو زنى راه برين پرده و تا كى ؟ * بيزار نخواهى شدن از عالم و آدم ! \r\n\r\n[ آيات 64 - 57 
  ]\r\n\r\nتفسير لفظى\r\n57 -  يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَ الْكُفَّارَ أَوْلِياءَ وَ اتَّقُوا اللَّهَ إِنْ كُنْتُمْ مُؤْمِنِينَ .  اى مؤمنان ، كسانى كه دين شما را به فسوس و بازى گرفتند از همان كسانى كه پيش از شما داراى كتاب آسمانى بودند و همچنين كافران را ، دوستان خود مگيريد و آنان را دوست مشماريد و از خشم و عذاب خداوند بپرهيزيد اگر واقعا ايمان داريد .\r\n58 -  وَ إِذا نادَيْتُمْ إِلَى الصَّلاةِ اتَّخَذُوها هُزُواً وَ لَعِباً ذلِكَ بِأَنَّهُمْ قَوْمٌ لا يَعْقِلُونَ . \r\nو چون نداى نماز دهيد و مردم را به نماز خوانيد ، آنان نماز را فسوس و بازى گويند ، و اين بدان سبب است كه ايشان گروهى هستند كه حق را در نمىيابند و بىخردند .\r\n59 -  قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ مِنْ قَبْلُ وَ أَنَّ أَكْثَرَكُمْ فاسِقُونَ .  بگو ( اى محمّد ) : اى اهل تورات و انجيل ، در چه چيز شما با ما كين داريد ؟ جز اينكه ما به خدا و به‌آنچه بما فرستاده و به آنچه از پيش فرستاده ايمان آورده‌ايم ، ( به راستى ) بيشتر شما فاسق و از طاعت بيرون‌شدگانيد .\r\n60 -  قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّهِ مَنْ لَعَنَهُ اللَّهُ وَ غَضِبَ عَلَيْهِ وَ جَعَلَ مِنْهُمُ الْقِرَدَةَ وَ الْخَنازِيرَ وَ عَبَدَ الطَّاغُوتَ أُولئِكَ شَرٌّ مَكاناً وَ أَضَلُّ عَنْ سَواءِ السَّبِيلِ .  اى محمّد ، به آنها بگو : آيا شما را خبر دهم به كسانى بدتر از مؤمنانى كه پاداش بد ( به نظر شما ) نزد خدا دارند ؟ آنها كسانى هستند كه مورد خشم خدا واقع شدند و به بوزينه و خوك تبديل گشتند و بت پرستيدند ، البته آنان به بدترين جا هستند و به گمراه‌ترين راهند .\r\n61 -  وَ إِذا جاؤُكُمْ قالُوا آمَنَّا وَ قَدْ دَخَلُوا بِالْكُفْرِ وَ هُمْ قَدْ خَرَجُوا بِهِ وَ اللَّهُ أَعْلَمُ بِما كانُوا يَكْتُمُونَ .  ( آنان ) چون نزد شما آيند گويند ايمان آورديم و چون درآمدند با كفر آمدند ! وقتى هم بيرون رفتند با كفر بيرون رفتند و خداوند داناتر است به آنچه آنان پنهان مىدارند .\r\n62 -  وَ تَرى كَثِيراً مِنْهُمْ يُسارِعُونَ فِي الْإِثْمِ وَ الْعُدْوانِ وَ أَكْلِهِمُ السُّحْتَ لَبِئْسَ ما كانُوا يَعْمَلُونَ .  بسيارى از ايشان را بينى كه بسوى گناه و دشمنى و فزون‌جوئى مىشتابند و رشوت خوردن آنان بدترين كارى است كه مىكنند !\r\n63 -  لَوْ لا يَنْهاهُمُ الرَّبَّانِيُّونَ وَ الْأَحْبارُ عَنْ قَوْلِهِمُ الْإِثْمَ وَ أَكْلِهِمُ السُّحْتَ لَبِئْسَ ما كانُوا يَصْنَعُونَ .  چرا رهبانها و دانشمندان آنها را از دروغ گفتن و رشوه خوردن نهى نمىكنند ؟ بد چيزى است كه ايشان مىكنند .\r\n64 -  وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ .  جهودان گفتند : دست خداى روزى رسان بسته است ! البته دست خودشان بسته شده و لعنت شدند\r\n\r\n","description":"","footnote":"","page_name":" 254 ","page_number":274},
  {"content":"\r\n\r\nبه آنچه گفتند ! ( چنين نيست ) بلكه دست خداوند گشاده است و هرطور كه بخواهد نفقت مىكند .  وَ لَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَ كُفْراً وَ أَلْقَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ كُلَّما أَوْقَدُوا ناراً لِلْحَرْبِ أَطْفَأَهَا اللَّهُ وَ يَسْعَوْنَ فِي الْأَرْضِ فَساداً وَ اللَّهُ لا يُحِبُّ الْمُفْسِدِينَ . \r\nو هرآينه طغيان و كفر ، بيشتر آنان را به آنچه خداوند بسوى تو و براى تو فروفرستاده است زياد خواهد كرد و ما ميان ايشان تا روز رستاخيز دشمنى و زشتى و كينه‌توزى بيفكنيم و هرگاه آتش جنگ را روشن كنند خداوند آن را خاموش گرداند و آنان پيوسته در زمين فساد كنند ( و دلها را از حق باز مىگردانند ) و خداوند فسادكاران را دوست ندارد .\r\n\r\n( تفسير ادبى و عرفانى )\r\n57 -  لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً .  آيه . هركه مسلمان است بار احكام اسلام بر او نه گران است ، هركس صاحب دين است دين بر دل وى شيرين است ، موحّد را نعمت توحيد شاهد دل و ديده و جان است و مؤمن پيوسته بر درگاه خدمت بسته ميان است ، زيرا هر طينتى را دولتى است و هر فطرتى را خدمتى ، هركسى را منزلتى است و بندگان رحمن را منزلت جز بندگان شيطان است ، مقبولان حضرت ديگرند و مطرودان جماعت ديگر ، يكى در حضرت راز به بانگ نماز شاد شود و چون گل بر بار بشكفد و پيوسته منتظر آن نشسته و از بيم فوت آن بگداخته .\r\nلطيفه : درويشى را ديدند بر پاى ايستاده و سر در انتظار فروبرده ، گفتند : اى درويش ، آن چيست كه در انتظار آن چنين فروشده‌اى ؟ گفت : طهارت كرده‌ام وقت راز درآمده ، انتظار بانگ نماز مىكشم .\r\nاين‌چنين كس را چگونه توان با كسى كه از شربت كفر و فسق و نفاق مست شده برابر كرد ، باشد كه فرق نكند ميان بانگ نماز و بانگ ناى و ساز ، اين است وصف حال آنان كه خداوند فرمود : وقتى بانگ نماز بلند مىشود كافران آن را فسوس و بازى مىگيرند !\r\nگويند : پيرى از جائى مىگذشت بانگ نماز شنيد ، پير گفت : اين بانگ طعنه و لعنت است ! چند گامى فراتر رفت سگى را ديد بانگ مىداد ، پير گفت : اين بانگ تسبيح و تهليل است ! مريدان پرسيدند اين چيست ؟ جواب مؤذّن را چنين دادن و جواب سگ را چنان ؟ گفت : اعتقاد اين مؤذّن پاك نيست و دين او راست نه ! بانگ نماز و ديگر بانگها نزد او يكسان است از اين جهت جواب او را لعنت و جواب سگ را تسبيح دادم ! كه از سگ تسبيح شنيدم كه خداوند فرمود : هر چيزى خدا را تسبيح مىكند !\r\nلطيفه : نوشته‌اند : وقتى اذان‌گو اللّه اكبر مىگويد ، درهاى دوزخ بسته مىشود وقتى اشهد ان لا إله الّا اللّه مىگويد ، درهاى بهشت باز مىشود ، وقتى مىگويد : اشهد انّ محمّدا رسول اللّه نعمتهاى بهشت نمايان مىشود .\r\n59 -  قُلْ يا أَهْلَ الْكِتابِ هَلْ تَنْقِمُونَ مِنَّا .  آيه . اى محمّد آن بيگانگان را بگو كه بر ما چه عيب مىنهيد و چه طعن كنيد ؟ ايمان ما را به غيب ، عيب مىشماريد ، ما كارها را به حق واگذار كرديم و ناديده و نادر يافته به جان و دل پذيرفتيم ، ما اين كرديم ، و شما نافرمانى كرديد و سر كشيديد و خويشتن را از ربقهء بندگى بيرون برديد ، عيب همه بر شما است ، و طعن در شما است و خشم و لعنت خدا بر شما است !\r\n63 -  لَوْ لا يَنْهاهُمُ الرَّبَّانِيُّونَ وَ الْأَحْبارُ .  آيه . بارى ايشان كه در ميان شما ربّانيانند و احبار ، و در ميان شما اخيار كه به دانش مخصوصند و به دريافت موصوفند ، چرا نادانان را باز نزنند و به دانش خويش آتش جهل آنان را فروننشانند ؟\r\n\r\n","description":"","footnote":"","page_name":" 255 ","page_number":275},
  {"content":"\r\n\r\nآيا نمىدانند كه فائدهء علم آنست و طريق عالم چنان است كه بر زبان نصيحت راند و در دل همّت دارد تا جاهل را از جهل و عاصى را از معصيت باز دارد و بيراه را به راه باز آرد و گمراه را رهبرى كند ، چون چنين نباشد ثمرهء علم كجا باشد ؟ و شرف علم چگونه پديد آيد ؟\r\n64 -  وَ قالَتِ الْيَهُودُ يَدُ اللَّهِ مَغْلُولَةٌ .  آيه . اگر موحّدان به نادانى روزى يكدگر را غيبت و بدگوئى كنند چون در راه توحيد راست روند و تسليم پيشه كنند اميد است كه آنان را عفو كنند ، امّا صعب و منكر آنست كه در آفريدگار منزّه ناسزا سخن گويند و آنچه را عيب مخلوق شمرند بر خالق بندند چنان كه اين بيگانگان گفتند : دست خداوند بسته است !\r\nپير طريقت گفت : در توحيد تسليم پيشه كن ، هرچه از عقل رود باك نيست و در خدمت طاعت پيشه كن هرچه از معاملت فروشود باك نيست و در زهد فراغت پيشه كن اگر گنج قانون در دست تو است باك نيست و از خداوند خداوند جوى از هركه بازمانى باك نيست .\r\n\r\n[ آيات 71 - 65 
  ]\r\n\r\nتفسير لفظى\r\n65 -  وَ لَوْ أَنَّ أَهْلَ الْكِتابِ آمَنُوا وَ اتَّقَوْا لَكَفَّرْنا عَنْهُمْ سَيِّئاتِهِمْ وَ لَأَدْخَلْناهُمْ جَنَّاتِ النَّعِيمِ .  اگر خوانندگان تورات ايمان ( به محمّد ) آورند و از خشم و عذاب خدا بپرهيزند ، ما گناهان و بديهاى ايشان را بستردمى ( بخشيدمى ) و بپوشيدمى و آنان را در بهشتهاى ناز درآوردمى !\r\n66 -  وَ لَوْ أَنَّهُمْ أَقامُوا التَّوْراةَ وَ الْإِنْجِيلَ وَ ما أُنْزِلَ إِلَيْهِمْ مِنْ رَبِّهِمْ لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ مِنْهُمْ أُمَّةٌ مُقْتَصِدَةٌ وَ كَثِيرٌ مِنْهُمْ ساءَ ما يَعْمَلُونَ .  اگر جهودان تورات را به‌پاى داشتندى ( و به كردار آن به حق ايستادندى ) و همچنين اهل انجيل انجيل را ، هرآينه از بالاى سر روزى مىخوردند ( از باران‌ها و بركتهاى آسمانى ) و از زير پاهاشان ( از نعمتهاى زمين ) بهره‌مند مىشدند ، آنان گروهى ميانه‌رو هستند و بسيارى از آنها بد عمل مىكنند !\r\n67 -  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ .  اى فرستادهء خدا ، آنچه از سوى خداوند به تو فروفرستاده آمده به مردم برسان ، كه اگر نرسانى همچنان است كه هيچ از پيامهاى وى نرسانده باشى ، و خداوند تو را از مردمان ( بدى و آزار آنها ) نگاه مىدارد ، و خداوند كافران را رهبرى نمىكند .\r\n68 -  قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَ الْإِنْجِيلَ وَ ما أُنْزِلَ إِلَيْكُمْ مِنْ رَبِّكُمْ وَ لَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَ كُفْراً فَلا تَأْسَ عَلَى الْقَوْمِ الْكافِرِينَ  بگو ( اى محمّد ) : اى جهودان و ترسايان شما بر هيچ‌چيز نيستيد ( مزيّت و ارزشى نداريد ) مگر آنكه كتاب‌هاى آسمانى را به پا داريد ( هركدام برحسب ايمان خود ) و همچنين شما كه اهل قرآن هستيد آنچه بسوى شما فروفرستاده شده است به پا داريد . و هرآينه بسيارى از آنان نسبت به آنچه به تو ( اى محمّد ) فرستاده شده سركشى و كفر زياد خواهند كرد و تو از عمل كافران و ناگروندگان دلتنگ و اندوهگين مباش .\r\n69 -  إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ وَ النَّصارى مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلا خَوْفٌ عَلَيْهِمْ وَ لا هُمْ يَحْزَنُونَ .  مؤمنان و جهودان و كسانى كه ميان اين دو دين هستند\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nو ترسايان هركس از اينان به خداوند و روز رستاخيز ايمان آورد و كار نيكو كند ، هيچ ترس و بيمى بر ايشان نيست و هرگز اندوهگين نخواهند بود .\r\n70 -  لَقَدْ أَخَذْنا مِيثاقَ بَنِي إِسْرائِيلَ وَ أَرْسَلْنا إِلَيْهِمْ رُسُلًا كُلَّما جاءَهُمْ رَسُولٌ بِما لا تَهْوى أَنْفُسُهُمْ فَرِيقاً كَذَّبُوا وَ فَرِيقاً يَقْتُلُونَ .  ما از فرزندان يعقوب پيمان ستديم و رسولانى به آنها فرستاديم ، و هروقت كه فرستاده‌اى چيزى را كه بر خلاف ميل و هواى نفس آنها بود براى آنها مىآورد ، گروهى آن را تكذيب و گروهى ديگر آنها را مىكشتند !\r\n71 -  وَ حَسِبُوا أَلَّا تَكُونَ فِتْنَةٌ فَعَمُوا وَ صَمُّوا ثُمَّ تابَ اللَّهُ عَلَيْهِمْ ثُمَّ عَمُوا وَ صَمُّوا كَثِيرٌ مِنْهُمْ وَ اللَّهُ بَصِيرٌ بِما يَعْمَلُونَ .  آنان گمان كردند كه هرگز آزمايش نخواهند شد اين بود كه كور و كر شدند ، پس از آن خداوند توبهء آنان را پذيرفت ، باز بسيارى از آنها كور و كر شدند و خداوند به آنچه اينان مىكنند بينا است .\r\n\r\n( تفسير ادبى و عرفانى )\r\n65 -  وَ لَوْ أَنَّ أَهْلَ الْكِتابِ آمَنُوا وَ اتَّقَوْا .  آيه . اين آيت اشاره به بيان فضيلت و شرف محمّد است بر اهل كتاب ، چونكه آمرزش مؤمنان را بر تقوى بست و آن را در مغفرت و رحمت شرط كرد و مقتضاى دليل خطاب آنست كه هركه را تقوى نيست مغفرت هم نيست و اينكه فرمود خداوند اهل تقوى و اهل مغفرت است براى آن است كه از وى ترسند و تقوى پيشه كنند ، پس اگر تقوى نبود ، سزاوار است كه بنده را بتفضّل خويش ببخشايد و اين است شايستهء خداوندى و مهربانى و بنده‌نوازى ! كه آنچه كند به سزاوارى و شايستگى خود كند نه به استحقاق بندگان !\r\n66 -  وَ لَوْ أَنَّهُمْ أَقامُوا التَّوْراةَ وَ الْإِنْجِيلَ .  آيه . شگفت آنكه عالميان پيوسته دربند روزى فراخند و در آرزوى لذّات اين دنيا ! ليكن راه بدست آوردن نمىدانند و به تهيهء اسباب آن راه نمىبرند ، خداوند در اين آيت مىگويد : اگر مىخواهى رحمت و نعمت ما از بالا و نشيب و از راست و چپ روى به تو كند تو روى به طاعت ما آر و تقوى پيشه كن ، تو روى در كار ما و در فرمان ما آر ، تا ما كار تو را درست كنيم كه هركس با خداست خدا هم با اوست ، هركس تقوى پيشه كند روزى او بىحساب رسد .\r\n67 -  يا أَيُّهَا الرَّسُولُ بَلِّغْ ما أُنْزِلَ إِلَيْكَ .  آيه . اين نداى خداوند كه بنام رسالت است شريف‌تر است از ديگر نداها ، زيرا درجهء رسالت بالاتر از درجهء نبوّت است و رسالت را قومى است مخصوص و هركس كه رسول شد نبىّ نيز هست ليكن هر نبىّ رسول نيست ، چنان كه انبياء را بر اولياء شرف است رسولان را هم بر انبياء شرف است ، وحى انبيا براى خود آنها است ليكن وحى رسولان رساندن به مردم است و اين وحى بر دو قسم است : يكى بيان احكام شريعت و حلال و حرام و ديگرى ذكر اسرار محبّت و حديث دل و دل آرام ، ازاين‌رو جبرئيل هرگاه براى بيان شريعت آمدى به صورت بشر بودى و حديث دل در ميان نبودى !\r\nآن ندا مىگويد : اى محمّد ، احكام شرايع دين را به خلق رسان و هيچ وامگير ، ليكن حقيقت رسالت و اسرار محبّت نه بر اندازهء طاقت ايشان است كه آن مشرب خاص تو است ، ما آنچه بايد به دل تو رسانيم خود رسانيم . اين بود كه در آن موقعها جبرئيل با چهرهء روحانى فرود آمدى نه به صورت بشر ، كه همى به دل پيوستى و راز و ناز با دل او بگفتى ! چنان كه فرمود :\r\nروح الامين به قلب محمّد نازل شد ، تو گوئى آن حضرت در آن حالات ، همه دل بودى و آن دل همه سر بودى و آن سر\r\n\r\n","description":"","footnote":"","page_name":" 257 ","page_number":277},
  {"content":"\r\n\r\nهمه وحى بودى و كس را بر آن اطلاع نبودى و چنان كه بود خداوند او را به كس ننمود .\r\n اى ماه برآمدى و تابان گشتى * گرد فلك خويش خرامان گشتى \r\n چون دانستى برابر جان گشتى * ناگاه فروشدى و پنهان گشتى ! \r\n . . . وَ اللَّهُ يَعْصِمُكَ مِنَ النَّاسِ .  آيه . در اين مورد روايت كنند كه روزى محمّد ( ص ) تنها روى به صحرا نهاد تا به وادئى رسيد كه در آنجا مردى قهّار و زورمند و دشمن عنود و لجوج او او را تنها در بيابان ديد گفت : اى محمّد توئى كه لات و عزّى را دشنام دهى و دعوت به ديگر خداى كنى ؟ فرمود : آرى ، من مىگويم لات و عزّى باطل است و معبود مردم خداى آسمان است ، آن مرد گفت : اى محمّد بيا تا من و تو بنام خداى خويش دستى بيازمائيم تو اللّه را به يارى خود گير و من لات و عزّى ، پس اگر تو مرا بيفكنى ده رأس گوسفند از بهترين گلّهء خويش به تو دهم ، عهد بستند و رسول خدا در پنهانى بازارى خدا را خواند و گفت : خدايا ، خداوندا ، مرا بر اين دشمن جبّار و قهّار يارى ده ، دست فراهم دادند و محمّد آن مرد را بيفكند و بر سينهء او نشست آن مرد گفت : اى محمّد ، اين تو نكردى اين خداى تو كرد كه او را به يارى خواستى و لات و عزّى مرا خوار كردند ! محمّد از سينهء او برخاست ، اين كار سه بار تكرار شد و آن مرد خواست نه گوسفند به اختيار او گذارد ، فرمود : مرا گوسفند لازم نيست ، اگر به اسلام آئى و خود را از آتش برهانى تو را به باشد ! آن مرد از تيرگى دل ايمان نياورد و پيغمبر هم از گوسفندان او در گذشت . در راه كه به خانه برمىگشت چند نفر از صحابه او را ديدند و دانستند كه تنها به آن صحرا رفته كه آن مرد قوّى و شقى است ! پرسيدند : چگونه تنها رفتيد ؟ فرمود : خدا به من وحى فرستاد كه تو را از آزار و بدى خلق نگاه مىدارم !\r\n\r\n[ آيات 82 - 72 
  ]\r\n\r\nتفسير لفظى\r\n72 -  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ وَ قالَ الْمَسِيحُ يا بَنِي إِسْرائِيلَ اعْبُدُوا اللَّهَ رَبِّي وَ رَبَّكُمْ إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَ مَأْواهُ النَّارُ وَ ما لِلظَّالِمِينَ مِنْ أَنْصارٍ .  هرآينه كسانى كه گفتند عيسى پسر خدا است كفر گفتند ، درصورتىكه خود مسيح به فرزندان اسرائيل گفت :\r\nخداى من و خداى خودتان را ( كه يكى است ) پرستش كنيد و بدانيد كه هركس براى خدا شريك سازد و شرك به خدا آورد خداوند بهشت را بر او حرام كند و جاى او در آتش است و خداوند يار ستمكاران نيست .\r\n73 -  لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ وَ ما مِنْ إِلهٍ إِلَّا إِلهٌ واحِدٌ وَ إِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ .  كسانى كه گفتند خداوند سومى آن سه تا است درصورتىكه خدائى نيست جز يك خدا ، و اين مردم اگر از آنچه مىگويند بازنايستند به آنان كه كافر شدند عذابى دردناك خواهد رسيد .\r\n74 -  أَ فَلا يَتُوبُونَ إِلَى اللَّهِ وَ يَسْتَغْفِرُونَهُ وَ اللَّهُ غَفُورٌ رَحِيمٌ .  آيا باز نمىگردند بسوى خدا و توبه نمىكنند و آمرزش نمىخواهند ؟ كه خداوند آمرزندهء مهربان است !\r\n75 -  مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ وَ أُمُّهُ صِدِّيقَةٌ كانا يَأْكُلانِ الطَّعامَ انْظُرْ كَيْفَ نُبَيِّنُ لَهُمُ الْآياتِ ثُمَّ انْظُرْ أَنَّى يُؤْفَكُونَ .  مسيح پسر مريم نبود جز يك فرستادهء خداوند كه پيش از او هم فرستادگانى بودند و مادرش زنى پارسا است كه آن دو نفر غذا مىخوردند ( مانند همه مردم بودند )\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nدرنگر ( اى محمّد ) كه چگونه ما نشانه را براى آنان آشكار مىسازيم ، پس باز بنگر كه چگونه آنها از دريافتن حق روگردان و دروغ زنند ؟\r\n76 -  قُلْ أَ تَعْبُدُونَ مِنْ دُونِ اللَّهِ ما لا يَمْلِكُ لَكُمْ ضَرًّا وَ لا نَفْعاً وَ اللَّهُ هُوَ السَّمِيعُ الْعَلِيمُ . \r\nبگو : اى محمّد ، آيا جز خداوند كسى را مىپرستيد كه داراى هيچ‌گونه سود و زيانى نيست ؟ و خداوند شنوا و دانا است .\r\n77 -  قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ وَ لا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَ أَضَلُّوا كَثِيراً وَ ضَلُّوا عَنْ سَواءِ السَّبِيلِ .  اى اهل كتاب ، در دين خود و در مخالفت با حق غلوّ نكنيد و پيرو هواى گروهى نباشيد كه از پيش گمراه و بيراه شدند و بسيارى را از راه بيرون كردند و خود از شاه راه به بيراهى رفتند .\r\n78 -  لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَ عِيسَى ابْنِ مَرْيَمَ ذلِكَ بِما عَصَوْا وَ كانُوا يَعْتَدُونَ .  از فرزندان يعقوب آنان كه كافر شدند ، به زبان داود در زبور و به زبان عيسى در انجيل لعنت شدند و علت آن هم عصيان و نافرمانى آنان بود و در كارها هم زياده‌روى مىكردند .\r\n79 -  كانُوا لا يَتَناهَوْنَ عَنْ مُنكَرٍ فَعَلُوهُ لَبِئْسَ ما كانُوا يَفْعَلُونَ .  يكدگر را از كارهاى زشت و ناپسند منع نمىكردند و هرآينه كارى بد و عملى ناپسند بجاى مىآوردند .\r\n80 -  تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّهُ عَلَيْهِمْ وَ فِي الْعَذابِ هُمْ خالِدُونَ .  بسيارى از آنها مىبينى كه با كافران همساز و همدل هستند و بد چيزى است هواى نفس آنان كه از پيش به آنها فرستاده و نتيجهء آن خشم خداوند بر آنها است و در عذاب جاويدانى هستند .\r\n81 -  وَ لَوْ كانُوا يُؤْمِنُونَ بِاللَّهِ وَ النَّبِيِّ وَ ما أُنْزِلَ إِلَيْهِ مَا اتَّخَذُوهُمْ أَوْلِياءَ وَ لكِنَّ كَثِيراً مِنْهُمْ فاسِقُونَ .  اگر آنان به خدا و پيغمبر ايمان داشتند ، آن گروه را دوست و همدل خويش نمىگرفتند ، لكن بيشتر آنان از اطاعت بيرون و زشت كار هستند .\r\n82 -  لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَ الَّذِينَ أَشْرَكُوا وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَ رُهْباناً وَ أَنَّهُمْ لا يَسْتَكْبِرُونَ  تو خواهى يافت ( اى محمّد ) كه سخت‌ترين دشمنان مؤمنان جهودان هستند و كسانى كه كوركورانه شرك آوردند و خواهى يافت كه نزديكترين مردم از حيث دوستى با مؤمنان كسانى هستند كه گفتند : ما مسيحى هستيم . و اين بدان سبب است كه در ميان آنان كشيشان و رهبانان هستند كه كبر و گردن‌كشى به مردم ندارند .\r\n\r\n( تفسير ادبى و عرفانى )\r\nداستان خدائى عيسى :\r\n72 -  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ . *  آيه . آنان كه ديدهء تميز نداشتند و ميان ربوبيّت و عبوديّت فرق نگذاشتند و لاهوت را به ناسوت فرود آوردند و جلال قدم را با ضعف عدم برابر دانستند و اين مايه ندانستند كه عيسى نابودهء دى ، بيچارهء امروز ، نايافتهء فردا ، جوان دى ، كهل امروز و پير فردا و مردهء پس فردا ! چگونه با خداى بىهمتا و معبود يكتا برابر باشد ؟ هرگز بنده كى ماند به كردگار ؟ و آفريده به آفريدگار ؟ عيسى نبوده و پس بوده ، محتاج طعامى و شرابى و خوابى و قضاء حاجتى گشته ، با اين عيب و عار چگونه توان گفت كه او خدا گشته ؟\r\n\r\n","description":"","footnote":"","page_name":" 259 ","page_number":279},
  {"content":"\r\n\r\n76 -  قُلْ أَ تَعْبُدُونَ مِنْ دُونِ اللَّهِ ما لا يَمْلِكُ لَكُمْ ضَرًّا وَ لا نَفْعاً .  آيه . آيا كسى را مىپرستيد كه نه در دست او دفع ضرر و نه در توان او جلب منفعت ؟ نه كسى را سود تواند نه از كسى گزند باز دارد . اين‌چنين كس خدائى را چون شايد ؟ خدا او است كه خالق همه او است ، سود و زيان ، بند و گشاد ، نيك و بد ، امر و نهى ، همه در توان او است و نافذ در همه آنها مشيّت او است ، روان بر همه امر او است ، بود همه به اراده و علم او است .\r\nلطيفه : خوشا به حال كسى كه از در توحيد و تصديق درآيد كه وى را از سه شربت يكى دهند ، يا شربتى دهند كه دل به معرفت زنده شود ، يا زهرى دهند كه به آن نفس امّاره كشته شود ، يا شرابى دهند كه جان از وجود ، مست و سرگشته شود ، پس تو هم خدمت صافى دار تا بهره برى و بر مركب مهر نشين تا به حضور رسى !\r\n77 -  قُلْ يا أَهْلَ الْكِتابِ لا تَغْلُوا فِي دِينِكُمْ .  آيه . غلوّ در دين آنست كه بر آن چيزى بيفزايند و يا چيزى از آن بكاهند ، نه آن و نه اين ، نه افراط و نه تفريط . چنان كه شيطان در تفريط ظفر يابد در افراط هم ظفر يابد ، جادّه راست راه ميانه است ! راه ميانه بسوى حق مىشود ، راه ميانه از تعطيل پاك است و از تشبيه دور ، تشبيه راه كفر است ، راه ميانه آنست كه گوئى : از صفات خدا نام دانيم ليكن چونى ندانيم ، كوشيم كه يابيم نتوانيم ، و گر به عقل گرد آن گرديم از سنّت درمانيم ، هرچه خدا و رسول گفت در پى آنيم ، فهم خود را گم كرديم و صواب ديد خويش را معزول نموديم و به اذعان به جهل گردن نهاديم و به سمع قبول پذيرفتيم ، راه تسليم سپرديم ، و به زبان تضرّع گفتيم : خدايا ما به تو ايمان آورديم و فرستادهء تو را پيروى كرديم پس ما را با گواه‌دهندگان بشمار .\r\n . . . وَ لا تَتَّبِعُوا أَهْواءَ قَوْمٍ قَدْ ضَلُّوا .  آيه . بر حذر باشيد از آن قوم كه بر پى هواى دل خواست خويشند كه ايشان را نه نور بصيرت است نه چراغ معرفت نه اعتقاد بر بصيرت نه سخن بر بيّنت ، خدا ايشان را داور ، دشمن ايشان پيغمبر ، جايگاه آنان سقر ، رأى شيطان رأى ايشان ، و دوزخ سرايشان !\r\n78 -  لُعِنَ الَّذِينَ كَفَرُوا مِنْ بَنِي إِسْرائِيلَ .  آيه . كافران را به زبان پيغمبران لعنت ياد كرد و مؤمنان را بىواسطهء پيغمبران به رحمت و ثناء خود ياد فرمود ، كه او خود بر مؤمنان درود ( صلوات ) مىفرستد ، و گرنه ، عتاب و قهر بودى و سياست و جنگ كردى ، چون آنچه خود گويد همه خوش بود ، همه فضل و شرف بود و زبان حال مؤمنان اين است :\r\n ار دستت از آتش بود * ما را ز گل مفرش بود \r\n هرچه از تو آيد خوش بود * خواهى شفا خواهى الم \r\n\r\n[ آيات 89 - 83 
  ]\r\n\r\nتفسير لفظى\r\n83 -  وَ إِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ يَقُولُونَ رَبَّنا آمَنَّا فَاكْتُبْنا مَعَ الشَّاهِدِينَ .  وقتى ( اصحاب نجاشى ) آنچه از قرآن به پيغمبر نازل شده شنيدند ، اشك از چشمهاشان به سبب آنچه از حق بشناختند روان مىشود ، و در آن حال مىگويند : پروردگارا ، ما گرويديم پس ما را در شمار گواهان خويش نويس .\r\nجزو هفتم : 84 -  وَ ما لَنا لا نُؤْمِنُ بِاللَّهِ وَ ما جاءَنا مِنَ الْحَقِّ وَ نَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحِينَ .  چه رسد ما را كه به خدا و به آنچه از حق براى ما آمده ايمان نياوريم ؟ درحالىكه اميدواريم خداوند ما را در گروه نيكان و شايستگان آرد .\r\n\r\n","description":"","footnote":"","page_name":" 260 ","page_number":280},
  {"content":"\r\n\r\n85 -  فَأَثابَهُمُ اللَّهُ بِما قالُوا جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ جَزاءُ الْمُحْسِنِينَ .  پس خداوند در برابر آنچه گفتند به آنان بهشتهائى داد كه از زير درختهاى آن آب روان است و در آنجا جاويدانند .\r\n86 -  وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ .  و كسانى كه بر كفر خود ماندند و نشانى ما را تكذيب كردند ، آنان دوزخيان و ياران آتشند .\r\n87 -  يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ .  اى گروندگان پاكيها را كه خداوند بر شما حلال كرده حرام نكنيد و از اندازه در مگذاريد كه خداوند تجاوزكنندگان را دوست ندارد .\r\n88 -  وَ كُلُوا مِمَّا رَزَقَكُمُ اللَّهُ حَلالًا طَيِّباً وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ .  از روزى حلال و پاك كه خداوند داده بخوريد و شماها كه مؤمن هستيد از خشم خدا بپرهيزيد .\r\n89 -  لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ فَكَفَّارَتُهُ إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيامُ ثَلاثَةِ أَيَّامٍ ذلِكَ كَفَّارَةُ أَيْمانِكُمْ إِذا حَلَفْتُمْ وَ احْفَظُوا أَيْمانَكُمْ كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَشْكُرُونَ .  خداوند شما را در سوگندهاى لغو و باطل و بىهوده نگيرد لكن شما را در سوگندهائى كه به دل آهنگ سوگند داريد مىگيرد و كفّارهء آن غذا دادن به مستمندان است از حدّ وسط غذاى خودتان يا پوشاندن آنان يا آزاد كردن يك نفر بردهء مسلمان . پس هركس نتواند بايد سه روز روزه‌دار شود .\r\nاين است كفّارهء سوگندهاى شما وقتى سوگند مىخوريد ( و از آن بازآئيد ) و سوگندهاى خود را از گزاف و بيداد نگاه داريد . چنين است سخنان خداوند كه براى شما بيان مىكند تا مگر شما سپاسگزار باشيد .\r\n\r\n( تفسير ادبى و عرفانى )\r\n83 -  وَ إِذا سَمِعُوا ما أُنْزِلَ إِلَى الرَّسُولِ .  آيه . اشارت است به اينكه ايمان شنيدنى است و ديدنى و شناختنى و گفتنى و عمل‌كردنى ، سمعوا دليل بر شنيدنى ، ترى دليل بر ديدنى ، يقولون دليل بر گفتنى ،  ذلِكَ جَزاءُ  دليل بر عمل‌كردنى است ، و ابتدا به سماع از آن جهت است كه بنده در آغاز چون حق بشنود او را خوش آيد و در پذيرد و به كار بندد كه گفته‌اند : سه چيز نشان معرفت است : گريه بر جفا ، دعا بر عطا ، و رضا به قضا ، و هركس كه اين سه خصلت در او نيست در دعوى خود صادق نه ، و در شمار عارفان نيست و در ميان جوان‌مردان و دين‌داران او را نوائى نيست .\r\nپير طريقت گفت : معرفت دو قسم است : معرفت عام و معرفت خاص معرفت عام سمعى است و معرفت خاص عيانى است ، معرفت عام از عين جود است و معرفت خاص محض موجود ، معرفت عام را گفت : و اذا سمعوا و معرفت خاص را گفت :  يُرِيكُمْ آياتِهِ ، *  آيهء اول شريعت را مدح است و دوم حقيقت را بيان !\r\n84 -  وَ ما لَنا لا نُؤْمِنُ بِاللَّهِ .  آيه . اين آيت دربارهء جوانمردانى بيامد كه جهانهاشان اندوهناك و دلهاشان دردناك و سرير اسرار عزّت دين در ازل در طينت ايشان نهادند پس آنان گفتند : حال كه جمال عزّت قرآن بر دلهاى ما تجلّى نمود ، چگونه ننازيم ؟ و در راه عشق او جان نبازيم ؟\r\n\r\n","description":"","footnote":"","page_name":" 261 ","page_number":281},
  {"content":"\r\n\r\n ما را غم آن غمزهء غمّاز خوش است * وز چون تو بتى كشيدن ناز خوش است \r\nداستان جوان و جنيد و شبلى : گويند در روزگار جنيد و شبلى ( دو بزرگوار جهان عرفان ) پيرزنى را فرزندى بود كه او را ناخلف مىشمردند و از عجايب تقدير خبر نداشتند و ندانستند كه اين خلف و ناخلف بودن نقدى است كه به دست تقدير در ضرّاب‌خانهء ازل زده‌اند و كس را بر آن اطلاع نداده‌اند ، آن پسر را همه روز در خرابات مىديدند آشفته روزگار ! مادر او شب و روز دست بدعا برداشته و در خداى مىزارد و مىنالد كه : بارخدايا اين جگرگوشهء ما را از اين گرداب گناهكارى بيرون آر ، و از جام بيدارى او را شربتى ده ، تا دل ما فارغ گردد ، ناگهان هاتفى ندا در داد كه : اى پيرزن ، خوش باش كه ما اين پسر را در كار دل پردرد تو كرديم و آن‌گاه دانهء شوق بر دام محبّت براى صيد او بستيم ، تا پيرزن در اين انديشه بود جوان از در درآمد آشفته و سرگردان ، نعره همىكشيد و همىگفت : خداى من كجا است ؟ خداى من كجا است ، كجات جويم اى ماه دل‌ستان از كجات خوانم اى دلرباى دوستان ! اى مادر ، خداى من كو ؟ دل‌گشا و رهنماى من كو ؟\r\nمرهم خستگى من كو ؟ داروى درماندگى من كو ؟ امروز كجا به دست آيد اين‌چنين خراباتى تا به غبار قدم او تبرّك گيرم و آن را كحل ديدهء خويش سازم ؟ چه نيكو گفت آن جوان‌مرد :\r\n در زواياى خرابات از چنين مستان هنوز * چند گوئى مرد هست و مرد هست آن مرد كو ؟ \r\n بر درختى كين چنين مرغان همى دستان زنند * زان درخت امروز اصل و بيخ و شاخ و ورد كو ؟ \r\n از براى انس جان اندر ميان انس و جان * يك رفيق هم سرشت همدم همدرد كو ؟ \r\nهمچنان همىبود تا ديگر روز هر ساعت سوخته‌تر و واله‌تر ! ديگر روز مادر او او را نزد مشايخ شهر برد و گفت :\r\nاين پسرم را درمان بسازيد و اين درد را درمان كنيد ، ايشان درماندند و گفتند : اين دردى بس استوار است و جاىگير ، تدبير آنست كه او را به بغداد نزد پيران طريقت جنيد و شبلى برى كه اوتاد جهان ايشانند . پيرزن با هزاران رنج پسر را به بغداد برد ، روز ديگر جنيد در وى نگريست ، قابل نظر ربوبيّت ديد و از باطن آن جوان فهميد كه خورشيد دولت از زير ابر بشريّت او مىدرخشد ! گفت : اى پيرزن ، او را به مكّه بر ، نزد دو نفر پيران جهان كه درمان درد نزد ايشان است . مادر با هزاران مشقّت پسر را به مكّه برد ، شاهان طريقت چون او را بديدند گفتند : عجب جوانى است ! نسيم صباى دولت فقر از سر زلف او مىدمد ! او را به كوه لبنان بريد كه بنياد روزگار آنجا است ، مادر سرگردان گفت : پسر جان برخيز كه هرآينه زير اين گليم چيزى است ! آنگاه سر و پاى برهنه ، با شكم گرسنه روى در بيابان نهادند تا به كوه لبنان رسيدند :\r\n پويان و دوانند و غريوان ، بجهان در * در صومعه و كوهان ، در غار و بيابان \r\nيك چند در آن صحرا گشتند تا به كنار چشمهء آبى رسيدند ، شش كس را ديدند ايستاده و يكى در پيش نهاده ، چون آن جوان را ديدند استقبال كردند گفتند : دير آمدى ، نماز كن بر اين مرد ! كه وى غوث « 1 » جهان بود و چون از دنيا بيرون مىشد وصيت كرد كه خليفهء من در راه است همين ساعت رسد ! او را گوئيد تا بر من نماز كند و مرقّع من درپوشد و بجاى من نشيند ! آن جوان رفت و غسلى كرد و مرقّع شيخ درپوشيد و انوار خدائى بر نقطهء دل وى تجلّى كرد ! و مشكلات شريعت و اسرار طريقت همان دم بر دل وى كشف شد ! پسر فراز آمد و آن شيخ را غسل بداد و بر او نماز گزارد و او را در خاك نهاد و بجاى او نشست ، پيرزن چون ديد در دم آهى كشيد و جان بداد !\r\n\r\n\r\n","description":"","footnote":"\r\n( 1 ) در تفسير آيهء 59 سورهء نساء گفته شد كه هميشه در اين جهان 56 نفر اولياء و نقباء و اوتاد و ابدال هستند به نام رجال غيب و شمارهء آنها از 40 نفر و هفت نفر و پنج نفر و سه نفر و يك نفر است كه آن يك نفر قطب و غوث يعنى شاه جهان است و غوث به ترتيب از ميان سه نفر برگزيده مىشود و يكى از سه نفر از ميان پنج نفر و همچنين تا آخر .\r\n","page_name":" 262 ","page_number":282},
  {"content":"\r\n\r\n هر مرحله‌اى كه بود راهى كرديم * وز آتش دل ، آتشگاهى كرديم \r\n در هر چيز بتا نگاهى كرديم * ديديم دران نقش تو ، آهى كرديم \r\nآرى ، جان و جهان كشش اين كار كند و جذبهء الطاف الهى اين رنگ دارد ! ! ! كه جذبهء حق موازى عمل دو جهان است !\r\n87 -  لا تُحَرِّمُوا طَيِّباتِ ما أَحَلَّ اللَّهُ لَكُمْ .  آيه . نشان سعادت بنده آنست كه بر حدّ فرمان بايستد و از اندازهء شرع درنگذرد ، اگر مباحى بيند به خضوع و خشوع پيش شود و به جان و دل درپذيرد ، و اگر حرام و محظورى بيند بايستد و در آن تصرّف نكند و انكار نياورد ، هوا و دل خواست خويش در مباحات كند و خود را به دست زمام شريعت دهد .\r\n88 -  وَ كُلُوا مِمَّا رَزَقَكُمُ اللَّهُ حَلالًا طَيِّباً .  آيه . حلال پاكيزه آنست كه از غيب درآيد و هرچه از غيب آيد بىعيب باشد و بجان و دل بايد قبول كرد و روزى رسان را سپاس گزارد ، و زينهار كه اين روزى را به غفلت نخورى كه خوردن به غفلت در شريعت ارادت حرام ، و تخم طغيان و عصيان است و اهل غفلت را گويند مىخورند چنان كه چهارپايان و جانوران مىخورند !\r\n89 -  لا يُؤاخِذُكُمُ اللَّهُ بِاللَّغْوِ فِي أَيْمانِكُمْ .  آيه . جوان‌مردان طريقت در حالت وجد خويش به تجديد عهد سوگند ياد كنند ، اين سوگندها به حكم توحيد لغو است و از شهود احديّت سهو ، بنده را چه جاى آنست كه خود را وزنى نهد يا كسى پندارد ؟ يا گفت خود را محلى داند ، تا برو سوگند نهد ؟ بلكه سزاوار بنده آنست كه احكام حق به حسن رضا بپذيرد ، اگر او را خواند يا راند اعتراض نيارد و از آن اعتراض نكند و در عالم حقيقت وصلت و هجرت نگويد ، آنچه دهد گيرد و آنچه آيد پذيرد و به حقيقت داند كه مقدّر و مدبّر در همه حال او است !\r\nپير طريقت گفت : اى نزديكتر به ما از ما ، و مهربان‌تر از ما به ما ، نوازندهء ما بىما ، به كرم خويش نه به سزاى ما ، هرچه كرديم تاوان بر ما ، هرچه تو كردى باقى بر ما ، هرچه كردى بجاى ما ، به خود كردى نه براى ما .\r\n اگر نز بهر شرعستى ، در اندر بنددى گردون * و گر نز بهر دينستى ، كمر بگشايدى جوزا ؟ \r\n\r\n[ آيات 97 - 90 
  ]\r\n\r\nتفسير لفظى\r\n90 -  يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ .  اى كسانى كه ايمان آورديد ، همانا شراب و قمار و سنگ و چوبهاى بازى زشت است و ناپاك و از كارهاى شيطان است از آن دورى كنيد تا پيروز مانيد .\r\n91 -  إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ .  شيطان مىخواهد ميان شما دشمنى و خشم و كينه و زشتى در آشاميدن شراب و بازى قمار افكند ، و شما را از ياد خداوند و از نماز باز دارد ، پس آيا شما از آن باز مىايستيد ؟\r\nو گرد آن نمىگرديد ؟\r\n92 -  وَ أَطِيعُوا اللَّهَ وَ أَطِيعُوا الرَّسُولَ وَ احْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ .  خدا و رسول را فرمان بريد و از سستى كردن در فرمان بپرهيزيد و اگر از پذيرفتن برگرديد ، پس بدانيد كه آنچه بر فرستادهء ما است همان ابلاغ است و بس !\r\n93 -  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا \r\n\r\n","description":"","footnote":"","page_name":" 263 ","page_number":283},
  {"content":"\r\n\r\n وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا وَ اللَّهُ يُحِبُّ الْمُحْسِنِينَ .  بر كسانى كه ايمان آوردند و كارهاى نيكو كردند تنگى و بزهى نيست آنچه چشيده‌اند ( از شراب ) چون از كفر بپرهيزيدند و ايمان آوردند و كارهاى نيك كردند ، پس از آن هم ( از تكذيب رسول ) و از حرام پرهيز كردند و بجاى آن نيكى كردند ، و خداوند دوستدار نيكوكاران است .\r\n94 -  يا أَيُّهَا الَّذِينَ آمَنُوا لَيَبْلُوَنَّكُمُ اللَّهُ بِشَيْءٍ مِنَ الصَّيْدِ تَنالُهُ أَيْدِيكُمْ وَ رِماحُكُمْ لِيَعْلَمَ اللَّهُ مَنْ يَخافُهُ بِالْغَيْبِ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ .  اى مؤمنان خداوند شما را به چيزى از شكار كه با نيزه‌هاى خود دسترسى به آن داريد آزمايش مىكند ، تا ببيند كيست كه در پنهانى از او مىترسد ؟ پس هركس از اندازه بيرون شود و گستاخى كند با اين نهى كه شده ، گرفتار عذاب دردناك خواهد شد .\r\n95 -  يا أَيُّهَا الَّذِينَ آمَنُوا لا تَقْتُلُوا الصَّيْدَ وَ أَنْتُمْ حُرُمٌ وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً لِيَذُوقَ وَبالَ أَمْرِهِ عَفَا اللَّهُ عَمَّا سَلَفَ وَ مَنْ عادَ فَيَنْتَقِمُ اللَّهُ مِنْهُ وَ اللَّهُ عَزِيزٌ ذُو انْتِقامٍ .  اى گروندگان به اسلام ، درحالىكه محرم هستيد شكار نكشيد و هركس از شما عمدا آن را بكشد ، جزاى او اين است كه مثل آن شكار بكشد و به فقيران دهد و دو مرد صاحب فتوى از ملت شما ، قربانى را كه به كعبه رسد حكم دهند و يا به بهاى آن حيوان ، طعام درويشان كند و يا برابر هر خوراك آن يك روز روزه دارد ( اين حكم براى آنست ) تا نتيجهء كار خود را بچشد ! و خداوند آنچه از پيش واقع شده عفو كرده و مىبخشد و هركس دوباره در حرم يا در حال احرام صيد كند ، خداوند از او كين ستاند كه خدا انتقام‌گيرنده و سخت‌گير است .\r\n96 -  أُحِلَّ لَكُمْ صَيْدُ الْبَحْرِ وَ طَعامُهُ مَتاعاً لَكُمْ وَ لِلسَّيَّارَةِ وَ حُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً وَ اتَّقُوا اللَّهَ الَّذِي إِلَيْهِ تُحْشَرُونَ .  شكار دريا بر شما حلال است و خوردن آن براى شما و براى راهگذر ، زاد و برخوردارى است و شكار زمينى تا وقتى كه محرم هستيد بر شما حرام است و خدا را بپرهيزيد كه بسوى او برده خواهد شد .\r\n97 -  جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ وَ الشَّهْرَ الْحَرامَ وَ الْهَدْيَ وَ الْقَلائِدَ ذلِكَ لِتَعْلَمُوا أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ وَ أَنَّ اللَّهَ بِكُلِّ شَيْءٍ عَلِيمٌ .  خداوند خانهء كعبه را با آزرم و شكوه جاى امن براى بندگان و پايندگى آنان در دين قرار داد و ماه حرام و قربانى به ( منى ) و قلاده‌ها كه به گردن آنان بندند همه براى آنست كه شما بدانيد خداوند دانا به آنچه در آسمانها و زمين است و بهر چيزى او دانا است .\r\n\r\n( تفسير ادبى و عرفانى )\r\n90 -  إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ .  آيه . فراآورده‌هاى انگور و گندم و جو و خرما كه باعث مستى مىشود اصل خباثت و كليد همهء كبائر است و مايهء همه جنايتها و تخم همه ضلالتها و منبع همهء فتنه‌ها است ، عقل را بپوشاند ، دل را تاريك كند و چشمهء طاعت خشك كند و آب ذكر باز بندد و درب غفلت بگشايد و نفس از خمر مست شود و از نماز بازماند و دل از غفلت مست شود و از راز بازماند !\r\nپير طريقت گفت : اى مستان پرشهوت و اى خفتگان غفلت ! شرم داريد از خداوندى كه خيانت چشمها را مىداند و باطن دلها را مىبيند ، كجا است ذو الفقار حيدرى تا در عالم انصاف برين مستان بىادب حدّ شرعى براند و اين غافلان خفته را بجنباند ؟\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nو ميسر ، قمار است و در قمارخانه كسى كه پاكباز و كم‌وزن باشد ، او را عزيز دارند و مقدّم شناسند و اين اشارت است به طريق جوان‌مردان كه خود را در شاه راه تقدير بيفكنند تا زير هر خسى پست شوند و از بند هر رنگى بيرون آيند و خود را ناچيز شمرند .\r\n تا تو اندر بند رنگ و طبع و چرخ و كوكبى * كى بود جائز كه گوئى دم قلندروار زن ؟ \r\n92 -  وَ أَطِيعُوا اللَّهَ وَ أَطِيعُوا الرَّسُولَ .  آيه . مرد بايد كه در راه شرع همه وجود او عين فرمان گردد و يك چشم زخم در وقت فرمان ، تأخير و مخالفت روا ندارد چنان كه مأمور در اجراى اوامر مولاى خود آنى كوتاهى روا نمىدارد ، ما هم در همه عمر بايد پيوسته براى فرمان خدا راست و مهيّا باشيم ، آيا چنين هستيم ؟\r\n93 -  لَيْسَ عَلَى الَّذِينَ آمَنُوا .  آيه . چون روزگار مرد اغلب در اجراى امر و نهى شرعى به سر مىشود و بيشتر احوال او در ادب صحبت و در خدمت شريعت باشد ، اين است كه در يك نفس و در يك لقمه با وى دريغ نكنند كه اينان مايهء ايمان دارند و تقوى شعار خود گردانند و با درويشان مواسات كنند و دست انفاق و صدقه بر آنها بگشايند و از منع و بخل بپرهيزند و دانند كه هرچه در راه خدا هزينه كنند چند برابر آن در دو جهان بازيابند .\r\n95 -  لا تَقْتُلُوا الصَّيْدَ وَ أَنْتُمْ حُرُمٌ .  آيه . علت آنكه شكار بر احرام بسته ( محرم ) حرام است آنكه محرم قصد زيارت كعبه دارد و اشارت است به اينكه هركس قصد خانهء ما دارد و روى به كعبهء مقدّس نهد و در جواب ما طمع كند ، كم از آن بود كه شكار بيابان از آسيب او در امان باشد ، كه محرم خويشتن را در شمار ابرار و اخيار آورده و صفت اين‌گونه مردم اين است كه به مورچه‌اى آزار نرسانند و در دل بدى نسبت به كسى نپرورانند .\r\nدر وصف كعبه : 97 -  جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ .  آيه . در آثار آورده‌اند كه چهار هزار سال كعبهء معظّمه را بت‌خانهء آذرى ساخته بودند ، تا از غيرت نظر اغيار ، به خداوند خود بنالد كه خدايا ، خداوندا ، مرا شريف‌ترين بقعه گردانيدى و بلندترين جا ساختى ، خانهء من حرم نام نهادى ، امن‌وامان مردم دربستى ، پس به بلاى اين بتها مبتلايم ساختى ! از بارگاه جبروت خطاب رسيد كه چون مىخواهى معشوق صدر هزاران نقطهء طهارت باشى و پاكان و راستان را در راه جست خود بينى و آن را كه خواهى با صد ناز در كنار گيرى و هزاران دل و جان ولىّ و صفىّ را در راه خود به تاراج دهى ، كم از اين نباشد كه روزى چند در بلاى اين بتها بسازى و صفات صفا و مروه را در قهر غيرت فروگذارى و سنّت ما اين است كه كسى را كه روزى دولتى خواهد بود ، نخست او را از جام قهر ، شربت محبت چشانيم ، اين است خواست ما و بر خواستهء ما اعتراض نيست و حكم ما را ردّى نه و صنع ما را علتى نيست !\r\n\r\n[ آيات 108 - 98 
  ]\r\n\r\nتفسير لفظى\r\n98 -  اعْلَمُوا أَنَّ اللَّهَ شَدِيدُ الْعِقابِ وَ أَنَّ اللَّهَ غَفُورٌ رَحِيمٌ .  بدانيد كه خداوند سخت عقوبت است و بدانيد كه آمرزنده و مهربان است .\r\n99 -  ما عَلَى الرَّسُولِ إِلَّا الْبَلاغُ وَ اللَّهُ يَعْلَمُ ما تُبْدُونَ وَ ما تَكْتُمُونَ .  و بر پيغمبر جز رساندن پيغام حق كارى ديگر نيست و خداوند آنچه را كه پيدا مىداريد و آنچه را كه پنهان مىداريد همه را مىداند .\r\n\r\n","description":"","footnote":"","page_name":" 265 ","page_number":285},
  {"content":"\r\n\r\n100 -  قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ كَثْرَةُ الْخَبِيثِ فَاتَّقُوا اللَّهَ يا أُولِي الْأَلْبابِ لَعَلَّكُمْ تُفْلِحُونَ .  بگو ( اى محمّد ) پليد و پاك باهم يكسان نيستند هرچند فراوانى پليد تو را به شگفت آورد ، پس اى دارندگان عقل خدا را بپرهيزيد و اى زيركان و خردمندان تا جاويد پيروز بمانيد و رستگار باشيد .\r\n101 -  يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ وَ إِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ عَفَا اللَّهُ عَنْها وَ اللَّهُ غَفُورٌ حَلِيمٌ .  اى گرويدگان از چيزهائى مپرسيد كه اگر براى شما آشكار كنند جواب آن شما را اندوهگين كند ، و اگر وقتى كه قرآن نازل مىشود از آن چيزها بپرسيد جواب آن براى شما پيدا مىكنند و خداوند گذشته را بخشوده چون او بخشنده و آمرزنده و مهربان است .\r\n102 -  قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ .  گروهى پيش از شما از چنانها پرسيدند و پس از آنكه پاسخ شنيدند كافر شدند !\r\n103 -  ما جَعَلَ اللَّهُ مِنْ بَحِيرَةٍ وَ لا سائِبَةٍ وَ لا وَصِيلَةٍ وَ لا حامٍ وَ لكِنَّ الَّذِينَ كَفَرُوا يَفْتَرُونَ عَلَى اللَّهِ الْكَذِبَ وَ أَكْثَرُهُمْ لا يَعْقِلُونَ .  خداوند سنّت‌هاى جاهليت را نفرموده و واجب نكرده كه گوش شتر را مىشكافتند و شترى را نذر مسافر مىكردند و بار نمىنهادند و بر نشستن آزاد مىكردند و شترى كه با همتاى خود مىپيوست آن را نمىكشتند و شتر نر كه از پشت خود حد اكثر ده بچه شتر زائيده بود در حمايت بود و از بار بردن و كشتن و خوردن معاف بود ! ولى كسانى كه بر خدا دروغ مىبستند كافران بودند كه بيشتر آنها راه درست و صواب درنمىيافتند .\r\n104 -  وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ قالُوا حَسْبُنا ما وَجَدْنا عَلَيْهِ آباءَنا أَ وَ لَوْ كانَ آباؤُهُمْ لا يَعْلَمُونَ شَيْئاً وَ لا يَهْتَدُونَ .  وقتى به آنها گفته مىشد كه به آنچه خدا فرستاده و به پيغمبر او آمده بازآئيد ، مىگفتند : آنچه پدرانمان را بر آن يافتيم ما را بس است ، هرچند پدران آنها چيزى نمىدانستند و نه فرا راه حق مىديدند !\r\n105 -  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ .  اى مؤمنان بر شما باد نفسهايتان ، كه چون به راه راست رويد آنكه از راه گمراه شده شما را نگزايد و زيانى نرساند ، و بازگشت همه شماها بسوى خدا است كه شما را خبر كند به آنچه مىگرديد .\r\n106 -  يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الْأَرْضِ فَأَصابَتْكُمْ مُصِيبَةُ الْمَوْتِ  اى گروندگان ، هرگاه يكى از شما را مرگ رسد ، در هنگام وصيّت ، گواهى ميان خودتان لازم است آن هم دو گواه استوار از هم‌دينان شما ، يا دو نفر از جز هم‌دين درصورتىكه در حال سفر باشيد و مرگ بشما رسد .  تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّهِ إِنِ ارْتَبْتُمْ لا نَشْتَرِي بِهِ ثَمَناً وَ لَوْ كانَ ذا قُرْبى وَ لا نَكْتُمُ شَهادَةَ اللَّهِ إِنَّا إِذاً لَمِنَ الْآثِمِينَ .  آن دو گواه را براى سوگند نگاه مىداريد تا اگر در شك باشيد ، به خداوند سوگند ياد كنند ( و گويند ) كه ما هرگز با قسم دروغ بهاى اندك از دنيا نه‌خريم هرچند كه خويشاوند باشند و گواهى خدا را هرگز كتمان نكنيم كه در آن صورت از گناهكاران بشمار مىآئيم .\r\n107 -  فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذِينَ اسْتَحَقَّ عَلَيْهِمُ الْأَوْلَيانِ فَيُقْسِمانِ بِاللَّهِ لَشَهادَتُنا أَحَقُّ مِنْ شَهادَتِهِما وَ مَا اعْتَدَيْنا إِنَّا إِذاً لَمِنَ \r\n\r\n","description":"","footnote":"","page_name":" 266 ","page_number":286},
  {"content":"\r\n\r\n الظَّالِمِينَ .  اگر آگاهى رسيد كه آن دو گواه مرتكب گناه شده‌اند دو تن ديگر بجاى آنها بگماريد كه از دو گواه اوّل بهتر و سزاوارتر به گواهى باشند پس سوگند ياد كنند كه گواهى ما از گواهى آنان راست‌تر و شايسته‌تر است و ما از راستى بيرون نشده‌ايم ، كه در آن صورت از ستمكاران باشيم .\r\n108 -  ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ وَ اتَّقُوا اللَّهَ وَ اسْمَعُوا وَ اللَّهُ لا يَهْدِي الْقَوْمَ الْفاسِقِينَ .  اين راه نزديكتر است به اينكه گواهى به راستى برگزار شود و يا آنكه بترسند از قسم كه بسوى آنها برگردد ! ( ازاين‌رو دروغ نگويند ) پس خدا را بپرهيزيد و گوش به فرمان دهيد و بدانيد كه خداوند گروهى را كه از طاعت و فرمان او بيرون هستند راهنمائى نمىكند .\r\n\r\n( تفسير ادبى و عرفانى )\r\nاقسام علوم :\r\n98 -  اعْلَمُوا أَنَّ اللَّهَ شَدِيدُ الْعِقابِ .  مفسران نوشته‌اند كه : علم منظور در آيه ده نوع است : 1 - علم توحيد كه حيات است . 2 - علم فقه كه دارو است . 3 - علم وعظ كه غذا است . 4 - علم تعبير كه گمان است . 5 - علم طب كه تدبير و حيلت است . 6 - علم نجوم كه تجربت است . 7 - علم كلام كه هلاكت است . 8 - علم معاشى كه شغل عامّه است . 9 - علم حكمت كه آئينه است . 10 - علم حقيقت كه يافت است ! و بازگشت همهء اين علوم به دو علم دين و زندگى است . و علمى كه آموختن آن بر هر مسلمانى واجب است همين دو علم است !\r\nلطيفه : گفته‌اند : ايمان و يقين در دين دو پر دارد : يكى بيم و ديگرى اميد ، كه هرگز مرغ به يك پر نتواند پريدن ! همچنين مؤمن در بيم بىاميد ، يا اميد بىبيم ، راه دين را نتواند پريدن ، نيز گفته‌اند : ايمان مانند ترازو است يك كپهء آن بيم و كپهء ديگر اميد است ، و شاهين آن ابزار دانش است و همان گونه كه كپه‌هاى ترازو به شاهين دانش نيازمند است ، بيم و اميد هم به دانش نياز دارند .\r\n99 -  ما عَلَى الرَّسُولِ إِلَّا الْبَلاغُ .  آيه . خداوند ، دشمنان را قهر است و سياست ، و دوستان را نوازش است و كرامت ، در يك آيت قهر و لطف جمع كرد ، تابنده ميان قهر و لطف در خوف و رجا زندگى كند ، چون در قهر نگرد خائف گردد ، و چون لطف بيند راجى گردد ، زيرا خوف حصار ايمان است و ترياق هوا و هوس و سلاح مؤمن ، و رجا مركب خدمت است و زاد اجتهاد و عدّت عبادت .\r\n . . . ما عَلَى الرَّسُولِ إِلَّا الْبَلاغُ .  آيه . اى محمّد ، بر تو جز پيغام رساندن و دعوت كردن كارى نيست ، و راه نمودن و بار دادن كار كسى جز ما نيست . اى محمّد ، بر تو جز پيغام رساندن و دعوت كردن كارى نيست ، و راه نمودن و بار دادن كار كسى جز ما نيست . اى محمّد ، به دنبال بو جهل و مانند وى چند روى ؟ چند سال است تا خود در كنار ايشان هستى و لكن آنها تو را نمىبينند ، رو گرد دل سلمان پارسى برآى ، اگر درد دين مىجوئى از دل وى جوى كه پيش از آنكه تو گام در عالم بعثت نهادى ، چندين سال است تا سرگردان در جهان در طلب تو مىگردد و از هركسى نشان تو مىپرسد ، و هيچ كاروانى نماند كه خبر تو از وى نپرسيد و هيچ باد نماند كه از آن نسيم وصال تو نبوئيد ! و پيوسته مىگويد :\r\n با دل همه شب حديث تو مىگويم * بوى تو ز هر باد سحر مىجويم \r\n100 -  قُلْ لا يَسْتَوِي الْخَبِيثُ وَ الطَّيِّبُ .  آيه . به زبان شريعت خبيث حرام و طيّب حلال است و به زبان حقيقت ، هر كسب و كارى كه از ياد خدا خالى باشد خبيث ! و هر كار و كسى كه در آغاز آن نام حق رود طيّب\r\n\r\n","description":"","footnote":"","page_name":" 267 ","page_number":287},
  {"content":"\r\n\r\nاست ! و گفته‌اند هر مال كه حق خداوند از آن بيرون كنند و زكات آن بدهند طيّب است و هرچه حق خداى از آن بيرون نكنند خبيث است . پيغمبر فرمود : هيچ مالى در خشكى و در دريا تلف نمىشود مگر آنكه زكات آن را نداده باشند .\r\nبزرگان دين فرموده‌اند : مال خبيث آنست كه در دنيا بر روى هم نهى و آن را انبار كنى و دست خير و انفاق از آن فروبندى و طيّب آنست كه فرا پيش خوددارى و در راه خير خرج كنى و آن جهان را ذخيره سازى .\r\n101 -  لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ .  آيه . مىگويد : گرد مقام بزرگان مگرديد و تعرّض احوال ايشان مكنيد و منازل آنان مپرسيد كه چون رتبه و مقام خويش را از آن قاصر بينيد نوميد گرديد و نااميدى تخم حسرت و اندوه است .\r\nلطيفه : يكى بازارى پيش جنيد آمد و گفت : اى پير راه ، اگر بندگى اين است كه شما به دست داريد ، پس ما چه داريم و چه اميد دربنديم كه جاى نوميدى است ، پير گفت : لشكر اميران همه خاصگيان و نديمان نباشند ، وابستگان و پيروان و كارپردازان و دامداران و ستوربانان نيز باشند ، و در كشور همه به كار آيند ، و بجاى خويش و به اندازهء خويش همه كار و زندگى كنند .\r\n گرچه خوبى تو ، سوى زشت به خوارى منگر * كاندرين ملك چو طاوس به كار است مگس . \r\n105 -  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ .  آيه . به زبان اشارت بر ذوق اهل ارادت آنست كه اى مؤمنان ، زينهار ، نفس خويش را مقهور و مغلوب داريد ، پيش از آنكه او شما را مقهور و مغلوب كند ، آن را به اطاعت خود مشغول كنيد ، پيش از آنكه او شما را به معصيت مشغول كند . از يكى از بزرگان اولياء از اين آيت پرسيدند گفت :\r\nاگر به اصلاح مفاسد نفس خود مشغول شدى او هم تو را از اشتغال به گناه ( وسوسه ) در حق مردم باز مىدارد .\r\nمنصور حلّاج به مريد خويش وصيّت كرد و گفت : نفس را به خود مشغول كن و گرنه او تو را به خود مشغول كند .\r\nحضرت امام محمّد باقر گويد : طبع نفس آنست كه پيوسته با دنيا آرام گيرد و بسوى گناه شتابد و بزه‌كارى را خرد شمرد و به طاعت كاهلى كند و خودبين و خودپسند باشد و رياء با مردم جويد ، كه در او هم شرك است هم ريا هم نفاق .\r\nبايزيد بسطامى گفت : اگر خداى متعال در آن جهان مرا گويد كه آرزوئى كن ، من آن خواهم كه دستورى دهد تا به دوزخ اندر آيم و اين نفس را كيفر دهم كه در دنيا از او بسى پيچيدم و رنجيدم و آسيب و آزار ديدم !\r\nمصطفى فرمود : بزرگترين دشمن تو نفس تو است كه ميان دو پهلوى تو است و چون با هر دشمنى بسازى از شرّ آن ايمن باشى ولى اگر با نفس خويش بسازى هلاك شوى . پس اگر در اين جهان به كسى نيكى كنى در آن جهان سپاس بينى و اگر بدى كنى در آن جهان از تو شكايت كنند ولى حالت نفس ضدّ اين است اگر در اين سراى راضى نگاه دارى در آن سراى دشمن تو شود و اگر در اين سراى بد دارى به آن سراى شكر كند .\r\nمصطفى فرمود : يا على اگر بينى كه مردم به عيب‌جوئى يكدگر مشغولند تو به عيب‌جوئى نفس خويش مشغول باش و چون مردم بينى كه به امور فريبندهء دنيا مشغولند تو به كار دل مشغول باش .\r\nعارفى گويد : دل در نهاد آدمى بر مثال كعبه است و نفس بر مثال مصطبه و هر دو برابر يكدگرند ، در شبانروز نفس امّاره چندين بار شبيخون زند و آن دل چون مصيبت رسيده‌اى به درگاه عزّت متظلّم گردد ، هربار از جناب عظمت به دو خلعت رسد كه : خداوند را هر شبانه‌روز چندين بار در دل بندگان نظر است .\r\n\r\n","description":"","footnote":"","page_name":" 268 ","page_number":288},
  {"content":"\r\n\r\n\r\n[ آيات 115 - 109 
  ]\r\n\r\nتفسير لفظى\r\n109 -  يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ .  روزى كه خداوند همه فرستادگان را جمع مىكند و مىگويد : ( امّت شما ) به شما چه جواب دادند ؟ مىگويند ما را به جواب اين سؤال دانشى نيست و تو خود داناى همه غيبها و آگاه از گذشته‌ها هستى .\r\n110 -  إِذْ قالَ اللَّهُ يا عِيسَى ابْنَ مَرْيَمَ اذْكُرْ نِعْمَتِي عَلَيْكَ وَ عَلى والِدَتِكَ إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَ كَهْلًا وَ إِذْ عَلَّمْتُكَ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ  ( ياد كن و بدان اى محمّد ) هنگامى كه خداوند به عيسى پسر مريم گفت : اى عيسى نيكوكارى و نعمت من بر تو و بر مادرت به ياد بياور كه تو را به جبرئيل نيرو دادم كه بىپدر از مادر به وجود آمدى و در گهواره و در بزرگى با مردمان سخن گفتى و تو را دانش كتاب و حكمت و تورات دادم .  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَ تُبْرِئُ الْأَكْمَهَ وَ الْأَبْرَصَ بِإِذْنِي وَ إِذْ تُخْرِجُ الْمَوْتى بِإِذْنِي وَ إِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ .  ( ياد بياور ) وقتى از گل به صورت مرغ ساختى و در آن دميدى پس به اذن من مرغى درست شد و همچنين كور مادرزاد و مردم پيس را به اذن من بهبودى دادى و آن وقتى كه بدستور من مرده را از گور زنده بيرون آوردى و هنگامى كه تو را از آسيب بنى اسرائيل باز داشتم و هنگامى كه با سخنان درست و معجزه‌هاى روشن بسوى آنها آمدى پس كافرشدگان گفتند اين‌ها جز جادو چيزى ديگر نيست !\r\n111 -  وَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَ بِرَسُولِي قالُوا آمَنَّا وَ اشْهَدْ بِأَنَّنا مُسْلِمُونَ .  ياد كن آنگاه كه پيغام در دلهاى حواريان دادم كه به من و فرستادهء من ايمان آوريد ، گفتند : ايمان آورديم و تو خدايا خود گواه باش كه ما گردن‌نهادگانيم .\r\n112 -  إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّهَ إِنْ كُنْتُمْ مُؤْمِنِينَ .  ( ياد كن ) وقتى حواريان گفتند اى عيسى ، آيا خداى تو مىتواند از آسمان براى ما خوردنى بفرستد ؟ عيسى گفت : از خشم خداوند بپرهيزيد اگر ايمان آورده‌ايد ، ( از خدا با تحكّم چيزى مىخواهيد كه از آن بلا خيزد ) .\r\n113 -  قالُوا نُرِيدُ أَنْ نَأْكُلَ مِنْها وَ تَطْمَئِنَّ قُلُوبُنا وَ نَعْلَمَ أَنْ قَدْ صَدَقْتَنا وَ نَكُونَ عَلَيْها مِنَ الشَّاهِدِينَ .  گفتند : ما مىخواهيم از آن مائده بخوريم و دلهاى ما آرامى افزايد و بدانيم كه تو در پيغامبرى بما راست گفتى و ما بر آن گواه باشيم .\r\n114 -  قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لِأَوَّلِنا وَ آخِرِنا وَ آيَةً مِنْكَ وَ ارْزُقْنا وَ أَنْتَ خَيْرُ الرَّازِقِينَ .  عيسى گفت : خداوندا ، بر ما مائده‌اى از آسمان فروفرست كه براى ما و پيشينيان و پسينيان ما عيد و روز نامدارى و نامورى و نشانى از تو باشد و روزى ده ما را از آنكه تو بهترين روزىدهندگانى .\r\n115 -  قالَ اللَّهُ إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُهُ عَذاباً لا أُعَذِّبُهُ \r\n\r\n","description":"","footnote":"","page_name":" 269 ","page_number":289},
  {"content":"\r\n\r\n أَحَداً مِنَ الْعالَمِينَ .  خداوند گفت : من مائده فرومىفرستم بر شما و پس از آن هرگاه هريك از شما كافر شد او را عذابى كنم كه هيچ‌كس از جهانيان را به آن عذاب نكرده باشم .\r\n\r\n( تفسير ادبى و عرفانى )\r\nنشانهء روز رستاخيز : 109 -  يَوْمَ يَجْمَعُ اللَّهُ الرُّسُلَ .  آيه . اين روز صفت روز رستاخيز است و نشان فزع اكبر ، آن روز كه صبح قيامت بدمد و سراپردهء عزت به صحراى قهّارى بيرون آرند و بساط عظمت و جلال بگسترانند ، اين آسمانها كه بر هواى لطيف بىستون بر يكدگر بداشته ( در مدار يكدگر ) و به قدرت نگاه داشته بهم ريزد و برهم شكند و خورشيد روان كه چراغ جهان است و دليل زمان و مكان ، رويش سياه شود و درهم پيچد و به كتم عدم باز برند و اين ستارگان همگى به صورت برگ درخت هنگام خزان فروبارند و در خاك مذلّت بغلتانند ، اين‌ها همه نشانهء روز رستاخيز است !\r\nآنگاه فرمان آيد : اى دوزخ آشفته ، به عرصات حاضر شو ، اى فردوس برين ، كمر انقياد بر ميان بند كه دوستان منتظرند و از راه دور و دراز آمده‌اند ! اى جبرئيل تو حاجب باش ، اى ميكائيل تو حاضر باش ، اى زبانيهء عقوبت ، غلها و زنجيرها بر سر دوش نهيد ، اى غلمان همه تاج خلد بر سر نهيد ، اى كرّوبيان و مقرّبان كمر سياست بر ميان بنديد و صفها بركشيد ، پسر نوح را غل به گردن نهيد ، پدر ابراهيم را دنبال او به درك اندازيد ، بلعم باعورا بياريد و نماز و عبادت او را بر باد دهيد « 1 » و غاشيهء سگى بر سر او كشيد و به اسفل سافلين اندازيد ، سگ اصحاب كهف را بياريد و قلّادهء منّت بر گردن او نهيد و به زنجير لطف ببنديد و در كوكبهء نواختگان او را به درجات رسانيد .\r\nهمهء پيغمبران آن ساعت به زانو درآيند و دانش خود را از هيبت آن روز فراموش كنند ، مقرّبان درگاه و قدسيان ملأ اعلا همه زبان تضرّع گشايند ، آن ساعت تيغ سياست از غلاف قهر بيرون كشند و نسبها همه بريده شود مگر نسبت رسول و خويشان او ، همه خويش و پيوند از هم جدا سازند ، همه رخسارها زرد ، بسا مادر كه بىفرزند و بسا فرزند كه بىمادر ماند .\r\nدر آن حال آدم و نوح و موسى و عيسى به فرياد آمده گويند : بارخدايا بر بيچارگى ما رحم كن در آن حال مهتر عالميان محمّد مصطفى در ميان جمع گويد : خداوندا ، اين امّت من مشتى گناهكارانند ، لختى بيچارگانند ! خداوندا ، اگر در عملشان تقصير است ، شهادتشان بجا است ، اگر كارشان تباه است فضل تو آشكار است ، بارخدايا ، بفضل خويش گناه آنان را بپوش و رحمت خود بر آنان بنواز ، كه خود گفته‌اى : از رحمت خداوند نااميد مشويد !\r\n112 -  إِذْ قالَ الْحَوارِيُّونَ .  آيه . هركس برحسب حال او و مراد هركس به‌اندازهء همّت او است و فرق بسيار است ميان ياران عيسى و ياران مصطفى ، ياران عيسى چون گرسنه شدند از او خوراكى خواستند ، ياران محمّد كه چند بار گرفتار گرسنگى شدند بر خود همىپيچيدند و صبر كردند و خاطر او را اندوهگين نساختند و رنج خود را بر ناراحتى او برترى دادند !\r\nمائدهء آسمانى عيسى : وقتى عيسى دعا كرد و از خداوند مائده خواست ، خداوند دعاى وى را اجابت كرد و مائده فرستاد و فرمود : ما نعمت خود را به خورندگان داديم ، امّا ما را دوستانى است كه در گرسنگى صبر و بردبارى دارند و از ما جز ما نخواهند و جز به ياد ما نياسايند ، از مهر ما با خود نپردازند و از عشق ما با ديگرى ننگرند .\r\n\r\n\r\n","description":"","footnote":"\r\n( 1 ) اين مرد عابد بنى اسرائيل بود كه به موسى برحسب درخواست قوم ، اهانت كرد و مسخ شد .\r\n","page_name":" 270 ","page_number":290},
  {"content":"\r\n\r\n آن را كه وصال يار دلبر بايد * از خويشتنش فراق يكسر بايد \r\nچون خداوند مائده را خاصّ درويشان كرد ، توانگران رنجيدند و كفران نعمت كردند و خداوند آنان را گرفتار عذاب دردناك كرد !\r\nگويند : چون عشق مجنون روى در خرابى نهاد ، پدر وى را گفت تو را دشمنان بسيارند روزى چند غايب شو تا مگر مردم تو را فراموش كنند و عشق تو به ليلى لختى كمتر گردد ، وى به توصيهء پدر برفت روز سوّم برگشت و گفت : اى پدر ، معذورم دار كه عشق ليلى آرامم برده ، و همه راه‌ها بما فروگرفته ، راهى به اصلاح خود نمىبرم ، هرچند و هرجا كه روم ، جز به سر كوى ليلى آرام نمىيابم !\r\n بس كه اندر عشق تو من گرد سر برگشته‌ام * بىتو اى چشم و چراغم چون چراغى گشته‌ام \r\n بلكه ديرا دير و زودا زود و بىگاه و به گاه * بر سر كويت سلامى كرده و بگذشته‌ام . \r\n\r\n[ آيات 120 - 116 
  ]\r\n\r\n( تفسير لفظى )\r\n116 -  وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُهُ فَقَدْ عَلِمْتَهُ تَعْلَمُ ما فِي نَفْسِي وَ لا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ .  هنگامى كه خداوند در روز قيامت مىگويد : اى عيسى آيا تو به مردم گفتى كه مرا و مادرم را دو خدا بدانيد و به خدائى گيريد ؟ مىگويد : منزّه و پاك است خدا ، مرا نسزد كه چنين گويم كه نه حق من است و نه سزاوار من ، اگر من چنين گفته‌ام ، تو خود دانسته‌اى ، كه تو آنچه در نفس من است دانى و من آنچه در نفس تو است ندانم ، كه داناى همه غيبهائى .\r\n117 -  ما قُلْتُ لَهُمْ إِلَّا ما أَمَرْتَنِي بِهِ أَنِ اعْبُدُوا اللَّهَ رَبِّي وَ رَبَّكُمْ وَ كُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَ أَنْتَ عَلى كُلِّ شَيْءٍ شَهِيدٌ  ، من به ترسايان جز آنچه تو گفتى كه بگويم و آن اينكه خداى پروردگار من و خودتان را بپرستيد چيزى ديگر نگفتم و من بر آنها گواه بودم تا وقتى در ميان آنان بودم پس از آنكه مرا از روى زمين سپرى كردى ، خود ديدبان آنها بودى و تو بر هر چيزى گواهى .\r\n118 -  إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ .  خدايا اگر آنها را عذاب كنى همگان بندگان تو هستند و اگر آنان را بيامرزى توئى توانا و دانش راست .\r\n119 -  قالَ اللَّهُ هذا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ الْفَوْزُ الْعَظِيمُ .  آن‌گاه خدا گويد : امروز آن روزى است كه راست‌گوئى راستگويان در دنيا به سود آنها است و ايشان راست بهشتهائى كه جوى آب از زير درختان آن روان است و هميشه در آنجا جاويدانند و خداى از آنان خشنود و آنان از خداى خشنودند ، اين است رستگارى بزرگ .\r\n120 -  لِلَّهِ مُلْكُ السَّماواتِ وَ الْأَرْضِ وَ ما فِيهِنَّ وَ هُوَ عَلى كُلِّ شَيْءٍ قَدِيرٌ .  پادشاهى آسمانها و زمين و آنچه در آنها است خداى راست و او است كه بر هر چيزى توانا است .\r\n\r\n( تفسير ادبى و عرفانى )\r\n116 -  وَ إِذْ قالَ اللَّهُ يا عِيسَى ابْنَ مَرْيَمَ .  آيه . از روى اشارت بر ذوق جوان مردان طريقت ، اين سؤال تشريف\r\n\r\n","description":"","footnote":"","page_name":" 271 ","page_number":291},
  {"content":"\r\n\r\nاست نه خطاب تعنيف ( سرزنش ) كه مراد برائت ساحت عيسى است و پاكى وى از گفتار تثليث كه ترسايان بر او بستند ، و عيسى ادب خطاب را نيكو نگاه داشت كه در جواب ، به ثناء حق ابتدا كرد نه به تزكيهء خويش ، و گفت بارالها ، چون از سوى تو به رسالت مخصوصم ، شرط نبوّت ، عصمت باشد ، چگونه روا باشد چيزى گويم كه نه شرط رسالت باشد ؟\r\nو اگر گفته‌ام ، خود تو دانسته‌اى ! و واثقم كه تو مىدانى كه من نگفته‌ام .\r\n . . . تَعْلَمُ ما فِي نَفْسِي وَ لا أَعْلَمُ ما فِي نَفْسِكَ .  آيه . اين ردّ بر گروهى است در اثبات نفس بارى تعالى ، چنان كه مصطفى در اثبات نفس بر وفق اين آيت فرمود : منزّه است خداى يگانه كه به تعداد خلق او و شمار كلمات او و رضاى نفس او به حمد او مشغولند . با اين تفاوت كه نفس مخلوق نيازمند خور و خواب و گرفتار نان و آب است و ديروز نبوده و فردا هم نخواهد بود ولى نفس خالق كه بىنياز و ازلى و سرمدى و بودنى است بىكى ؟ و بىچند ؟ و بىچون ؟\r\nنه حال گرد ، نه حال‌گير ، نه نوصفت نه تغييرپذير ! و هرگز نفس كرده ، به نفس كردگار نماند ! چه او مجبور و اين اجباركننده ، او مقهور و اين قهّار ، او نبود و پس ببود ، اين هرگز نبود كه نبود !\r\nشيخ انصارى گويد : پرسند چه گوئى دربارهء كسانى كه مىگويند : ما صفات خدا را بشناختيم و چونى را بينداختيم ؟ گفت : صواب آنست كه بگويند : ما صفات خدا را بشنيديم و چونى را بينداختيم ! كه اين مىبايد شنيد نه مىبايد شناخت ، مسموع است نه معقول .\r\nلطيفه : « خدايا ، تو در نهاد پسر مريم چه تركيب كردى ، تو دانى كه در احوال وى چه راندى ؟ تو از اسرار و صفات وى خبر دارى ، او را در سراپردهء غيب تو راه نيست . »\r\n117 -  ما قُلْتُ لَهُمْ إِلَّا ما أَمَرْتَنِي بِهِ .  آيه . خداوندا ، ما كمر امتثال فرمان بر ميان داشتيم ، رقاب ما در ربقهء طاعت بود ، به حكم فرمان اداء رسالت كرديم چون صحنهء حيات ما در نوشتى و نوبت عمر ما به سر آيد و از عالم فنا به عالم بقا آوردى ، بنده را از حال ايشان آگهى نبود ، تو خود دانى كه ايشان چه كردند و چه گفتند ، از اسرار و احوال ايشان تو خبر دارى ، اگرشان عذاب كنى ، بندگان تو هستند ، اگر ايشان را بيامرزى بيچارگان تو هستند ، اگر خلعت رضاپوشى عاشقان كوى توأند ، اگر داغ هجر بر ايشان نهى مصيبت‌زدگان توأند ، اگر به فردوسشان فرود آورى ، نواختگان فضل توأند ، اگر به زندان هجرشان باردارى ، كشتگان تيغ قهر توأند ، خداوندا ، اگرشان عذاب كنى ايشان سزاوار آنند ، و اگر بيامرزى تو سزاوار آنى ، اگر بيامرزى تو خود زيان ندارى كه تو عزيزى و كفر كافران و توحيد موحّدان نسبت با جلال عزّ تو يكسان است ، نه از كفر كافران تو را نقصان و نه از توحيد موحّدان تو را كمال است ، ايشان آن كردند كه از ايشان آمد ، تو آن كن كه از تو آيد .\r\n\r\n( سورهء - 6 - انعام - ( مكى ) 165 - آيه - جزو هفتم )\r\n\r\n[ آيات 5 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ :  تفسير مفصّل آن در آغاز سورهء فاتحه گذشت .\r\n1 -   الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ .   ستايش نيكو خداى را كه آسمانها و زمين را آفريد و تاريكى و روشنايى را بر وجود آورد و آنان كه كافر شدند براى خداوند انباز گفتند .\r\n\r\n","description":"","footnote":"","page_name":" 272 ","page_number":292},
  {"content":"\r\n\r\n2 -  هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا وَ أَجَلٌ مُسَمًّى عِنْدَهُ ثُمَّ أَنْتُمْ تَمْتَرُونَ . \r\nاو خدائى است كه شما را از گل آفريد ، پس از آن مدتى كه نزد او نامزد بود درنگ داد ، از آن پس شما ( كه بيگانگانيد ) در آن شك داريد !\r\n3 -  وَ هُوَ اللَّهُ فِي السَّماواتِ وَ فِي الْأَرْضِ يَعْلَمُ سِرَّكُمْ وَ جَهْرَكُمْ وَ يَعْلَمُ ما تَكْسِبُونَ .  او است خداى يگانه در همه آسمانها و در زمين كه از همهء كارهاى نهانى و آشكارى شما دانا است و آنچه مىكنيد مىداند .\r\n4 -  وَ ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ .  هيچ آيتى از سخنان خداوند به آنها نمىآمد جز آنكه از آن روىگردان بودند .\r\n5 -  فَقَدْ كَذَّبُوا بِالْحَقِّ لَمَّا جاءَهُمْ فَسَوْفَ يَأْتِيهِمْ أَنْباءُ ما كانُوا بِهِ يَسْتَهْزِؤُنَ . \r\nچون سخن راست و درست به ايشان آمد آن را دروغ پنداشتند . پس به زودى خبر آنچه كه فسوس ( مسخره ) مىكنند به آنها خواهد رسيد .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  نام پادشاهى است كه پشت گرمى به سپاه و عدد ندارد ، نام عزيزى است كه از خويش و بيگانه و عدد عزّت نيابد ، اسم اعظم است كه زمان و مدت او را محصور نكند ، نام خداوندى است پاينده بىامد ، تاوندهء بىيار و مدد ، در ذات احمد است و در صفات صمد ، بىشريك و بىمشير و بىولد ، برتر از هرچه خرد نشان داد ، دور از هرچه پنداشت بدان افتاد ، پاك از هر اساس كه تفكّر و بحث نهاد ، تفكر و بحث بعلم و عقل خود در ذات و صفات وى حرام و تصديق قبول منقول و تسليم معانى در دين ما را تمام ، اين خود زبان علم است به اشارت شريعت كه مزدور آن را مايه ، و بهشت جوانان را سرمايه . باز عارفان و خداشناسان را زبانى ديگر است و رمزى ديگر ، زبانشان زبان كشف و رمزشان رمز محبّت ، به اشارهء حقيقت ، زبان علم به روايت است و زبان كشف به عنايت ، اهل روايت مزدور است و طالب حور ، و اهل عنايت در بحر عيان غرقهء نور .\r\n چشمى كه تو را ديد شد از درد معافى ( 1 ) * جانى كه تو را يافت شد از مرگ مسلّم \r\nپير طريقت گفت : اگر مزدور را بهشت حظّ است ، عارف را از دوست آرزوى يك لحظه است ، اگر مزدور دربند سود و زيان است ، عارف سوخته به آتش بىدود است ، اگر مزدور از بيم دوزخ در گداز است ، عارف سرتاسر همه ناز است .\r\n چندان ناز است ز عشق تو در سر من ! * تا بر غلطم ، كه عاشقى تو بر من \r\n يا خيمه زند وصال تو بر در من * يا در سر كار تو شود اين سر من \r\n1 -   الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ .   آيه . خداوند در اين آيت به ستايش نفس خويش و ثناى ازلى آغاز و به سناى صمدى و علاء احدى خويش ختم كرد . يكى از بزرگان طريقت گويد : كرا رسد ؟ و كرا سزد كه وى را به پاكى بستايند و به بزرگوارى نام برند ، جز خداى آفرينندهء آسمان و زمين و آفريدگار روز و شب كه آسمان را چون سقفى زيبا راست كرده و زمين را چون مهدى ديبا آراسته ، روز را براى معاش پرداخته و شب را آرامگاه ساخته است !\r\nبعضى گفته‌اند : آسمان اشارت است به آسمان معرفت و آن دلهاى عارفان است ، و زمين اشارت است به زمين خدمت و آن نفسهاى عابدان است و چنان كه صورت آسمان به اختران نگاشته و به ماه و آفتاب آراسته و نظاره‌گاه زمينيان\r\n\r\n","description":"","footnote":"","page_name":" 273 ","page_number":293},
  {"content":"\r\n\r\nكرده ، آسمان معرفت را هم به آفتاب علم و ماه توحيد و ستارگان خواطر آراسته و آن را نظاره‌گاه آسمانيان كرده ، هرگاه شيطان قصد استراق سمع كند ، ستارگان از آسمان عزّت آن را سنگ باران كنند . هم چنان كه در بسيط زمين هفت دريا است كه در آن معاش و منافع خلق تأمين است ، در زمين خدمت عارفان نيز هفت دريا است كه راه سالكان است و آن عبارت است از : سكر وجد ، برق كشف ، حيرت شهود ، نور قرب ، ولاية وجود ، بهاء جمع ، حقيقت افراد . كه اين هفت دريا بر سر كوى توحيد نهاده و تا سالكين راه حقيقت از اين هفت دريا نگذرند به حقيقت توحيد نرسند .\r\n  . . . وَ جَعَلَ الظُّلُماتِ وَ النُّورَ .   آيه . هرجا جهل است همه ظلمت است يعنى كه هرجا نادانى است همه جا تاريكى است و هرجا علم است همه جا نور است يعنى هرجا دانش است همه جا روشنائى است و آنجا كه علم و عمل است نور بالاى نور است . پس بنده تا در تدبير كار خويش است در ظلمت جهل است و غشاوهء غفلت و تا در تفويض است در ضياء معرفت است و نور هدايت .\r\nدر آثار خطاب به فرزند آدم آورده‌اند كه : اى بنىآدم : دو كار بزرگ تو را در پيش است ، يكى امر و نهى به كار داشتن كه ما بر تو نهاديم ، و پيوسته ملازم آن باش ، ديگرى تدبير امور خويش كه آن ما در خود پذيرفتيم و تو دل از آن آسوده دار كه ما تدبير بندگان خود را به علم خود كنيم كه ما به حال بندگان خود بينا و آگاهيم .\r\n2 -  هُوَ الَّذِي خَلَقَكُمْ مِنْ طِينٍ .  آيه . اشارت است به اينكه آدم از دو چيز آفريده شده ، طينت و روحانيت ، طينت او خلقى و روحانيت او امرى است ، طينت او را بدست خود ساخت و روحانيت او به امر خود پرداخت ، در آدم هم گلزار بود و هم گلزار ، و گل محل گل بود ، لكن با هر گلى خارى آفريده ، چنان كه با آدم ابو البشر خارى چون ابليس و با ابراهيم خليل خارى چون نمرود و با موسى عمران خارى چون فرعون و با عيسى خارى چون جهودان و با محمّد خارى چون بو جهل بيافريد .\r\nلطيفه : چون آدم در فردوس برين آرامش يافت و راست بنشست گمان برد كه هميشه او را همان پردهء سلامت مىبايد زدن ! از درگاه عزّت خطاب رسيد ما مىخواهيم از تو مردى سازيم ، تو چون عروسان به رنگ و بوى قناعت كردى !\r\n چون زنان تا كى نشينى در اميد رنگ و بوى * همت اندر راه‌بند و گام زن مردانه‌وار \r\nاى آدم ، دست از گردن حوّا بيرون كن كه تو را دست در گردن نهنگ عشق مىبايد كردن ، و با شير شريعت هم كاسه بايد شدن ! از سر صفات هستى برخيز ، كه تو را بايد با قدم رياضت و با پاافزار ملامت به آفاق فقر سفر بايد كرد و در آن خاكدان رو و بنشين به ويرانه‌اى ، و قناعت كن به نانى و جامه‌اى تا مردى شوى !\r\n جان‌فشان و راه‌كوب و راد زىّ و مرد باش * تا شوى باقى ، چو دامن برفشانى زين دمن \r\nاى آدم ، نيك نگر تا خودبين نباشى و دست از خود بيفشانى ، كه آن فرشتگان كه در پردهء تسبيح‌گوئى نواى سبّوح قدّوس زدند ، خودبين بودند و ديده در جمال خود داشتند ، لاجرم باطن آنان از بهر شوف تو ، از عشق تهى كرديم و تو را از قعر درياى قدرت از بهر آن بركشيديم ، تا بر پردهء عصيان خويش نواى ندامت و توبه زنى .\r\n دور باش از صحبت خودپرور عادت‌پرست * بوسه بر خاك كف پاى ، ز خود بيزار زن \r\n3 -  وَ هُوَ اللَّهُ فِي السَّماواتِ وَ فِي الْأَرْضِ .  آيه . خداوند به ذات خويش در همهء آسمان و زمين ، و به علم خويش در همه جا ، و به صحبت خويش در همهء جان و به قرب خويش در همه نفس و در وجود خويش آنجا كه يابند و در عرفان خويش آنجا كه شناسند همه جا با شما است هرجا كه باشى ، نه جاىگير است به حاجت ولى جاىنماى است به رحمت ،\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nعرش خداجويان را ساخته نه خداشناسان را ، خداشناس اگر بىاو يك نفس زند زنّار در بندد ( و ملحد شود ) . اى در دو گيتى فخر زبان من ، اى شغل دو جهان من ، نه نثار يافت تو را جان است ، و نه شناخت منت تو را زبان است ! بينندهء تو در ديدار نهان است ، و جويندهء تو نه به زمين و نه به آسمان است !\r\n\r\n[ آيات 13 - 6 
  ]\r\n\r\n( تفسير لفظى )\r\n6 -  أَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ مَكَّنَّاهُمْ فِي الْأَرْضِ ما لَمْ نُمَكِّنْ لَكُمْ وَ أَرْسَلْنَا السَّماءَ عَلَيْهِمْ مِدْراراً وَ جَعَلْنَا الْأَنْهارَ تَجْرِي مِنْ تَحْتِهِمْ فَأَهْلَكْناهُمْ بِذُنُوبِهِمْ وَ أَنْشَأْنا مِنْ بَعْدِهِمْ قَرْناً آخَرِينَ .  آيا نمىبينند ؟ چه بسيار از مردمانى كه ما پيش از آنها گروه گروه هلاك كرديم ، آن‌چنان كسانى كه آنان را در زمين جاى و توان داريم كه هرگز مانند آن بشما نداديم ! و آسمان را بر ايشان فروگشاديم كه باران بهنگام باريد و جويهاى آب براى آنها بساختيم كه از زير درختان آنها جارى بود ، پس از آن آنها را به گناهانشان هلاك كرديم و از پس ايشان گروه ديگر درگرفتيم .\r\n7 -  وَ لَوْ نَزَّلْنا عَلَيْكَ كِتاباً فِي قِرْطاسٍ فَلَمَسُوهُ بِأَيْدِيهِمْ لَقالَ الَّذِينَ كَفَرُوا إِنْ هذا إِلَّا سِحْرٌ مُبِينٌ .  اگر ما بر تو كتابى در كاغذى فرومىفرستادمى كه او را با دستهاى خود لمس كنند ، مىگفتند اين جادوى آشكار است !\r\n8 -  وَ قالُوا لَوْ لا أُنْزِلَ عَلَيْهِ مَلَكٌ وَ لَوْ أَنْزَلْنا مَلَكاً لَقُضِيَ الْأَمْرُ ثُمَّ لا يُنْظَرُونَ . \r\nو گفتند : چرا فرشته بر او ( محمّد ) نازل نشده ، كه اگر ما فرشته فرستادمى ، كار برگزاردندى و ايشان را درنگ و امان ندادى !\r\n9 -  وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ .  اگر آن فرستاده را فرشته كردمى ، او را به صورت مردى كردمى و بر ايشان پوشيده داشتمى آنچه را كه هم اكنون بر آنان پوشيده است .\r\n10 -  وَ لَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِهِ يَسْتَهْزِؤُنَ  هرآينه با فرستادگان پيش از تو فسوس ( استهزاء ) كردند تا به آنها رسيد نتيجه آنچه را كه فسوس مىكردند .\r\n11 -  قُلْ سِيرُوا فِي الْأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ .  بگو ( اى محمّد ) بگرديد در زمين پس در نگريد كه سرانجام دروغ زنان چون بود ؟\r\n12 -  قُلْ لِمَنْ ما فِي السَّماواتِ وَ الْأَرْضِ قُلْ لِلَّهِ كَتَبَ عَلى نَفْسِهِ الرَّحْمَةَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ .  بگو ( اى محمّد ) اين آسمانها و زمين از كيست ؟ بگو از خدا است كه بخشودن را بر خود نوشت و همهء شماها را براى روز رستاخيز گرد خواهد آورد كه هيچ شكّى در آن نيست ، ليكن كسانى كه خويشتن را زيان كار كردند ( و از خويشتن به نوميدى درماندند ) آنان ناگروندگانند و هرگز ايمان نمىآورند .\r\n13 -  وَ لَهُ ما سَكَنَ فِي اللَّيْلِ وَ النَّهارِ وَ هُوَ السَّمِيعُ الْعَلِيمُ .  هر هستى كه در شب و روز آرام گيرد از آن او است و او است شنوا و دانا .\r\n\r\n( تفسير ادبى و عرفانى )\r\n6 -  أَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ .  آيه . جلال احديّت خبر مىدهد از كمال عزّت\r\n\r\n","description":"","footnote":"","page_name":" 275 ","page_number":295},
  {"content":"\r\n\r\nخويش و بىنيازى از خلق و راندن حكم قهر بر آنان ، و مىگويد : اين مشركان مكّه خود در ننگرند و عبرت درنگيرند به حال آن جبّاران و گردن‌كشان كه به روزگار خويش در دنيا از ايشان برتر بودند و بطش ايشان سخت‌تر و بجاى خويش متمكّن‌تر بودند ، ما همهء آنها را هلاك كرديم و از خان‌ومان وطن دور انداختيم ! آنها خانه‌هاى پرنقش‌ونگار را بگذاشتند و بساطهاى تكبّر و تجبّر در نوشتند ، خستهء دهر گشته و در گرداب حسرت مانده ، جهان از خاك ايشان پر گشته و نام و نشانشان از جهان بيفتاده ، زير هر قدمى از آن خويش اگر بازجوئى و نيك بنگرى ، بسى كلاه ملوك بيابى ! و در هر ذرّه‌اى از اين خاك كه بجوئى ، هزاران ديدهء مدعيان بينى كه ندا مىدهند : عبرت گيريد !\r\n در جهان شاهان بسى بودند كز گردون ملك * تيرشان پروين گسل بود و سنانشان خون نگار \r\n بنگريد اكنون بنات‌النعش‌وار از دست مرگ * نيزه‌هاشان شاخ شاخ و تيرهاشان تارتار \r\n سر به خاك آورد امروز آنكه افسر بود دى * تن به دوزخ برد امسال آنكه گردن بود پار \r\n7 -  وَ لَوْ نَزَّلْنا عَلَيْكَ كِتاباً فِي قِرْطاسٍ .  آيه . سياق هر سه آيه اخبار از كمال قدرت خداوند بر هرچه خواهد چنان كه خواهد بىحاجت به مشاورت و بىمزاحمت ، چنان كه قومى را به ضلالت محكوم كرد و درب رشد و هدايت بر آنها بست ، اگر صد هزار دليل پيش ايشان نهد و چراغ شريعت به زبان رسالت در راه ايشان برافروزد ، نه آن دليل بينند و نه به آن راه روند ، كه نه ديدهء عبرت دارند و نه دل فكرت ، از آنكه در ازل حكم چنان كرده و قسمت ( برحسب استعداد و استحقاق ) چنان رفته است !\r\nپير طريقت گفته : آه از روز اول ، اگر آن روز عنايت باشد طاعت سبب مثوبت است و معصيت باعث مغفرت ، و اگر آن روز عنايت نباشد طاعت سبب ندامت و معصيت باعث شقاوت است ، شكر كه شيرين آمد نه به خويشتن آمد ، و حنظل كه تلخ آمد نه به خود آمد ، كار نه به آنست كه از يك كسى كسل‌ايد و از كس ديگر عمل ، كار آن دارد كه در ازل شايستهء كار آيد . خدايا اگر در كمين راز تو بما عنايت نيست ، سرانجام قصّهء ما جز حسرت و ندامت نه !\r\n12 -  قُلْ لِمَنْ ما فِي السَّماواتِ وَ الْأَرْضِ .  آيه . اى محمّد ، از ايشان بپرس آيا در خانه جز او ديارى هست ؟\r\nاگر از جواب عاجز ماندند بگو : خدا و بس ديگر همه هوس ، خدايا نه از كس به تو و نه از تو به كس ، همه از تو به تو ، همه توئى و بس ، سبحان اللّه ، جهانى پر از چيز و پر از كس ، همه به يك‌بار براندازد در يك نفس ! مرا صد ديده در نظارهء اين كار نه بس !\r\n . . . كَتَبَ عَلى نَفْسِهِ الرَّحْمَةَ .  آيه . خداوند بخشندهء مهربان پيش از آنكه به آفرينش موجودات و ايجاد كائنات بپردازد در ضرّاب خانهء غيب سكّهء رحمت بر نقد احوال بندگان زد و فرمود : رحمت من پيش از غضب من است ، از همين رو فرداى قيامت مصطفى ندا مىكند : پادشاها ، مشتى گناهكارانند ، دستور باش تا خلعت رحمت تو بر ايشان پوشانم كه تو خود گفته‌اى : مرا براى جهانيان رحمت فرستاده‌اى ، خداوندا ، روز بازار اين گدايان است ، ما چون آنان را به كمند دعوت مىگرفتيم ، بسيارى وعده‌هاشان داده‌ايم ، خداوندا ، محمّد را در روى اين جمع شرمسار مكن و وعده‌اى كه از كرم تو به ايشان داده‌ام وفا كن كه خود گفته‌اى : از رحمت من نااميد نشويد .\r\nاز درگاه جلال ، نداى كرم به صفت رحمت آيد كه اى محمّد ، كار امّت تو از سه حال بيرون نيست يا مؤمنانند يا عاصيانند يا عارفانند ، آنكه مؤمنانند در آرزوى بهشت اينك بهشت ما ! آنكه عاصيانند در اميد رحمت ما اينك مغفرت ما ، و آنكه عارفانند در آرزوى ديدار ، اينك ديدار ما !\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nراه بنده آنست كه از اين پس زبان به حمد و ثنا بگشايد و به حالت تضرّع و افتقار و انكسار بگويد : اى نزديكتر از ما بما ، اى مهربان‌تر از ما بما ، اى نوازندهء بىما ، به كرم خويش نه به سزاوارى ما ، به به كار ما ، نه بار به طاقت ما ، نه معاملت درخور ما ، نه منّت به توان ما ، هرچه ما كرديم تاوان ما ، هرچه تو كردى باقى بر ما ، هرچه كردى بجاى ما ، به خود كردى نه براى ما .\r\n13 -  وَ لَهُ ما سَكَنَ فِي اللَّيْلِ وَ النَّهارِ .  آيه . گفته‌اند : شب تاريكى عام است گرد عالم در آمده و روز روشنائى عام است به همهء عالم رسيده ! و پيش از آفرينش عالم و پيش از آفرينش نور و ظلمت ، نه شب بوده نه روز ، در بهشت هرچند آفتاب نبود ليكن همه روز بود و هرچه به ساحت قدس نزديكتر نور و ضياء تمام‌تر !\r\n\r\n[ آيات 24 - 14 
  ]\r\n\r\n( تفسير لفظى )\r\n14 -  قُلْ أَ غَيْرَ اللَّهِ أَتَّخِذُ وَلِيًّا فاطِرِ السَّماواتِ وَ الْأَرْضِ وَ هُوَ يُطْعِمُ وَ لا يُطْعَمُ قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَ لا تَكُونَنَّ مِنَ الْمُشْرِكِينَ .  بگو ( اى محمّد ) ، آيا جز خداى يگانه كه آفرينندهء آسمانها و زمين است خدائى گيرم ؟ درحالىكه او مىخوراند و او را نمىخورانند ! بگو اى محمّد ، مرا فرموده‌اند كه نخست كسى باشم كه به اسلام گردن نهاده و هان كه از انباز گزيدگان نباشى .\r\n15 -  قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ .  بگو اى محمّد ، من مىترسم اگر خداى خود را نافرمانى و گردن‌كشى كنم گرفتار عذابى بزرگ شوم .\r\n16 -  مَنْ يُصْرَفْ عَنْهُ يَوْمَئِذٍ فَقَدْ رَحِمَهُ وَ ذلِكَ الْفَوْزُ الْمُبِينُ .  هركس را كه در روز جزا عذاب بگردانند خداوند او را بخشيده و آمرزيده است .\r\n17 -  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يَمْسَسْكَ بِخَيْرٍ فَهُوَ عَلى كُلِّ شَيْءٍ قَدِيرٌ .  و اگر خداوند گزندى به تو رساند ، كسى جز او بازبرندهء آن نيست و اگر نيكى به تو رساند ، او است كه بر هر چيزى توانا است .\r\n118 -  وَ هُوَ الْقاهِرُ فَوْقَ عِبادِهِ وَ هُوَ الْحَكِيمُ الْخَبِيرُ .  اوست شكننده و قاهر بالاى بندگانش و اوست دانا و آگاه .\r\n19 -  قُلْ أَيُّ شَيْءٍ أَكْبَرُ شَهادَةً قُلِ اللَّهُ شَهِيدٌ بَيْنِي وَ بَيْنَكُمْ وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ أَ إِنَّكُمْ لَتَشْهَدُونَ أَنَّ مَعَ اللَّهِ آلِهَةً أُخْرى قُلْ لا أَشْهَدُ قُلْ إِنَّما هُوَ إِلهٌ واحِدٌ وَ إِنَّنِي بَرِيءٌ مِمَّا تُشْرِكُونَ .  بگو : چه چيز است كه گواهى آن بزرگترين گواهى است ؟ بگو : آن خدا است كه گواه ميان من و شما است و اين قرآن را به من وحى كرده تا شما را و هركس كه به آن رسد آگاه كنم ، آيا شما گواهى مىدهيد كه با خداى يگانه خدايان ديگرى هستند ؟ بگو : من گواهى نمىدهم ، بگو همانا خدا يكى است و من از آنچه شما انباز مىگيريد بيزارم .\r\n20 -  الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمُ الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ .  كسانى كه كتاب داديم پيغمبر را مىشناسند همان گونه كه فرزندان خويش مىشناسند ! و آنان كسانى هستند كه زيان‌كار ماندند و حق نمىشناسند و نمىگروند و نمىپذيرند .\r\n\r\n","description":"","footnote":"","page_name":" 277 ","page_number":297},
  {"content":"\r\n\r\n21 -  وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لا يُفْلِحُ الظَّالِمُونَ . \r\nكى ستمكارتر است بر خود از كسانى كه دروغ بر خدا بستند يا سخنان او را دروغ شمردند ؟ همانا ستمكاران هرگز رستگار نخواهند شد .\r\n22 -  وَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ .  روزى كه همه را برانگيزانيم پس به آنان كه شرك آوردند گوئيم : كجا هستند شريكانى كه شما به دروغ مىگفتيد ؟\r\n23 -  ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَ اللَّهِ رَبِّنا ما كُنَّا مُشْرِكِينَ .  پس از آن آنان را عذرى و بهانه‌اى نبود جز آنكه گويند : سوگند به خدا پروردگار ما كه ما مشرك نبوديم !\r\n24 -  انْظُرْ كَيْفَ كَذَبُوا عَلى أَنْفُسِهِمْ وَ ضَلَّ عَنْهُمْ ما كانُوا يَفْتَرُونَ .  ببين ( اى محمّد ) چگونه بر خويشتن دروغ گفتند و چگونه گم گشت ازيشان آنچه به دروغ در دنيا مىگفتند و افترا مىزدند .\r\n\r\n( تفسير ادبى و عرفانى )\r\n14 -  قُلْ أَ غَيْرَ اللَّهِ أَتَّخِذُ وَلِيًّا فاطِرِ السَّماواتِ وَ الْأَرْضِ .  آيه . پس از آنكه آفتاب عنايت و رعايت از درگاه خداوندى بر ما تافت ، و كار ما را بىما در جهان بساخت ، و به مهر سرمدى دل ما بيفروخت و به زيور انس بياراست ، با اين همه دولت و مرتبت و عنايت و رعايت چون سزد كه دلم تقاضاى ديگرى كند ؟ و يا به دنيا و عقبى نظرى افكند ؟ بلكه نه دنيا و نه عقبى بلكه تنها ديدار مولى ! مولائى كه آفريدگار آسمانها و زمين است و كردگار همه جهان و جهانيان و داناى آشكار و نهان ، نه روزى خوار است بلكه روزى ده بندگان است .\r\n17 -  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ .  آيه . همان گونه كه خداوند در آفرينش ضرر يگانه است و يكتا ، در دفع آن هم يگانه است و بىهمتا ، اگر همه جهانيان دست بهم دهند تا دردى كه نيست پديد آورند نتوانند و يا دردى كه هست بىخواست او بردارند راه بدان نبرند ، پس درد و دارو را مأخذ يكى دان و نعمت و محنت را منشاء يكى خوان و يكى شناس و كفر و ايمان را مطلع يكى بين .\r\n بر دو رخ ، هم كفر و هم ايمان تور است * در دو لب ، هم درد و هم درمان تو راست \r\n18 -  وَ هُوَ الْقاهِرُ فَوْقَ عِبادِهِ .  آيه . خداوند شكنندهء كامهاى بندگان است و بذات و صفات ، فوق همه آفريدگان است ، درويشان را دولت دل و زندگانى جان است ، يك نفس با حق به دو گيتى ارزان است ، يك ديدار او به صد هزار جان رايگان است ، يك لحظه انس با او خوش‌تر از جان است ، او كه كشتهء اين كار است در ميان آتش نازان است ، و او كه از اين كار بىخبر است در حال بشريّت در زندان است ، الهى ، ديدار تو نزديك است ، لكن كار با آن نزديكى بس باريك است ! خدايا ، هركس بر چيزى است ، و من ندانم بر چه‌ام ؟ بيمم همه آنست كه كى پديد شود كه من كدامم ! بارالها ، او كه بر ياد است به تو شاد است ، و او كه به تو شاد است چرا به فرياد است ؟\r\n آن را كه چو تو نگار باشد در بر * گر بانگ قيامت آيد او را چه خبر ؟ \r\n19 -  قُلْ أَيُّ شَيْءٍ أَكْبَرُ شَهادَةً قُلِ اللَّهُ .  آيه . روز اول در عهد ازل به گفتار راست و سخن پاك ازلى خبر داد ، و از وجود احدى و جلال ابدى و جمال سرمدى آگهى داد ، و اين خود تعليم بندگان و ارشاد طالبان است كه به لطف خود آنان را در مىآموزد كه به وحدانيت و فردانيت او گواهى دهند چنان كه علاوه بر فرشتگان و صاحبان علم و معرفت\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nكه گواهى دادند ، خود او نيز به يگانگى خود گواهى داد ، آرى بهتر از خود او كسى سزاوار گواهى دادن نيست و گواهى ديگران از فرشته و آدمى ، جز تصديق گواهى حق نيست !\r\nحضرت صادق فرمود : گواهى خلق را بنا بر چهار ركن است : اول - پيروى از امر ، دوم - دورى از نهى ، سوم - قناعت ، چهارم - رضا ، و اين گواهى سه قسم است : گواهى عام كه خروج از شركت است ، گواهى خاص كه دخول در مشاهدت است ، گواهى خاص خاص كه نسيم صحبت از جانب قرب به بهانهء وصلت است و مخلص همه از او بيند و عارف همه به او بيند ، و موحّد همه او بيند ، هر هست كه نام برند عاريتى است ، هستى حقيقى اوست ، اين همه تو و بس ، با تو هرگز كى پديد آيد كس ؟\r\n\r\n[ آيات 32 - 25 
  ]\r\n\r\n( تفسير لفظى )\r\n25 -  وَ مِنْهُمْ مَنْ يَسْتَمِعُ إِلَيْكَ وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِنْ يَرَوْا كُلَّ آيَةٍ لا يُؤْمِنُوا بِها حَتَّى إِذا جاؤُكَ يُجادِلُونَكَ يَقُولُ الَّذِينَ كَفَرُوا إِنْ هذا إِلَّا أَساطِيرُ الْأَوَّلِينَ .  از جملهء آنان كسانى هستند كه با گوش سر سخنان تو را گوش مىدهند و ما در دلهاى آنان پوششها افكنده‌ايم از اينكه حق را دريابند ، و در گوشهاى آنان گرانى و بار افكنديم ، آنان هر نشانى ببينند ، ايمان نمىآورند تا آنكه نزد تو آيند و با تو جدال و پيكار كنند و آنها كه كافر شدند مىگويند : اين سخنان نيست جز افسانهء پيشينيان !\r\n26 -  وَ هُمْ يَنْهَوْنَ عَنْهُ وَ يَنْأَوْنَ عَنْهُ وَ إِنْ يُهْلِكُونَ إِلَّا أَنْفُسَهُمْ وَ ما يَشْعُرُونَ .  و ايشان از رنجاندن رسول خدا نهى مىكنند و خود از استوار داشتن آن باز مىايستند و هلاك نمىكنند جز نفس خويش را و خود نمىدانند و نمىفهمند !\r\n27 -  وَ لَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَ لا نُكَذِّبَ بِآياتِ رَبِّنا وَ نَكُونَ مِنَ الْمُؤْمِنِينَ .  اگر ببينى ( اى محمّد ) آن‌گاه كه در آتشند و مىگويند : اى كاش ما به دنيا برگردانده مىشديم و سخنان خداى را تكذيب نمىكرديم و از جملهء گروندگان بوديم !\r\n28 -  بَلْ بَدا لَهُمْ ما كانُوا يُخْفُونَ مِنْ قَبْلُ وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  بلكه آنچه از پيش پنهان مىداشتند ، بر ايشان آشكار شد و اگر برگردانده شوند به دنيا هرآينه به آنچه كه ايشان را منع كرده بودند باز مىگردند و آن سخنان را دروغ مىگويند .\r\n29 -  وَ قالُوا إِنْ هِيَ إِلَّا حَياتُنَا الدُّنْيا وَ ما نَحْنُ بِمَبْعُوثِينَ .  و گفتند زندگانى ما جز در همين دنيا نيست و ما برانگيخته نخواهيم شد .\r\n30 -  وَ لَوْ تَرى إِذْ وُقِفُوا عَلى رَبِّهِمْ قالَ أَ لَيْسَ هذا بِالْحَقِّ قالُوا بَلى وَ رَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ .  اگر ببينى ( اى محمّد ) هنگامى كه آنان را بر خدا عرضه داشته‌اند ، خداوند مىگويد آيا آنچه مىبينند حق نيست ؟ گويند : بلى خدايا ، گويد : پس عذاب را بچشيد به سبب آنكه كافر شديد .\r\n31 -  قَدْ خَسِرَ الَّذِينَ كَذَّبُوا بِلِقاءِ اللَّهِ حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها وَ هُمْ يَحْمِلُونَ أَوْزارَهُمْ عَلى ظُهُورِهِمْ أَلا ساءَ ما يَزِرُونَ .  آنان كه دروغ گفتند به ديدن خداوند زيان‌كار شدند ( و محروم ماندند ) تا وقتى ناگاه روز رستاخيز فرا رسيد ! آنان گفتند : اى دريغا بر آنچه ما\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nفروگذار كرديم در دنيا ! درحالىكه بارهاى گناه بر پشت دارند ، آگاه باشيد كه بد بارى به پشت خود دارند .\r\n32 -  وَ مَا الْحَياةُ الدُّنْيا إِلَّا لَعِبٌ وَ لَهْوٌ وَ لَلدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ . \r\n( بدانكه ) زندگى اين جهان جز بازى و بازيچه و شغل نيست و سراى پسين براى كسانى كه پرهيزكارند بهتر است ، آيا آنان حق در نمىيابند و تعقّل نمىكنند ؟\r\n\r\n( تفسير ادبى و عرفانى )\r\n25 -  وَ مِنْهُمْ مَنْ يَسْتَمِعُ إِلَيْكَ .  آيه . استماع فهم چيزى است و استماع خطاب چيزى ديگر ، آن بيگانگان و بىحرمتان چون از سمع فهم و قبول محروم بودند ، سمع خطاب ايشان را سود نداشت ، چه سمع فهم آنست كه در دل جاى گيرد و قبول در آن پيوندد ، و يقين در آن بيفزايد ، اگر سالها اين حروف و كلمات به سمع خطاب برسد ، تا به سمع جان نرسد سودى ندارد ، بو جهل كه رانده و مقهور ازل گشته ، وقتى سر بر آستانهء مسجد رسول خدا نهادى و قرآن از او به سمع ظاهر شنيدى ! اما دلش يك حرف به خود راه ندادى كه قفل نوميدى بر آن زده بودند و مهر شقاوت بر آن نهاده ! و آن ديگرى كه سخن مصطفى را شنيد گفت : اين سخنان كه محمّد مىخواند و مىگويد سخنى شيرين و پرآفرين است ، بالاش چون درخت ميوه‌دار ، زير آن چون چشمهء آب حيات . به ظاهر چنين مىگفت ولى باطنى خراب داشت كه حرفى از آن سخنان به دل راه نمىداد ! تا بدانى كه اعتبار به باطن است ، و حقيقت اين كار يافت و قبول است ، اگر هزاران كس به عمارت ظاهر مشغول شوند ، آن عمارت خرابى يكدل را جبران نكند و به كار نيايد ، و اگر يك دل آبادان بود ، پاسبان اقليمى باشد و همه را در حمايت عزّ خويش گيرد !\r\n26 -  وَ هُمْ يَنْهَوْنَ عَنْهُ وَ يَنْأَوْنَ عَنْهُ .  آيه . از روى اشارت خبر مىدهد از قومى كه ديگران را پند دهند و خود پند نپذيرند ، از روى ظاهر خلق خداى را بر طاعت خوانند و از روى باطن با حق مخالفت مىورزند !\r\nنيز گويند : اين آيت اشارت است به قومى كه به راه تقوى نروند و مردم را هم از آن راه بازدارند ، خود گناه كنند ، و سبب گناه ديگران شوند ، خود بيراه شوند و ديگران را نيز بيراه كنند ، لاجرم فردا وزر خود و ديگران بر گردن ايشان نهند .\r\n28 -  بَلْ بَدا لَهُمْ ما كانُوا يُخْفُونَ .  آيه . اشارت است به روز رستاخيز كه روز كشف احوال است و هنگام اظهار سرائر ، بسا كه در دنيا در شمار زاهدان بودند و رنگ دوستان و جامهء آشنايان پوشيدند و آن روز داغ شقاوت بر پيشانى خويش بينند و در منزل بيگانگانشان فرود آرند ! و بسا كسانى كه تو او را در دنيا بىسروسامان و بىكس و نام شناختى و آن روز از خزانهء غيب خلعتهاى كرامت آرند !\r\n بسا پير مناجاتى كه بىمركب فروماند * بسا رند خراباتى كه زين بر شير نر بندد ! \r\n\r\n[ آيات 39 - 33 
  ]\r\n\r\n( تفسير لفظى )\r\n33 -  قَدْ نَعْلَمُ إِنَّهُ لَيَحْزُنُكَ الَّذِي يَقُولُونَ فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ .  ما دانيم كه گفتار آنان تو را دلتنگ مىسازد ، چون به راستى آنان تو را تكذيب نمىكنند لكن ستمكاران بر خويشتن سخنان خدا را انكار مىكنند .\r\n34 -  وَ لَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما كُذِّبُوا وَ أُوذُوا حَتَّى أَتاهُمْ نَصْرُنا \r\n\r\n","description":"","footnote":"","page_name":" 280 ","page_number":300},
  {"content":"\r\n\r\n وَ لا مُبَدِّلَ لِكَلِماتِ اللَّهِ وَ لَقَدْ جاءَكَ مِنْ نَبَإِ الْمُرْسَلِينَ .  به درستى كه ايشان پيغمبران پيش از تو را تكذيب كردند و آنان در برابر تكذيب و آزارى كه ديدند شكيبائى پيشه نمودند تا آنكه يارى ما به ايشان آمد و سخنان خدا را تبديل نتوان كرد و براى تو از خبرهاى فرستادگان آمد آنچه آمد .\r\n35 -  وَ إِنْ كانَ كَبُرَ عَلَيْكَ إِعْراضُهُمْ فَإِنِ اسْتَطَعْتَ أَنْ تَبْتَغِيَ نَفَقاً فِي الْأَرْضِ أَوْ سُلَّماً فِي السَّماءِ فَتَأْتِيَهُمْ بِآيَةٍ وَ لَوْ شاءَ اللَّهُ لَجَمَعَهُمْ عَلَى الْهُدى فَلا تَكُونَنَّ مِنَ الْجاهِلِينَ . \r\nاگر روى گرداندن آنها از تو بر تو گران آمده ، اگر توانى راهى در زمين يا نردبانى در آسمان سازى و براى ايشان نشان و آيتى آورى ! و اگر خدا بخواهد همه آنها را به راه راست رهبرى مىكند ، پس تو از نادانان مباش ، ( كه رهبرى و گمراهى همه از من و به من است ) .\r\n36 -  إِنَّما يَسْتَجِيبُ الَّذِينَ يَسْمَعُونَ وَ الْمَوْتى يَبْعَثُهُمُ اللَّهُ ثُمَّ إِلَيْهِ يُرْجَعُونَ .  همانا دعاى كسانى به اجابت مىرسد و پاسخ نيكو دهند كه ( كلام حق را ) به گوش دل مىشنوند و ( بدانكه ) مردگان را خداوند برمىانگيزاند و پس از آن بسوى او باز مىگردند .\r\n37 -  وَ قالُوا لَوْ لا نُزِّلَ عَلَيْهِ آيَةٌ مِنْ رَبِّهِ قُلْ إِنَّ اللَّهَ قادِرٌ عَلى أَنْ يُنَزِّلَ آيَةً وَ لكِنَّ أَكْثَرَهُمْ لا يَعْلَمُونَ .  ( كافران ) گفتند چرا نشانى از خداوند بر ( محمّد ) فرونمىآيد ؟ بگو خداوند توانا است كه آيتى و نشانى از خود ( به محمّد ) فرستد ليكن بيشتر آنها نمىدانند كه هدايت و ضلالت خلق به دست آنان نيست و بخواست خداوند بسته است ) .\r\n38 -  وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ .  نه هيچ چمنده‌اى و نه هيچ پرنده‌اى كه با دو بال خود پرواز مىكند در زمين نيست جز آنكه گروهى چون شماها هستند ، ما در كتاب لوح هيچ چيز فروگزار نكرديم ، پس همگان بسوى خدا خواهند برانگيخته شد .\r\n39 -  وَ الَّذِينَ كَذَّبُوا بِآياتِنا صُمٌّ وَ بُكْمٌ فِي الظُّلُماتِ مَنْ يَشَأِ اللَّهُ يُضْلِلْهُ وَ مَنْ يَشَأْ يَجْعَلْهُ عَلى صِراطٍ مُسْتَقِيمٍ .  و كسانى كه سخنان ما را دروغ پنداشتند از شنيدن سخن حق كر و از اقرار بدان گنگند و در تاريكهاى نادانى هستند و خداوند هركس كه بخواهد ( برحسب استعداد ) گمراه مىكند و هركس را كه ( برحسب استحقاق ) بخواهد به راه راست وامىدارد .\r\n\r\n( تفسير ادبى و عرفانى )\r\n33 -  قَدْ نَعْلَمُ إِنَّهُ لَيَحْزُنُكَ الَّذِي يَقُولُونَ .  آيه . اين آيت از روى اشارت تشريف و اكرامى است از درگاه ربوبيّت به حضرت مصطفى ، كه از او بزرگوارتر نيست و از زمان آدم تا آخر عالم جز او كسى را اين منزلت ندادند و اين مرتبت ننهادند كه خداوند براى تسكين دل وى مىگويد : اى محمّد ، ما مىدانيم كه از اين بىحرمتان چه رنج به دل تو مىرسد و تو از گفتهء آنان اندوهگينى ! اى محمّد ، تو مپندار كه من آنچه بر تو مىرود نمىبينم و يا آن آه‌هاى دردآميز تو را نمىشمارم ، يا آن شربتهاى زهرآميغ كه هر ساعت بر طلب رضاى ما نوش مىكنى نمىدانم ! اى محمّد ، با تو آن مىكنند كه با ما مىكنند ، و اين رفتار پيش از آنكه اين رقم بر تو كشيديم و اين علم را بدست تو داديم با ما مىكنند ، بنگر\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nكه پيش از اين ، همه با تو چون بودند ، آشنا و بيگانه ، خويش و پيوند ، همه دوست تو بودند و محمّد امين مىخواندند ، امانتها نزد تو مىگذاشتند ، در محافل و مجالس تو را در صدر مىنشاندند ! چون پيك آسمان نزد تو آمد و جلال و عزّت دين اسلام در گفتار و كردار تو نهادند ، حالت و كار آنان بگشت ، دوستان همه دشمن گشتند ! يكى مىگفت ساحر است ، يكى مىگفت مجنون است ، يكى مىگفت شاعر است ، اين گفتند و رسول خدا بر استقامت خويش چنان پابرجا بود كه آن قبول و اين نگون و آن سلامت و اين ملامت نزد او هر دو يك رنگ داشت .\r\nپس چون خداوند تاج رسالت بر فرق نبوّت محمّد نهاد و درگاه عزّت وى حوالت گاه ردّ و قبول مردم آمد ، آنان همه نوميد شدند و زبان به طعن دراز كردند ! يكى گفت : يتيم است و درمانده ، خداوند گفت : به مؤمنان رحيم است و بخشنده ، ديگرى گفت : اجير است و فقير ، خداوند گفت : نذير است و بشير ، آن يكى مىگفت : ضالّ است و غبىّ ، خداوند فرمود : رسول است و نبىّ .\r\nفرمان آمد كه اى محمّد ، ما مىدانيم كه دشمنان تو را شاعر و ساحر و ديوانه خواندند ! تو شاعر نيستى ، تو رسول كونين هستى ، تو ديوانه نه‌اى ، صاحب قاب‌قوسينى ، تو اسلام را صفائى ، تو شريعت را بقائى تو فرستادهء خدائى ، اين عزت و منزلت تو را بس كه ما آن توايم و تو آن مائى !\r\n من آن توأم تو آن ما باش ز دل * گستاخى كن چرا نشينى تو خجل \r\nاى محمّد ، اگر دشمن تو را ناسزا مىگويد تو را چه زيان ؟ من مىگويم تو سراج منيرى ، بشير و نذيرى ، فتح با تو است و يارى با خداست و فضل تو بسيار است .\r\n36 -  إِنَّما يَسْتَجِيبُ الَّذِينَ يَسْمَعُونَ .  آيه . اهل سماع زندگانند كه اهل خطاب و جوابند ، و ديگران مردگانند ، و زندگان به حقيقت سه كس‌اند : ترس‌داران از بيم بطش و مكر حق ، اميدداران كه پيوسته دل در فضل و لطف حق بسته‌اند ، دوستداران كه زندگى به مهر كنند ، و تا وقتى دلشان با حق مىگرايد از خلق مىگريزند و شرط عمدهء اين سه حالت داشتن علم و معرفت است ، زيرا ترس بىدانش ، ترس بيگانگان است و اميد بىدانش آرزوى اميدواران است ، و دوستى بىمعرفت دوستى بىبندوباران و اباحتيان است و جملهء اين دو نوع زندگانى بنا بر توفيق يا خذلان است و اين دو نتيجه ، حكم ازل و نبشتهء در لوح محفوظ است كه فرمود : ما در هيچ چيز افراط و تفريط نكرديم و در لوح محفوظ همه چيز نبشتيم و همه كار پرداختيم و هركس را آنچه شايسته و سزاوار بود داديم . حضرت محمّد فرمود : اى امّت من كار كنيد ، عمل كنيد و بدانيد كه هركس براى كارى آفريده شده ، آنكه اهل سعادت است بسوى كارهاى سعادت‌بخش سرور و آنكه اهل شقاوت است به جانب كارهاى شقاوت زاد و نكبت بار مىرود .\r\n\r\n[ آيات 50 - 40 
  ]\r\n\r\n( تفسير لفظى )\r\n40 -  قُلْ أَ رَأَيْتَكُمْ إِنْ أَتاكُمْ عَذابُ اللَّهِ أَوْ أَتَتْكُمُ السَّاعَةُ أَ غَيْرَ اللَّهِ تَدْعُونَ إِنْ كُنْتُمْ صادِقِينَ .  بگو ( اى محمّد ) چه بينى اگر بشما عذاب خدا آيد يا روز رستاخيز شود ؟ آيا جز خداى يگانه خداى ديگرى خواهيد خواند اگر راست مىگوئيد ؟\r\n41 -  بَلْ إِيَّاهُ تَدْعُونَ فَيَكْشِفُ ما تَدْعُونَ إِلَيْهِ إِنْ شاءَ وَ تَنْسَوْنَ ما تُشْرِكُونَ .  بلكه تنها خداى يگانه را خواهيد خواند ، پس آنچه را كه شما مىخوانديد اگر بخواهد بر شما آشكار خواهد ساخت و آنچه را كه شريك او قرار مىداديد فراموش مىكنيد .\r\n\r\n","description":"","footnote":"","page_name":" 282 ","page_number":302},
  {"content":"\r\n\r\n42 -  وَ لَقَدْ أَرْسَلْنا إِلى أُمَمٍ مِنْ قَبْلِكَ فَأَخَذْناهُمْ بِالْبَأْساءِ وَ الضَّرَّاءِ لَعَلَّهُمْ يَتَضَرَّعُونَ  ما پيش از تو بسوى گروه‌هائى پيغام فرستاديم و آنان را به ترس و شمشير و تنگى و بدحالى گرفتار كرديم تا شايد تضرّع و زارى كنند .\r\n43 -  فَلَوْ لا إِذْ جاءَهُمْ بَأْسُنا تَضَرَّعُوا وَ لكِنْ قَسَتْ قُلُوبُهُمْ وَ زَيَّنَ لَهُمُ الشَّيْطانُ ما كانُوا يَعْمَلُونَ .  پس چرا هنگامى كه عذاب ما به آنها رسيد تضرّع و زارى نكردند كه بلا از آنان دور شود ؟ ليكن دلهاى آنان سخت گشت و شيطان كارهايشان را به نظر خوب جلوه داد .\r\n44 -  فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ .  پس چون آنچه به آنها يادآورى كرده بودند فراموش نمودند ! ما درهاى هر چيزى را به روى آنها گشوديم تا آنكه به‌آنچه رسيدند شاد شدند ناگاه آنها را به عذاب گرفتيم و در آن حال ايشان نااميد شدند .\r\n45 -  فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ .  پس بيخ و بن ايشان كه ستمگر بودند بريده شد و سپاس مر خداى عالميان راست .\r\n46 -  قُلْ أَ رَأَيْتُمْ إِنْ أَخَذَ اللَّهُ سَمْعَكُمْ وَ أَبْصارَكُمْ وَ خَتَمَ عَلى قُلُوبِكُمْ مَنْ إِلهٌ غَيْرُ اللَّهِ يَأْتِيكُمْ بِهِ انْظُرْ كَيْفَ نُصَرِّفُ الْآياتِ ثُمَّ هُمْ يَصْدِفُونَ .  بگو ( اى محمّد ) چه مىبيند اگر خداوند شنوائى و بينائى را از شما گرفت و مهر به دلهاى شما زد ؟ كيست جز خداى يگانه كه آنها را بشما باز گرداند ؟ درنگر ( اى محمّد ) چگونه سخنان را براى آنان بيان مىكنيم و آنان از پذيرفتن آن سر باز مىزنند !\r\n47 -  قُلْ أَ رَأَيْتَكُمْ إِنْ أَتاكُمْ عَذابُ اللَّهِ بَغْتَةً أَوْ جَهْرَةً هَلْ يُهْلَكُ إِلَّا الْقَوْمُ الظَّالِمُونَ  بگو چه مىبيند اگر ناگهان در نهان يا آشكار عذاب خدا بر شما نازل شد ؟ و هلاك نمىشوند جز گروه ستمكاران .\r\n48 -  وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ فَمَنْ آمَنَ وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ .  ما فرستادگان را نفرستاديم جز بشارت‌دهندگان و بيم‌دهندگان ، پس كسانى كه ايمان آوردند و كردار خود را نيك كردند فرداى قيامت آنان را نه بيم است و نه اندوه !\r\n49 -  وَ الَّذِينَ كَذَّبُوا بِآياتِنا يَمَسُّهُمُ الْعَذابُ بِما كانُوا يَفْسُقُونَ .  و كسانى كه سخنان ما را دروغ شمردند ، عذاب به آنان خواهد رسيد به سبب آنچه نافرمانى و فسق مىكردند .\r\n50 -  قُلْ لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ لَكُمْ إِنِّي مَلَكٌ إِنْ أَتَّبِعُ إِلَّا ما يُوحى إِلَيَّ قُلْ هَلْ يَسْتَوِي الْأَعْمى وَ الْبَصِيرُ أَ فَلا تَتَفَكَّرُونَ .  بگو ( اى محمّد ) من نمىگويم كه خزينه‌هاى خدا نزد من است و نمىگويم كه من علم غيب دارم و نمىگويم كه من فرشته‌ام ، من پيروى نمىكنم جز آنچه به من وحى مىرسد : بگو آيا كور و بينا باهم مساوى است ؟ آيا نمىانديشيد ؟\r\n\r\n( تفسير ادبى و عرفانى )\r\n40 -  قُلْ أَ رَأَيْتَكُمْ إِنْ أَتاكُمْ عَذابُ اللَّهِ .  آيه . مسكين فرزند آدم كه قدر اين لطف را نمىداند و خطر ( بزرگى ) اين عزّت نمىشناسد ، در اين آيت هم اظهار عزّت و جلال و بىنيازى خود از بندگان است ، هم تعبيهء لطف و افضال و نثار رحمت بر ايشان . مىفرمايد : اگر به خداوندى خود از روى عدل بر اين مردم بطشى نمايم ، كيست كه آن بطش را از آنان باز دارد و به فرياد ايشان رسد ؟ اگر از كمين‌گاه غيب ناگاه علم رستاخيز بيرون آريم ، اين بندگان\r\n\r\n","description":"","footnote":"","page_name":" 283 ","page_number":303},
  {"content":"\r\n\r\nكجا گريزند ؟ و دست به دامن كه زنند ؟ و كرا خوانند ؟ آنگاه به كرم خود جواب مىدهد كه هم مرا بخوانيد و مرا دانيد و كشف بلا از من بخواهيد كه قادر بر كمال منم و مفضل با نوال منم ، دوست نيكوكار و يار نيكوخواه منم !\r\nدر اخبار داود است كه خداوند به او گفت : اى داود ، به زمينيان بگو چرا نه با من دوستى گيريد ، كه سزاوار دوستى منم ؟ من آن خداوندم كه با جودم بخل نه ، و با علمم جهل نه ، و با صبرم عجز نه ، و در صفتم تغيير نه ، و در گفتم تبديل نيست ، رهى را بخشنده و فراخ نعمتم ، هرگز از فضل و كرم برنگشتم ، و در ازل رحمت وى بر خود نبشتم ، عود محبّت سوختم تا دل او به نور معرفت افروختم . اى داود ، بندگان را نگر ، نعمت از ما است ديگران را سپاس گزارند ! دفع بلا از ما است از ديگرى مىبينند ! پناهشان حضرت ما است به ديگرى پناه مىبرند ! آرى بروند و بگريزند و به آخر هم بازآيند !\r\n تو را باشد هم از من روشنائى ! * بسى گردى و پس هم با من آئى \r\nاى داود ، من دوست آنم كو مرا دوست دارد ، من رفيق آنم كو مرا رفيق است ، هم‌نشين آنم كه در خلوت ذكر با من نشيند ، من مونس آنم كه به ياد من انس گيرد ، اى داود ، هركه مرا جويد يابد ، و او كه مرا يابد سزد كه بنازد !\r\nپير طريقت گفت : اى حجّت را ياد ، و انس را يادگار ، خود حاضرى ما را جستن چه به كار ؟ الهى هركس را اميدى ، و اميد رهى ديدار ، رهى را بىديدار نه به مزد نياز است نه با بهشت كار !\r\n مرا تا باشد اين درد نهانى * تو را جويم كه درمانم تو دانى \r\n41 -  بَلْ إِيَّاهُ تَدْعُونَ .  آيه . رمزى است در اين آيت كه عارفان در اول كار و در بدايت حال به سوى حق گريزند و دل در خلق نبندند ، و اسباب نبينند ، ولى عامّه خلق در اسباب پيچند و دل در خلق بندند و به عاقبت چون از خلق نوميد شوند به حق باز گردند .\r\nجنيد گفت : آن كس كه خدا را به خواندن پيش داشت ( ايّاه تدعون ) و دعوت خلق را پس داشت ، اشارت است به اين نكتهء لطيف كه بنده به اجابت حق به دعا رسيد ، نه به دعاء خود به اجابت نائل شد ! همچنان‌كه گويند : عارف طلب حق را از يافتن يافت ، نه يافتن را از طلب يافت !\r\n42 -  وَ لَقَدْ أَرْسَلْنا إِلى أُمَمٍ مِنْ قَبْلِكَ .  آيه . ما به امّت‌هاى پيش از تو ( اى محمّد ) پيمبران فرستاديم و راه را بر آنها فروبستيم تا يك‌بارگى از همه هستى دور گردند و با صحبت ما پرداختند و مهر دل بر ما نهادند ، اين است حال آنان .\r\nمجنون را ديديد در طواف كعبه بىخود گشته و بىآرام شده و درياى عشق در سينهء او موج بر اوج زده و دست به دعا برداشته و مىگويد : بار خدايا ، عشق ليلى در دلم بيفزاى ، و بلاى مهر وى يكى هزار كن ، گويند : پدر وى كه امير قبيله بود او را گفت : اى مجنون تو را دشمنان بسيارند چند روزى پنهان شو مگر تو را فراموش كنند و اين سودا بر ليلى كمتر شود ، مجنون برفت و روز سوم باز آمد و پدر را گفت : اى پدر معذورم دار كه عشق ليلى همه راهها را بما فروگرفته و جز به سر كوى ليلى راه به جائى نمىبرم .\r\n هركسى محراب دارد هر سوئى * باز محراب سنائى كوى توست \r\n\r\n[ آيات 58 - 51 
  ]\r\n\r\n( تفسير لفظى )\r\n51 -  وَ أَنْذِرْ بِهِ الَّذِينَ يَخافُونَ أَنْ يُحْشَرُوا إِلى رَبِّهِمْ لَيْسَ لَهُمْ مِنْ دُونِهِ وَلِيٌّ وَ لا شَفِيعٌ لَعَلَّهُمْ يَتَّقُونَ .  و كسانى را با آن پيغام ( كه به تو فرستادند ) بترسان و بيم نما كه مىترسند ايشان را برانگيخته و بسوى خداى\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nخويش برند ! و جز او يارى و شفيعى براى آنها نيست تا مگر از خشم و عذاب خداوند بپرهيزند .\r\n52 -  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ ما عَلَيْكَ مِنْ حِسابِهِمْ مِنْ شَيْءٍ وَ ما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ .  و از خود مران كسانى كه بامداد و شبانگاه خداى خويش را مىخوانند و به كردار خويش خدا را مىخواهند ، بر تو از حساب ايشان هيچ چيز نيست و از حساب تو هم بر ايشان چيزى نيست كه آنها را از خود برانى و از شمار ستمكاران باشى !\r\n53 -  وَ كَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا أَ لَيْسَ اللَّهُ بِأَعْلَمَ بِالشَّاكِرِينَ .  همچنين ما آنها را به يك دگر آزموده كرديم تا ( اقوياء ) بگويند : آيا اين ضعيفانند كه خداوند بر آنها از ميان ما منّت نهاده ؟ آيا خداوند داناتر به سپاس‌گزاران نيست ؟\r\n54 -  وَ إِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ كَتَبَ رَبُّكُمْ عَلى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ رَحِيمٌ .  وقتى كسانى كه به سخنان ما گرويده‌اند نزد تو ( اى محمّد ) آيند ، بكوى ( از پيغام من ) درود بر شما باد ، كه خداوند بر خويشتن رحمت را نوشت تا هركس از شما از روى نادانى بدى كند سپس توبه كند و پشيمان شود و خود را اصلاح كند ، ( بداند ) كه خداوند آمرزنده و مهربان است .\r\n55 -  وَ كَذلِكَ نُفَصِّلُ الْآياتِ وَ لِتَسْتَبِينَ سَبِيلُ الْمُجْرِمِينَ .  و همچنين سخنان خود را شرح و تفصيل مىدهيم تا راه گناهكاران ( پس از شنيدن پيغام ما ) پيدا و آشكار شود .\r\n56 -  قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّهِ قُلْ لا أَتَّبِعُ أَهْواءَكُمْ قَدْ ضَلَلْتُ إِذاً وَ ما أَنَا مِنَ الْمُهْتَدِينَ .  بگو ( اى محمّد ) مرا باز زده‌اند كه جز خدا ، آنهائى را پرستم كه شما مىپرستيد ، بگو من از خواسته‌هاى شما پيروى نمىكنم تا بيراه گردم كه آنگاه من از راه‌يافتگان نيستم .\r\n57 -  قُلْ إِنِّي عَلى بَيِّنَةٍ مِنْ رَبِّي وَ كَذَّبْتُمْ بِهِ ما عِنْدِي ما تَسْتَعْجِلُونَ بِهِ إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ .  بگو ( اى محمّد ) كه من بر كارى روشن و استوار از طرف پروردگار خود هستم و شما آنچه نزد من است دروغ مىشماريد ، نزد من دانش و توانى از آنچه شما بسوى آن مىشتابيد ( از عذاب و از روز رستاخيز ) نيست و كارگزار و كارداشتى جز خداى توانا نيست ، و كار را راست و درست مىراند و به راه مىاندازد و او بهترين كارگزاران است .\r\n58 -  قُلْ لَوْ أَنَّ عِنْدِي ما تَسْتَعْجِلُونَ بِهِ لَقُضِيَ الْأَمْرُ بَيْنِي وَ بَيْنَكُمْ وَ اللَّهُ أَعْلَمُ بِالظَّالِمِينَ  بگو ( اى محمّد ) اگر آنچه را كه شما به آن شتاب مىكنيد نزد من و در توان من بود ، كار ميان من و شما برگزار شده بود و خدا از من داناتر است به گفتار و كردار ستمكاران .\r\n\r\n( تفسير ادبى و عرفانى )\r\n( اصحاب صفّه ) : 51 -  وَ أَنْذِرْ بِهِ الَّذِينَ يَخافُونَ .  آيه . خوف در اينجا بمعنى دانش است و ترسنده در حقيقت اوست كه دانش ترس داند ، كه ترس بىدانش ترس بيگانگان است ، و دانش بىترس دانش زنديقان است ، و ترس با دانش صفت مؤمنان و صدّيقان است ، صفت درويشان صحابه و اصحاب صفّه ، هم ترس بود هم علم ، هم اخلاص بود هم صدق ،\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nرسول خدا روزى ايشان را ديد كه اندوه دين به جان و دل پذيرفته ، با درويشى و ناكامى ساخته ، ظاهرى شوريده و باطنى آسوده ، قلّادهء معيشت و نعمت گسسته ، راز ولىنعمت به دلشان پيوسته ، چشمهاشان چون ابر بهاران ، و رويهاشان چون ماه تابان ، همه در آن صفّه صف كشيده و نور دلشان به آسمانها پيوسته ! رسول خدا كه آن سوز و نياز و آن راز ناز ايشان را ديد گفت : بشارت باد بشما اى صاحبان صفّه ، هريك از شما كه به وضع حاليه خود راضى باشد ، در روز قيامت از دوستان و رفيقان من است .\r\nزهى دولت و كرامت ! زهى منقبت و مرتبت ! از عهد آدم تا آخر عالم ، كرا از اولياء و اتقياء داراى اين منزلت است ؟ قدر شريعت مصطفى را ايشان دانستند و حق سنّت او را گزاردند ، خداوند ايشان را متوارىوار و درويش صفت در پناه خويش بداشت ، اين‌ها « 1 » هريك از قبيله‌هاى خود جدا شده از بيم آنكه خلق دريشان آويزد و از حق مشغول دارند ، روى صفّهء مسجد پيغمبر جايگزين شدند ، چه دانستند كه هركس بخلق مشغول شد از حق بازماند .\r\nهزار سال پيش از آنكه اين درويشان اصحاب صفّه به عالم وجود بيايند خداوند به پيغمبران بنى اسرائيل از ايشان خبر مىدهد و مىگويد : مرا در آينده بندگانى هستند كه مرا دوست دارند و من هم ايشان را دوست دارم ، ايشان مشتاق منند ، و من مشتاق ايشان ، ايشان مرا ياد كنند ، و من ايشان را ياد كنم ، نظر ايشان به من است ، و نظر من به ايشان . عجب كارى است كار دوستان و طرفه بازارى است بازار ايشان ! پيش از آنكه در وجود آرد ايشان را جلوه مىدهد و چون در وجود آمدند در خلوت به راز و نازشان مىپرورد ! آنگاه با ناكامى و بىمرادى روزشان به سر مىآورد .\r\nپير طريقت گفت : در باديه مىشدم درويشى را ديدم كه از گرسنگى و تشنگى چون خيالى گشته و سر تا پاى او خونابه گرفته ، به تعجّب در وى نگريستم ! و خداى را ياد مىكردم ، ناگهان چشم باز كرد و گفت اين كيست ؟ كه امروز در خلوت ما رحمت آورد ؟ در اين حال ناگهان از سر وجد خويش برخاست و خود را بر زمين مىزد و مشاهده‌اى كه در پيش داشت جان نثار همىكرد و مىگفت :\r\n من پاى برون نهادم ز ميان * جان داند با تو و تو دانى با جان \r\n در كوى تو گر كشته شوم باكى نيست * كو دامن عشقى كه برو چاكى نيست ؟ \r\n يك عاشق آزاده نبينى بجهان * كز باد بلا بر سر او خاكى نيست ! \r\n52 -  وَ لا تَطْرُدِ الَّذِينَ يَدْعُونَ رَبَّهُمْ .  آيه . كافران نزد مصطفى آمدند و گفتند : يا محمّد ، ما مىخواهيم به تو ايمان آوريم لكن ما را عار باشد با اين گدايان نشستن ! و آن بوى ناخوش آنان كشيدن ! ايشان را از خود دور كن تا ما به تو ايمان آوريم ، رسول خدا كه به ايمان آوردن آنان حريص بود پيغام به درويشان فرستاد تا روزى چند كمتر آيند مگر كه آنان ايمان آورند ، هنوز سه گام نرفته بود كه اين آيه نازل شد كه اى محمّد : من اينان را نرانده‌ام تو اينان را مران ، من آنان را نخوانده‌ام تو آنان را منواز !\r\nآرى مقبولان حضرت ديگرند ، و مطرودان جماعت ديگر ! اين درويشان خواندگانند و آن بيگانگان راندگان ! كافران كه مقصودشان پراكنده ساختن مسلمانان از اطراف محمّد بود باز آمدند گفتند : اگر يك روز ما را و يك روز ايشان را باشد ما به تو ايمان آوريم ، رسول همّت كرد كه به اين خواسته گردن نهد كه آيهء  وَ اصْبِرْ نَفْسَكَ  نازل شد و فرمود با ايشان باش كه من با ايشانم ، ايشان را خواه كه من خواهان ايشانم ، كافران آمدند و گفتند : اكنون نوبت بما نمىدهى ، ما روا داريم كه با ايشان بنشينيم به شرطى كه بما نگرى نه با ايشان ! رسول خدا پيغام به درويشان فرستاد تا آنان را دل خوش\r\n\r\n\r\n","description":"","footnote":"\r\n( 1 ) اشاره به بلال از حبش ، صهيب از شام ، سلمان از فارس است .\r\n","page_name":" 286 ","page_number":306},
  {"content":"\r\n\r\nكند ، كه آيهء  ( وَ لا تَعْدُ عَيْناكَ )  نازل شد و فرمود : اى محمّد ، روى از درويشان برمگردان و چشم از ايشان برمگير كه من به ايشان همىنگرم ، رسول خداى يك‌بارگى روى به درويشان آورد و با ايشان بنشست و پيوسته مىگفت : اى كسانى كه مورد سفارش خداى من هستيد !\r\n . . . يُرِيدُونَ وَجْهَهُ .  آيه . از عارفى پرسيدند صفت مريد چيست ؟ اين آيت را برخواند كه :  ( يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ )  آنان شب بروز آورند و خواهش دنيوى ندارند و خواستار نعمت اخروى نيز نيستند ، بلكه تمام همّ و قصد آنها خداى آفريننده است . پس چون خود را ويژهء خدا قرار دادند ، خداوند هم به آنان عنايت فرمود و خطاب به محمّد فرمود : آنها را از خود مران !\r\nمعنى آن آيت ، خواست مراد است در راه بردن مريد ، و آن سه قسم است : يكى - ارادت دنياى تنها ، دوم - ارادت آخرت تنها ، سوم - ارادت حق تنها . ارادت دنيا همان است كه فرمود : اينان كسانى هستند كه عرض دنيائى و سود عاجل و زندگانى اين جهانى و زر و زيور آن خواهانند و نشان اين ارادت دو چيز است : يكى نقصان در دين و ديگرى دورى از درويشان و نيازمندان ، و نشان ارادت آخرت نيز دو چيز است : يكى سلامت دين به نقصان در امور دنيا ، ديگرى انس و الفت با درويشان و مستمندان ، و ارادت حق آنست كه فرمود :  يُرِيدُونَ وَجْهَ اللَّهِ  يعنى تنها خدا را مىخواهند و نشانى آن پاى به دو گيتى فرا نهادن و از خلق آزاد گشتن و از خود برستن !\r\nاز پير طريقت معنى ارادت پرسيدند ، گفت : نفسى است ميان علم و وقت در ناحيهء ناز ، در محلّهء دوستى ، در سراى نيستى كه چهار حدّ دارد ، يكى با آشفتگان ، ديگرى با غريبان ، سوّمى با بيدلان و حدّ چهارم با مشتاقان است ، آنگاه گفت : اى مهربان فريادرس ، عزيز آن كس كه با تو يك نفس ، اى يافته و يافتنى ! از مريد چه نشان دهند جز بىخويشتنى ، همه خلق را محنت از دورى است و مريد را از نزديكى ! همه را تشنگى از نايافت آب ، و مريد را از سير آبى ، الهى ، يافته مىجويم ! با ديده‌ور مىگويم : چه جويم كه دارم ؟ كه بينم چه گويم ؟ شيفتهء اين جستجويم ؟ گرفتار اين گفت‌وگويم !\r\n تا جان دارم غم تو را غم‌خوارم * بىجان ، غم عشق تو به كس نسپارم \r\n54 -  وَ إِذا جاءَكَ الَّذِينَ يُؤْمِنُونَ بِآياتِنا .  آيه . مؤمنان ديگرانند و عارفان ديگر ، مؤمنان نخست در صنعتها و آيتها نگرند ، آنگاه از آنها بما رسند ! ولى عارفان نخست بما رسند آنگاه از ما به آيات بازگردند ! اى محمّد آنان كه بواسطهء آيات بما ايمان آرند سلام ما بر ايشان برسان ، و آن كس كه بىواسطه ما را شناخت و بىصنعت ما را يافت ما خود بىواسطهء كسى خود سلام به دو رسانيم ، كه فرمود :  سَلامٌ قَوْلًا مِنْ رَبٍّ رَحِيمٍ . \r\nپير طريقت گفت : الهى ، آنكه تو را به صنايع شناخت بر سبب موقوف است و با واسطه راه دارد ، و آنكه تو را به صفات شناخت در خبر محبوس و محصور است ، و او كه تو را به اشارت شناخت صحبت را مطلوب است ، او كه ربودهء تو است از خود معصوم است .\r\nعارفى بزرگوار گويد : بندگان در سايهء رحمت خداوند به پرستش و عبادت او رسيدند نه آنكه در نتيجهء عبادت مشمول رحمت او شدند و آنچه دارا شدند از رحمت او بود نه از عمل خودشان !\r\n . . . أَنَّهُ مَنْ عَمِلَ مِنْكُمْ سُوءاً بِجَهالَةٍ .  آيه . در روايت مستند است كه خداوند خطاب به بندگان فرمود : بندگان من ، رهيگان من ! مرا به آواز خوانديد به لبّيك جوابتان دادم ، از من نعمت خواستيد عطايتان بخشيدم ، به بيهوده برون آمديد مهلتتان دادم ، فرمان من بگذاشتيد رعايت از شما بر نداشتم ، گناه كرديد كيفر بر شما\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nنگاه داشتم ! با اين همه ، گر بازآئيد بپذيرم ، اگر برگرديد باز انتظار كشم ، كه من اجود اجودين و اكرم اكرمين و ارحم راحمين‌ام .\r\n\r\n[ آيات 67 - 59 
  ]\r\n\r\n( تفسير لفظى )\r\n59 -  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ . \r\nگنجهاى پنهانى نزد او است جز او كسى آنها را نداند و آنچه در خشكى و در دريا است مىداند ، و برگى از شاخى نيفتد مگر آنكه او مىداند ، و نه تخمى در تاريكيهاى زمين افكند و نه هيچ ترى و نه هيچ خشكى مگر آنكه در كتاب بيان‌كننده ( لوح محفوظ ) است .\r\n60 -  وَ هُوَ الَّذِي يَتَوَفَّاكُمْ بِاللَّيْلِ وَ يَعْلَمُ ما جَرَحْتُمْ بِالنَّهارِ ثُمَّ يَبْعَثُكُمْ فِيهِ لِيُقْضى أَجَلٌ مُسَمًّى ثُمَّ إِلَيْهِ مَرْجِعُكُمْ ثُمَّ يُنَبِّئُكُمْ بِما كُنْتُمْ تَعْمَلُونَ .  و او است كه شما را به شب مىميراند و آنچه در روز مىكنيد مىداند ، پس از آن شما را از خواب بيدار مىكند تا آنكه مدت معين شما به سر رسد پس از آن بازگشت شما بسوى او است و سپس شما را از آنچه ( در دنيا ) كرده‌ايد با خبر مىسازد .\r\n61 -  وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ .  اوست شكنندهء بالاى بندگان و اوست كه بر شما نگهبان مىفرستد تا آنگاه كه مرگ بسوى يكى از شما مىآيد و فرستادگان ما او را بميراند و ايشان زياده‌روى در كار خود نكنند .\r\n62 -  ثُمَّ رُدُّوا إِلَى اللَّهِ مَوْلاهُمُ الْحَقِّ أَلا لَهُ الْحُكْمُ وَ هُوَ أَسْرَعُ الْحاسِبِينَ .  پس از آن آنها را بسوى خداى حق باز برند . آگاه باشيد كه حكم مر او راست و او است سريع‌تر و سبكبارتر همه دانندگان و شمارندگان .\r\n63 -  قُلْ مَنْ يُنَجِّيكُمْ مِنْ ظُلُماتِ الْبَرِّ وَ الْبَحْرِ تَدْعُونَهُ تَضَرُّعاً وَ خُفْيَةً لَئِنْ أَنْجانا مِنْ هذِهِ لَنَكُونَنَّ مِنَ الشَّاكِرِينَ .  بگو ( اى محمّد ) ، كى شما را از تاريكيهاى خشكى و آبى و درماندگيهاى در دشتها و كشتىها رهائى مىدهد ؟ درحالىكه با حالت تضرّع و زارى آشكارا و نهان او را مىخوانيد ( و مىگوئيد ) هرآينه اگر ما را از اين گرفتارى برهانى ما از سپاس‌گزاران باشيم .\r\n64 -  قُلِ اللَّهُ يُنَجِّيكُمْ مِنْها وَ مِنْ كُلِّ كَرْبٍ ثُمَّ أَنْتُمْ تُشْرِكُونَ .  بگو ( اى محمّد ) ، خداوند شما را از آن بلاها مىرهاند و از هر اندوهى رهائى مىدهد ، سپس شما براى او شريك مىآوريد !\r\n65 -  قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً وَ يُذِيقَ بَعْضَكُمْ بَأْسَ بَعْضٍ انْظُرْ كَيْفَ نُصَرِّفُ الْآياتِ لَعَلَّهُمْ يَفْقَهُونَ . \r\nبگو : او توانا است بر اينكه از بالاى سر شما يا از زير پاهاى شما عذاب بفرستد يا شما را درهم آميزد و شما را جوك جوك كند و بشما بچشاند زور و قوت بعض ديگر از شما ! درنگر ، چگونه سخنان خود را از روى به روى مىگردانيم و بيان مىكنيم تا شايد آنها بفهمند و دريابند .\r\n66 -  وَ كَذَّبَ بِهِ قَوْمُكَ وَ هُوَ الْحَقُّ قُلْ لَسْتُ عَلَيْكُمْ بِوَكِيلٍ .  و قوم تو ( اى محمّد ) آن را دروغ مىشمارند و حال آنكه راست و استوار است ، بگو به آنها كه من بر شما كارساز و كاردار و كار توان نيستم .\r\n67 -  لِكُلِّ نَبَإٍ مُسْتَقَرٌّ وَ سَوْفَ تَعْلَمُونَ .  پيدايش هر بودنى را هنگامى است و به زودى آگاه خواهيد شد .\r\n\r\n","description":"","footnote":"","page_name":" 288 ","page_number":308},
  {"content":"\r\n\r\n\r\n( تفسير ادبى و عرفانى )\r\n59 -  وَ عِنْدَهُ مَفاتِحُ الْغَيْبِ .  آيه . اوست گشايندهء دلها ، نمايندهء راهها ، نهندهء داغها ، افروزندهء چراغها ، يكى را چراغ هدايت افروزد ، يكى را داغ ضلالت نهد ، عنايتيان حضرت را چراغ سعادت افروزد ، و در رحمت گشايد ، بساط بقا گستراند ، بر تخت رعايت نشاند ، به زيور كرامت بيارايد ، باز راندگان ازل را داغ شقاوت نهد ، در خذلان گشايد .\r\nآرى كليد غيب نزد اوست ، علم غيب خاص او است ، هركس را سزاى خود دادن و جاى وى ساختن كار او است .\r\nعارفى گويد : كليدها نزد او است ، چنان كه خود خواهد گشايد ، و آنچه خود خواهد نمايد ، بر دلها در هدايت گشايد ، و بر همّتها در روايت باز كند ، بر جوارح در طاعت و اهل ولايت را در كرامت و اهل مهر را در قربت و اهل تمكين را در جذب و مؤمنان را در طاعت و اولياء را در مكاشفات ، و انبيا را در معاينات گشايد !\r\nبو سعيد خرّاز گويد : كليد خزينهء اسرار فطرت محمّد مرسل به نزد حق است كه او را به نعت كرم در مهد محبّت اندر قبّهء غيرت بپرورد و اسرار فطرت و عزّت وى از خلق بپوشيد ، تا پيغمبران همه به اين آرزو به خاك فروشدند ، بطمع آنكه ايشان را بر يك سرّ از اسرار فطرت وى اطلاع افتد و هرگز نيفتاد و ندانستند و چگونه دانستندى ! كه خداوند در قرآن مجيد قصّهء او را سربسته مىگويد و از آن اسرار به اين آيه خبر مىدهد كه :  فَأَوْحى إِلى عَبْدِهِ ما أَوْحى  ، يعنى آنچه مصلحت مىديد به او وحى فرستاد ( كه ديگر پيغمبران اين مزيّت را نداشتند ) .\r\n زان گونه شرابها كه او پنهان داد * يك ذره به صد هزار جان نتوان داد \r\nخداوند بر خزينهء اسرار فطرت و محبّت مهر برنهاد و طمعها را از دريافت آن باز بريد حسين منصور حلّاج شمه‌اى از دور بيافت و فرياد برآورد و گفت : چراغى از نور غيب درخشيد و خاموش شد و به زبان حال گفت :\r\n اى ماه برآمدى و پنهان گشتى * گرد فلك خويش خرامان گشتى \r\n چون دانستى برابر جان گشتى * ناگاه فروشدى و پنهان گشتى \r\nلطيفه : انبياء و اولياء و شهداء و صدّيقان چندانكه توانستند از اول عمر تا آخر تاختند و مركبها دوانيدند و عاقبت به اول قدم وى رسيدند ! ليكن محمّد مصطفى كه بر زبر خلايق برآمد زير پاى خود نپسنديد ، به سدرهء منتهى و جنّات مأوى و طوبى كه غايت رتبت صدّيقان است ننگريد !\r\nخواجهء انصارى فرمود : بر عبوديّت آن نهند كه برتابد ، دانستن غيب همه برنتابد و نتواند ، بلى بعضى چيزى و بعضى چيزى نه ! كه همه را خدا داند و بس ، كه فرمود : احدى بر غيب او آگاه نمىشود جز كسى را كه خود برگزيند .\r\n . . . وَ يَعْلَمُ ما فِي الْبَرِّ وَ الْبَحْرِ .  آيه . تنها او است و بس كه به همهء دانستنيها احاطه دارد و هيچ‌چيز از او پوشيده نيست ، اين فرشتگانند كه بر بندگان موكّلند و كارهاى ايشان را برشمارند و مىنويسند و آنان بر مردم آشكار نشوند جز بروز بازپسين !\r\nدر خبر است هنگامى كه بنده از دنيا برود دو فرشته در ديدار وى آيند ، اگر بندهء مطيع و ثواب كار باشد از آنان دعاى خير مىشنود و اگر گناهكار است دعاى بد ! به آنكه ثواب كار است مىگويند : اى بندهء نيك‌بخت و فرمان‌بردار بسى طاعت كه كردى بوى خوش آن بما رسيد و جزاى تو خوب است و به آنكه گناهكار است گويند : گناهانى كه از تو سرزد بوى ناخوش آن بما رسيد و سزاى تو بد است ! آنگاه در آن وقت است كه چشم مرده به بيرون نگرد و چشم برهم نزند !\r\n\r\n","description":"","footnote":"","page_name":" 289 ","page_number":309},
  {"content":"\r\n\r\n61 -  حَتَّى إِذا جاءَ أَحَدَكُمُ الْمَوْتُ .  آيه . از داهيه‌هاى جان كندن يكى آنست كه ( آدمى ) فرشتهء مرگ را هنگام گرفتن روح او بيند ، اگر بنده مطيع بود به صورتى نيكو و گرنه به‌صورتى زشت بيند !\r\nگويند : حضرت ابراهيم از ملك موت پرسيد : مىخواهم تو را وقتى كه جان تبه‌كاران را مىستانى ببينم ! گفت طاقت ندارى ! گفت : ناچار است ! آنگاه خويشتن را بدان صورت نماياند ، ابراهيم را غش رسيد و ساعتى بيفتاد و چون به هوش باز آمد و فرشته هم به صورت خود باز آمد ابراهيم گفت : اى فرشتهء مرگ ، اگر گناهكار تو را در آن صورت ببيند عذاب او تمام است ، همچنان‌كه اگر مطيع تو را به آن صورت نيكو بيند لذت و راحت تمام است !\r\nنوشته‌اند : در روزگار پيشين پادشاهى بود سخت بزرگ و كشور او وسيع ، نعمت وى تمام ، فرمان او روان ، چون عمر به آخر رسيد ملك موت او را قبض روح كرد و به آسمان رفت ، فرشتگان از او پرسيدند در اين همه جان‌ستانى تو را بر هيچ‌كس رحمت آمد ؟ گفت آرى ، زنى در بيابان بود آبستن ، كودك بنهاد ، در آن حال مرا فرمودند كه جان مادر كودك را بستانم ! جان وى بستدم و آن كودك را در بيابان گذاشتم ! به غريبى آن مادر مرا رحمت آمد و بر آن كودك از تنهائى و بىكسى ! فرشتگان گفتند : اى فرشتهء مرگ ، آن پادشاه را كه جان‌سته‌ى همان كودك تنها و بىكس بود كه در بيابان گذاشتى ! گفت : جلّ الخالق .\r\nنوشته‌اند حضرت سليمان به ملك موت رسيد و پرسيد : چرا ميان مردمان عدالت نكنى ؟ يكى را روزگارى فراگذارى و يكى را به جوانى مىبرى ؟ گفت : كار به دست من نيست و بر من جز بردن فرمان نيست صورتى به من دهند كه در آن نام هريك و روزگار عمرشان و شمارهء نفسهاشان در آن نوشته و مرا در آن تصرّفى نيست و آن صحيفه را شب قدر هر سال به او دهند !\r\n\r\n[ آيات 73 - 68 
  ]\r\n\r\n( تفسير لفظى )\r\n68 -  وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ .  چون كسانى را بينى كه در سخنان ما به فسوس‌رانى و فراخ سخنى خوض مىكنند ، پس از آنها روىگردان و جدائى جوى تا دنبال حديث ديگر روند و اگر شيطان اعراض از ايشان را بر تو فراموش كند ، پس از يادآورى و نهى از نزديك شدن ، مبادا با آنها نشينى كه گروه ستمكارانند .\r\n69 -  وَ ما عَلَى الَّذِينَ يَتَّقُونَ مِنْ حِسابِهِمْ مِنْ شَيْءٍ وَ لكِنْ ذِكْرى لَعَلَّهُمْ يَتَّقُونَ . \r\nبر پرهيزكاران از حساب خوض‌كنندگان چيزى نيست و لكن اين يادآورى و پند است تا شايد آنان از فسوس و خوض در سخنان ما بپرهيزند .\r\n70 -  وَ ذَرِ الَّذِينَ اتَّخَذُوا دِينَهُمْ لَعِباً وَ لَهْواً وَ غَرَّتْهُمُ الْحَياةُ الدُّنْيا وَ ذَكِّرْ بِهِ أَنْ تُبْسَلَ نَفْسٌ بِما كَسَبَتْ لَيْسَ لَها مِنْ دُونِ اللَّهِ وَلِيٌّ وَ لا شَفِيعٌ .  كسانى كه دين خود را ببازى گرفتند و زندگانى دنيا آنها را فريفته كرد واگذار ، و به آنها تذكّر و پند ده پيش از آنكه به عذاب سخت كارهاى خود گرفتار آيند ! درحالىكه جز خداوند يارى و شفيعى ندارند .  وَ إِنْ تَعْدِلْ كُلَّ عَدْلٍ لا يُؤْخَذْ مِنْها أُولئِكَ الَّذِينَ أُبْسِلُوا بِما كَسَبُوا لَهُمْ شَرابٌ مِنْ حَمِيمٍ وَ عَذابٌ أَلِيمٌ بِما كانُوا يَكْفُرُونَ .  و اگر كسى از آنان خود را بازخريد كند ،\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nهيچ فدائى از او نستانند و اينانند كه گرفتار عذاب سخت كارهاى خود هستند و بهرهء آنها شرابى از آب گرم و عذابى دردناك است ، بسبب آنكه كافر شدند .\r\n71 -  قُلْ أَ نَدْعُوا مِنْ دُونِ اللَّهِ ما لا يَنْفَعُنا وَ لا يَضُرُّنا وَ نُرَدُّ عَلى أَعْقابِنا بَعْدَ إِذْ هَدانَا اللَّهُ كَالَّذِي اسْتَهْوَتْهُ الشَّياطِينُ فِي الْأَرْضِ حَيْرانَ لَهُ أَصْحابٌ يَدْعُونَهُ إِلَى الْهُدَى ائْتِنا قُلْ إِنَّ هُدَى اللَّهِ هُوَ الْهُدى وَ أُمِرْنا لِنُسْلِمَ لِرَبِّ الْعالَمِينَ .  بگو ( اى محمّد ) آيا ما جز خداى يگانه چيزى را خوانيم كه ما را نه سودى دهد نه زيانى و برگردانده شويم به پيشينيان خود و واپس رويم ؟ پس از آنكه خداوند ما را رهنمائى كرده و مانند كسى باشيم كه شيطان او را از راه برگردانده و به سر در زمين انداخته و سرگردان ، نه از مشركان يارانى دارند كه آنان را بسوى راه راست بخوانند و بگويند بسوى ما آئيد ! بگو ( اى محمّد ) راه راست راهى است كه خداوند رهبرى مىكند و ما مأموريم كه به خداوند جهانيان گردن نهيم .\r\n72 -  وَ أَنْ أَقِيمُوا الصَّلاةَ وَ اتَّقُوهُ وَ هُوَ الَّذِي إِلَيْهِ تُحْشَرُونَ .  و بما فرمودند كه نماز به‌پاى داريد و خدا را بپرهيزيد و او است كسى كه بسوى او برانگيخته مىشويد .\r\n73 -  وَ هُوَ الَّذِي خَلَقَ السَّماواتِ وَ الْأَرْضَ بِالْحَقِّ وَ يَوْمَ يَقُولُ كُنْ فَيَكُونُ قَوْلُهُ الْحَقُّ وَ لَهُ الْمُلْكُ يَوْمَ يُنْفَخُ فِي الصُّورِ عالِمُ الْغَيْبِ وَ الشَّهادَةِ وَ هُوَ الْحَكِيمُ الْخَبِيرُ .  و او است كه آسمانها و زمين را به راستى و درستى آفريده و آن روز كه گويد : باش پس مىباشد فرمان وى روان است و سخن او حق است ، پادشاهى مر او راست ، آن روز كه صور اسرافيل دردمند ، او است داناى هر پوشيده و آشكار و اوست دانا و آگاه از همه چيز .\r\n\r\n( تفسير ادبى و عرفانى )\r\n68 -  وَ إِذا رَأَيْتَ الَّذِينَ يَخُوضُونَ فِي آياتِنا .  آيه . حضرت باقر ( ع ) فرمود : با دشمنان و هواپرستان معاشرت نكنيد و با آنها كه در سخن خداوند و در قرآن مجادله كنند منشينيد ، زيرا اين كسان در آيات الهى خوض ( بحث باطل ) مىكنند !\r\nبايد دانست كه اصل دين‌دارى و مايهء مسلمانى دو حرف است : حق را پذيرفتن و از باطل دورى كردن ، و آيهء  ( أُمِرْنا لِنُسْلِمَ )  و آيهء  ( وَ إِذا رَأَيْتَ )  اشارت به اين دو حرف است . پس با اهل هوا و بدعت منشينيد و سخن خائضان و مجادلان در قرآن را مشنويد ، كه شنيدن سخن اينان دل را تاريك كند و نشستن با ايشان روى توحيد و خداشناسى را گردآلود كند ! و زنهار كه به هواى نفس و به دلخواه خويش در آيات و صفات حق تصرّف كنيد ! و از خوض بپرهيزيد كه اين درختى است كه بيخ آن بدعت و ساق آن ضلالت و شاخ آن لعنت و برگ آن عقوبت و شكوفهء آن ندامت و ميوهء آن حسرت است . هركس در آيات خدا خوض كند ، پيغمبر دشمن او و خداوند در آن داورى كند ، و در نتيجه امروز از مسلمانان دور و لعنت بر سر ، و فردا نابينا و منزل او سقر ( دوزخ ) است ، و هركه دين‌دار است و اسلام را نزد او مقدار است و او را با خداوند سروكار است با مبتدعان و خوض‌كنان ننشيند كه گر نشيند چون آنان باشيد ، چه ايشان كتاب و سنّت خدا را واپس داشتند تا در گمراهى افتادند ، تمسّك به كتاب و سنّت خدا راه تسليم است كه فرمود : گردن نهيد به راه خدا ، و ما گردن نهاديم و نادر يافته پذيرفتيم ، از صفات خدا آنچه نامها است دانيم و آنچه معانى است ندانيم ، ظاهر يافتيم ، آنچه ظاهر است شناسيم ، آنچه باطن است نشناسيم ، ايمان ما از راه سمع است نه به حيلت عقل ، به قبول و تسليم\r\n\r\n","description":"","footnote":"","page_name":" 291 ","page_number":311},
  {"content":"\r\n\r\nاست نه بتصرّف و تأويل ، پيشواى ما خدا ، كتاب ما قرآن ، پيغمبر ما مصطفى ، نادر يافته پذيرفته ، و گوش فرا داشته و تهمت بر خرد نهاده ، نه علم از كيفيت آن آگاه ، و نه عقل را با آن راه ، نه تفكّر در صفات ، نه شروع در تأويل ، نه بر صاحب شرع ردّ ، نه بر تنزيل عيب ، راه تشبيه و راه تعطيل راه كفر است ، خدائى است يگانه كه جز او خدائى نيست و هيچ‌چيز و هيچ‌كس چون وى نيست .\r\n\r\n[ آيات 82 - 74 
  ]\r\n\r\n( تفسير لفظى )\r\n74 -  وَ إِذْ قالَ إِبْراهِيمُ لِأَبِيهِ آزَرَ أَ تَتَّخِذُ أَصْناماً آلِهَةً إِنِّي أَراكَ وَ قَوْمَكَ فِي ضَلالٍ مُبِينٍ .  هنگامى كه ابراهيم به پدر خود آزر گفت : آيا بتها را به خدائى مىگيرى ؟ من تو را و قوم تو را در گمراهى آشكار مىبينم !\r\n75 -  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ . \r\nهمچنين ما به ابراهيم آنچه از نشانى پادشاهى ما در آسمانها و زمين است نموديم تا از يقين‌كنندگان باشد .\r\n76 -  فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ . \r\nپس چون شب برآمد ( و او خداى خويش را از بالا مىجست ) ستاره‌اى ديد گفت : اين خداى من است و همين‌كه غروب كرد و نشيب گرفت گفت : من نشيب گرفتگان و زيرينيان را دوست ندارم !\r\n77 -  فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ .  پس چون ماه را ديد روشن برآمده گفت : اين است خداى من ! پس چون نشيب گرفت گفت اگر خداى مرا رهنمائى نكند من ناچار از گروه بيراهان و گمراهان خواهم بود .\r\n78 -  فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ .  چون خورشيد برآمده را تابان ديد گفت : اين خداى من است پس چون نشيب گرفت گفت :\r\nاى گروه خويشان ، من از آنچه شما با خداى شريك و انباز مىگيريد بىزارم .\r\n79 -  إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . \r\nمن روى دل خويش را فرا آن خدائى دارم كه آسمانها و زمين را آفريده و من مسلمان پاك دين و پاك كردار از مشركان نيستم .\r\n80 -  وَ حاجَّهُ قَوْمُهُ قالَ أَ تُحاجُّونِّي فِي اللَّهِ وَ قَدْ هَدانِ وَ لا أَخافُ ما تُشْرِكُونَ بِهِ إِلَّا أَنْ يَشاءَ رَبِّي شَيْئاً وَسِعَ رَبِّي كُلَّ شَيْءٍ عِلْماً أَ فَلا تَتَذَكَّرُونَ .  خويشان او بر او پيكار نموده و دعوى حق كردند گفت : شما با من محاجّه مىكنيد دربارهء خداى درصورتىكه او مرا به راه راست هدايت كرده و من از آنچه شما انباز براى خدا مىگيريد نمىترسم مگر آنكه خدا گزندى براى من بخواهد ، چون خداى من به دانش خود به همه چيز از بودنىها رسيده است  أَ فَلا تَتَذَكَّرُونَ .  آيا در نيابيد و متذكّر نمىشويد ؟\r\n81 -  وَ كَيْفَ أَخافُ ما أَشْرَكْتُمْ وَ لا تَخافُونَ أَنَّكُمْ أَشْرَكْتُمْ بِاللَّهِ ما لَمْ يُنَزِّلْ بِهِ عَلَيْكُمْ سُلْطاناً فَأَيُّ الْفَرِيقَيْنِ أَحَقُّ بِالْأَمْنِ إِنْ كُنْتُمْ تَعْلَمُونَ .  چون ترسم از آنچه شما آن را شريك خدا مىدانيد ؟\r\nو خود شما نمىترسيد كه به خدا شرك آورده‌ايد ! چيزى كه خداوند در پرستش آن نه شما را عذر فرستاد و نه سزاى خدائى داد ! پس از ما دو گروه كدام سزاوار ايمنى و بىبيمى است ؟ اگر مىدانيد مرا پاسخ گوئيد ؟\r\n82 -  الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ . \r\nكسانى كه گرويدند و ايمان خود را به شرك نياميختند ، آنان ايمنى دارند و آنها راه راست يافته‌اند .\r\n\r\n","description":"","footnote":"","page_name":" 292 ","page_number":312},
  {"content":"\r\n\r\n\r\n( تفسير ادبى و عرفانى )\r\nخداشناسى ابراهيم : 74 -  وَ إِذْ قالَ إِبْراهِيمُ لِأَبِيهِ آزَرَ .  آيه . اين عجب نگر ، پدر بتگر و پسر پيغمبر ! پدر راندهء با خوارى و مذلّت ، پسر خواندهء با هزاران كرامت ، پدر در دادگاه عدل بر راه نوميدى در لباس بيگانگى ، پسر در سايهء فضل در نسيم قرب بر راه پيروزى در لباس آشنائى ، بزرگ است خدائى كه زنده از مرده و مرده از زنده بيرون مىآورد . فردا در عرصهء قيامت و در آن انجمن بزرگ چون ابراهيم را جلوه كنند و با هزاران نوازش و كرامت به بازار قيامت برآرند ، آزر را به خوارى پيش پاى وى نهند ! از جهت آنكه در دنيا چون ابراهيم در شكم مادر بود ، آزر گفت اگر وى را پسرى نيكو آمد او را در پاى نمرود كشم ! و به تقرّب پيش پاى او قربان كنم ! ولى وى نتوانست ! كه دستش نرسيد و در حق انديشهء خويش به كيفر آن رسيد .\r\nداستان نمرود و ابراهيم : مفسّرين نوشته‌اند ابراهيم در زمان نمرود پسر كنعان نوادهء سام پسر نوح چشم به جهان گشوده گويند : اول كسى كه تاج بر سر نهاد و مردم را به پرستش خود خواند نمرود بود ، وقتى بخواب ديد كه ستاره‌اى برآمدى و روشنائى ماه و آفتاب را ببردى ! نمرود ترسيد و كاهنان بخواست و تعبير آن را در خواست ، ايشان گفتند : در اين سال در كشور شما فرزندى خواهد زاد كه دين مردم زمين را تغيير خواهد داد و هلاك پادشاه و زوال ملك او بدست وى خواهد بود ! نمرود مردان و زنان را از هم جدا كرد و بازرسان گماشت كه مردى دسترس به جفت خود نداشته باشد جز در حال حيض . و چون آزر بت‌ساز نمرود بود و بر او ايمن ، و در دين نمرود متعصّب ، روزى آن شغل را بگذارد و در سراى خويش شد ، خداوند آن ساعت مهرى در دل وى و عشقى در سر او افكند در اهل خود نگرست و مباشرتى برفت و تخم ابراهيم بنهاد ، كاهنان نمرود را آگاه ساختند كه فرزندى كه از او مىترسى امشب در رحم مادر برقرار شد ! نمرود سخت هراسان شد و آنچه فرزند پسر مىزادند مىكشت ! تا مادر ابراهيم را هنگام زادن نزديك شد ، مادر از شهر بيرون رفت و از مردم بگريخت و در گوشه‌اى كه آب و گياه بود زائيد و فرزند را در پارچه‌اى پيچيد و در ميان گياهان رها كرد و به خانه بازگشت و پدر را خبر كرد ، آزر به زادگاه رفت و سربى ( لانه ) بساخت و كودك را در آن خوابانيد و سنگى بر در آن راست كرد ، پس مادر هر روز مىرفت و او را شير مىداد و هرگاه كه مادر مىرسيد او را مىديد كه انگشتان خود در دهان مىمكد ! مادر نيك نگاه كرد ديد از يك انگشت شير و از ديگرى آب و از سوّمى عسل در مىآيد ! ابراهيم در آن سرب يك روز را يك هفته و هفته را ماه و ماه را سال مىنمود :\r\nيك روز از مادر پرسيد : اى مادر ، خداى من كيست ؟ گفت : مادرت ! گفت : خداى او كيست ؟ گفت : پدرت ! پرسيد خداى او كيست ؟ گفت : نمرود ، پرسيد خداى نمرود كيست ؟ گفت : ساكت باش و مشتى به دهان او زد ! مادر به خانه باز شد و با پدر گفت مىبينى ، ترسم اين كودك كه كاهنان از وى خبر دادند همه خدايان را باطل كند و دين نو آرد و ملك نمرود را زير و رو كند ! پدر برخاست و به آن سرب شد ابراهيم پرسيد : اى پدر خداى من كيست ؟ گفت ؟ مادرت ! گفت خداى او كيست ؟ گفت پدرت ! گفت خداى تو كيست ؟ گفت نمرود گفت خداى او كيست ؟ پدر سيلى به او زد و گفت ساكت شو !\r\nراوى گويد چون ابراهيم هفت‌ساله شد از پدر و مادر خواست كه او را از سرب بيرون آورند ، آنها او را پس از غروب آفتاب از سرب بيرون آوردند ، چون چشمش بر شتران و گوسفندان افتاد از پدر پرسيد اين‌ها چه‌اند ؟ گفت : چهارپايان\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nو چرندگان ، ابراهيم گفت : ناچار اين‌ها را كسى آفريده ! سپس رو به آسمان و زمين و كوه كرد و گفت : ناچار اين‌ها را هم آفريدگارى است آنگاه گفت : آفريدگار همهء اين‌ها كسى است كه مرا آفريد و روزى داد و غذا و آب داد ! چون شب برآمد ستاره و ماه را ديد گفت : اين خداى من است چون غروب كردند آفتاب را ديد گفت : خداى من اين است چون غروب شد خواست نادانى بت‌پرستان را آشكار كند به كاهنان آنها گفت : من به آنچه شما بزرگ مىشمريد بزرگ شمردم و گفتم خدا اين است و چون دوچار نقص و نشيب شد خواستم بشما بفهمانم كه خدا نقص ندارد ، چون او را تهديد كردند گفت :\r\nآيا من از اين بتان كه شريك خدا قرار داده‌ايد بترسم ؟ و شما نابينايان و ناشنوايان از خداى بينا و شنوا و توانا نمىترسيد ؟\r\nاكنون مرا پاسخ گوئيد كه كدام از ما در ايمنى و بىبيمى هستيم ؟ در پاسخ همه ناتوان و درماندند !\r\n75 -  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ .  آيه . اول او را ملكوت آسمان و زمين نمودند تا از راه استدلال آن را دليل بر وجود صانع گرفت ، در كوكب نگريست ، ماه و آفتاب را ديد ، چون به زوال آنها پى برد ، جمال حقيقت او را روى نمود و از راه استدلال و برهان به مشاهدت و عيان بازگشت و از همه آنها روى برگردان شد ، در آغاز عالم‌وار شد و در فرجام عارف‌وار آمد !\r\nواسطى عارف بزرگوار گويد : خلق عالم بسوى خدا باز گردند و عارفان از او همىآيند ! اگر كسى گويد :\r\nخداى را به دليل شناختم ، تو او را گوى دليل را به چه شناختى ؟ بلى ، در بدايت از دليل چاره نيست ، چنان كه راه خليل بود ، چون آن همه دلائل در راه او آمد و بهر دليلى كه مىرسيد در وى همىآويخت و گفت : اين خداى من است ! چون از درجهء استدلال برگذشت ، جمال توحيد را عيان بديد ، گفت : اى قوم ، من از همهء شرك‌آوران بىزارم .\r\nجوان‌مرد طريقت گويد : روش راه روان و كشش ربودگان را كيفيتى ويژه است ! كه چون از درگاه احديّت از باب رافت و رحمت نداى خلّت به صفت خليل به ابراهيم رسيد فرمان آمد كه در راه خلّت ( دوستى ) ايستادگى شرط نيست از اين منزل فراتر شو و سفرى كن كه آن را سفر تفريد گويند ، چون خليل طالبى تيزرو و جويندهء يادگار ازل بود ، قصد همّت كرد و راه بسوى خدا را پيش گرفت  ( إِنِّي ذاهِبٌ إِلى رَبِّي سَيَهْدِينِ )  از كمين‌گاه غيب ، خزائن عزّت گشودند و از درّهاى غيبى و ذخيره‌هاى شگفتى بسى در راه فروريختند ، خليل هنوز در راه بود و پيوسته بسوى او مىرفت ، هنوز به نقطهء جمع نرسيده باز نگرست ، غنيمت ديد به غنيمت مشغول شد ، جمال توحيد از او روى پوشيد كه چرا باز نگرستى ؟ تا آنكه آمرزش خواست و آن درّهاى غيبى همچنان مىديد و باز مىايستاد و مىگفت : اين خداى من است ! چون‌كه آن درّها بس شاغل و دل فريب بودند !\r\nخليل را گفتند : نبايستى كه تو را اين وقفت در راه بودى و پيوسته به غنيمت‌ها و ذخيره‌هاى عرض راه نگرى ، چرا چشم همّت از آنها فرونگرفتى ؟ و چرا سنّت چشم‌پوشى از آنها به كار نه‌بستى ؟ چنان كه مهتر عالم و سيد فرزند آدم در شب معراج كه آيات كبرى بر او تجلّى كرد چشم برنگردانيد و ننگريست و او بر اين ادب بود كه چشم ديدار بر آنها نگشود ! اى خليل ، كسى كه يادگار ازل جويد ، او غنائم و ذخاير را چه كند !\r\n كسى كش مار نيشى بر جگر زد * ورا ترياق سازد نه تبر زد ! \r\nخليل دست تجريد از آستين تفريد بيرون كرد و روى از اسباب باززد و گفت : خداى من كسى است كه آسمانها و زمين را آفريد و من رو سوى او كنم و هرگز از شرك‌آوران نخواهم بود ! يعنى قصدم را در راه خدا يكى كردم ، دلم را از غير او پاك كردم ، پيمانم را در او بستم ، و شوقم به او خالص كردم ، پس من به خدا براى خدا و محو در خدا هستم !\r\n\r\n","description":"","footnote":"","page_name":" 294 ","page_number":314},
  {"content":"\r\n\r\n\r\n[ آيات 92 - 83 
  ]\r\n\r\n( تفسير لفظى )\r\n83 -  وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ نَرْفَعُ دَرَجاتٍ مَنْ نَشاءُ إِنَّ رَبَّكَ حَكِيمٌ عَلِيمٌ .  آن دليل و حجّت ما كه ابراهيم بر قوم خويش آورد ، ما او را تلقين كرديم ، و ما هركس را كه بخواهيم درجه‌هاى بلند مىدهيم كه خداوند تو ( اى محمّد ) راست‌دان و دانا است .\r\n84 -  وَ وَهَبْنا لَهُ إِسْحاقَ وَ يَعْقُوبَ كُلًّا هَدَيْنا وَ نُوحاً هَدَيْنا مِنْ قَبْلُ وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ وَ كَذلِكَ نَجْزِي الْمُحْسِنِينَ .  ما به ابراهيم ، اسحاق و يعقوب ( پسر او ) بخشيديم و همه آنها را به ايمان راهنمائى كرديم و پيش از آنها نوح را هدايت به راه راست كرديم و از ذرّيّهء ( نسل ) او داود و سليمان و ايوب و يوسف و موسى و هارون رهبرى كرديم و ما نيكوكاران را اين‌چنين پاداش دهيم .\r\n85 -  وَ زَكَرِيَّا وَ يَحْيى وَ عِيسى وَ إِلْياسَ كُلٌّ مِنَ الصَّالِحِينَ .  و از نسل آنها زكريّا و يحيى و عيسى و الياس همه از شايستگانند .\r\n86 -  وَ إِسْماعِيلَ وَ الْيَسَعَ وَ يُونُسَ وَ لُوطاً وَ كلًّا فَضَّلْنا عَلَى الْعالَمِينَ .  و از نسل آنها اسماعيل و يسع و يونس و لوط همه را بر جنّ و انس برترى و فزونى داديم .\r\n87 -  وَ مِنْ آبائِهِمْ وَ ذُرِّيَّاتِهِمْ وَ إِخْوانِهِمْ وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ . \r\nو بعضى از پدرشان و فرزندانشان و برادرشان را برگزيديم و رهنمائى به راه راست كرديم .\r\n88 -  ذلِكَ هُدَى اللَّهِ يَهْدِي بِهِ مَنْ يَشاءُ مِنْ عِبادِهِ وَ لَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ .  آن است رهنمائى خداوند كه هركس را بخواهد رهنمون شود و اگر با خداى شريك گرفتند آنچه كرده‌اند از كارها همه ناچيز و تباه و نابود گردد .\r\n89 -  أُولئِكَ الَّذِينَ آتَيْناهُمُ الْكِتابَ وَ الْحُكْمَ وَ النُّبُوَّةَ فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ .  آنانند ( پيغمبران ) كه كتاب آسمانى و دين و حكمت و پيغمبرى داديم اگر ( قريش ) به آنها كافر شدند ، ما قومى برگماشتيم كه به آنها كافر نيستند .\r\n90 -  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ قُلْ لا أَسْئَلُكُمْ عَلَيْهِ أَجْراً إِنْ هُوَ إِلَّا ذِكْرى لِلْعالَمِينَ .  آنان كسانى هستند كه خداوند هدايتشان كرد پس به راست راهى آنان پى بر و پس روى گير و بگوى كه من براى پيغام رساندن مزدى نمىخواهم ، آنچه از من مىشنويد نيست جز پندى براى همه مردم جهان .\r\n91 -  وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ .  خداى را آن‌گونه كه شايد و بايد نشناختند هنگامى كه گفتند : خداوند بر مردم هيچ‌چيز نفرستاد ! بگو ( اى محمّد ) كى فرستاد آنچه كه موسى آورد ؟ كه روشنائى و نشان و رهنمونى براى مردم بود ؟  تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً وَ عُلِّمْتُمْ ما لَمْ تَعْلَمُوا أَنْتُمْ وَ لا آباؤُكُمْ قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ .  شما آنها را در كاغذها مىنويسيد و بعضى از آنها را آشكار مىسازيد و بيشتر آنها را پنهان مىداريد ! درصورتىكه آنچه كه شما و پدرانتان آنها را نمىدانستند بشما آموخته شد ! ( كى بشما آموخت ؟ ) بگو خداوند ، پس از آن آنها را بگذار كه در نادانى خود بازى كنند .\r\n\r\n","description":"","footnote":"","page_name":" 295 ","page_number":315},
  {"content":"\r\n\r\n92 -  وَ هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ وَ لِتُنْذِرَ أُمَّ الْقُرى وَ مَنْ حَوْلَها وَ الَّذِينَ يُؤْمِنُونَ بِالْآخِرَةِ يُؤْمِنُونَ بِهِ وَ هُمْ عَلى صَلاتِهِمْ يُحافِظُونَ .  اين كتاب ( قرآن ) كه ما فرستاديم ( به تو ) تورات و انجيل را گواهى كرده و استوار گرفته و براى اين است كه مردم مكّه و اطراف آنها را بيم نمائى و آگاه كنى و كسانى كه ايمان به آخرت دارند به آن كتاب ايمان آورند و نمازشان را نگاهدارى و مراقبت مىكنند و در هنگام آن مىكوشند .\r\n\r\n( تفسير ادبى و عرفانى )\r\n83 -  وَ تِلْكَ حُجَّتُنا آتَيْناها إِبْراهِيمَ .  آيه . حجّت خداوند بر اين امّت دو چيز است ، يكى محمّد مصطفى پيغمبر خدا و ديگرى قرآن كلام خدا ، مصطفى را برهان از طرف خود خواند  ( جاءَكُمْ بُرْهانٌ مِنْ رَبِّكُمْ )  و قرآن را موعظهء خدا خواند  ( قَدْ جاءَتْكُمْ مَوْعِظَةٌ مِنْ رَبِّكُمْ )  مصطفى چراغ جهانيان و جمال جهان و شفيع گناهكاران ، و پناه نيازمندان است ، قرآن يادگار مؤمنان ، موعظت عاصيان ، انس جان دوستان ، مصطفى حجت خدا است از اين روى كه بشرى است همچون ايشان به صورت ، و نه چون ايشان به سيرت ، كجا بود بشرى كه به يك ساعت از مسجد حرام به مسجد اقصى برند و از آنجا به آسمان دنيا و از آنجا به افق اعلا ؟ و او را آيات كبرى و جنّات مأوى و ديدار مولى بنمايند ؟ كجا بود بشرى ؟ نه خواننده نه نويسنده و هرگز پيش هيچ معلّم ننشسته و آنگاه دانش اولين و آخرين دانسته و از اسرار آسمانها و زمين خبر داده ؟ ! آرى ، كه در كتاب قدم در دبيرستان ازل بسى بوده و لباس فضل پوشيده و جام لطف نوشيده است .\r\nچون در صحيفه موجودات يك نظر مطالعه كرد ، ساكنان حضرت جبروت همگى به يك بار آواز برآوردند كه : اى سيد ثقلين و اى مهتر خافقين ، هيچ روى دارد كه از آن دبيرستان قدم و از آن لوح حقيقت خبرى بازدهى ؟ سخنى گوى كه ما طالب آنيم ، سوختهء يك لمحت و تشنهء يك شربت ! پاسخ درد طالبان و تشنگان اين بود كه : آشيان آشنائى و دبيرستان درد ما جز قبّه قاب قوسين ( بارگاه خداوند ) نيست و بر تابندهء اين روشنائى ، جز شربت حوصلهء درد ما نيست !\r\n ما را ز جهانيان شمارى دگر است * در سر بجز از باده خمارى دگر است \r\n84 -  وَ وَهَبْنا لَهُ إِسْحاقَ وَ يَعْقُوبَ .  آيه . فرمان آمد : اى پاكان مملكت و اى نقطه‌هاى عصمت و طهارت اى آدم اى نوح اى ابراهيم و فرزندان او كه جلال قرآن شما را مىنوازد و از درگاه بىنهايت خلعت صلاحيت يافتيد و بر جهانيان دست شرف برديد و شش هزار سال شما پيغمبران را پيشى داديم تا چون سيّد كائنات قدم در كشور وجود نهد ، شما مركبها برانيد و منزلها باز بريد آنگاه كه از چهارگوشهء جهان آواز برآمد كه  جاءَ الْحَقُّ *  و شما پيغمبران به شتاب مركبها رانيد كه به او رسيد .\r\n90 -  أُولئِكَ الَّذِينَ هَدَى اللَّهُ .  آيه . هركه نه در خدمت پيرى است يا دربند استادى يا در مرافقت رفيقى ، خودروست و از خود رست چيزى نايد ، اقتدا را كسى شايد و مهترى را كسى برازد كه صحبت مهتران و پرورش ايشان يافته و بركات نظر ايشان به وى رسيده چنان كه از ميان اصحاب چند نفر را به خود نزديك گردانيد ، چون اثر نظر خود در ايشان بديد « 1 » .\r\n\r\n\r\n","description":"","footnote":"\r\n( 1 ) نوشته‌اند : كه اهل تسنن اين آيه را دليل خلافت ابو بكر و عمر دانسته‌اند ولى شيعيان آن را دليل نمىدانند زيرا اين آيت راجع به همه صحابهء رسول است و مربوط به تعيين خليفه نيست !\r\n","page_name":" 296 ","page_number":316},
  {"content":"\r\n\r\n91 -  وَ ما قَدَرُوا اللَّهَ حَقَّ قَدْرِهِ .  آيه . يعنى خدا را آن‌گونه كه شايد و بايد نشناختند و به صفات او پى نبردند ، كسى او را بسزا نشناخت ، و كسى او را به سزاى او ندانست ، صفت و قدر خويش برداشت تا هيچ عزيز به عزّت او نرسيد ، و هيچ فهم حدّ او در نيافت و هيچ دانا قدر او را ندانست ! آب و خاك را با لم يزل و لا يزال چه آشنائى ! حدوث را با قدم چه مناسبت ، حق باقى در رسم فانى كى پيوندد ؟ و سزا در ناسزا كى بندد ؟\r\n گر حضرت لطفش را ، اغيار به كارستى * عشّاق جمالش را ، اميد وصالستى \r\n ممكن شودى جستن ، گر روى طلب بودى * معلوم شدى آخر ، گر روى سؤالستى \r\n . . . قُلِ اللَّهُ ثُمَّ ذَرْهُمْ .  آيه . اشارتى بليغ است به حقيقت تفريد و نقطهء جمع كه همّت يگانه كردن و حق را يكتا شناختن و از غير وى با او پرداختن است .\r\nعارفى بزرگوار گويد : دل وفا سوى او دار ، و غير او فروگذار ، گرفتار مهر او باش ، با غير او چه كار ؟ دنيا و آخرت در پيش اين كار چون ديوار ، دم زدن از اين حديث عارف را نيست جز عيب و عار ! كه عارفان بزرگ گفته‌اند : با خدا باش و ديگران واگذار !\r\n\r\n[ آيات 99 - 93 
  ]\r\n\r\n( تفسير لفظى )\r\n93 -  وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ قالَ أُوحِيَ إِلَيَّ وَ لَمْ يُوحَ إِلَيْهِ شَيْءٌ وَ مَنْ قالَ سَأُنْزِلُ مِثْلَ ما أَنْزَلَ اللَّهُ .  كيست ستمكارتر بر خود از آن كس كه دروغ بر خداى نهد ؟ و بگويد كه به من وحى نازل شده ! درصورتىكه هيچ وحى و پيغامى به او نازل نشده و يا كسى كه گويد : منهم قرآن فروفرستم چنان كه خداوند فرستاده ؟\r\n وَ لَوْ تَرى إِذِ الظَّالِمُونَ فِي غَمَراتِ الْمَوْتِ وَ الْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّهِ غَيْرَ الْحَقِّ وَ كُنْتُمْ عَنْ آياتِهِ تَسْتَكْبِرُونَ . \r\nاگر ببينى ( اى محمّد ) هنگامى كه ستمكاران در سكرات مرگ هستند و فرشتگان دستهاى خود را به زخمهاى ايشان گسترده به آنها مىگويند جانهاى خود را بيرون دهيد و امروز روزى است كه پاداش شما عذاب خوارى است بسبب آنچه بر خدا ناسزا و ناحق مىگفتيد و از سخنان او گردن مىكشيديد !\r\n94 -  وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ .  شما كه تنها و يگانه به ما آمديد چنان كه اوّل آفريديم ( تنها و لوت و بىكس ) و آنچه داشتيد و بشما داده بوديم از خدم و حشم همه را پس باز گذاشتيد و نمىبينيم شفيعان شما كه به دروغ مىگفتيد آنها با شما در شرك به خدا شريكند ! آن پيوند و پيوستگى كه ميان شما بود ببريد و پاره گشت ! و آنچه را كه به دروغ مىگفتيد يار و فريادرس شما هستند از شما دور شدند !\r\n95 -  إِنَّ اللَّهَ فالِقُ الْحَبِّ وَ النَّوى يُخْرِجُ الْحَيَّ مِنَ الْمَيِّتِ وَ مُخْرِجُ الْمَيِّتِ مِنَ الْحَيِّ ذلِكُمُ اللَّهُ فَأَنَّى تُؤْفَكُونَ .  خدا است كه شكافندهء تخم و هسته است و زنده را از مرده و مرده را از زنده بيرون مىآورد ، اين است خداى شما و كارهائى كه مىكند ، پس از چه سبب شما روى برمىگردانيد ؟\r\n96 -  فالِقُ الْإِصْباحِ وَ جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً ذلِكَ تَقْدِيرُ الْعَزِيزِ الْعَلِيمِ .  آن خدا كه شكافندهء روز است از شب و شب را براى آرامش قرار داد و خورشيد و ماه را براى شمارش ساخت ، آن است ساخته و باز انداختهء او كه توانائى است دانا !\r\n\r\n","description":"","footnote":"","page_name":" 297 ","page_number":317},
  {"content":"\r\n\r\n97 -  وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ قَدْ فَصَّلْنَا الْآياتِ لِقَوْمٍ يَعْلَمُونَ .  او خدائى است كه ستارگان را آفريد تا براى شما در تاريكيهاى بيابان و دريا راهنما باشند ، ما سخنان خود را براى شما بازگشاديم و براى قومى كه مىدانند و مىفهمند تفصيل داديم .\r\n98 -  وَ هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَ مُسْتَوْدَعٌ قَدْ فَصَّلْنَا الْآياتِ لِقَوْمٍ يَفْقَهُونَ .  او خدائى است كه شما را از يك تن يگانه آفريد ، آنگاه در صلب پدر و در رحم مادر به وديعت نهاد ، ما سخنان و پيغامها را براى كسانى كه مىفهمند باز گذاشتيم و هويدا ساختيم .\r\n99 -  وَ هُوَ الَّذِي أَنْزَلَ مِنَ السَّماءِ ماءً فَأَخْرَجْنا بِهِ نَباتَ كُلِّ شَيْءٍ فَأَخْرَجْنا مِنْهُ خَضِراً نُخْرِجُ مِنْهُ حَبًّا مُتَراكِباً وَ مِنَ النَّخْلِ مِنْ طَلْعِها قِنْوانٌ دانِيَةٌ .  او خدائى است كه از آسمان ( از ابرها ) باران فروفرستاد و ما از آن رستنيهائى از هر چيزى بيرون آورديم و از آن خاك سبزيهائى بيرون آورديم كه دانه‌ها بر روى هم نشسته و درهم رسته و از مغز و هستهء خرما شاخه‌هاى سر درآورده نزديك به دست بيرون آورديم  وَ جَنَّاتٍ مِنْ أَعْنابٍ وَ الزَّيْتُونَ وَ الرُّمَّانَ مُشْتَبِهاً وَ غَيْرَ مُتَشابِهٍ انْظُرُوا إِلى ثَمَرِهِ إِذا أَثْمَرَ وَ يَنْعِهِ إِنَّ فِي ذلِكُمْ لَآياتٍ لِقَوْمٍ يُؤْمِنُونَ .  و باغها از انگورها و از زيتون و انار كه مانند هم در رنگ و نامانند در مزه و چشش ! به ميوهء آن و پختن و رسيدن آن نگاه كنيد همانا در آن نشانهاى ( قدرت خدا ) براى كسانى كه ايمان آورده‌اند پيداست .\r\n\r\n( تفسير ادبى و عرفانى )\r\n93 -  وَ مَنْ أَظْلَمُ مِمَّنِ افْتَرى .  آيه . به زبان اهل اشارت و بر ذوق جوان‌مردان طريقت اين آيت را سرّى و رمزى است و حقيقت سرّ آنست كه هركه دعوى معرفت و شناسائى خدا كند به حقيقت مفترى است ، زيرا كه جلال احديّت از معرفت آب و خاك پاك و مستغنى است و از اينجا است كه :\r\nپيران طريقت گفته‌اند : هركس خدا را با صفتى بعنوان شناسائى ياد كند ، افترا زده و هركس دعوى شناسائى كند از خود ساخته است .\r\nشيخ جنيد گويد : بزرگترين گناه آن كس شناخت خداوند است ! يعنى كه وى مىپندارد و دعوى مىكند كه او را به حقيقت حق او و بسزاوارى او او را شناختم ، اين‌گونه شناخت از آدمى نيايد و فهم و وهم او بدان نرسد و اين شناخت جز در علم ربوبيّت نگنجد كه به حقيقت او خود را شناسد و خود را داند كه :  ما قَدَرُوا اللَّهَ حَقَّ قَدْرِهِ .  هركه رهبرى او در شناخت خدا ( به حقيقت ) نظر و استدلال است بر پى خود مىرود ، و هركس بر پى خود رود جز مغرور نيست ، و هركه آرزومند معرفت است جز بهره جوى نيست و هركه بهره‌جو است جز خودپرور و خودپرست نيست !\r\n دور باش از صحبت خودپرور عادت‌پرست * بوسه بر خاك كف پاى ز خود بيزار زن \r\nآدمى نبود پس بوده است و نبود پس بود نيست و از نيست معرفت هست چون آيد ؟ كسى كه موجود ميان دو عدم است هيچ‌چيز است و در هيچ‌چيز همه چيز چون آيد ؟ نه دولت به حيلت آيد و نه معرفت به علّت ، و نه سعادت به عبادت و نه معرفت به كفايت !\r\nشبلى گفت : شناسائى شما با معرفت خودتان خدا را و ادراك شما با دانشهاى خودتان خدا را و تعقّل شما با فهمها و وهمهاى خود خدا را و تقدير شما در عقيده‌ها و در دلهاتان خدا را همه و همه يافته‌هاى خود شما است و به خود شما برمىگردد !\r\n94 -  وَ لَقَدْ جِئْتُمُونا فُرادى .  آيه . اشارت است به اينكه شما مجرّد به دنيا آمديد و مجرّد و تنها از دنيا\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nمىرويد ، دارائىهاى شما به فرياد شما نمىرسد و حالات دنيائى شما از شما دفاع نمىكند و شفاعت كنى نداريد كه با ما از در شفاعت درآيد ! دست شما از همه چيز كوتاه و آنچه خيال مىكرديد شفيع شما است به كار شما نايد .\r\n95 -  إِنَّ اللَّهَ فالِقُ الْحَبِّ وَ النَّوى .  آيه . خداوند دانه و تخم شكافد تا از آن ميوه بيرون آيد و خوراك جانداران شود ، همچنين دانهء دل شكافد تا جوهر اخلاص روى نمايد و خلاص بنده در آن بود ، آن يكى سبب قوام نفس آدمى ، و اين يكى سبب ثبات ايمان او ، و هر دو را خداوند يكتا و پروراننده و روزى رساننده دل را به مشاهدهء خود مىپرورد ، و نفس را به نعمت خود مىنوازد ، آنگاه آن نفس را مركب دل قرار داده تا در ميدان عبادت بر وى سوار شود و منازل طاعات به او باز برد تا به مقصد عالى رسد ! اين است روز پيروزى و سعادت بىنهايت و دولت بىكران كه بنده را رايگان بدست آمده و گل افتخار از خار افتقار بروميده و صبح شادى از مطلع آزادى برآمده .\r\n96 -  فالِقُ الْإِصْباحِ وَ جَعَلَ اللَّيْلَ سَكَناً .  آيه . اگر به صبح نورانى اقطار عالم ظلمانى را روشن كرد نه عجب ، و اگرنه صبح معرفت ، اسرار دل را روشن كند چه عجب !\r\nپير طريقت گويد : فالق الاصباح يعنى شكافندهء دلها به روشنائى غيبها ، و آشكاراكنندهء رازها با يادآورى نيكوئيها و رويدادها و خبرها !\r\n97 -  وَ هُوَ الَّذِي جَعَلَ لَكُمُ النُّجُومَ .  آيه . ستارگان سعادت و اختران آسمان ملت ، به حقيقت ياران رسولند كه مصطفى فرمود : اصحاب من مانند ستارگانند هركس به آنها اقتدا كند به آنان هدايت مىشود كه اركان خلايقند و برهان حقايق ، عنوان رضاى حقّند و پادشاهان اورنگ صدق ، ائمّهء اهل سعادتند و انصار نبوّت و رسالت و مستوجب ترحّم امّت ، به آنها اقتدا كنى درست ! و از آنها آداب دين گيرى تمام ! راه ايشان راه هدى و كلمهء ايشان كلمهء تقوى ، و مطلوب آنان فردوس اعلا و مقصود ايشان رضاى مولى ! « 1 »\r\n98 -  وَ هُوَ الَّذِي أَنْشَأَكُمْ مِنْ نَفْسٍ واحِدَةٍ .  آيه . از روى اشارت مىگويد : شما را از نفس يگانهء آدم آفريدم و دولتى كه به او دادم به ديگر آفريدگان ندادم ، و آن منزلت كه در او نهادم در كس ننهادم . و او را احسن تقويم و خود را احسن خالقين خواند ، كه خداوند نيكوتر آفرينندگان و آدم نيكوتر آفريدگان يعنى كه اى آدم ! در آفريدگان يگانه توئى و در آفرينندگان يگانه منم !\r\n99 -  وَ هُوَ الَّذِي أَنْزَلَ مِنَ السَّماءِ ماءً .  آيه . ( هو ) اشارت است به ذات احديّت  ( الَّذِي )  اشارت است به صفات ربوبيّت ،  ( أَنْزَلَ )  اشارت است به صنع الهيّت ، خداوندى موجود به ذات ، موصوف به صفات ، معروف به صنايع و آيات . ( سماء و ماء ) اشارت است كه كردگار در قدرت بىاحتيال ، و در قيموميّت بىگشتن حال ، و در مملكت ايمن از زوال ، و در ذات و صفات متعال است ، بندگان را به توحيد مىخواند و مىگويد : بنگريد تا بدانيد و بدانيد تا دريابيد ، جاى ديگر مىگويد : آن‌كس كه دل با حق راست دارد مىنگرد و مىپذيرد و مىشناسد ، به آيات قدرت آن كس راه برد كه به آيات صفت ايمان دارد ، از خدا كسى شرم دارد كه از نظر وى خبر دارد ، و از او كسى باك دارد كه وى را بر خود توانا داند .\r\n\r\n\r\n","description":"","footnote":"\r\n( 1 ) همين بيان پيغمبر خدا دليل بر ردّ عقيده كسانى است كه آيه :  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ  را تنها مربوط به ابو بكر و عمر مىدانند !\r\n","page_name":" 299 ","page_number":319},
  {"content":"\r\n\r\n\r\n[ آيات 110 - 100 
  ]\r\n\r\n( تفسير لفظى )\r\n100 -  وَ جَعَلُوا لِلَّهِ شُرَكاءَ الْجِنَّ وَ خَلَقَهُمْ وَ خَرَقُوا لَهُ بَنِينَ وَ بَناتٍ بِغَيْرِ عِلْمٍ سُبْحانَهُ وَ تَعالى عَمَّا يَصِفُونَ .  آنان براى خدا از فرشتگان جنّ كه آنها را خداوند آفريده انبازان ساختند و به دروغ براى او پسران و دختران پرداختند بىدانش و معرفت ! و خداوند از آنچه ايشان او را توصيف مىكنند يكتا و منزّه است .\r\n101 -  بَدِيعُ السَّماواتِ وَ الْأَرْضِ أَنَّى يَكُونُ لَهُ وَلَدٌ وَ لَمْ تَكُنْ لَهُ صاحِبَةٌ وَ خَلَقَ كُلَّ شَيْءٍ وَ هُوَ بِكُلِّ شَيْءٍ عَلِيمٌ .  او نوباوه‌آورندهء آسمانها و زمين است ، چگونه او را فرزند باشد درصورتىكه هرگز او را جفت نبوده و او همه چيز را آفريده و به هر چيزى دانا است !\r\n102 -  ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ وَ هُوَ عَلى كُلِّ شَيْءٍ وَكِيلٌ . \r\nآن است خداى شما كه نيست خدائى جز او و او است آفرينندهء همه چيزها ، پس او را بپرستيد و او است كه بر هر چيزى توانا و كارساز و كاردان است .\r\n103 -  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ .  چشمها در اين جهان او را نه‌بينند و خردها در او نرسند و او همه را مىبيند و به همه مىرسد و همه را درمىيابد و او به دانش به همه چيز رسيده و از هر چيز به دانائى آگاه است .\r\n104 -  قَدْ جاءَكُمْ بَصائِرُ مِنْ رَبِّكُمْ فَمَنْ أَبْصَرَ فَلِنَفْسِهِ وَ مَنْ عَمِيَ فَعَلَيْها وَ ما أَنَا عَلَيْكُمْ بِحَفِيظٍ .  نشانيهاى روشن از خدا بشما آمد ، پس هركس بداند و دريابد خود را بيند و دريابد و هركه نابينا دل شود و نيابد پس بر زيان او است و من نگهبان و گوشوان بر شما نيستم ( كه جلو نابينائى دل شما را بگيرم ) .\r\n105 -  وَ كَذلِكَ نُصَرِّفُ الْآياتِ وَ لِيَقُولُوا دَرَسْتَ وَ لِنُبَيِّنَهُ لِقَوْمٍ يَعْلَمُونَ .  و اين‌چنين آيات و سخنان خود را بيان مىكنيم تا نگويند اين سخنان را خود راست و درست كرده‌اى و آموخته‌اى ! و تا آن را براى مردمى كه مىدانند بيان نمائيم .\r\n106 -  اتَّبِعْ ما أُوحِيَ إِلَيْكَ مِنْ رَبِّكَ لا إِلهَ إِلَّا هُوَ وَ أَعْرِضْ عَنِ الْمُشْرِكِينَ . \r\n( اى محمّد ) آنچه را از سوى خداوند به تو مىآيد پيروى كن كه نيست خدائى جز او ، و تو از انبازگيرندگان با من روىگردان باش و دورى كن .\r\n107 -  وَ لَوْ شاءَ اللَّهُ ما أَشْرَكُوا وَ ما جَعَلْناكَ عَلَيْهِمْ حَفِيظاً وَ ما أَنْتَ عَلَيْهِمْ بِوَكِيلٍ . \r\nو اگر خدا مىخواست كه با او شريك نگيرند هرگز نگرفتندى و تو را هم بر آنها گوشوان قرار نداديم كه جلو شرك آنها را بگيرى و كار آنها هم به تو سپرده نيست .\r\n108 -  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ كَذلِكَ زَيَّنَّا لِكُلِّ أُمَّةٍ عَمَلَهُمْ ثُمَّ إِلى رَبِّهِمْ مَرْجِعُهُمْ فَيُنَبِّئُهُمْ بِما كانُوا يَعْمَلُونَ .  كسانى را كه جز خدا مىپرستند دشنام مدهيد ، تا ايشان خداى يكتا را از روى دشمنى بدون دانش و معرفت دشنام دهند ! اين‌گونه ما براى هر امّتى كردارشان را برآراستيم ، پس آنگاه بازگشتشان بسوى خداى ايشان است تا آگاه كند آنان را به كارهائى مىكردند .\r\n109 -  وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها قُلْ إِنَّمَا الْآياتُ \r\n\r\n","description":"","footnote":"","page_name":" 300 ","page_number":320},
  {"content":"\r\n\r\n عِنْدَ اللَّهِ وَ ما يُشْعِرُكُمْ أَنَّها إِذا جاءَتْ لا يُؤْمِنُونَ .  و سوگند به خداى ياد كردند به هر سوگندى كه مىشناختند كه اگر آيتى از آسمان براى آنها آيد هرآينه ايمان آورند ! بگو ( اى محمّد ) همهء آيت‌ها و معجزه‌ها نزد خداوند است و چه چيز شما را دانا و مطمئن كرد كه اگر آيتى نازل شد آنان ايمان نمىآورند ؟\r\n110 -  وَ نُقَلِّبُ أَفْئِدَتَهُمْ وَ أَبْصارَهُمْ كَما لَمْ يُؤْمِنُوا بِهِ أَوَّلَ مَرَّةٍ وَ نَذَرُهُمْ فِي طُغْيانِهِمْ يَعْمَهُونَ .  ما دلها و ديده‌هاى دل آنان را برمىگردانيم ، آن چنان كه گوئى اينان اولين‌بار كه ( بلى ) گفتند هم ايمان نياوردند ! و ايشان را واگذاريم تا در گمراهى بىسامان روند !\r\n\r\n( تفسير ادبى و عرفانى )\r\n100 -  وَ جَعَلُوا لِلَّهِ شُرَكاءَ الْجِنَّ .  آيه . دين عرب در زمان ظهور اسلام سه دين بود : قومى فرشتگان مىپرستيدند و مىگفتند كه ايشان دختران خدايند ! قومى از خزاعه ستارهء شعرى مىپرستيدند و قومى بتان را پرستش مىكردند .\r\nاينان راندگان حضرتند و خستگان عدل و سوختگان قهرند ، به تيغ هجران خسته و به ميخ ردّه بسته ! آرى ، كارى است ساخته و قسمتى رفته ، نفزوده و نكاسته ، چه توان كرد ؟ كه خدا چنين خواسته ، آن بيگانگانند كه خداى را نشناختند و به بىحرمتى و ناپاكى آواز شرك برآوردند و ديگرى را با وى در خدائى انباز كردند تا از راه راست بيفتادند ، و امروز در ماتم بيگانگى و مصيبت جدائى و فردا فضيحت و رسوائى ! و سرانجام خشم الهى و عذاب جاودانى است !\r\n101 -  بَدِيعُ السَّماواتِ وَ الْأَرْضِ .  آيه . اين آيات اشارت به توحيد است ، و اينكه خداوند جفت و فرزند ندارد اشارت به تنزيه است ، و اينكه آفرينندهء همه چيزها و به همه چيز دانا است اشارت به تعظيم است . پس توحيد آنست كه در آسمانها و زمين خدائى است يكتا و يگانه و در ذات بىشبيه و در قدر بىنظير ، و در صفات بىهمتا .\r\nتنزيه او آنست كه از عيب پاك و از نقص منزّه و از آفات برى است ، نه محل حوادث است نه حالت تغيير ، نه نوصفت نه تغيّرپذير ، پيش از زمان قائم ، و پيش از عمل جاعل ، و پيش از خلق خالق ، و پيش از صنع قدير . و تعظيم او آنست كه به قدرت از همه برتر و به ذات و صفات بالاتر ، برترى و بالائى صفت او و حقّ او است ، توان بر كمال و علم تمام صفت عزّت او است ، نه در صفت با كسى مشابه ، و نه در ذات با كسى مشارك ! نه در ذات بستهء آفتها ، و نه در صفات مشوب به علتها . در صنعش حكمتها پيدا ، و در نشانهايش قدرت پيدا و در يكتائيش حجت پيدا ، همه عاجزند و او توانا ، همه جاهلند و او دانا ، همه در عددند و او احد ، همه معيوبند و او صمد ،  لَمْ يَلِدْ وَ لَمْ يُولَدْ  از ازل تا ابد ! نادر يافته شناخته ، ناجسته يافته ، ناديده دوست داشته .\r\n ناديده هر آن كسى كه نام تو شنيد * دل نامزد تو كرد و مهر تو گزيد \r\n103 -  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ .  آيه . پس از نزول اين آيت ، كه را رسد كه دعوى دانش چگونگى صفت خداوند كند ، يا حق را محاط و مدرك داند و هركس چنين دعوى كند دعوى باطل و مدّعى مبطل است ! احاطه به كيفيّت و كميّت قدرت او چگونه توان ؟ كه آنچه آثار قدرت در همهء مخلوقات است اوهام و افهام ما در آن متحيّر است ! نه‌بينى كه به چشم ظاهر ، آب را رفتن است و خداوند در قرآن گويد كه خاك را گفتن است ! درحالىكه نه آب را جان و نه خاك را زبان است ، دريافتن اين به عقل چون توان ؟ پس جز از قبول ظاهر و تسليم باطن چه درمان ؟\r\nظاهر بپذير و باطن بسپار ! زينهار زينهار كه  لا تُدْرِكُهُ الْأَبْصارُ . \r\n\r\n","description":"","footnote":"","page_name":" 301 ","page_number":321},
  {"content":"\r\n\r\nپير طريقت گويد : اين آيه ، سياست قديم بودن صفت است كه از صحراى بىنيازى جلال خود بر ساكنان راه جلوه مىكند و مىگويد : ما را ديده‌هاى فانى و عقلهاى ناتوانى درنيابد ، و عقل عاقلان را در ذات و صفات ما پيمانه‌اى نه ! وهم و فهم از ما چه نشان دهد كه منشور صفات ما  ( لَيْسَ كَمِثْلِهِ شَيْءٌ )  و صفت جبروت ما ( لم يزل و لا يزال ) است ؟\r\nصفت حدوث با جلال قدم چه كار ؟  ( فَاعْتَبِرُوا يا أُولِي الْأَبْصارِ )  .\r\nاگرنه آفتاب جلال  ( وَ هُوَ يُدْرِكُ الْأَبْصارَ )  از ولايت لطيف و خبير بر شما تافتى ، ( عواصف لا تدركه الابصار ) دمار از جان شما درآوردى و به كتم عدم باز بردى ! لكن جلّ جلاله به لطف معروف و به فضل و به بنده‌نوازى موصوف . به فضل خود پذيرندهء همهء پرستندگان ، و به كرم خود سازندهء كار بندگان در دو جهان .\r\n104 -  قَدْ جاءَكُمْ بَصائِرُ مِنْ رَبِّكُمْ .  آيه . به شما چراغى روشن از خداوند آمد و پندى بليغ و نورى تمام و حجّتى آشكار و نامه‌اى هويدا رسيد ، چراغى كه دلها افزود ، نورى كه روح جان افزايش داد ، ذكرى كه سرّ بنده آرايد ، نامه‌اى كه بنده بدان نازد ، نامه‌اى كه راه بنده بدان گشاده ، انصاف وى در آن داده ، كار دين به دو ساخته ، دل وى بدان آراسته ، عيب وى بدان پوشيده ، گوش وى به كليد آن گشوده ، سعادت و پيروزى خود در آن يافته . نامه‌اى كه چراغ دلها است ، مايهء شستن غمها است ، داروى شفاء دردها است ، چراغ تنبيه است ، چراغى كه از دل ناپاكان تاريكى شوخى ( پليدى ) ببرد و از دل نادانان تاريكى سفه بزدايد ، نامه‌اى كه بنده را در دنيا حلاوت طاعت دهد و هنگام مرگ رستگارى و سعادت بخشد و در قيامت سبكبارى و رحمت و در بهشت لقا و رضا و رؤيت دهد .\r\n106 -  اتَّبِعْ ما أُوحِيَ إِلَيْكَ .  آيه . وحى ديگر است و رسالت ديگر ، وحى آنست كه در خلوت  ( أَوْ أَدْنى )  به دو پيوست و به  ( فَأَوْحى إِلى عَبْدِهِ )  رسيد ، رسالت آنست كه به ظاهر نامه به او فرستادند و بواسطهء جبرئيل رساندن آن بخلق فروآمد و پيام رسيد كه اى محمّد : آنچه به خلوت از وحى ما يافتى راز دوستى است گوش‌دار و بر پى آن باش !\r\n\r\n[ آيات 119 - 111 
  ]\r\n\r\n( تفسير لفظى )\r\nجزو هشتم : 111 -  وَ لَوْ أَنَّنا نَزَّلْنا إِلَيْهِمُ الْمَلائِكَةَ وَ كَلَّمَهُمُ الْمَوْتى وَ حَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا إِلَّا أَنْ يَشاءَ اللَّهُ وَ لكِنَّ أَكْثَرَهُمْ يَجْهَلُونَ .  اگر فرشتگان به ايشان فرستادمى و مردگان آنها با آنها سخن گفتى و هر چيزى را برانگيختى و پيش ايشان آوردمى تا گواهى دادندى ! باوجود اين دسته‌دسته و گروه گروه از ايشان ايمان نياوردندى مگر كه خداى خواسته بودى كه بگروندى ، لكن بيشتر ايشان نادانند .\r\n112 -  وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً وَ لَوْ شاءَ رَبُّكَ ما فَعَلُوهُ فَذَرْهُمْ وَ ما يَفْتَرُونَ .  همچنين براى هر پيغمبرى شيطانهائى از انس و جنّ برقرار كرديم كه برخى به برخى تن فرا مىدهند و از غرور خود آرامش سخن به يك دگر الهام مىكنند و اگر خدا بخواهد هرگز دشمنان او آنچه را كه كردند و مىكنند نخواهند كرد ! پس آنها را با دروغهائى كه مىساختند واگذار .\r\n113 -  وَ لِتَصْغى إِلَيْهِ أَفْئِدَةُ الَّذِينَ لا يُؤْمِنُونَ بِالْآخِرَةِ وَ لِيَرْضَوْهُ وَ لِيَقْتَرِفُوا ما هُمْ مُقْتَرِفُونَ .  و تا به آن تكذيب و افتراء ، دل آنها كه به آخرت ايمان ندارند چسبد و گرايد ، و تا آن را از خويشتن به پسندند و تا بكنند آنچه آنان كننده آن ( در علم خدا ) هستند !\r\n\r\n","description":"","footnote":"","page_name":" 302 ","page_number":322},
  {"content":"\r\n\r\n114 -  أَ فَغَيْرَ اللَّهِ أَبْتَغِي حَكَماً وَ هُوَ الَّذِي أَنْزَلَ إِلَيْكُمُ الْكِتابَ مُفَصَّلًا وَ الَّذِينَ آتَيْناهُمُ الْكِتابَ يَعْلَمُونَ أَنَّهُ مُنَزَّلٌ مِنْ رَبِّكَ بِالْحَقِّ فَلا تَكُونَنَّ مِنَ الْمُمْتَرِينَ .  آيا جز خداوند داورى و فرمانرانى جويم ؟ درحالىكه او بسوى شما اين نامه را ( تورات ) فروفرستاد و كسانى كه ما به ايشان تورات داديم مىدانند كه آن از جانب خداوند به حق نازل شده ، پس تو ( اى محمّد ) از شك‌داران و دودلان و گمان‌داران مباش .\r\n115 -  وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ وَ هُوَ السَّمِيعُ الْعَلِيمُ . \r\nو سخن خداى بر راستى و هموارى و درستى تمام و سپرى شده و كلمات او را كس نتواند تبديل كند و اوست خداوند شنواى دانا .\r\n116 -  وَ إِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللَّهِ إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ .  اگر فرمان بيشتر مردم زمين را برى و مراد آنها را نگاهدارى ، تو را گمراه خواهند كرد ، آنان جز از پندار و گمان پيروى نمىكنند و آنان نيستند مگر كسانى كه دروغ مىسازند .\r\n117 -  إِنَّ رَبَّكَ هُوَ أَعْلَمُ مَنْ يَضِلُّ عَنْ سَبِيلِهِ وَ هُوَ أَعْلَمُ بِالْمُهْتَدِينَ .  خداوند تو از همه كس از حال كسانى كه گم گشته و از راه در رفته‌اند داناتر است و او داناترين كس به راه‌يافتگان حق است .\r\n118 -  فَكُلُوا مِمَّا ذُكِرَ اسْمُ اللَّهِ عَلَيْهِ إِنْ كُنْتُمْ بِآياتِهِ مُؤْمِنِينَ .  پس بخوريد از آنچه در كشتن آن خداى را ياد كردند ، اگر شما به سخنان و آيات خداوند گرويده‌ايد .\r\n119 -  وَ ما لَكُمْ أَلَّا تَأْكُلُوا مِمَّا ذُكِرَ اسْمُ اللَّهِ عَلَيْهِ وَ قَدْ فَصَّلَ لَكُمْ ما حَرَّمَ عَلَيْكُمْ إِلَّا مَا اضْطُرِرْتُمْ إِلَيْهِ وَ إِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ إِنَّ رَبَّكَ هُوَ أَعْلَمُ بِالْمُعْتَدِينَ . \r\nچه رسد شما را و چه عذر است شما را كه از آنچه بنام خداوند ذبح شده نمىخوريد ؟ درصورتىكه آنچه بر شما خوردن آن حرام شده به تفصيل شرح داده شده ، مگر آنچه بيچاره مانيد و از خوردن آن ناچار باشيد ، و بدانيد كه بيشتر مردمان بواسطهء هواها و هوسهاى خود از راه به بيراهه مىروند بىهيچ دانشى ! و خداى تو از همه به حال تجاوزكاران و از اندازه گذران داناتر است .\r\n\r\n( تفسير ادبى و عرفانى )\r\n111 -  وَ لَوْ أَنَّنا نَزَّلْنا إِلَيْهِمُ الْمَلائِكَةَ .  آيه . اشارت است به مردودان حضرت و مطرودان شريعت كه اگر ما فرشتگان مقرّب و كرّوبيان آسمان را به زمين سوى ايشان فرستيم تا آن مهجوران را بما دعوت كنند و اگر مردگان زمين را حشر كنيم تا بر درگاه ما ارشاد كنند و جملهء حيوانات و اعيان و اجرام مخلوقات همه را به ايشان فرستيم تا آيات الهيّت ما و اعلام ربوبيّت ما بر ايشان عرضه كنند و هرچه خبر هم بود ببينند و بدانند ! تا من كه خداوندم نخواهم و ايشان را راه ننمايم نخواهند ايمان آورد و راه به شناخت ما نخواهند يافت ، چه مشتى خاك را چه رسد كه حديث قدم كند اگرنه عنايت قديم و خواست كريم باشد !\r\n دل كيست كه گوهرى فشاند بىتو * يا تن كه بود كه ملك راند بىتو ! \r\n و اللّه كه خرد راه ندارد بىتو * جان زهره ندارد كه بماند بىتو ! \r\nتا ربّ العزّة خود را به دل بنده نشناساند و شاهدهاى صفات ازلى و قديم خود در دل او ثبت نكند ، بنده به شناخت وى راه نبرد ، آرى خداوند شمعى است تا كجا خود برافروزد و جوهرى است تا كجا وديعت نهد .\r\n\r\n","description":"","footnote":"","page_name":" 303 ","page_number":323},
  {"content":"\r\n\r\nخداوند گويد : اندكى از رازهاى خود در دل بنده‌اى كه دوست داشتم به وديعت نهادم ، پس شناختى و آشنائى هر دو بهم بايد تا نشانهء اين كار و شايستهء اين خلعت شود ، دعوى آشنائى بىشناسائى عين جحد است و شناخت بىآشنائى عين مكر ! چنان كه ابليس لعين را كه شناخت بود بدون آشنائى ، نهايت و بدايت او هر دو عين مكر بود ! و هر دو در قعر كفر پوشيده شده بود ، هرچند به ظاهر صورت فرشته داشت و نقاب تقديس بر بسته بود لكن باطنى خراب داشت ، كه هزاران سال بساط عبادت بر اميد وصال پيموده ، چون پنداشت كه ديدهء آرزويش گشاده شود يا نفخهء وصلش وزيده شود ، از آسمان بالا بر زمين پست افتاد و از سماء سموّ بر خاك لعنت سقوط كرد !\r\n112 -  وَ كَذلِكَ جَعَلْنا لِكُلِّ نَبِيٍّ .  آيه . هركس رتبت وى عالىتر بلاء وى تمام‌تر ، هركس به حق نزديك‌تر و دل وى صافىتر ، نفس او به دست دشمن گرفتارتر ، آرى ، بىغصّهء محنت قصّهء محبّت نتوان خواند ، و بىزهر بلاء شهد ولاء نتوان يافت ، بنگر كه آدم صفى آن پروردهء تقديس حق از ابليس دشمن خود چه ديد !\r\nآن دگر نوح شيخ پيمبران و پدر جهانيان از قوم خويش چه كشيد ! چند صد سال آنها را دعوت به حق كرد ، هر روز او را چندان بزدند كه بىهوش شدى ، و فرزندان او را به دشمنى با او تشويق كردندى و آن مهتر برين بليّت صبر مىكردى و اميد به ايمان ايشان داشتى تا آنكه گفت : بار خدايا ، چون اميد بريده شد و روى صلاح پديدار نيست ، بودن اينان در اين جهان جز زيادى فساد و سبب خرابى نيست ! تخم آنان را از زمين بركن و گرنه همه بندگان را فاسد و گمراه خواهند كرد !\r\nاز آن پس ابراهيم كه شجرهء توحيد بود ، شب و روز به زانو درافتاده ، ريش سپيد را در دست نهاده و دورى خانواده را از بت ، خواهان بود و از آن نمرود طاغى چه كشيد ، و به او چه آزارها كه نرسيد ! همچنين همهء پيغمبران يكان‌يكان از هود و صالح و لوط و موسى و زكريّا و يحيى و عيسى از دست جبّاران و متكبّران و متمرّدان چه‌ها كشيدند ، همه به فرياد آمدند ، و در آخر همهء آنها بلاء محمّد مصطفى از همه بيشتر و تمام‌تر كه خود گفت : هيچ پيغمبرى به قدر من آزار نديد ! آن بىحرمتان و بيگانگان قدر وى ندانستند و ديدهء شناخت او نداشتند و منزلت او را نشناختند ، بارها قصد جان او كردند ، جفاء او را ميان در بستند ، پيران استهزا كردند و شاعران هجو گفتند و جوانان جفا كردند و كودكان سنگ انداختند و زنان از بامها خاك ريختند و آنگه اتفاق كردند و با يكدگر عهد بستند كه او را از ميان بردارند ، جبرئيل آمد و گفت : هان برخيز و شهر را به ايشان بگذار و آهنگ غربت كن و در اين غربت گزيدن رازى بود كه جوان‌مردى عارف چنين به شعر آورده :\r\n اى يتيمى كرده اكنون با يتيمان كن تو لطف * اى غريبى كرده اكنون با غريبان كن سخا \r\n با تو در فقر و يتيمى ما چه كرديم از كرم * تو همان كن اى كريم از خلق خود با خلق ما \r\n مادرى كن مر يتيمان را ، بپرورشان به لطف * خواجگى كن سائلان را ، طمعشان گردان وفا \r\n114 -  أَ فَغَيْرَ اللَّهِ أَبْتَغِي حَكَماً .  آيه . جز از خدا معبودى گيرم ؟ هرگز ! جز او خدائى دانم ، حاشا ! معبود بىهمتا او است ، يگانه و يكتا خود او است ، در كردگارى و جبّارى بىنظير او است ، در كاررانى و كار خدائى بىمانند او است ، در بنده‌نوازى معروف اوست ، و در مهربانى و مهرنمائى موصوف او است !\r\nپير طريقت گفت : الهى ، تو موجود عارفانى ، آرزوى دل مشتاقانى ، يادآور زبان مدّاحانى ، چونت نخوانم كه نيوشندهء آواز داعيانى ؟ چونت نستايم كه شادكنندهء دل بندگانى ؟ چونت ندانم كه زين جهانى ؟ چونت دوست ندارم كه عيش جانى ؟\r\n\r\n","description":"","footnote":"","page_name":" 304 ","page_number":324},
  {"content":"\r\n\r\n116 -  وَ إِنْ تُطِعْ أَكْثَرَ مَنْ فِي الْأَرْضِ .  آيه . گروه خداپرستان كه وفد خدايند بسيار اندكند اما با وزن و بسيار خطيرند و اهل باطل بسيارند اما بىوزن و سبك و بىمعنى ! يك جهان مجاز را يك ذره حقيقت بس ، يك عالم بيهوده و باطل را يك يافت خداوند بس !\r\n يك تپانچه شير و زين مردارخواران يك جهان ! * يك صداى صور و زين فرعون طبعان صد هزار ! \r\nاى محمّد اگر تو اينان را از روى عدد و كثرت بينى ، تو را به فتنه افكنند و اگر با ايشان سازى ، تو را از حق بازدارند ، فرمان ما را گردن نه ، و از ايشان روى گردان .\r\n118 -  فَكُلُوا مِمَّا ذُكِرَ اسْمُ اللَّهِ .  آيه . اين حكم در تفسير ، مخصوص ذبايح است و از روى اشارت منع از غافل خوردن و پرخوردن ، چه هرچه به غفلت و شره خورند جز طبع درنده‌خوئى قوّت نگيرد و جز هواجس نفس و وساوس شيطان از آن نرويد ، اصل مسلمانى پاكى سينه و روشنائى دل است و راه آن پاك داشتن تن است ، چنان كه حواس ظاهر چون چشم و گوش و زبان بايد پاك باشد و جملهء حركات به ميزان شرع بود ، و راه پاكى حواس ، پاكى پوست و گوشت است ، چنان كه از حلال رسته باشد و راه پاكى پوست و گوشت لقمهء حلال است و چون لقمه حلال بود ، خوردن آن روا باشد ، ليكن تا وقتى كه شره و حرص و آرزوى غفلت در سينهء آدمى بود حلال‌خوار نباشد ! و راه اسير كردن آز و شره آنست كه چون در حال خوردن است بر سر ذكر و ياد خدا باشد و با آگاهى و آداب طريقت و شريعت خورد .\r\nدوازده شرط بايد تا يك لقمه به شرط دين خورد : چهار شرط واجب : حلال خوردن ، پاكيزه خوردن ، خداى را روزى ده دانستن ، شكر او گزاردن و چهار شرط مستحبّ : بسم اللّه گفتن ، پيش از خوردن دست شستن ، از گوشهء ظرف خوردن ، در آخر الحمد اللّه گفتن ، چهار شرط ادب : راست و درست نشستن ، به لقمهء كسى ننگريستن ، از پيش خود خوردن ، پس از خوردن دست و دهان شستن . چون خوردن با اين شرائط باشد فردا در آن حساب نباشد و آن را ثواب دهند .\r\n\r\n[ آيات 127 - 120 
  ]\r\n\r\n( تفسير لفظى )\r\n120 -  وَ ذَرُوا ظاهِرَ الْإِثْمِ وَ باطِنَهُ إِنَّ الَّذِينَ يَكْسِبُونَ الْإِثْمَ سَيُجْزَوْنَ بِما كانُوا يَقْتَرِفُونَ . \r\nگناهان آشكار و بزه‌هاى پنهان واگذاريد ، كسانى كه كار با بزه مىكنند و گناهكار هستند پاداش كارهاى بد خود را خواهند ديد .\r\n121 -  وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ وَ إِنَّهُ لَفِسْقٌ وَ إِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَ إِنْ أَطَعْتُمُوهُمْ إِنَّكُمْ لَمُشْرِكُونَ .  نخوريد از ذبح شده‌اى كه بر آن نام خدا ياد نشده كه خوردن آن حرام است و بيرون از اطاعت ، همانا ديوان سخنان كژ را به دلها و گوشهاى دوستان خويش آراسته مىكنند تا با آن با شما پيكار كنند و اگر شما ايشان را فرمان بريد و اطاعت كنيد شما هم همچون ايشان مشرك هستيد .\r\n122 -  أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها كَذلِكَ زُيِّنَ لِلْكافِرِينَ ما كانُوا يَعْمَلُونَ .  آيا كسى كه به بيگانگى دل مرده بود و ما او را به ايمان زنده كرديم و او را روشنائى داديم تا با آن در ميان مردمان رفت و آمد مىكند ، مانند كسى است كه در تاريكيها گرفتار و هرگز از آن بيرون شدنى نيست ؟ اين‌چنين براى كافران آنچه را كه مىكنند آرايش دادند !\r\n123 -  وَ كَذلِكَ جَعَلْنا فِي كُلِّ قَرْيَةٍ أَكابِرَ مُجْرِمِيها لِيَمْكُرُوا فِيها وَ ما يَمْكُرُونَ إِلَّا \r\n\r\n","description":"","footnote":"","page_name":" 305 ","page_number":325},
  {"content":"\r\n\r\n بِأَنْفُسِهِمْ وَ ما يَشْعُرُونَ .  و همچنين در هر شهرى مهينان و بزرگان آنان را در مال و نام بزرگ و توانا قرار داديم تا با آن بد كنند و بد سازند ، درحالىكه همه آن بديها را نمىسازند جز به خودشان و متوجه نيستند و نمىدانند !\r\n124 -  وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ اللَّهُ أَعْلَمُ حَيْثُ يَجْعَلُ رِسالَتَهُ سَيُصِيبُ الَّذِينَ أَجْرَمُوا صَغارٌ عِنْدَ اللَّهِ وَ عَذابٌ شَدِيدٌ بِما كانُوا يَمْكُرُونَ . \r\nو چون به ايشان آيتى آيد گويند نمىگرويم جز آنكه بما هم از معجزه‌ها كه به پيغمبران داده‌اند بدهند و حال آنكه نمىدانند كه خداوند داناتر است كه پيغامهاى خود را كجا قرار دهد ، به زودى به آنان كه گناه كردند فرودى و كمى و كاستى از نزد خدا بواسطهء بديها كه كردند به آنها رسد .\r\n125 -  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّهُ الرِّجْسَ عَلَى الَّذِينَ لا يُؤْمِنُونَ .  هركه را خدا خواهد راه نمايد دل او را گشاده كند و باز گشايد براى اسلام و تصديق ، و كسى را كه مىخواهد از راه گم كند دل او را تنگ و سخت نمايد ، گوئى او را مكلّف كرده‌اند كه به آسمان رود و دل او مىخواهد از جا كنده شود ) همچنين خداوند براى كسانى كه ايمان ندارند كژى و ناپاكى و بدسازى مىنهد !\r\n126 -  وَ هذا صِراطُ رَبِّكَ مُسْتَقِيماً قَدْ فَصَّلْنَا الْآياتِ لِقَوْمٍ يَذَّكَّرُونَ .  اين راه و اين ( قرآن ) راه راست بسوى خداى تو است و ما اين سخنان را به تفصيل براى گروهى كه ايمان آوردند ذكر كرديم .\r\n127 -  لَهُمْ دارُ السَّلامِ عِنْدَ رَبِّهِمْ وَ هُوَ وَلِيُّهُمْ بِما كانُوا يَعْمَلُونَ .  گروندگان راست سراى رستگى و آزادى و تن‌آسائى نزديك خداوندشان و او است يار و ياور آنها بسبب كارهاى نيكى كه كرده‌اند .\r\n\r\n( تفسير ادبى و عرفانى )\r\n120 -  وَ ذَرُوا ظاهِرَ الْإِثْمِ وَ باطِنَهُ .  آيه . بدانكه كردار آدمى دو طرف دارد ، يك طرف به دل پيوسته ، كه آن را نيّت گويند ، و يك طرف به تن پيوسته ، كه آن را عمل گويند . اين ظاهر است و آن باطن ، پس هرچه از محظورات و منهيّات شرع به دست و پاى و زبان باشد آن را گناه ظاهر ، و هرچه به دل بينديشد و نيّت كند آن را گناه باطن گويند و خداوند در اين آيت مىگويد : هر دو را بگذاريد ، هم عمل بد كه در ظاهر رود و هم انديشه و نيّت بد كه در باطن بوده بدين بيان كه :\r\nخداوند به كرم خود خلق را بيافريد و با نظر حكمت و كرم بىنهايت آنها را پرورش داد و نعمتهاى ظاهر و باطن بر ايشان تمام كرد آنگاه از بنده شكر نعمت خواست و گفت : اگر شرط بندگى مىنمائيد ، شكر نعمت بجاى آريد و آن اينست كه گناه ظاهر و باطن را واگذاريد .\r\nهمان‌طور كه نعمت دو قسم است : ظاهر و باطن ، مخالفت هم دو قسم است : ظاهر و باطن ، نعمت ظاهر كمال خلق است و نعمت باطن جمال خلق ، همچنين گناه و مخالفت ظاهر ، گناه اعضاء تن است و گناه باطن ، دوست داشتن خلاف‌كارى است كه در دل رود و قصد و نيّت آن كند .\r\nبه ذوق جوانمردان طريقت ، طلب بهشت طلب نعمت است و در طلب نعمت بازماندن از راز ولىنعمت و ناز حضرت است ، و هرچه تو را از راز و نياز باز دارد ، آنان شرك شمرند و گناه دانند ، هرچند در حق قومى طاعت و عبادت باشد چنان كه گفته‌اند :\r\n\r\n","description":"","footnote":"","page_name":" 306 ","page_number":326},
  {"content":"\r\n\r\n به هرچه از راه بازافتى ، چه كفر آن حرف و چه ايمان \r\n به هرچه از دوست و امانى ، چه زشت آن نقش و چه زيبا \r\n121 -  وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ .  آيه . خوردن به شهوت چيزى است ، و خوردن به ضرورت چيز ديگر ، خوردن به شهوت اهل غفلت راست به صفت بطالت ، و خوردن به ضرورت اهل قناعت راست به حكم ضرورت و تقويت نفس از بهر عبادت ، جز اين دو حالت حالتى ديگر است در خوردن كه آن حال عارفان است و نشان رهروان .\r\nچنان كه پير طريقت گفت : مجاهدان راه خدا اهل رياضتند ، خوراكشان خشن ، لباسشان خشن ، و آن كس كه به معرفت خداوند رسد ، هر چيزى به ذائقهء او لطيف است .\r\n122 -  أَ وَ مَنْ كانَ مَيْتاً فَأَحْيَيْناهُ .  آيه . حيات معرفت ، چيزى است و حيات بشريّت چيز ديگر ، عالميان به حيات بشريّت زنده‌اند و دوستان به حيات معرفت ، حيات بشريّت روزى به سرآيد كه دنيا به آخر رسد و اجل دررسد ، ولى حيات معرفت هرگز روا نباشد كه به سرآيد ، كه معرفت روز بروز افزون‌تر و به حق نزديكتر شود .\r\nبزرگوار عارفى گويد : حيات معرفت عبارت است از خلق عزلت گرفتن ، با حق خلوت كردن ، زبان به ذكر گشودن ، دل در فكر داشتن ، گهى از نظر جلال و عزّت در هيبت بودن ، و گهى بر اميد نظر لطف بر سر مراقبت رفتن ، پيوسته جان بر تابهء عشق كباب كرده ، و پروانه‌وار سوخته ، و در شب تاريك چون والهان به فغان آمده بر اميد آنكه تا سحرگاه صبح اميد بردمد و او تعهّد بيماران كند و گويد : اى فرشتگان ، شما گرد دل ايشان طواف كنيد تا من مرهم بر جراحات نهم و بنده به زبان حال و صفت نياز گويد :\r\n اى شاخ اميد وصل عاشق ، به برآ * اى ماه ، ز برج بىوفائى به درآ \r\n اى صبح وصال دوست ، يك روز برآ * اى تيره شب فراق ، يك ره به سر آ \r\n125 -  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ .  آيه . نشان اين شرح آنست كه بنده را سه نور به سه وقت در دل افكنند : نور عقل در بدايت ، نور علم در وساطت ، و نور عرفان در نهايت . آنگاه با همه اين نورها مشكلهاى او گشوده شود و غيبها بعضى ديدن گيرد . كه مصطفى فرمود : بپرهيزيد از فراست مؤمن چه او به نور خدا نظر مىكنند ، بدين‌گونه كه به نور بدايت ، عيب خود بداند ، به نور وساطت زيان خود بشناسد ، به نور نهايت نايافتهء خود دريابد . به بيان ديگر ، به نور بدايت از شرك برهد ، به نور وساطت به خلاف نفس برهد ، به نور نهايت از خود برهد .\r\n بيزار شو از خود كه زيان تو توئى * كم‌گو ز ستاره كآسمان تو توئى \r\n126 -  وَ هذا صِراطُ رَبِّكَ مُسْتَقِيماً .  آيه . راه راست ، بپاداشتن بندگى است با تحقيق در شناسائى حق ، و راه شريعت است بسوى حقيقت ، گروهى كه به ظاهر پيوسته و از حقيقت گسسته هرگز به منزل حقيقت نرسند ، و گروهى كه از شريعت دست بداشته و آنچه را كه نيست حقيقت پنداشته هرگز به منزل حقيقت نرسند ، چون‌كه شريعت خالى از حقيقت حرمان است و حقيقت خالى از شريعت خذلان ! زيرا شريعت بيان است ، و حقيقت عيان و مصطفى هم صاحب عيان است و هم صاحب بيان ، و تا شريعت و حقيقت در بنده جمع نشود دار سلام وى را جاى و منزل نشود ، خداوند فرموده :\r\nآنان در دار سلام نزد خدا هستند و به‌هرحال كه باشند و بهر صفت كه روند ، سلام قرين حال ايشان و رفيق روزگارشان است ، به اول كه در شوند نداى : به سلامتى درآئيد ، مىشنوند . و چون آرام گيرند ، فرشتگان گويند : سلام بر شما كه صبر\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nپيشهء خود كرديد ، پس از آن هر سخن شنوند ، بر سر آن سلام و تحيّت شنوند ، و از اين عزيزتر كه پيوسته سلام حق به ايشان مىرسد و دل و جان آنان به آن مىنازد .\r\nگويند : دار سلام فردا از آن كس است كه در دنيا زبان او از غيبت سالم مانده ، و دل او از غفلت بازمانده و اعضاى او از لغزش دور مانده ، و عقيدهء او از بدعت بر كنار مانده ، و معاملهء او از حرام و شبهت بر كنار بوده و كارهاى او از ريا و ظاهرسازى تهى باشد ، و در آن حال است كه خلعت و هو وليّهم در شأن ايشان است و هركس خداوند دوست و ولىّ او باشد هرجا باشد و هر سرا كه جاى گزيند ، پاك و خوش و شادىبخش و دل آرام باشد .\r\n\r\n[ آيات 140 - 128 
  ]\r\n\r\n( تفسير لفظى )\r\n128 -  وَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ وَ قالَ أَوْلِياؤُهُمْ مِنَ الْإِنْسِ رَبَّنَا اسْتَمْتَعَ بَعْضُنا بِبَعْضٍ وَ بَلَغْنا أَجَلَنَا الَّذِي أَجَّلْتَ لَنا قالَ النَّارُ مَثْواكُمْ خالِدِينَ فِيها إِلَّا ما شاءَ اللَّهُ إِنَّ رَبَّكَ حَكِيمٌ عَلِيمٌ .  آن روز كه همه را باهم برانگيزانيم و گوئيم : اى گروه پريان ، پس از آدميان فراوان به دست آورديد و دوستان آنان از آدميان گويند : ما با يكدگر روزگار داشتيم و در برخوردارى به يك دگر دنيا را باز گذاشتيم و به درنگى كه ما را نامزد كرده بودى رسيديم ( و آنچه كه براى ما خواسته بودى براى آن آمديم اكنون حال ما چيست ؟ ) خداوند گفت : آتش جايگاه شما است و در آن جاويدان خواهيد بود ، مگر آن مقدار كه خداوند خواهد كه در آتش نباشيد ! چه كه خداوند دانائى است راست‌دان .\r\n129 -  وَ كَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ .  و همچنان بدان كه ستمكاران را دست به دست هم دهيم و فرا يكديگر مىرسانيم و به يك دگر مىافكنيم به سبب آنچه كرده و مىكنند .\r\n130 -  يا مَعْشَرَ الْجِنِّ وَ الْإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَ يُنْذِرُونَكُمْ لِقاءَ يَوْمِكُمْ هذا قالُوا شَهِدْنا عَلى أَنْفُسِنا وَ غَرَّتْهُمُ الْحَياةُ الدُّنْيا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ .  اى گروه پريان و مردمان ، آيا پيش از اين فرستادگانى از شما بسوى شما نيامد كه سخنان مرا بر شما مىخواندند و شما را از ديدن چنين روزى بيم مىدادند و مىآگاهانيدند ؟ گفتند : بلى ، ما گواهى مىدهيم بر خود . آرى زندگانى دنيا آنها را فريب داد و فريفته كرد تا آنجا كه بر زيان خود گواهى دادند چون آنها در اين جهان كافر بودند .\r\n131 -  ذلِكَ أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ وَ أَهْلُها غافِلُونَ .  اين فرستادن پيمبران و بيم دادن مردمان از بهر اين است تا بدانند كه خداى تو ( اى محمّد ) بر آن نيست و نخواست مردمان شهرها را به بيداد هلاك كند درحالىكه اهل آن شهرها از كار خداى و از رستاخيز غافل و ناآگاه باشند .\r\n132 -  وَ لِكُلٍّ دَرَجاتٌ مِمَّا عَمِلُوا وَ ما رَبُّكَ بِغافِلٍ عَمَّا يَعْمَلُونَ .  هركس را پايه‌اى و اندازه‌ايست از آنچه از بدى و نيكى مىكنند و خداى تو از آنچه مىكنند غافل نيست .\r\n133 -  وَ رَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَ يَسْتَخْلِفْ مِنْ بَعْدِكُمْ ما يَشاءُ كَما أَنْشَأَكُمْ مِنْ ذُرِّيَّةِ قَوْمٍ آخَرِينَ .  خداى تو بىنياز و صاحب رحم و مهربانى است ، اگر خواهد شما را از دنيا مىبرد و گروهى ديگر پس از شما مىآورد چنان كه شما را از نژاد گروهان ديگر آورد .\r\n134 -  إِنَّ ما تُوعَدُونَ لَآتٍ وَ ما أَنْتُمْ بِمُعْجِزِينَ .  آنچه را بشما وعده مىدهند و بيم مىنمايند آمدنى است و شما آن نه‌ايد كه پيشى گيريد و پيش شويد !\r\n\r\n","description":"","footnote":"","page_name":" 308 ","page_number":328},
  {"content":"\r\n\r\n135 -  قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ مَنْ تَكُونُ لَهُ عاقِبَةُ الدَّارِ إِنَّهُ لا يُفْلِحُ الظَّالِمُونَ .  بگو ( اى محمد ) ، اى خويشان و نزديكان من بكنيد آنچه كه مىتوانيد بكنيد و منهم خواهم كرد آنچه بايد بكنيم و به زودى خواهيد دانست كه عاقبت پيروزى كراست ؟ كه ستمكاران بر خويشتن پيروز نخواهند شد !\r\n136 -  وَ جَعَلُوا لِلَّهِ مِمَّا ذَرَأَ مِنَ الْحَرْثِ وَ الْأَنْعامِ نَصِيباً فَقالُوا هذا لِلَّهِ بِزَعْمِهِمْ وَ هذا لِشُرَكائِنا .  و براى خدا بهره‌اى از آنچه كشت كردند و از چهارپايان قرار دادند و گفتند : اين براى خداوند ، به گمان خودشان و از براى شريكان ما .  فَما كانَ لِشُرَكائِهِمْ فَلا يَصِلُ إِلَى اللَّهِ وَ ما كانَ لِلَّهِ فَهُوَ يَصِلُ إِلى شُرَكائِهِمْ ساءَ ما يَحْكُمُونَ .  پس هرچه از آن انبازان آنها است به خداى نمىرسد ! و آنچه براى خدا است به انبازان آنان مىرسد ، آرى ، چه بسيار بد كار مىكردند و داورى كژ و بخشى ناسزا داشتند .\r\n137 -  وَ كَذلِكَ زَيَّنَ لِكَثِيرٍ مِنَ الْمُشْرِكِينَ قَتْلَ أَوْلادِهِمْ شُرَكاؤُهُمْ لِيُرْدُوهُمْ وَ لِيَلْبِسُوا عَلَيْهِمْ دِينَهُمْ وَ لَوْ شاءَ اللَّهُ ما فَعَلُوهُ فَذَرْهُمْ وَ ما يَفْتَرُونَ .  همچنان براى بسيارى از مشركان كشتن فرزندانشان از سوى شريكان بر آراست تا آنها را هلاك مىكردند و دين آنها را بر آنان شوريده مىكردند ، و اگر خداى خواستى كه ايشان نكنند نكردندى پس بگذار آنها را با آن دروغها كه مىسازند .\r\n138 -  وَ قالُوا هذِهِ أَنْعامٌ وَ حَرْثٌ حِجْرٌ لا يَطْعَمُها إِلَّا مَنْ نَشاءُ بِزَعْمِهِمْ وَ أَنْعامٌ حُرِّمَتْ ظُهُورُها وَ أَنْعامٌ لا يَذْكُرُونَ اسْمَ اللَّهِ عَلَيْهَا افْتِراءً عَلَيْهِ سَيَجْزِيهِمْ بِما كانُوا يَفْتَرُونَ . \r\nو گفتند : اين چهارپايان كه نشستن بر آن حرام و آن كشت كه خود بنام بتان حرام كرده بودند بر خلق حرام است ! و نچشد آنها را كسى مگر آنكه ما بخواهيم ( به گمان خودشان به گزاف‌گوئى ) و ( همچنين ) چهارپايانى كه در كشتن آنها نام خداوند نمىبردند ! اين همه دروغ بستن بر خدا و بنام خدا بود ! و خداوند پاداش آنها را به آن دروغها كه مىگفتند خواهد داد .\r\n139 -  وَ قالُوا ما فِي بُطُونِ هذِهِ الْأَنْعامِ خالِصَةٌ لِذُكُورِنا وَ مُحَرَّمٌ عَلى أَزْواجِنا وَ إِنْ يَكُنْ مَيْتَةً فَهُمْ فِيهِ شُرَكاءُ سَيَجْزِيهِمْ وَصْفَهُمْ إِنَّهُ حَكِيمٌ عَلِيمٌ .  و گفتند : آنچه در شكمهاى اين حيوانات است خوردن آن بر مردان ما حلال و بر زنان حرام است و اگر آبستنى در شكم مردار باشد خوردن آن براى مردان و زنان حلال است و خداوند اين و صفها كه براى آن خوردنيها مىكردند پاداش خواهد داد كه او داناى راست‌دان است .\r\n140 -  قَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ وَ حَرَّمُوا ما رَزَقَهُمُ اللَّهُ افْتِراءً عَلَى اللَّهِ قَدْ ضَلُّوا وَ ما كانُوا مُهْتَدِينَ .  به تحقيق و يقين ، كسانى كه فرزندانشان را از روى نادانى و سست‌رايى و بىخردى كشتند ، و آنچه را كه خدا روزى بندگان كرده از روى دروغ بستن بر خداى حرام كردند ، گمراه و بيراه شدند و به راه راست نبودند .\r\n\r\n( تفسير ادبى و عرفانى )\r\n128 -  وَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ .  آيه . اشارت است به اظهار سياست و عزّت ، و خطاب هيبت به اهل شقاوت در آن روز رستاخيز و روز عظمت ، روزى كه آتش نوميدى در خرمنهاى خلايق زنند ، و اعمال و احوال ايشان بباد بىنيازى بردهند و عمل آنان هباء منثورا شود ، ظالمان و ستمگران خيمهء اندوه و ندامت زنند و گردن همه جبّاران و متمرّدان فروشكنند ، و عملهاى خبيث آنان را مانند غلى سازند و بر گردن آنان نهند ، و آنان را بيارند و در سراپردهء آتشين بدارند ، بر قدر مايهء هركسى با او معاملت كنند ، گروهى را نداى بردابرد\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nاز پيش مىزنند ، و گروهى را آواز گيراگير از قفا مىزنند . و گروهى چون درّ از ميان صدف مىافروزند ، گروهى را به خطاب « نترسيد و دلتنگ نباشيد » مىنوازند . گروهى را با تازيانه « ساكت شويد دور شويد » برانند ، گروهى را با خطاب عتاب‌آميز و سياست شعار « اى گروه جنّ و انس آيا پيمبران بشما نيامدند و پيغام مرا نياوردند ؟ » تنبيه و سياست كنند . و گروهى را با نداى كرامت « اى بندگان من امروز بر شما ترس و دلتنگى نيست » مورد لطف و مرحمت قرار گيرند .\r\n133 -  وَ رَبُّكَ الْغَنِيُّ ذُو الرَّحْمَةِ .  آيه . اشارت به هر دو گروه دارد ، كه همان عزّت و سياست با بيگانگان ، و همين لطف و مرحمت با دوستان دارد ، كه خداوند به ذات خود غنىّ و به صفات خود صاحب رحمت ، و بىنياز از طاعت مطيعان و رحمت دار است بر گناهكاران .\r\n134 -  إِنَّ ما تُوعَدُونَ لَآتٍ .  آيه . آمدنى آمده گير ، و رفتنى شده گير ، و اين روز روشن تاريك شده گير و غرور دنيا روزى به سر آمده گير !\r\nجوان‌مردى را ديدند كه بىعلتى مىلنگد ! علت پرسيدند ؟ گفت فردا به خارستان خواهم رفت ! گفتند تا فردا ؟\r\nگفت : فردا آمده گير و اين پرده دريده گير ، و رسوا شده گير !\r\n تا كى از دار الغرورى ، سوختن دار السّرور ؟ * تا كى از دارالقرارى ، ساختن دار القرار \r\nپير طريقت گفت : اى جوان‌مرد ! اين زندگانى دنيا باد است ، تا بنگرى از دست رفته و اين دنيا چون خندهء ديوانگان است و گريهء مستان ! ديوانه بىشادى خندد ، و مست بىاندوه گريد ! دنيا مثال يخ است در آفتاب نهاده يا شكر كه در دهن نهاده به زودى از هم مىريزد ! آرى ، بس شيرين است لكن تا در دهن نهادى گداخت . دنيا تماشاگاهى خوش است ليكن تا بنگرى گذشت ، و تا دل در او بستى رفت ! اگر ذلّت مرگ نبودى آواز  ( أَنَا رَبُّكُمُ الْأَعْلى )  از اطراف عالم برآمدى ولى چندين صدها از خواجگان بينى ؟ كه چون گل بر بار بشكفته بودند همه از بار ريخته و در گل خفته ، پس چرا عبرت نگيرى و در سرانجام كار خود انديشه نكنى كه خداوند فرمود : به زودى خواهى دانست كه فرجام كار را چه كسى است ! آرى بدانيد كه اين دنيا تا كجا رسد ، و سراى پيروزى و جاودانى كرا رسد ! به بينيد كه درويشان شكسته را بر مركب كرامت چون آرند ؟ و خواجگان بىمعنى را به تازيانهء خشم چون رانند !\r\n باش تا كلّ يا بى آنها را ، كه امروزند جزء * باش تا گل بينى آنها را ، كه امروزند خار \r\n اين عزيزانى كه آنجا گلستان دولتند * تا ندانى و نداريشان ، بدينجا خار و خوار \r\n گلبنى كاكنون ترا هيزم نمود از جور دى * باش تا در جلوه آرد دست انصاف بهار \r\n\r\n[ آيات 150 - 141 
  ]\r\n\r\n( تفسير لفظى )\r\n141 -  وَ هُوَ الَّذِي أَنْشَأَ جَنَّاتٍ مَعْرُوشاتٍ وَ غَيْرَ مَعْرُوشاتٍ وَ النَّخْلَ وَ الزَّرْعَ مُخْتَلِفاً أُكُلُهُ وَ الزَّيْتُونَ وَ الرُّمَّانَ مُتَشابِهاً وَ غَيْرَ مُتَشابِهٍ كُلُوا مِنْ ثَمَرِهِ إِذا أَثْمَرَ وَ آتُوا حَقَّهُ يَوْمَ حَصادِهِ وَ لا تُسْرِفُوا إِنَّهُ لا يُحِبُّ الْمُسْرِفِينَ .  او خدائى است كه باغهائى آفريده و ساخته كه برخى چفته بسته ( مانند درخت مو - رز ) و برخى افكنده بر زمين و پهن شده و ناخاسته ، و همچنين درخت خرما و كشت‌زار با مزه‌هاى هم مانند و يا گوناگون در خوردن و در محصول آنها ، پس چون ميوه آرد از آن خوريد و هنگام درو حق حق‌داران را دهيد و زياده‌روى مكنيد و در گزاف مرويد كه خداوند گزاف‌كاران و اسراف‌كنندگان را دوست نمىدارد .\r\n\r\n","description":"","footnote":"","page_name":" 310 ","page_number":330},
  {"content":"\r\n\r\n142 -  وَ مِنَ الْأَنْعامِ حَمُولَةً وَ فَرْشاً كُلُوا مِمَّا رَزَقَكُمُ اللَّهُ وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ .  و همچنين از چهارپايان آنها كه به بار رسيده و باركش هستند و آنها كه ببار نرسيده يا خود بار را نشايند بخوريد از آنچه خدا شما را روزى داده و از گامهاى ديوان و شيطانها پيروى نكنيد كه آنان دشمن آشكار شما هستند .\r\n143 -  ثَمانِيَةَ أَزْواجٍ مِنَ الضَّأْنِ اثْنَيْنِ وَ مِنَ الْمَعْزِ اثْنَيْنِ قُلْ آلذَّكَرَيْنِ حَرَّمَ أَمِ الْأُنْثَيَيْنِ أَمَّا اشْتَمَلَتْ عَلَيْهِ أَرْحامُ الْأُنْثَيَيْنِ نَبِّئُونِي بِعِلْمٍ إِنْ كُنْتُمْ صادِقِينَ .  هشت جفتها از ميش گونه دو تا ، يكى نر يكى ماده ، و از بز كونه دو تا ، يكى نر يكى ماده ، بگو ( اى محمّد ) به مشركان كه آيا خداوند دو نر را حرام كرد يا دو ماده را ؟ يا آنچه در رحم ماده از بچهء نازاد است ؟ از روى دليل و حجّت به من آگاهى دهيد اگر راست مىگوئيد .\r\n144 -  وَ مِنَ الْإِبِلِ اثْنَيْنِ وَ مِنَ الْبَقَرِ اثْنَيْنِ قُلْ آلذَّكَرَيْنِ حَرَّمَ أَمِ الْأُنْثَيَيْنِ أَمَّا اشْتَمَلَتْ عَلَيْهِ أَرْحامُ الْأُنْثَيَيْنِ أَمْ كُنْتُمْ شُهَداءَ إِذْ وَصَّاكُمُ اللَّهُ بِهذا فَمَنْ أَظْلَمُ مِمَّنِ افْتَرى عَلَى اللَّهِ كَذِباً لِيُضِلَّ النَّاسَ بِغَيْرِ عِلْمٍ إِنَّ اللَّهَ لا يَهْدِي الْقَوْمَ الظَّالِمِينَ .  و از شتر دو تا نر و ماده و از گاو دوتا نر و ماده ، بگو : آيا خداوند نر را حرام كرده يا ماده ؟ يا آنچه در رحم شتر و گاو است ؟ آيا شما حاضر بوديد وقتى كه خداوند شما را به آن سفارش و توصيه كرد ؟ پس ستمكارتر بر خود كيست ؟ جز كسانى كه دروغ به خداوند بستند تا مردمان را بىدليل و دانش گمراه كنند ! درحالىكه خداوند گروه ستمكاران را راهنمائى و رهبرى نمىكند .\r\n145 -  قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّهُ رِجْسٌ أَوْ فِسْقاً أُهِلَّ لِغَيْرِ اللَّهِ بِهِ .  بگو اى محمّد ، در آنچه به من پيغام شده من حرام كرده‌اى نمىبينم بر هيچ خورنده‌اى كه آن را مىخورد ( چشنده‌اى كه آن را مىچشد ) جز آنكه مردار باشد يا خون ريخته شده باشد يا گوشت خوك كه آن پليد است يا كشته‌اى كه كشندهء آن از اطاعت خداوند بيرون باشد ( فسق ) و آن را بنام غير معبود حقيقى كشته باشند .  فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ .  پس هركس كه ناچار از خوردن گوشت مردار باشد و ستمكار و افزونى جوى ( متجاوز ) نباشد ، خداى تو آمرزنده و مهربان است .\r\n146 -  وَ عَلَى الَّذِينَ هادُوا حَرَّمْنا كُلَّ ذِي ظُفُرٍ وَ مِنَ الْبَقَرِ وَ الْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَ إِنَّا لَصادِقُونَ . \r\nو بر يهود هر حيوان سنب ناشكافته و انگشت پاى نگشاده حرام كرديم و از گاو و گوسفند پيه آنها را حرام كرديم جز آنچه در استخوان پشت آنها باشد يا چربى روده يا چربى و دنبه كه در استخوان پيوسته باشد . اين‌گونه پاداش آنها كرديم بواسطهء ستمكاريشان و ما راست مىگوئيم .\r\n147 -  فَإِنْ كَذَّبُوكَ فَقُلْ رَبُّكُمْ ذُو رَحْمَةٍ واسِعَةٍ وَ لا يُرَدُّ بَأْسُهُ عَنِ الْقَوْمِ الْمُجْرِمِينَ . \r\nاگر تو را دروغ‌زن‌گيرند ، بگو خداوند داراى رحم و بخشايش فراخ است ولى كيفر و عقاب خود را از بزه‌كاران برنمىگيرد .\r\n148 -  سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا وَ لا حَرَّمْنا مِنْ شَيْءٍ كَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا قُلْ هَلْ عِنْدَكُمْ مِنْ عِلْمٍ فَتُخْرِجُوهُ لَنا إِنْ تَتَّبِعُونَ إِلَّا الظَّنَّ وَ إِنْ أَنْتُمْ إِلَّا تَخْرُصُونَ .  مشركان مىگويند : اگر خدا خواستى ما شرك نياوردمى و انباز براى او نگرفتمى ! و نه ما و نه پدران ما و چيزى را هم حرام نكردمى ، همين‌گونه كسانى كه پيش از ايشان بودند بر پيغمبران ما دروغ‌زن بودند\r\n\r\n","description":"","footnote":"","page_name":" 311 ","page_number":331},
  {"content":"\r\n\r\nتا آنكه عذاب ما را چشيدند . بگو ( اى محمّد ) آيا شما از نزد خداوند دانش و دليل و حجّتى داريد پس آن را براى ما بيرون آريد ! شما پندار را پيروى مىكنيد و نيستيد شما جز دروغ‌گويان .\r\n149 -  قُلْ فَلِلَّهِ الْحُجَّةُ الْبالِغَةُ فَلَوْ شاءَ لَهَداكُمْ أَجْمَعِينَ .  بگو ( اى محمّد ) دليل كامل و حجّت رسا شما را نيست و خدا راست كه اگر بخواهد همه شماها را راهنمائى مىكند .\r\n150 -  قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّهَ حَرَّمَ هذا فَإِنْ شَهِدُوا فَلا تَشْهَدْ مَعَهُمْ وَ لا تَتَّبِعْ أَهْواءَ الَّذِينَ كَذَّبُوا بِآياتِنا وَ الَّذِينَ لا يُؤْمِنُونَ بِالْآخِرَةِ وَ هُمْ بِرَبِّهِمْ يَعْدِلُونَ .  بگو به ايشان گواهان خود را كه گواهى مىدهند بياوريد كه خداوند اين انعام و حرث را حرام كرده ! پس اگر آنان گواهى دادند تو با ايشان گواهى مده و از كسانى كه سخنان ما را دروغ دانستند و از كسانى كه به آخرت ايمان ندارند و آنان كه به خدايشان همتا گيرند پيروى مكن\r\n\r\n( تفسير ادبى و عرفانى )\r\n141 -  وَ هُوَ الَّذِي أَنْشَأَ جَنَّاتٍ .  آيه . ديده‌اى بايد پاك ، از غشاوت غيبت نجات يافته و از سرمهء توحيد مددى تمام يافته ، تا نظارهء اسرار صنايع ربوبيّت در عالم خلقت از وى درست آيد ، و آن آثار رحمت و آيات حكمت و رايات قدرت در آن باغ و بستان و در انواع درختان الوان كه در هر جزوى از اجزاء مخلوقات و مقدورات سه هزار صنايع و ودايع است بيند كه هيچ‌يك به ديگرى نماند ، بدين‌گونه سهلها معطّر ، بحرها معنبر ، خاكها منوّر ، باغها مزيّن ، گلها ملوّن ، يكى سرخ چون دل مشتاقان ، يكى زرد چون روى زاهدان ، يكى سپيد چون دل مؤمنان ، يكى لعل چون جان مشتاقان .\r\nاين همه تأثير نظر حق است كه هر سال يك بار بر زمين نگرد ، چون از آن يك نظر اين همه عجائب و لطائف پديد آيد ، از سى سد و شصت نظر به دل دوستان گوئى چه اثر نمايد ؟ و چه اعجوبه و لطيفه پديد آرد ؟\r\n . . . وَ آتُوا حَقَّهُ يَوْمَ حَصادِهِ .  آيه . خداوند بندگان را مىگويد : حق اين نعمت را بشناسيد و به شكر آن قيام نمائيد و با درويشان مواسات كنيد ، تا نعمت بماند و درويش بياسايد و دوستى حق شما را حاصل شود .\r\nخداوند به داود وحى فرستاد كه اى داود : اگر خواهى كه به من نزديك شوى و تو را به دوستى خود گيرم ، رو درويشان را بازجوى ، شكستگان را بنواز و به ايشان به لقمهء نانى و به شربت آبى تقرّب كن تا آنان تو را دوست دارند و به دل خود راه دهند ، و من اى داود بر دل ايشان اطلاع كنم ، هركه را در دل ايشان بينم او را به دوستى خود گيرم .\r\n . . . وَ لا تُسْرِفُوا إِنَّهُ لا يُحِبُّ الْمُسْرِفِينَ .  آيه . بر ذوق جوان‌مردان طريقت ، اسراف آنست كه حظّ نفس در آن است گرچه حبّه‌اى يا ذرّه‌اى بود .\r\nبه موسى وحى آمد كه اى موسى : خواهى كه همه آن رود كه مرا و تو بود ؟ حظّ نفس خود در حظّ ديگرى دان ، و مراد خود را فداى مراد ازلى كن ، تو بنده‌اى و بنده را مراد نيست ، و حظّ خود ديدن سيرت جوان‌مردان نيست ، و از خود باز رستن جز كار صدّيقان نيست .\r\n تا با تو توئى ، تو را به خود ره ندهند * چون بىتو شدى ، ز ديده بيرون ننهند \r\n142 -  وَ مِنَ الْأَنْعامِ حَمُولَةً وَ فَرْشاً .  آيه . اين خود نعمتى ديگر است بر بندگان و منّتى ديگر كه نه تنها باغ و بستان و انواع درختان و ميوه‌هاى الوان آفريدم و ساختم بلكه چهارپايان و جانوران هم آفريدم و مسخّر شما گردانيدم\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nو منافع شما در آن نهادم و نه تنها حيوانات را مسخّر شما كردم بلكه جمادات را هم مسخّر شما كردم ، و شب و روز و آفتاب و ماه و ستارگان را همه مسخّر شما قرار دادم و خلاصه آنچه در آسمان و زمين است زير تسخير شما نهادم . اين از بهر آنست كه من خداوند بىنيازم و به هيچ‌چيز و هيچ‌كس نياز ندارم و هرچه آفريدم براى بندگان و رهيگان آفريدم ، بندهء من اين همه نعمت و نوازش از ما بين ! و شكر از ما كن ، فضل ما بين نه فضل خود ، عون ما بين نه جهد خود ، نعمت ما به طاعت ما به كار دار و شيطان را خوار دار ، كه او تو را دشمن است و راهزن !\r\nآنگاه پس از اين آيت لختى نعمتهاى خود را به تفصيل ياد كرد و محرّمات را از محلّلات جدا ساخت و هريكى را گروهى نامزد كرد كه طيّبات را مؤمنان پاك و خبيثات را دشمنان ناپاك روزى كرد ، سپس فرمود :\r\n147 -  فَإِنْ كَذَّبُوكَ فَقُلْ رَبُّكُمْ ذُو رَحْمَةٍ واسِعَةٍ .  آيه . گفت : ما را هم رحمت است و هم بأس و شدّت ، رحمت از مؤمنان دريغ نيست ، و بأس و شدت از دشمنان دور نه ! روزى پاك مؤمنان به رحمت ما است و رزق خبيث دشمنان از نقمت ما است ! و ما آن كنيم كه خود صلاح دانيم و كس را بر حكم ما اعتراض نباشد و نه بر صنع ما چون و چرا روا باشد ، آنچه كنيم به حجّت خداوندى و كردگارى كنيم كه حجّت بالغه به حقيقت ما راست ، و حكم روان ما را سزاوار است .\r\n\r\n[ آيات 159 - 151 
  ]\r\n\r\n( تفسير لفظى )\r\n151 -  قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ لا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَ إِيَّاهُمْ .  بگو اى محمّد ، بيائيد تا من براى شما آنچه را خداوند حرام كرده برخوانم ، هيچ‌چيز با خدا شريك نگيريد ، با پدر و مادر نيكوئى كنيد ، فرزندانتان را از ترس ندارى و تنگ‌دستى نكشيد ، ما شما و آنها را روزى مىدهيم .  وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذلِكُمْ وَصَّاكُمْ بِهِ لَعَلَّكُمْ تَعْقِلُونَ .  گرد فحشاء نگرديد چه آشكار و چه پنهان ! و نكشيد مردم را كه خداوند خون آنان را حرام كرده جز به حقّ . اين است آنچه خداوند بشما وصيّت مىكند تا شايد شما دريابيد .\r\n152 -  وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا الْكَيْلَ وَ الْمِيزانَ بِالْقِسْطِ لا نُكَلِّفُ نَفْساً إِلَّا وُسْعَها .  گرد مال يتيم مگرديد مگر آن صورت كه نيكوتر باشد تا آنكه او ببلوغ و رشد خود برسد و پيمانه و ترازو را تمام و كمال به سنگ تمام بسنجيد و به عدالت به پيمائيد ، ما هيچ‌كس را تكليف نكرده‌ايم جز به‌اندازهء توان او .  وَ إِذا قُلْتُمْ فَاعْدِلُوا وَ لَوْ كانَ ذا قُرْبى وَ بِعَهْدِ اللَّهِ أَوْفُوا ذلِكُمْ وَصَّاكُمْ بِهِ لَعَلَّكُمْ تَذَكَّرُونَ .  وقتى حكم كرديد يا توسط كرديد عدالت كنيد هرچند نسبت به خويشان شما باشد ! و به عهد با خدا و به نذر وفا كنيد ، اين است آنچه خداوند بشما سفارش مىكند تا مگر شما متذكّر شويد و پند پذيريد !\r\n153 -  وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ ذلِكُمْ وَصَّاكُمْ بِهِ لَعَلَّكُمْ تَتَّقُونَ .  و اينكه اين ( قرآن ) راه راست من است آن را پيروى كنيد و راه‌هاى ناشايسته و كج مرويد كه شما را جدا و پراكنده كند و از راه راست بگرداند ، اين است آنچه خداوند بشما توصيه و سفارش مىكند تا شايد پرهيزكار شويد .\r\n154 -  ثُمَّ آتَيْنا مُوسَى الْكِتابَ تَماماً عَلَى الَّذِي أَحْسَنَ وَ تَفْصِيلًا لِكُلِّ شَيْءٍ وَ هُدىً وَ رَحْمَةً \r\n\r\n","description":"","footnote":"","page_name":" 313 ","page_number":333},
  {"content":"\r\n\r\n لَعَلَّهُمْ بِلِقاءِ رَبِّهِمْ يُؤْمِنُونَ .  پس ( برايشان بخوان اى محمّد ) كتاب را كه به موسى داديم از جهت تمام كردن نعمت خود بر نيكوكاران و روشن كردن هر چيزى براى آنها و راهنمونى و بخشايش تا مگر ايشان بروز رستاخيز و شدن پيش خدا ايمان آورند .\r\n155 -  وَ هذا كِتابٌ أَنْزَلْناهُ مُبارَكٌ فَاتَّبِعُوهُ وَ اتَّقُوا لَعَلَّكُمْ تُرْحَمُونَ .  و اين قرآن نامه‌ايست كه آن را فروفرستاديم بركت كرده بر فرستادهء آن ، پس آن را پيروى كنيد و بپرهيزيد تا مگر رحمت حق شامل شما گردد .\r\n156 -  أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَ إِنْ كُنَّا عَنْ دِراسَتِهِمْ لَغافِلِينَ .  تا بپرهيزيد از اينكه فردا بگوئيد : همانا كتاب بر دو طائفهء پيش از ما هم نازل شده و هرچند ما از خواندن آن ناآگاه بوديم .\r\n157 -  أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ فَقَدْ جاءَكُمْ بَيِّنَةٌ مِنْ رَبِّكُمْ وَ هُدىً وَ رَحْمَةٌ فَمَنْ أَظْلَمُ مِمَّنْ كَذَّبَ بِآياتِ اللَّهِ وَ صَدَفَ عَنْها سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ .  يا فردا بگوئيد اگر بر ما كتاب فرستاده شده بود ( چنان كه بر قوم يهود و نصارى نازل شد ) هرآينه ما به آن كتاب حق‌شناس‌تر و راهبرتر بوديم از ايشان ، پس به تحقيق پيغامى روشن از خداى شما براى شما آمد كه راهنمونى و بخشايش بود ! پس كيست ؟ ستمكارتر از كسانى كه سخنان خداى را تكذيب كردند و دروغ پنداشتند و از آن روگردان شدند و ما كسانى را كه از سخنان ما روگردان شدند كيفر خواهيم داد به سبب آنكه روگردان شده‌اند .\r\n158 -  هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً قُلِ انْتَظِرُوا إِنَّا مُنْتَظِرُونَ .  ( در اين باز نشستن از ايمان ) چشم نمىدارند جز آنكه فرشتگان به ايشان بيايند يا خداوند به داورى آنان بيايد يا بعضى آيات خداوند ( مانند طلوع آفتاب از مغرب ) براى ترساندن و بيدار كردن آنان بيايد ! درصورتىكه آن روز كه آيات خداوند نازل شود ايمان آوردن آنان سودى ندارد ، چون از پيش ايمان نياورده بودند و از ايمان خود كسب ثواب و خير نكرده‌اند . اى محمّد به آنها بگو كه شما منتظر باشيد چنان كه ما هم انتظار ( روز حساب ) داريم .\r\n159 -  إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى اللَّهِ ثُمَّ يُنَبِّئُهُمْ بِما كانُوا يَفْعَلُونَ .  كسانى كه از دين خويش جدا شدند و گروه گروه بودند تو در آنها از هيچ‌چيز و هيچ جهت نه‌اى ( كه تو پيغمبرى و ايشان تمرّد كردند ) همانا كار ايشان با خدا است و حساب ايشان بر او است كه پس از آن به آنها كارهائى كه كرده‌اند فردا آگاهى مىدهند .\r\n\r\n( تفسير ادبى و عرفانى )\r\n151 -  قُلْ تَعالَوْا أَتْلُ .  آيه . خداى بزرگوار ، وفادار نيكوكار ، خداوند دادگر ، گشايندهء هر در ، آغازكنندهء هر سر ، در اين آيت از لطف و مهربانى كه بر بندگان است و از بنده‌نوازى و كارسازى كه بر ايشان است آنان را بتوحيد رهبرى مىنمايد ، و به اخلاق پسنديده مىخواند ، و از فواحش و كبائر باز مىزند ، و آنچه زهر دين ايشان است فرا مىنمايد و از آن پرهيز مىفرمايد و همچون پزشك مهربان كه بر سر بيمار شود و علت شناسد و دارو داند گويد : اين خور\r\n\r\n","description":"","footnote":"","page_name":" 314 ","page_number":334},
  {"content":"\r\n\r\nكه تو را سازنده است ، و اين مخور كه تو را كشنده است ، هرچه سازگار بود بدان سفارش كند و هر زيان كار بود از آن پرهيز فرمايد ، خداوند با سعت رحمت خويش با بنده چنين كند تا از شرك پرهيز كند كه شرك زهر دين است ، زهرى كه ترياق مغفرت آن را سودى نباشد !\r\n152 -  وَ لا تَقْرَبُوا مالَ الْيَتِيمِ .  آيه . خداوند پس از آنكه محرّمات و فواحش را برشمرد ، و از آن حذر داد و به اخلاق پسنديده و طاعت خود امر فرمود ، تأكيد كرد كه عقوق پدر و مادر را بگذاريد و عاق نشويد و فرزندان را از نادارى مكشيد و روزى گمار را در ضمان استوار دانيد ، و در نهان و آشكارا گرد خيانت مگرديد و آبروى خويش مريزيد و از خوردن مال يتيم پرهيز كنيد و با چشم ارفاق و تكريم و شفقت به دو بنگريد ، و در معاملات خلق بر انصاف رويد و از مظالم و تبعات دور باشيد و پيمانه و ترازو راست داريد تا در رستاخيز در مقام ترازو نجات يابيد . اين است سفارش خداوند به بندگان ، آن را نيوشيد و به كار بنديد تا برهيد .\r\nاحسان به پدر و مادر : احسان با پدر و مادر بعد از توحيد آمد ! از آن سبب و علت كه آدمى ابتدا به ايجاد حق تعالى به وجود آمد و دربايست او را بيافريد و سپس به تربيت پدر و مادر واگذاشت كه در حقيقت براى وجود آدمى دو سبب است : اول سبب ايجاد ، دوم سبب تربيت و چون بنده را بيافريد بر خود رحمت نوشت از بهر وى ، و در برابر آن نعمت توحيد قرار داد و شكر نعمت بر وى واجب كرد و احسان با پدر و مادر را بزرگ شمرد ! پس اينكه ربّ عزت فرمود : مرا و پدر و مادر را سپاس گزاريد و به آنها نيكوئى كنيد از آن جهت است كه براى مردم تنبيه و تنبّه باشد تا بدانند كه خداوند سبب اول ايجاد و وجود آدمى است و پدر و مادر سبب آخرى !\r\n . . . وَ إِذا قُلْتُمْ فَاعْدِلُوا .  آيه . سخن چون به عدل رود در عاجل و آجل آن را تبعتى نبود ، بعضى گويند :\r\nمنظور از اين آيت اين است كه چون سخن گوئيد سخن خدا گوئيد و كتاب او خوانيد و حديث او كنيد .\r\nلطيفه : ( بو على سياه ) هرگاه درويشى سوخته‌اى بر او در شدى ، چراغ فرا راه او داشتى و از درد دل بناليدى و گفتى : من مردىام فارغ ، شغلى ندارم ، كارى ندانم ، سروسامان خود گم كرده‌ام ، در غرقاب حيرت دست و پائى مىزنم ، دستگيرى مىطلبم ، دمسازى مىجويم ، تا با من حديث دوست كند و من با او حديث دوست كنم ، كز حديث دوست بوى دوست آيد .\r\n اين ديدهء من همه جمالت خواهد * طبع دل من بوى وصالت خواهد \r\n بخشاى به آن كسى كه اندر شب و روز * در خواب به آرزو خيالت خوابد \r\n . . . وَ بِعَهْدِ اللَّهِ أَوْفُوا .  آيه . سزاوارترين عهدها به وفا ، امر به معروف و نهى از منكر است ، كه در آغاز بايد به نفس خود امر به معروف كنى اگر از تو نپذيرفت او را بر گرسنگى و بىخوابى رياضت ده و ياد خدا بسيار كن و با صالحان بنشين تا بيشتر به معروف راغب شوى ، سپس ديگران را امر بمعروف كن .\r\nپس از آن به نفس خويش نهى از منكر كن اگر نپذيرفت او را با سياحت و رياضت و عزلت و كم‌حرفى و سكوت و شكيبائى ادب كن ، و چون از تاديب نفس فارغ گشتى ، ديگران را نهى از منكر كن !\r\n154 -  ثُمَّ آتَيْنا مُوسَى الْكِتابَ تَماماً .  آيه . اى محمّد ، پس از آنكه راه شرع نمودى و آداب و احكام شرع در آموختى و حلال و حرام را روشن بساختى و به امر بمعروف و نهى از منكر فرمودى ، آنان را بشارت ده كه اين نعمت بر ايشان امروز به روح مناجات و طاعات و فردا به نعيم باقى و درجات عالى تمام كنم !\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nخداوند فرمايد : ما موسى و بنى اسرائيل را  ( تَماماً عَلَى الَّذِي أَحْسَنَ  يعنى تمام بروجه احسن كنند ) گفتيم ولى امت محمّد را  ( أَتْمَمْتُ عَلَيْكُمْ نِعْمَتِي  يعنى نعمت بر شما تمام كرديم ) گفتيم ! و تمامى نعمت به اين است كه چراغ هدايت در دل شما افروختيم تا به راه راست رويد و بر آن صراط مستقيم محكم و استوار باشيد و بر پى آن رويد و در آخر آيت فرمود : آنان كه بر راه راست نرفتند و راه‌هاى كج و گمراهى گرفتند ، نه ايشان امت توأند و نه تو شفيع ايشان ! ايشان را نه نور بصيرت نه چراغ معرفت نه سخن بر بيّنت نه اتباع كتاب و سنّت !\r\n\r\n[ آيات 165 - 160 
  ]\r\n\r\n( تفسير لفظى )\r\n160 -  مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ .  هركه نيكى آرد فردا او راست ده چندان ، و هركه بدى آرد پاداش او را هم چندان دهند ، و بر آنها از ما ستم روا نباشد .\r\n161 -  قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ .  بگو اى محمّد ، من آنم كه خداوند مرا به راه راست رهبرى كرد ، ( يعنى ) دين پاينده و راست بر كيش ابراهيم كه او از شرك‌آوران نبود .\r\n162 -  قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ .  بگو اى محمّد ، نماز من و سجود و قربانى من و زندگانى و مرگ من همه خدا راست ، خداوند همه جهانيان .\r\n163 -  لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ .  انبازى براى او نيست و بدين عقيده مرا امر فرمودند و من اول مسلمانم كه گردن نهادم .\r\n164 -  قُلْ أَ غَيْرَ اللَّهِ أَبْغِي رَبًّا وَ هُوَ رَبُّ كُلِّ شَيْءٍ وَ لا تَكْسِبُ كُلُّ نَفْسٍ إِلَّا عَلَيْها وَ لا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيهِ تَخْتَلِفُونَ .  بگو آيا جز خدا ديگرى را به خدائى گيرم ؟ درحالىكه پروردگار همه چيزها است و هيچ‌كس كارى نكند جز بر زيان خود و هيچ‌كس بار گناه كس ديگر را برندارد ، پس بازگشت همه بسوى خدا است تا در آنچه باهم اختلاف داشتيد بشما خبر دهد .\r\n165 -  وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ إِنَّ رَبَّكَ سَرِيعُ الْعِقابِ وَ إِنَّهُ لَغَفُورٌ رَحِيمٌ .  او است كه شما را خليفه‌هاى زمين قرار داد و بعضى را بر بعضى فزونى درجات داد تا شما را آزمايش كند در آنچه بشما داده ! كه پروردگار تو ناسپاسان را زود كيفر دهد و سپاسداران را آمرزنده و مهربان است .\r\n\r\n( تفسير ادبى و عرفانى )\r\n160 -  مَنْ جاءَ بِالْحَسَنَةِ فَلَهُ عَشْرُ أَمْثالِها .  آيه . در اين آيت حسنه شامل گفتار و كردار و رفتار و اسرار و نيّتها مىشود چون ( جاء ) فرمود نه ( عمل ) كه عمل تنها كردار است .\r\nاى خداوندى كه اگر فضل كنى فضل تو را حدّى نيست و اگر عدل كنى بر عدل تو ردّى نه ، اگر تو فضل كنى ، از ديگران چه داد و چه بيداد ! و اگر عدل كنى ، فضل ديگران چون باد ، ار فضل كنى به فضل سزاوارى ، ار عدل كنى\r\n\r\n","description":"","footnote":"","page_name":" 316 ","page_number":336},
  {"content":"\r\n\r\nسزد كه نيفزائى ، از فضل تو است كه حسنات بنده ده شود و از فضل تو است كه سيّئات بنده به حسنات بدل شود .\r\nپيغمبر به ابو ذر فرمود : چون بدى كنى او را به خوبى جبران كن گفتم : حسنهء پس از سيّئه كدام است ؟ فرمود :\r\nگفتن لا إله الا الله ! كه نيكوترين حسنات است .\r\nحسنات عابدان با عارفان فرق دارد ، عابدان در مقام خدمتند ، و عارفان بر بساط شهود در مقام قربت و انس مشاهدت ، حسنات ، هركس به‌اندازهء روش او است ، حسنات زاهدان همين است بالاتر از دنيا ، حسنات عارفان معرفتى است بهتر از عقبى و حسنات صدّيقان اشتياق است به ديدار مولى ، زاهدان را خدمت است بر شريعت ، عارفان را معرفت است در مشاهدت ، صدّيقان را ثنا است در حقيقت ، اين است نهايت روش سالكان ، و غايت رتبت صدّيقان و آغاز جذبهء حق . مصطفى بر اين مقام بود كه زبان ثنا به صفت دهشت بگشاد ، و گفت : از شمارهء ثناى تو ناتوانم و تو سزاوار همان ثنائى كه بر خود روا داشتى و گفتى !\r\n161 -  قُلْ إِنَّنِي هَدانِي رَبِّي إِلى صِراطٍ مُسْتَقِيمٍ .  آيه . صراط مستقيم را بدايتى و نهايتى است ، بدايت سنّت و جماعت است و نهايت انس يافتن و دوام مشاهدت است ، سنّت و جماعت آنست كه آيات و اخبار صفات نادر يافته به جان و دل بپذيرى و به تصديق و تسليم پيش آئى و بر ظاهر بايستى و گرد خيال نگردى ، و از تكلّف و تأويل در آن بپرهيزى !\r\nپير طريقت گفت : هركه از در تصديق و تسليم در آيد ، وى را از سه شربت يكى دهند ، يا شربتى از معرفت ، تا دل وى به حق زنده گردد ، يا زهرى كه نفس امّاره را در زير قهر او كشته گردد ، يا شرابى كه جان از وجود او مست و سرگشته گردد ! از اينجا يافت حقيقت و انس صحبت آغاز كند ، و لذّت خدمت و حلاوت طاعت بيابد و سرور معرفت در پيوندد و به روح مناجات رسد تا چنان شود كه گويد :\r\n خالى نه‌اى از من و نبينم رويت * جانى كه تو با منى و ديدار نه‌اى \r\n162 -  قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ .  آيه . هركس بداند كه او با خدا است ، بداند كه او براى خدا است ، وقتى خود دانست كه براى خدا است ، بهره براى غير خدا نزد او نيست ، پس چنين كس تسليم حكم خدا و نامعترض به تقدير او است ، نه معارض با اختيار و ارادهء خدا ، و نه اعراض‌كننده از گردن نهادن به امر خدا .\r\nاين آيت اشارت است به مقام مواصلت مصطفى ، و مواصلت به حق پيوستن است و از خود باز رستن ، و نشانهء آن دلى است زنده به فكر ، و زبانى است گشاده به ذكر ، با خلق عاريت و با خود بيگانه ، از تعلّق آسوده و به حق آرميده .\r\nپير طريقت گفت : خدايا تابنده را خواندى ، بنده در ميان مردم تنها است ، و تا گفتى بيا ، هفت اندام او شنوا است ، از آدمى چه آيد ! قدر او پيدا است ، كيسه تهى و بادپيما است و اين كار پيش از آدم و حوّا است ، و عطا پيش از خوف و رجا است ! اما آدمى به سبب ديدن مبتلا است ، به ناز كسى است كه از سبب ديدن رها است و با خود به جفا است ، اگر آسياى احوال گردان است ، قطب مشيّت بجا است !\r\n اى دوست به جملگى تو را گشتم من * حقا كه در اين سخن نه ذوق است و نه فنّ \r\n گر تو ز خودى خود برون جستى پاك * شايد صنما بجاى تو هستم من \r\n164 -  قُلْ أَ غَيْرَ اللَّهِ أَبْغِي رَبًّا .  آيه . آيا جز او كسى را بخواهم كه نگاهبان و پاسبان و كارساز من باشد درصورتىكه او در همه كارها كافى من است و رشد و راستى و رستگارى من همه از الهام او است در اين صورت چون سزد\r\n\r\n","description":"","footnote":"","page_name":" 317 ","page_number":337},
  {"content":"\r\n\r\nكه ديگرى را خوانم ؟ او كافى مهمّات است چرا به كسى طمع داشته باشم درحالىكه بخشندهء فراخ‌بخش او است !\r\nدر شب معراج ، خداوند به محمّد فرمود : من خودم را عزيزكننده و ذليل‌كنندهء بندگان خواندم ولى ايشان عزت را از غير من مىطلبند و نياز خود را از ديگرى مىخواهند ! اى محمّد ، اين بندگان روزى مرا مىخورند و سپاس ديگرى مىگزارند ، من كار فردا كه نيامده به ايشان تكليف نكرده‌ام ولى اينان روزى فردا را امروز از من مىطلبند !\r\n165 -  وَ هُوَ الَّذِي جَعَلَكُمْ خَلائِفَ الْأَرْضِ .  آيه . اين آيت محمّد را تهنيت است و هم مدحت و هم بشارت ، تهنيت است بسزا ، و مدحت نيكو و بشارت تمام ، خداوند خبر مىدهد كه شما امّت محمّد وارثان زمين هستيد ، و خليفه‌هاى مردم و بهينه ذرّيّهء آدم ، و امّت پيغمبرى كه مهينهء خلق عالم ، اى شما كه آفريدهء خدائيد به كتم عدم باز شويد و به روزنامه خود فرونگيريد تا رقم عزل بينيد ، كه ما در ازل منشور كائنات بنام امّت محمّد ثبت و در زبور نوشتيم : كه وارث زمين بندگان شايستهء من هستند « 1 » همان‌هائى كه خورشيد فلك ارادتند ، و مقبول شواهد الهيّت ، مستقر دولت اسلام ايشانند ، سرهنگان درگاه خدا و انصار نبوّت و رسالتند ، و اشراف دولت اسلام و ملوك جايگاه صدق ، گروهيند كه به آخر رسيدند و به روش سابقان پيوستند ، و جلال احديّت بصائر آنان را سرمهء عنايت كشيد ، تا به جمال نبوّت و رسالت سيّد پيغمبران بينا گشتند و بر پيروى از سنّت مبارك او كمر بستند ، و به دوستى او راست رفتند ، لاجرم از حضرت نبوّت اين تحفه يافتند كه :\r\nآه ، مشتاق ديدار برادرانم ، آنها صدر اول و اين‌ها گروه آخر ! و مصطفى به هر دو اشارت فرمود و لاحق را به سابق در رسانيد .\r\n\r\n( سورهء - 7 - اعراف - ( مكى ) 205 - آيه - جزو هشتم )\r\n\r\n[ آيات 10 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ  - تفسير مفصّل آن در سورهء فاتحه گذشت .\r\n1 -   المص .   منم خداى داناى راستگو ، همه چيز دانم و حق از باطل جدا كنم .\r\n2 -  كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْهُ لِتُنْذِرَ بِهِ وَ ذِكْرى لِلْمُؤْمِنِينَ . \r\nاين كتابى است نازل شده بسوى تو ، مبادا در دل تو نگرانى و گمانى از آن بادا ! ( آن كتاب فرستاده شد ) تا با آن بيم دهى و آگاه نمائى و يادگارى براى مؤمنان است .\r\n3 -  اتَّبِعُوا ما أُنْزِلَ إِلَيْكُمْ مِنْ رَبِّكُمْ وَ لا تَتَّبِعُوا مِنْ دُونِهِ أَوْلِياءَ قَلِيلًا ما تَذَكَّرُونَ . \r\nپيروى كنيد آنچه را كه از سوى خداى شما بشما نازل شده و از سواى او معبودان و ياران و دوستان باطل را پيروى مكنيد چون اندك پند مىپذيرند و حق درمىيابند !\r\n4 -  وَ كَمْ مِنْ قَرْيَةٍ أَهْلَكْناها فَجاءَها بَأْسُنا بَياتاً أَوْ هُمْ قائِلُونَ .  و چه‌بسا شهرها كه مردمان آن را هلاك كرديم پس زور گرفتن ما و كيفر ما به شبيخون يا به هنگام خفتهء نيمروز به آنها آمد !\r\n5 -  فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ .  سخن ايشان و دعوى ايشان و بازخواست ايشان هنگامى كه عذاب ما بر آنها آمد ، نبود جز اينكه اقرار كردند و گفتند : ما ستمكارانيم ! .\r\n6 -  فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ .  پس ناچار بايد بپرسيم از كسانى كه\r\n\r\n\r\n","description":"","footnote":"\r\n( 1 ) اشاره به آيهء :  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ . \r\n","page_name":" 318 ","page_number":338},
  {"content":"\r\n\r\nپيغام به ايشان آمده و بايد از فرستادگان هم بپرسيم كه پيغام رسانيديد و چه جواب شنيدند ؟\r\n7 -  فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبِينَ .  پس ناچار بر هر دو قوم گفتار و كردار آنان را خواهيم خواند و از روى دانشى كه داريم نقل كرد و ما ناآگاه و غافل و دور از آنها نبوده‌ايم .\r\n8 -  وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ .  سنجش كردار آنها در روز رستاخيز به حق و بجا است ، پس هركس ترازوى كارهايش گران و سنگين باشد ، آنان جاويد رستگارانند .\r\n9 -  وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ . \r\nو هركس سنجش ترازوى كارش سبك باشد ، آنان زيان‌كاران و از خويشتن درماندگانند ، كه به سخنان ما كافر شدند !\r\n10 -  وَ لَقَدْ مَكَّنَّاكُمْ فِي الْأَرْضِ وَ جَعَلْنا لَكُمْ فِيها مَعايِشَ قَلِيلًا ما تَشْكُرُونَ .  شما را در زمين جاى داديم و براى شما روزيها و آرامگاهها ساختيم و كمتر سپاس مىگزاريد .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ  - حسين منصور حلّاج گفت : چون بنده به صدق  بِسْمِ اللَّهِ *  بگويد بر هرچه خواند راست آيد و آنچه خواهد يابد .\r\n1 -   المص .   شرح اين‌گونه كلمات در صدر سورهء بقره گذشت برخى نوشته‌اند كه اين حروف نام قرآن است .\r\n2 -  كِتابٌ أُنْزِلَ إِلَيْكَ .  آيه . اى محمّد تو خاتم رسولانى و عهد تو آخرين عهد است ، چشم روشن دار ، و دل شاد و جان خرّم ، كه از ميان پيغمبران گوى سبقت ربودى و دولت مواصلت در عين مشاهدت يافتى ، پيغمبران همه برخبرند و تو بر عيان .\r\n . . . فَلا يَكُنْ فِي صَدْرِكَ حَرَجٌ مِنْهُ .  آيه . اى محمّد بنگر تا رگ غيرت نينگيزى و حرج در دل خود نيارى و بيم و شك به خود راه ندهى . اى محمّد اگر با موسى سخن گفتيم از پس پرده گفتيم ولى با تو در خلوت بر بساط انبساط خود دانى كه چه رفت و چه بود !\r\n زان گونه پيامها كه او پنهان داد * يك ذره به صد هزار جان نتوان داد \r\nلطيفه : در اينجا  ( فِي صَدْرِكَ )  گفت ( و فى قلبك ) نگفت چون بيم و شك به سينه راه است نه به قلب جاى ديگر هم ضيق به صدر اضافه كرد نه به قلب ، از آن جهت كه قلب در محل شهود است و مورد لذت نظر و دوام انس ، و با اين حال بيم و حرج نبود از اين نظر بود كه پيغمبر فرمود : چشمهاى من بخواب مىروند ولى قلب من بيدار است .\r\n3 -  اتَّبِعُوا ما أُنْزِلَ إِلَيْكُمْ مِنْ رَبِّكُمْ .  آيه . اى شما كه مخلوق و آفريده شده‌ايد و عقلها و بصيرتهاى شما در بوتهء پيروى و تبعيّت است ، خودرائى و خودپسندى را از خود دور كنيد ، كه خودرائى را نوائى نيست و خودپسندى را روى نه ! نقّادان دين اسلام و خازنان حضرت نبوّت نافه‌هاى هدايت برگشودند و صباى دولت دين را فرمودند كه نسيم اين نافه‌ها به وديعت به تو داديم ، گرد عالم همى طواف همىكن ، و احوال هر قومى مطالعه همىكن ، هركجا دماغى بينى عاشقانه و دلى بينى بر مجمر عشق سوخته ، نسيمى از وى بدان دل رسان ، ليكن بيچارگان كافر قريش و بىمايگان آنان و راندگان حضرت چون دماغشان در مهر خذلان بود ، نسيمى به دماغشان نرسيد ! به اين جهت ربّ عزت فرمود : كمتر متذكّر و متنبّه مىشوند .\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nپير طريقت گويد : اى مسكين ، نگر تا به روزگار امن و صحت و عافيت و نعمت فريفته نگردى ، و اگر روزى مراديت آيد ، از دنيا ايمن ننشينى ، كه زوال نعمت و بطش جبّارى بيشتر به وقت امن و آسايش و آرايش آيد ! چه اگر كسى در آيات قرآن تدبير كند داند كه اين بساط لهو و لعب در نوشتنى است و اين خانه‌هاى پرنقش‌ونگار گذشتنى است و اين جهانيان و جهان‌داران كه خستهء دهرند و مست شهوت ، در سفينهء خطرند و در گرداب هلاك .\r\n در جهان شاهان بسى بودند كز گردون ملك * تيرشان پروين گسل بود و سنانشان جان‌گذار \r\n بنگريد اكنون بنات‌النّعش‌وار از دست مرگ * نيزه‌هاشان شاخ شاخ و تيرهاشان تارتار \r\nيكى از بزرگان دين به بناهاى نعمان منذر برگذشت آنجا كه خورنق و سدير گفتندى ، گفت آن بناهاى عظيم ديدم ايوانهاى سر به فلك كشيده همه خراب گشته و دودى و گردى از آن برآمده ، همه بىكار و بىكس مانده ، بر ديدهء عبرت در آن مىنگريستم و مىگفتم : كجايند ساكنان تو ! چه شدند همسايگان تو ! گفت ديدم بر ديوارى نوشته‌اند :\r\nاينجا منزل كسانى بوده كه مستى عيش و كامرانى را تصور تباهى و خطرى نمىكردند ! تا آنكه از اين منزل به منزل گور رفتند و هيچ اثرى از آنها نماند !\r\n6 -  فَلَنَسْئَلَنَّ الَّذِينَ أُرْسِلَ إِلَيْهِمْ .  آيه . سؤال سؤال تعنيف و تعذيب و سرزنش است .\r\n . . . وَ لَنَسْئَلَنَّ الْمُرْسَلِينَ .  آيه . سؤال تشريف و تقريب و تحسين است ، روز رستاخيز چون احوال مردم متفاوت است ازاين‌رو سؤالها هم متفنّن و مختلف است ، سؤال هركس به اندازهء روش و رويهء او است ، قومى را از كردار پرسند ، قومى را از نعمت ، قومى را از صدق و صفاوت ، قومى را از روى سياست و هيبت ، قومى را از لطف و كرامت ، كه اين سؤال از پيغمبران است .\r\n8 -  وَ الْوَزْنُ يَوْمَئِذٍ الْحَقُّ .  آيه . وزن اعمال به ميزان اخلاص حق است ، و وزن احوال به ميزان صدق عدل ، بيچاره و محروم كس كه عمل وى به ريا آلوده و حال وى به عجب آميخته ، كه در مقام ترازو نه آن حال را قدرى بود نه اين عمل را وزنى ، چنان كه فرمايد : كارهاى خود را وزن كنيد ، پيش از آنكه بر شما وزن كنند ، و شمار خويش برگيريد پيش از آنكه شمار شما را برگيرند و در كار خود نظر كنيد كه براى انجمن رستاخيز چه ساخته‌ايد ؟\r\nدر خبر است كه : عاقل را چهار ساعت است كه سعادت خويش در آن طلب كند و روزگار خود بدان بيارايد :\r\nساعتى كه در آن حساب خويش كند و اعمال و افعال خويش سنجد ، و ساعتى كه او را با خداوند رازى بود ، و ساعتى كه در آن تدبير معاش خود كند ، و ساعتى كه در مناجات و بدانچه او را داده‌اند از دنيا بياسايد و خشنود باشد .\r\nپيران طريقت و ارباب معرفت گفته‌اند : ميزانها مختلف است ، نفس و روح را ميزانى است ، و قلب و عقل را ميزانى ، و معرفت و سرّ را ميزانى ، ميزان نفس و روح امر و نهى است ، و هر دو كفّهء آن كتاب و سنّت است ، ميزان قلب و عقل ثواب است و هر دو كفّهء آن وعد و وعيد است ، ميزان معرفت و سرّ رضا است و هر دو كفّهء آن فرار و طلب است ، فرار از دنيا بگريختن و در عقبى آويختن ، و طلب عقبى را نگذاشتن و مولى را خواستن و جستن ، همه چيز را تا نخواهى نجوئى و تا نجوئى نيابى و حق را تا نجوئى نيابى ، از آنست كه طالبان حق و جويندگان وجود مطلق عزيزانند !\r\nپير طريقت گفت : خدايا اگر كسى تو را به طلب يافت ، من خود طلب از تو يافتم اگر كسى تو را به جستن يافت من بگريختن يافتم ، خدايا چون وجود تو پيش از طلب و طالب است ، طالب از آن جهت در طلب است كه بىقرارى بر او غالب است ، عجب آنست كه يافت نقد شد و طلب برنخاست ، حقّ ديده‌ور شد ، و پردهء عزّت بجا است !\r\n\r\n","description":"","footnote":"","page_name":" 320 ","page_number":340},
  {"content":"\r\n\r\n اى جمالى كز وصالت عالمى مهجور و دور * بر ميانشان از غمت جز حيرت و زنّار نيست \r\n ديدنىها هست آرى ، گفتنيها روى نيست * در ميان كام افعى صورت گفتار نيست \r\n\r\n[ آيات 18 - 11 
  ]\r\n\r\n( تفسير لفظى )\r\n11 -  وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ لَمْ يَكُنْ مِنَ السَّاجِدِينَ .  شما را بيافريديم آنگاه شما را چهره‌ها نگاشتيم ، پس از آن فرشتگان را گفتيم آدم را سجده كنيد ، پس همگى سجده كردند جز ابليس كه از سجده‌كنندگان نبود .\r\n12 -  قالَ ما مَنَعَكَ أَلَّا تَسْجُدَ إِذْ أَمَرْتُكَ قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ .  خداوند شيطان را گفت : چه بازداشت تو را كه سجده نكردى هنگامى كه من به تو فرمان دادم ؟ گفت : من از او بهترم كه مرا از آتش بيافريدى و او را از گل آفريدى .\r\n13 -  قالَ فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها فَاخْرُجْ إِنَّكَ مِنَ الصَّاغِرِينَ . \r\nخداوند فرمود از آسمان فرود شو ، تو را نمىرسد كه در آنجا گردن‌كشى و تكبّر كنى از بهشت بيرون شو كه تو از پستان و خواران هستى .\r\n14 -  قالَ أَنْظِرْنِي إِلى يَوْمِ يُبْعَثُونَ .  گفت : پس مرا مهلت ده تا آن روز كه مردم پس از مرگ برانگيخته مىشوند .\r\n15 -  قالَ إِنَّكَ مِنَ الْمُنْظَرِينَ .  فرمود : تو از درنگ‌دادگانى ؟\r\n16 -  قالَ فَبِما أَغْوَيْتَنِي لَأَقْعُدَنَّ لَهُمْ صِراطَكَ الْمُسْتَقِيمَ .  پس اكنون به سبب آنچه مرا بيراه كردى ، آدم و فرزندان او را در راه راست تو و درگذر ايشان نشينم ( تا به پرستش تو موفق نشوند ) .\r\n17 -  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرِينَ .  آنگاه به ايشان از پيش و پسشان و از راست و چپشان در آيم و ( در نتيجه ) بيشتر ايشان را سپاسگزار و حق‌شناس نبينى .\r\n18 -  قالَ اخْرُجْ مِنْها مَذْؤُماً مَدْحُوراً لَمَنْ تَبِعَكَ مِنْهُمْ لَأَمْلَأَنَّ جَهَنَّمَ مِنْكُمْ أَجْمَعِينَ  خداوند به شيطان گفت : از بهشت بيرون رو ، نكوهيده و سرشكسته و هركس از پى تو در آيد دوزخ را از همهء آنها پر كنم .\r\n\r\n( تفسير ادبى و عرفانى )\r\n11 -  وَ لَقَدْ خَلَقْناكُمْ ثُمَّ صَوَّرْناكُمْ .  آيه . خداوند بر فرزند آدم منّت مىنهد و مىگويد : شما را آفريدم و چهره‌هاى زيباتان نگاشتم ، قد و بالاتان كشيدم ، دو چشم بينا ، دو گوش شنوا ، و زبان گوياتان دادم و منم آن خداوند كه از نيست هست كنم و از نبود بود آرم و از آغاز نو سازم ، نگارندهء روىها منم ، آرايندهء نيكوئيها منم ، با اظهار قدرت آسمانها و زمين و جمادات را آفريدم و با اظهار هيبت ملائكه و شياطين و جنّ را آفريدم و با اظهار مرحمت و مغفرت آدم و آدميان را آفريدم ، در ميان فرشتگان جبرئيل مقدم و محترم بوده و به تقرب مخصوص باشد ، نامش خادم رحمان است كه پيوسته بر بساط عدل به صفت هيبت ايستاده و هرگز بساط فضل و انبساط نديده بود ! تا آدم صفىّ نيامد ، فراق و وصال و ردّ و قبول در كار نبود ، حديث دل و دل آرام در ميان نبود . اين عجايب و ذخاير همه در جريدهء عشق است و تنها دل آدم\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nصدف درّ عشق باشد ، ديگران همه از راه خلق آمدند و او از راه عشق آمد ، از آدم تسبيح و تقديس بيش نبود و كار او يك رنگ بود ، عجايب خدمت و ذخائر مودّت و لطائف محبّت به وجود آدم پيدا شد كه بوقلمون تقدير بود !\r\n اين رسم قلندرى و اين آئين قمار * در شهر ، تو آوردى اى زيبا يار . \r\n . . . ثُمَّ قُلْنا لِلْمَلائِكَةِ اسْجُدُوا لِآدَمَ .  آيه . فرشتگان را فرموديم تا آدم را سجود كنيد ، سرّش آنست كه فرشتگان به چشم تعظيم در آن عبادت بىفترت خود مىنگريستند ، و تسبيح و تقديس خداى خويش را وزنى تمام مىنهادند ، جلال احديّت و جناب جبروت عزّت استغناء خود را از طاعت همه به ايشان نمود و گفت : برويد آدم را سجده كنيد و آن سجود را به حضرت عزّت ما بس وزنى منهيد ! هنوز رقم وجود بر موجودات نكشيده بوديم كه جمال ما شاهد جلال ما بود ، ما خود به خود خود را بسنده بوديم ، امروز كه خلق آفريديم همان عزيزيم كه بوديم ، از ايمان و طاعت حدثان ، جلال بىزوال را پيوندى درنبايد .\r\nلطيفه : آدمى جسم است و جان و آنچه وراى جسم و جان است از آن عبارت نتوان .\r\n مكن در جسم و جان منزل ، كه اين دون است و آن و الا * قدم زين هر دو بيرون نه ، نه اينجا باش و نه آنجا ! \r\nجسم را گفت :  خَلَقْناكُمْ ،  جان را گفت :  صَوَّرْناكُمْ  و اين جان‌هاى خلايق از هزاران پرده برآوردند ، پرده‌هاى نور و پرده‌هاى ظلمت ، آنچه نور است تخم كلمهء طيّبه است و آنچه ظلمت است تخم كلمهء خبيثه است و آنگاه به خاك بپوشيده و خاك پردهء همه گشته ، گوئى در اين جمله خزاين اسرار كيست ؟ و آن درّ مكنون تعبيهء دربار كيست ؟\r\n با هر جانى به غمزه رازى دارى * بر شارع هر دلى جوازى دارى ! \r\n . . . فَسَجَدُوا إِلَّا إِبْلِيسَ .  آيه . در دور آدم صفى ، آفتاب عزّت دين از برج شرف خود بتافت هركسى به نقد خويش بينا شد و هركس نقد خويش بر محك زد ، فرشتگان به نقد ( نسبّح لك ) بينا شدند و ابليس مهجور به نقد  ( أَنَا خَيْرٌ )  بينا شد ، آنجا خارى بود محقّق ، و گلى بود مزوّر ، گل بكند و بينداخت و خوار بماند در ديدهء پنداشت ! و زبان حالش اين است :\r\n گلها كه من از باغ وصالت چيدم * درها كه من از نوش لبت دزديدم \r\n آن گل همه خار گشت در جان رهى * وان در همه از ديده فروباريدم \r\nآن مهجور مطرود پندارى با خود درست كرده بود كه در كان او زر است و خود كبريت احمر است ! ولى چون نقد خود بر محك آدم صفى زد نقدش قلب درآمد ! و در وصف او آمده .\r\n در ديده رهى ز تو خيالى بنگاشت * بر ديدن آن خيال عمرى بگذاشت \r\n چون طلعت خورشيد عيان سر برداشت * در ديده هوس بماند و در سر پنداشت \r\nدر خبر است كه : ابليس پدر شيطانها است كه زاد ولد دارند و از نر و ماده توالد مىكنند و نمىميرند و جانّ پدر جن است كه زاد ولد دارند و توالد و تناسل مىكنند و مىميرند ، ولى فرشتگان نر و ماده ندارند و توالد نمىكنند و نمىميرند !\r\nابليس به پنج چيز مستوجب لعنت و مهجور درگاه بىنيازى است و آدم برعكس او به پنج چيز مستحق كرامت و نور هدايت است .\r\n1 - ابليس به گناه خويش اعتراف نكرد و كبر او مانع شد ولى آدم به گناه خويش اعتراف و به عجز خود اقرار كرد .\r\n2 - ابليس از كردهء خود پشيمان نشد و عذر نخواست ولى آدم از كردهء خود پشيمان شد و عذر خواست و تضرّع كرد !\r\n\r\n","description":"","footnote":"","page_name":" 322 ","page_number":342},
  {"content":"\r\n\r\n3 - ابليس در نافرمانى با خود نيفتاد و نفس خويش را ملامت نكرد ! ولى آدم روى با خود كرد و خود را در آن ذلّت ملامت كرد !\r\n4 - ابليس توبه بر خود واجب نديد و از گناه عذر نخواست و تضرّع نكرد ! ولى آدم دانست كه توبه كليد سعادت است و شفيع مغفرت و بر خود واجب ديد و بشناخت و تا روى قبول نديد باز نگرديد !\r\n5 - ابليس از رحمت خدا نوميد شد و ندانست كه نوميدى از لئيمان است و خداوند غفّار لئيم نيست و چون آن ملعون نوميد شد ، در توبه بر وى بسته شد ولى آدم نوميد نگشت و دل در رحمت و مغفرت خداوند بست و بر درگاه بىنيازى او مىزاريد و مىناليد تا بر رحمت و مغفرت برسيد !\r\n\r\n[ آيات 28 - 19 
  ]\r\n\r\n( تفسير لفظى )\r\n19 -  وَ يا آدَمُ اسْكُنْ أَنْتَ وَ زَوْجُكَ الْجَنَّةَ فَكُلا مِنْ حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ .  اى آدم آرام گير و بنشين خودت و همسرت در بهشت ، و بخوريد هر دو از هرجا كه بخواهيد ولى نزديك اين يك درخت مگرديد كه ستمكاران بر خود باشيد .\r\n20 -  فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما وَ قالَ ما نَهاكُما رَبُّكُما عَنْ هذِهِ الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ .  پس شيطان آنها را وسوسه كرد تا آنچه از عورتهاى آنان پوشيده بود نمايان سازد و گفت : خداوند شما را نهى نكرد از آن درخت مگر براى آنكه فرشته باشيد كه هرگز نمىميريد چنان كه فرشتگان نمىميرند و يا آنكه هميشه جاويدان باشيد .\r\n21 -  وَ قاسَمَهُما إِنِّي لَكُما لَمِنَ النَّاصِحِينَ .  و شيطان براى آنها سوگند ياد كرد كه من از نيك‌خواهان شمايم .\r\n22 -  فَدَلَّاهُما بِغُرُورٍ فَلَمَّا ذاقَا الشَّجَرَةَ بَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ وَ ناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ .  پس شيطان آنها را فريب داد به غرور و آنان را از بهشت فروهشت ، پس چون از ميوهء آن درخت چشيدند عورتشان پديدار شد و در ايستادند و از برگ بهشت بر عورت خويش برهم مىنهادند و خداوند آنها را باز خواند و گفت : آيا من شما را از آن درخت نهى نكردم ؟ و بشما گفتم كه شيطان دشمن آشكار شما است ؟\r\n23 -  قالا رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ . \r\nگفتند ( آدم و حوّا ) خداوندا ، ما به خود ستم كرديم و اگر ما را نيامرزى و رحم نكنى ما از جملهء زيان‌كاران خواهيم بود !\r\n24 -  قالَ اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ . \r\nخداوند فرمود : از آسمان فرورويد ، شماها يكدگر را دشمنيد و براى شما در زمين قرارگاه و برخوردارى است تا روز رستاخيز .\r\n25 -  قالَ فِيها تَحْيَوْنَ وَ فِيها تَمُوتُونَ وَ مِنْها تُخْرَجُونَ .  فرمود : شما در زمين زنده هستيد و در زمين مىميريد و از زمين بيرون آورده مىشويد !\r\n26 -  يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَ رِيشاً وَ لِباسُ التَّقْوى ذلِكَ خَيْرٌ ذلِكَ مِنْ آياتِ اللَّهِ لَعَلَّهُمْ يَذَّكَّرُونَ .  اى فرزندان آدم ، ما بر شما پوشيدنى و جامه و متاع مناسب هر گروه فرستاديم ، ليكن جامهء پرهيزكارى بهترين لباس است و اين از نشانه‌هاى نيك و از شگفتيهاى لطيف خداوند است تا شايد پند پذيرند .\r\n\r\n","description":"","footnote":"","page_name":" 323 ","page_number":343},
  {"content":"\r\n\r\n27 -  يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّهُ يَراكُمْ هُوَ وَ قَبِيلُهُ مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ .  اى فرزندان آدم ، شيطان شما را مفتون نكند و به تباهى ميفكند چنان كه پدر و مادر شما را از بهشت بيرون آورد و جامه از سر ايشان بركشيد تا عورتشان را به آنها بنماياند ! شيطان ( ديو ) و گروه او شما را مىبينند از جائى كه شما او را و گروه او را نمىبينيد ، ما شيطانها را دوستان كسانى كه ايمان نمىآورند قرار داديم .\r\n28 -  وَ إِذا فَعَلُوا فاحِشَةً قالُوا وَجَدْنا عَلَيْها آباءَنا وَ اللَّهُ أَمَرَنا بِها قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ .  و چون ( پيروان او ) كار زشت كنند گويند پدران خود را بر آن يافتيم و خدا ما را بر آن فرمود ! بگو ( اى محمّد ) خداوند به زشت و ناپسند فرمان ندهد ، آيا بر خدا چيزى مىگوئيد كه نمىدانيد ؟\r\n\r\n( تفسير ادبى و عرفانى )\r\nخلقت آدم و نام او : 19 -  وَ يا آدَمُ اسْكُنْ أَنْتَ وَ زَوْجُكَ الْجَنَّةَ .  آيه . آدم را چهار نام است : آدم ، خليفه ، بشر ، انسان .\r\n1 - نام آدم ، آدم از آديم زمين آفريده شده بدين معنى كه از هر بقعتى مشتى خاك شور و درشت و نرم و سياه و سفيد برداشته و از آن خميرهء آدم ساخته ، لاجرم طباع فرزندان آدم مختلف آمده و در ايشان خوش‌خوى و بدخوى ، هم سخىّ هم بخيل ، هم سازگار هم ناسازگار ، هم سياه هم سفيد ، هم زرد و هم سرخ رنگ شده‌اند !\r\nخداوند اصل خلقت آدم را كه از مشتى خاك رنگارنگ و جوراجور بود به وى بنمود تا اگر كرامتى بيند نه از خود بيند و بداند كه شرف در تربيت است نه در تربت ! از تربت چه خاست : ظلومى ، جهولى ، سياست ، قساوت ، از تربيت چه آمد : كرامت و هدايت ، قبول توبه و نوازش و مرحمت !\r\nداستان محمود و اياز : سلطان محمود غزنوى در سراى اياز شد ، آن مال و نعمت و زر و سيم و جواهر و ديباهاى رنگارنگ بديد كه همه خلعتها و هديه‌هاى او بود ، آنگاه به گوشه‌اى نگه كرد ، قبا يكى كهنه و پاره‌پاره برهم بسته كه از ميخى آويخته ! پرسيد اين يكى چيست ؟ گفت : اين يكى منم بدين بيچارگى و بدين خوارى ، و آن همه عزّت و جلال همه توئى ، چون در اين نگرم عجز خود بينم و قدر خويش بدانم ، و چون در آن نگرم تو را بينم و از تو دانم ، بنازم و سر بيفرازم !\r\nدر خبر است كه چون كالبد آدم از گل ساخته شد و روح در آن دميده شد چشم باز كرد تن خود را همچون گل ديد ، حكمت در آن بود تا اصل خود را داند و نفس خود را شناسد و به خود فريفته نگردد !\r\n2 - نام خليفه ، آدم بجاى فرشتگان نشست ، چون نخست ساكنان زمين فرشتگان بودند ، و آدم بجاى آنها نشست و جانشين شد ، تا آدميان را به ميلى و آرامى كه ايشان را با دنيا بود عذرى باشد ، كه فرشتگان نه دنيائى بودند و نه از خاك آفريده شده بودند و چون در دنيا نشستند با دنيا بيارميدند و بيرون كردن بر آنها دشوار آمد تا گفتند : آيا مفسد را در زمين خليفه مىكنى ؟ پس عجب نيست اگر فرزند آدم به دنيا مايل باشد كه خود از آن آفريده شده و ساخته شده !\r\n3 - نام بشر ، آدم بشر ناميده شد چون مباشرت همهء امور زندگانى در دنيا با او و با فرزندان او است !\r\n4 - نام انسان ، گويند از اين جهت آدم انسان ناميده شد كه عهد خدا را فراموش كرد و خلاف عهد او از روى قصد عمد نبود بلكه از روى نسيان بود ! و چون خدا را عنايت بود ، نواخت آدم را چه نهايت بود ؟ از آن نافرمانى درگذشت\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nو عذرش بنهاد و گفت : آدم عزم و قصد نداشت كه خلاف عهد من كرد . و گويند انسان از انس است كه او با جفت خويش انس گيرد و با نوع خود مأنوس گردد .\r\n . . . فَكُلا مِنْ حَيْثُ شِئْتُما وَ لا تَقْرَبا هذِهِ الشَّجَرَةَ .  آيه . خداوند به آدم گفت : با جفت خود درين بهشت ساكن و آرام باش ، جنس با جنس داد و شكل در شكل ساخت ، كه صفت حدثان و آفريده جز با شكل خود نسازد و جز به جنس خود نگرايد ، و جز باهم چون خودى آرام نگيرد ، و آن جلال قدم و عزّت احديّت است كه از شكل و جنس و مثل و مانند پاك است و مقدّس و متفرّد به جمال و متفرّد به كمال خويش است ، به خود بزرگوار و با همه نيكوكار ، و به بزرگوارى و نكوكارى سزاوار . آدم را فرمود : آنچه بخواهيد درين بهشت مىخوريد و مىنازيد ولى گرد اين يك درخت مگرديد . هرچند خداوند آنها را از خوردن منع كرد و در علم غيب خوردن آن را پنهان كرد و آن حكم و قضا بر سر آنان روان كرد تا عجز و ضعف خود بدانند و عصمت از توفيق الهى بينند نه از جهد بندگى !\r\nداستان آدم و ابليس : 20 -  فَوَسْوَسَ لَهُمَا الشَّيْطانُ .  آيه . اين هم از امارات عنايت و دلائل كرامت است كه گناه ايشان كردند و حواله به وسوسهء شيطان فرمودند .\r\nنوشته‌اند : پس از فريب خوردن آنها ، آدم و ابليس هر دو بهم رسيدند آدم گفت : اى شقى ملعون كار خود را كردى ! آيا دانى كه چه با من كردى و چه گردى در راه من برانگيختى ؟ ابليس گفت : گيرم كه من تو را از راه به در بردم ، با من بگوى كه مرا كى از راه به در برد ؟\r\nلطيفه : آدم و ابليس هر دو نافرمانى كردند ! لكن لغزش و نافرمانى آدم از روى شهوت بود و از ابليس از روى كبر و غرور ! و كبر آوردن سخت‌تر از شهوت راندن است ، چه گناهى كه از شهوت خيزد عفو در آن گنجد ولى گناهى كه از كبر و خودبينى و خودپسندى خيزد ايمان در سر آن شود !\r\n . . . فَلَمَّا ذاقَا الشَّجَرَةَ بَدَتْ لَهُما سَوْآتُهُما .  آيه . هركه بر خلاف حقّ در پى شهوت رود از حق درماند و به آن شهوت نرسد ! آدم صفى هنوز از آن درخت ممنوع ذوقى نچشيده بود كه تازيانهء عتاب بر سرش فرود آمد و حالش بگشت ! نه آن شهوت به تمامى رانده ، نه رضاى حق با وى مانده ! چون باز نگريست نه تاج بر سر ديد نه حلّه در بر ، اول خود را ديد بر سرير اصطفاء نشسته و پشت به مسند خلافت بازنهاده ، به زيورهاى بهشت آراسته و به آخر از همه درمانده ، برهنه و گرسنه محتاج به يك برگ درخت شده تا عورت خويش را بپوشد !\r\n23 -  قالا رَبَّنا ظَلَمْنا أَنْفُسَنا .  آيه . پس از آنكه فرمان آمد كه اى آدم ، قدر اين نعمت بىرنج و بىكدّ را ندانستى اكنون به سراى محنت رو و به شدّت كار كن و تخم كار و رنج بر و صبر كن . آدم گفت : ما به خود ستم كرديم اين همه خوار است اگر روزى ما را بر اين درگه بار است ! آنگاه همى به درد دل بناليد و نياز و عجز خود بر كف حسرت نهاد و گفت :\r\nخدايا ، اگر زاريم در تو زاريدن خوش است و اگر ناليم در تو ناليدن درخور است ، خدايا ، از خاك جز خطا چه آيد ؟\r\nو از علت جز جفا چه زايد ؟ و از كريم جز وفا چه آيد ؟ خدايا تو گنج درويشانى ، و زاد مضطرّانى ، مايهء رميدگانى ، دستگير درماندگانى ، چون مىآفريدى جوهر معيوب مىديدى و بر مىگزيدى و با عيب مىخريدى ، برگرفتى و كس نگفت بردار ، اكنون كه برگرفتى مگذار و در سايهء لطف مىدار و جز بفضل خود مسپار !\r\n گر آب دهى نهال ، خود كاشته‌اى * ور پست كنى بنا ، خود افراشته‌اى \r\n من بنده همانم كه تو پنداشته‌اى * از دست ميفكنم چو برداشته‌اى \r\n\r\n","description":"","footnote":"","page_name":" 325 ","page_number":345},
  {"content":"\r\n\r\n\r\n[ آيات 41 - 29 
  ]\r\n\r\n( تفسير لفظى )\r\n29 -  قُلْ أَمَرَ رَبِّي بِالْقِسْطِ وَ أَقِيمُوا وُجُوهَكُمْ عِنْدَ كُلِّ مَسْجِدٍ وَ ادْعُوهُ مُخْلِصِينَ لَهُ الدِّينَ كَما بَدَأَكُمْ تَعُودُونَ .  بگو اى محمّد ، خداى من مرا امر به داد فرموده و شما روى خود را و دل و آهنگ خويش را در هر نماز و سجده راست نگاه داريد و در بيم و اميد او را خوانيد ، خواندن و پرستش پاك و خالص و آن‌چنان كه شما را آفريد بسوى او باز مىگرديد .\r\n30 -  فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ وَ يَحْسَبُونَ أَنَّهُمْ مُهْتَدُونَ .  گروهى را راه نمود و گروه ديگر را سزاوار گمراهى ديد ، زيرا كه آنها شيطان‌ها را معبود خود فرود از خداى يكتا گرفتند ، و چنين پنداشتند كه به راه راست مىروند !\r\n31 -  يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ .  اى فرزندان آدم ، هنگام نماز جامه پوشيد و آرايش گيريد و بخوريد و بياشاميد و زياده روى مكنيد و در مگذرانيد كه خداوند گزاف‌كاران را دوست ندارد .\r\n32 -  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الْآياتِ لِقَوْمٍ يَعْلَمُونَ .  بگو كى حرام كرد و دربند آورد آرايش اين جهانى را كه خداوند براى بندگان خويش آماده كرد و شيرينها و خوشيهاى روزى كه ساخت ؟\r\nبگو اين زينت‌ها براى مؤمنان است درين جهان ( با شركت كافران ) و تنها و خالص است در روز رستاخيز براى گروندگان بىشريكان ! اين‌گونه مىگشائيم و پيدا و روشن مىسازيم سخنان خويش را براى گروهى كه سخن دانند و فحواى خطاب دريابند .\r\n33 -  قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ وَ أَنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً وَ أَنْ تَقُولُوا عَلَى اللَّهِ ما لا تَعْلَمُونَ .  بگو : همانا خداوند زشتيها را حرام كرد خواه آشكار و خواه پنهان ، دروغ و خيانت و بزه‌ها و افزونى جستن بدون حق و اينكه براى خداوند شريك گيريد ، چيزى كه خداوند براى هيچ‌كس عذرى و سلطه‌اى نفرستاد كه چنين گناهى مرتكب شوند و اينكه بر خداى آن ( سخنان ) گوئيد كه نمىدانيد .\r\n34 -  وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ .  هر امّتى و گروهى را در اين جهان درنگى و انجامى و اندازه‌اى است ، ( كه كى در آيند و تا كى بمانند و كى بروند ؟ ) چون هنگام سرانجام رسد نه يك ساعت واپس مانند و نه يك ساعت فرا پيش شوند .\r\n35 -  يا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آياتِي فَمَنِ اتَّقى وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ .  اى فرزندان آدم ، اگر پيغام برانى از من به شما بيايند و سخنان مرا بر شما بخوانند پس هركس پرهيزكار باشد و دين خود و كردار خود را راست نمايد بر ايشان بيم نيست و هرگز اندوهگين نشوند .\r\n36 -  وَ الَّذِينَ كَذَّبُوا بِآياتِنا وَ اسْتَكْبَرُوا عَنْها أُولئِكَ أَصْحابُ النَّارِ هُمْ فِيها خالِدُونَ . \r\nو كسانى كه سخنان ما را دروغ پنداشتند و از آنها گردن كشيدند و نپذيرفتند ، ايشان آتشيانند كه در آن جاويدانند .\r\n37 -  فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ أُولئِكَ يَنالُهُمْ نَصِيبُهُمْ \r\n\r\n","description":"","footnote":"","page_name":" 326 ","page_number":346},
  {"content":"\r\n\r\n مِنَ الْكِتابِ .  پس كيست ستمكارتر بر نفس خود از كسى كه دروغ بر خداى سازد يا سخنان او را دروغ شمرد ؟ ايشانند كه بهره‌شان از تهديد در قرآن به آنها مىرسد  حَتَّى إِذا جاءَتْهُمْ رُسُلُنا يَتَوَفَّوْنَهُمْ قالُوا أَيْنَ ما كُنْتُمْ تَدْعُونَ مِنْ دُونِ اللَّهِ قالُوا ضَلُّوا عَنَّا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ .  تا وقتى كه فرستادگان ما براى گرفتن جان آنها نزد آنان آيند و در آن حال گويند : كجايند آنچه جز خدا مىخوانديد ؟ گويند : آنان از ما گم شدند و بر زيان خود گواهى دادند كه آنان اندرين جهان كافرانند .\r\n38 -  قالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَ الْإِنْسِ فِي النَّارِ كُلَّما دَخَلَتْ أُمَّةٌ لَعَنَتْ أُخْتَها حَتَّى إِذَا ادَّارَكُوا فِيها جَمِيعاً  خداوند فرمود : برويد در ميان گروهانى كه پيش از شما از جنّ و انس بودند ، و برويد در آتش و هرگاه گروهى از آنها داخل آتش مىشوند ، گروهان همكاران و همراهان را لعنت مىكنند ، تا آنكه همگى باهم آيند و در آتش فرارسند !  قالَتْ أُخْراهُمْ لِأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ قالَ لِكُلٍّ ضِعْفٌ وَ لكِنْ لا تَعْلَمُونَ .  پسينيان پيشينيان را فرا خداوند عزّ و جلّ گفتند ، خداوندا ، اينان ما را گمراه كردند و عذاب آنها را دو چندان كن ، خداوند فرمايد هركدام را دو چندان عذاب است كه ديگرى را هست .\r\n39 -  وَ قالَتْ أُولاهُمْ لِأُخْراهُمْ فَما كانَ لَكُمْ عَلَيْنا مِنْ فَضْلٍ فَذُوقُوا الْعَذابَ بِما كُنْتُمْ تَكْسِبُونَ .  پيشينيان پسينيان را گفتند : شما را بر ما فزونى نيست پس عذاب را بسبب آنچه كه مىكرديد بچشيد .\r\n40 -  إِنَّ الَّذِينَ كَذَّبُوا بِآياتِنا وَ اسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ وَ كَذلِكَ نَجْزِي الْمُجْرِمِينَ .  كسانى كه سخنان ما را دروغ شمردند و از نيوشيدن آن گردن كشيدند و روگردان شدند ، درهاى آسمان به روى آنان گشوده نخواهد شد تا آنكه شتر در سوراخ سوزن رود ! ( و اين امر ممتنع است ) و ما اين‌چنين ، گناهكاران را كيفر مىدهيم .\r\n41 -  لَهُمْ مِنْ جَهَنَّمَ مِهادٌ وَ مِنْ فَوْقِهِمْ غَواشٍ وَ كَذلِكَ نَجْزِي الظَّالِمِينَ .  ايشان را از دوزخ تابوتهاى آتشين است و بالاى سر آنها طبقها از آتش است و ما ستمكاران را اين‌چنين كيفر دهيم .\r\n\r\n( تفسير ادبى و عرفانى )\r\n29 -  قُلْ أَمَرَ رَبِّي بِالْقِسْطِ .  آيه . خداوند در اين آيت ، مبانى خدمت و معالم معاملت و حقايق معرفت جمع كرد ، مؤمنان را از اخلاق پسنديده آگاه فرمود و نيكو پرستيدن خدا و نيكو زيستن با خلق را تلقين كرد ، و به شناخت اسباب رضاى خود گرامى داشت ، و اين آيت از جوامع كلمه است كه پيغمبر فرمود : اوتيت جوامع الكلم . مرا كلمه‌هاى جامع دادند .\r\nمعنى قسط داد است كه مىگويد : خداوند مرا به داد مىفرمايد ، يعنى در معاملات هم با حق و هم با خلق و هم با نفس بايد عدالت كرد . داد با حق امر و نهى او را به كار داشتن و در همه حال به قضاء او رضا دادن و داد با خلق به خلق زيستن و در معاملات انصاف داشتن و داد با نفس با او مخالفت كردن و او را در ميدان مجاهدت و رياضت كشيدن و در شهوتها بر وى بستن است .\r\nداد در معامله آنست كه راست ستانى و راست دهى و نيكوئى آنست كه خشك ستانى و چرب دهى ، داد آنست كه جزاى بدى بدى دهى و جزاى نيكى را نيكى ولى نيكوئى آنست كه بدى را به بخشى و نيكوتر آنكه بر بخشش بيفزائى .\r\n\r\n","description":"","footnote":"","page_name":" 327 ","page_number":347},
  {"content":"\r\n\r\n . . . وَ أَقِيمُوا وُجُوهَكُمْ عِنْدَ كُلِّ مَسْجِدٍ .  آيه . جنيد عارف بزرگوار گويد : دل خود پاك داريد تا حق را بشناسيد ، خوى خود فرا وى كنيد تا گستاخ گرديد ، همه چيز را از لطف او بينيد تا مهر بر او نهيد ، بر مركب خدمت نشينيد تا به منزل حرمت رسيد ، بر حرمت بيفزائيد تا به صحبت برسيد ، همّت عالى داريد تا با وى بمانيد .\r\nخداوند محمد مصطفى را دو كرامت داد كه به هيچ‌كس از فرزندان آدم نداد ! يكى آنكه بزرگ همّت بود و ديگر آنكه متواضع بود ، چنان كه هرگز دست طمع به چيزى دراز نكرد و نخواست و چون با خود نگريستى خود را از همهء ضعيفان ضعيف‌تر دانستى و چون با حق نگريستى ، دو جهان در چشم وى نيامدى !\r\n . . . كَما بَدَأَكُمْ تَعُودُونَ .  آيه . چنان كه ابتدا آفرينش شما را به دانش و خواست و تقدير كرد ، در آخر شما همچنان شويد كه اول خواست .\r\nاز جنيد پرسيدند : معنى اين آيت چيست ؟ گفت : آغاز هر آدمى مانند انجام او و انجام او مانند آغاز او است ، چه آنكه نهايت هر كار بازگشت به بدايت آن كار است و راه به حق حلقه‌اى است كه از او در آيند و به او باز روند .\r\nشيخ انصارى فرمود : چون آخر كار به اول كار نيك ماند ، بدين معنى است كه اول همه لذّت است و راحت و زندگانى با روح و شادى ، تا مرد پاى در دام نهد و طوقش در گردن آيد ، آنگاه به هر راحتى كه ديده محنتى بيند ، و با فرازى نشينى بود كه گفته‌اند : ميان بنده و حق هزار مقام است از روشنى و تاريكى نه همه نور است نه همه ظلمت ، كه با هر نورى ظلمت و با هر فرازى نشيبى است يعنى يكى روح است و آسايش زندگانى ، و يكى رنج و نامرادى و ناكامى ، يكى تجلّى است يكى استتار ، يكى جمع است يكى تفرقه ، اگرنه آن روح و راحت در بدايت ارادت در پيش بودى ، بنده را با آن بلاها و رنجها طاقت نماندى ، چه پيوسته با آن مىنگرد و دلش با آن مىگرايد و بشاهد آن اين‌بار محنت مىكشد ، تا آخر كه او را برگذرانند و مدت تمام شود !\r\n31 -  يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ .  آيه . به زبان علم ، معنى اين آيت ستر عورت است در نماز و به زبان كشف زينت هر بنده در مقام مشاهدت ، حضور دل است و لزوم حضرت .\r\nچنان كه گفته‌اند : زينت نفس عابدان آثار سجود است و زينت دل عارفان انوار وجود است و عارف به صفت عبوديت در حال سجود و عارف بر بساط قرب در وجد شهود !\r\n . . . وَ كُلُوا وَ اشْرَبُوا وَ لا تُسْرِفُوا .  آيه . اهل معرفت گويند آنچه از حق خداوند كم بود اسراف و آنچه به آن حق تجاوز شود اسراف است و آنچه در راه خدا چون كوهى صرف كنى اسراف نيست ولى اگر دينارى در راه گناه صرف كنى اسراف است و حرام دانستن طيّبات حق نيز اسراف است .\r\nپزشك مسيحى در محضر هارون الرشيد از دانشمندى پرسيد مىگويند : علم دو تا است علم اديان و علم ابدان ، در كتاب شما از علم طب چيزى هست ؟ پاسخ داده شد آرى ، دستور آن در اين آيه است :  ( وَ كُلُوا وَ اشْرَبُوا وَ لا تُسْرِفُوا )  مسيحى پرسيد در سخنان پيغمبر شما از اين دانش پزشكى چيزى هست ؟ پاسخ داده شد بلى ، پيغمبر فرمود : معده خانهء همه دردها است و پرهيز سرآمد همه داروها است و تن آدمى را به آنچه كه به آن عادت كرده است بده - مسيحى گفت : كتاب شما و پيغمبر شما براى جالينوس جائى در طب نگذارده است !\r\n32 -  قُلْ مَنْ حَرَّمَ زِينَةَ اللَّهِ .  آيه . زينت زبان ذكر است و زينت دل فكر است ، هر چيزى را آرايش\r\n\r\n","description":"","footnote":"","page_name":" 328 ","page_number":348},
  {"content":"\r\n\r\nاست و آرايش نفس در حسن معاملت است به صفت مجاهدت و آرايش دل در دوام مواصلت است هنگام مشاهدت و آرايش سرّ ، حقايق قربت است در ميدان معاينت ! اين است كه خداوند فرمود : كى زينت خداى را بر بندگان حرام كرده ؟ يعنى اين زينتها و آرايشها از طالبان دريغ نيست و از حاضردلان ممنوع نه ، گنج‌خانه نعمت پر از نعمت است و طالبان آن را درمىيابند ، و خوانچهء لطف و رحمت آراسته و ساخته ، و خورندگان آن را درمىيابند .\r\nپير طريقت در مناجات گفت : اى طالبان بشتابيد كه نقد نزديك است ، اى شب روان مخسبيد كه صبح نزديك است ، اى شتابندگان شاد شويد كه منزل نزديك است ، اى تشنگان صبر كنيد كه چشمه نزديك است ، اى غريبان بنازيد كه ميزبان نزديك است ، اى دوست‌جويان خوش باشيد كه اجابت نزديك است ، اى دل‌گشاى بندگان ، چه شود كه دلم را بگشائى و از خود مرهمى بر جانم نهى ، من سود چون جويم كه دو دستم از مايه تهى ! نگر كه به فضل خود افكنى مرا به روزبهى !\r\n33 -  قُلْ إِنَّما حَرَّمَ رَبِّيَ الْفَواحِشَ .  آيه . فواحش ظاهر و باطن دانسته شد و اثم و بغى در اين آيت عبارت از بيداد و فزونى جستن و حسد ورزيدن است كه پيغمبر فرمود : چون شما را پنداشتى در دل آيد ، و به كسى گمان بدى برديد ، آن پنداشت و گمان را درست ندانيد ، و چون بر كسى حسد برديد بغى نكنيد يعنى چون از كسى بدى در دل آيد بر آن كس بيرون مىآئيد و ستيزه نكنيد و چون شما را فال بدى افتاد در آن كار كه مىكنيد يا به آن راه كه مىرويد از آن كار و از آن راه برمگرديد . و به آن ترتيب اثر ندهيد !\r\n37 -  فَمَنْ أَظْلَمُ مِمَّنِ افْتَرى عَلَى اللَّهِ .  آيه . آنان كه سخنان خداوند را دروغ مىپندارند از كتاب و رحمت حق بهره‌مند نخواهند شد و منظور از كتاب چه قرآن باشد چه لوح محفوظ يعنى آنست كه به اين گونه كسان همان رسد كه در لوح محفوظ دربارهء آنان از مدت عمر و روزى و كار و شقاوت و سعادت نوشته شده .\r\nاز حضرت مصطفى پرسيدند : آيا ما بايد كارها را به آنچه در لوح محفوظ است واگذاريم و ترك كار و كوشش كنيم ؟ فرمود : تا ممكن و ميسّر باشد كار كنيد براى آنچه كه آفريده شده‌ايد ، اگر اهل سعادت باشيد بسوى كارهاى نيك و سعادت‌بخش رانده مىشويد و اگر اهل شقاوت باشيد بسوى كارهاى شقاوت بخش مىرويد .\r\n\r\n[ آيات 53 - 42 
  ]\r\n\r\n( تفسير لفظى )\r\n42 -  وَ الَّذِينَ آمَنُوا وَ عَمِلُوا الصَّالِحاتِ لا نُكَلِّفُ نَفْساً إِلَّا وُسْعَها أُولئِكَ أَصْحابُ الْجَنَّةِ هُمْ فِيها خالِدُونَ .  و كسانى كه ايمان آوردند و كارهاى نيكو انجام دادند ، ما بر كسى ننهيم مگر توان او ( به اندازهء وسع و طاقت هركس تكليف كنيم ) و آنان بهشتيانند كه در آن جاويدانند .\r\n43 -  وَ نَزَعْنا ما فِي صُدُورِهِمْ مِنْ غِلٍّ تَجْرِي مِنْ تَحْتِهِمُ الْأَنْهارُ وَ قالُوا الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ .  و از دلهاى ايشان ناراستى و ناحق‌شناسى و كينه ، بيرون كشيديم ، زير آنان جوىها روان است و سخن ايشان در بهشت اين است كه مىگويند : ستايش نيكو خداى را كه ما را به اين جاى و به اين كار و به اين روز راه نمود ، و اگر خداوند رهنمائى نمىكرد ما راه بردار بدين راه نمىشديم .  لَقَدْ جاءَتْ رُسُلُ رَبِّنا بِالْحَقِّ وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ .  هرآينه فرستادگان خداوند به راستى و به حق آمده بودند و به آنها آواز دادند كه اينك بهشت كه بشما ميراث دادند ( و از كافران دريغ داشتند ) به سبب كارهاى نيكو كه انجام داديد .\r\n\r\n","description":"","footnote":"","page_name":" 329 ","page_number":349},
  {"content":"\r\n\r\n44 -  وَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّهِ عَلَى الظَّالِمِينَ .  اهل بهشت ، اهل آتش را ندا دادند و گفتند : آنچه خداوند به ما وعده داده بود راست يافتيم ، آيا شما هم به آنچه خداوند شما را تهديد كرده بود رسيديد ؟ گفتند : آرى ، آنگاه آوازدهنده‌اى از ميان آنان آواز داد كه لعنت خدا بر ستمكاران باد .\r\n45 -  الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ كافِرُونَ .  كسانى كه از راه خدا بر مىگردند و به راه كج مىروند ( ستمكارانند ) و آنان به روز رستاخيز كافرانند .\r\n46 -  وَ بَيْنَهُما حِجابٌ وَ عَلَى الْأَعْرافِ رِجالٌ يَعْرِفُونَ كُلًّا بِسِيماهُمْ وَ نادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَ هُمْ يَطْمَعُونَ .  ميان اهل بهشت و اهل دوزخ پرده‌ايست و بر سر آن سور مردانى هستند كه بهشتيان را به سيماشان مىشناسند و از آن بالا به اصحاب بهشت آواز دهند و گويند سلام بر شما و آنان داخل بهشت نشده‌اند ليكن اميدوار هستند !\r\n47 -  وَ إِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ . \r\nهرگاه آنان ( اصحاب اعراف ) چشمهاى خود را بسوى دوزخيان بگردانند ( و حالت آنان را بينند ) گويند پروردگارا ، ما را با اين ستمكاران قرار مده .\r\n48 -  وَ نادى أَصْحابُ الْأَعْرافِ رِجالًا يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَ ما كُنْتُمْ تَسْتَكْبِرُونَ .  اصحاب اعراف مردان دوزخى را كه از سيماشان مىشناخته ندا دادند و گفتند : جمع دنياى شما چه سودى و بىنيازى براى شما داشت ؟ و چه نتيجه‌اى گرفتيد از آن گردن‌كشى كه از پذيرفتن حق داشتند ؟\r\n49 -  أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ ادْخُلُوا الْجَنَّةَ لا خَوْفٌ عَلَيْكُمْ وَ لا أَنْتُمْ تَحْزَنُونَ .  آيا ايشانند كه شما دوزخيان سوگند ياد كرديد كه آنان ( اصحاب اعراف ) به رحمت حق نائل نمىشوند ؟ اينك به آنها گفته مىشود كه در بهشت درآئيد ، نه بيم بر شما است و نه اندوهگين مىشويد !\r\n50 -  وَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ قالُوا إِنَّ اللَّهَ حَرَّمَهُما عَلَى الْكافِرِينَ .  دوزخيان بهشتيان را ندا دهند كه ما را لختى از اين آب بهشت يا از آنچه خداوند شما را روزى كرده بر ما بريزيد و ما را دهيد ، بهشتيان گفتند : خداوند آن دو چيز را بر كافران حرام كرده و آنان از طعام و شراب بهشت محرومند .\r\n51 -  الَّذِينَ اتَّخَذُوا دِينَهُمْ لَهْواً وَ لَعِباً وَ غَرَّتْهُمُ الْحَياةُ الدُّنْيا فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَ ما كانُوا بِآياتِنا يَجْحَدُونَ .  آنان كه دين خويش را ببازى گرفتند و زندگانى دنيا آنها را مغرور كرد و مشغول داشت ! پس امروز ما هم آنها را فراموش مىكنيم همچنان‌كه آنان ديدار اين روز را فراموش كردند ! و آيات ما را انكار كردند .\r\n52 -  وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ .  ما براى ايشان كتابى آورديم كه از روى دانش آن را تفصيل داديم و راه راست و رهنمونى و بخشايش را براى گروهى كه ايمان آوردند روشن باز نموديم .\r\n53 -  هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ \r\n\r\n","description":"","footnote":"","page_name":" 330 ","page_number":350},
  {"content":"\r\n\r\n رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ .  آنان جز تأويل كتاب خدا و مراد از فرستادن آن انتظار ندارند . روزى كه تأويل آن كتاب رسد آنان كه از پيش فراموش كرده و ايمان نياورده بودند گويند : آيا ما را شفيعان و بازخواهندگانى هست كه شفيع ما شوند ؟ يا ما را برگردانند تا جز آن كنيم كه مىكرديم ؟ ( آرى ) آنان خويشتن را زيان‌كار كردند و آنچه را كه به دروغ خداى را مىخواندند از آنها دور شد و گم گشت !\r\n\r\n( تفسير ادبى و عرفانى )\r\n42 -  وَ الَّذِينَ آمَنُوا وَ عَمِلُوا الصَّالِحاتِ .  آيه . معنى ايمان در اينجا : اقرار به زبان و تصديق به جنان ( دل ) و عمل به اركان ( نماز ، روزه ، حج ، جهاد ) است . به عبارت ديگر ايمان عبارت است از : اقرار به زبان ، استوار داشتن به دل ، كردار به تن و مال ، و تا اين سه خصلت جمع نشود نام ايمان بر كسى نيفتد ! و ايمان موحّدان و مخلصان : معرفت بر مشاهدت و يادگار در حقيقت و صدق در معاملت است و عمل صالح سنّت در عبادت است و اداء امانت و عمل نيكو و بر مصلحت كه خداوند مىگويد : ما مؤمنان و نيك‌مردان و نيكوكاران را بار گران ننهيم و بهشت جاودان از آنان دريغ نداريم ، هم در دنيا بهشت عرفان دارند و هم در عقبى بهشت رضوان ، در دنيا در حديقه‌هاى مناجات و روضه‌هاى ذكر مىنازند و در عقبى در حقايق مواصلت بر بساط مشاهدت مىآسايند .\r\nپير طريقت گفت : خدايا ، نسيمى از باغ دوستى دميد ، دل را فدا كرديم ، بوئى از خزينهء دوستى يافتيم ، به پادشاهى بر سر عالم ندا كرديم ، برقى از مشرق حقيقت تافت ، آب گل كم انگاشتيم . الها ، هر شادى كه بىتو است ، اندوه است ، هر منزلى كه نه در راه تو است زندان است ، هر دل كه نه در طلب تو است ويران است ، يك نفس با تو به دو گيتى ارزان است ، يك ديدار از تو به هزار جان رايگان است .\r\n43 -  وَ نَزَعْنا ما فِي صُدُورِهِمْ مِنْ غِلٍّ .  آيه . صفت جوان‌مردان طريقت و سالكان راه حقيقت آنست كه خداوند نخست دلهاى آنان را از هوا و هوس پاك كرد تا قدم بر جاده شريعت نهادند و به نصوص كتاب و سنّت مصطفى پى بردند ، فهم و وهم خود را در آيات صفات گم كردند و صواب ديد خرد خود را معزول كردند و به اذعان و اعتراف گردن نهادند ، و بسمع رضا قبول كردند و راه تسليم پيش گرفتند . باز دلهاى ايشان را از دنيا و آلايش دنيا پاك كرد تا نور معرفت در دل ايشان تافت و چشمهاى حكمت در دلهاشان پديد آمد ، دوستى دنيا از دلشان بيرون كشيد تا يكى ديدند و يكى شنيدند و به يكى رسيدند و زبان با ذكر ، دل با فكر ، جان با مهر ، زبان در ياد ، دل در راز ، و جان در ناز شد .\r\n تا دلم فتنه بر جمال تو شد * بندهء حسن ذو الجلال تو شد \r\n . . . وَ نُودُوا أَنْ تِلْكُمُ الْجَنَّةُ .  آيه . اينكه بهشت به ازاء عمل داد ، تسكين دل بنده را گفت و نوازش زياد كرد ، و گرنه بنده داند كه عمل با تقصير او سزاوار آن درگاه نيست ، و آن منزلها و درجه‌ها جزاى اين عمل نه ! امّا به فضل خود ناشايسته شايسته مىكند و ناپسنديده مىآرايد و نيك خدائى و مهربانى خود با بنده مىنمايد .\r\nرجال اعراف : 46 -  وَ بَيْنَهُما حِجابٌ وَ عَلَى الْأَعْرافِ رِجالٌ .  آيه . چه مردانند ايشان كه خداوند آنان را مردان خواند ؟ مردانى كه باد عنايت و نسيم رعايت از جانب قربت ناگاه بر ايشان گذر كرد .\r\n شمالى باد چون بر گل گذر كرد * نسيم گل بباغ اندر اثر كرد \r\n\r\n","description":"","footnote":"","page_name":" 331 ","page_number":351},
  {"content":"\r\n\r\nچون نسيم عنايت بر ايشان گذر كرد ، دلهاشان به نور معرفت روشن كرد و جانهاشان به عطر وصال خوش‌بوى ساخت و سرهاشان به صيقل عنايت درخشان كرد ، به جمع همّت و حسن سيرت ايشان را برخوردار كرد ، تا همّت به يك‌بارگى از خلق برداشتند و با مهر حق پرداختند .\r\n مشتاق تو در كوى تو ، از شوق تو سرگردان * از خلق جدا گشته ، خرسند به خلقانها \r\n از سوز جگر چشمى چون حلقهء گوهرها * وز آتش دل آهى ، چون رشتهء مرجانها \r\n . . . يَعْرِفُونَ كُلًّا بِسِيماهُمْ .  آيه . لاجرم ربّ العزّة ايشان را بر اسرار و احوال بندگان اشراف داد ، و در عقبى بر منازل و درجات مؤمنان جاى داد و مقام آنان را بالاى مقام خلايق قرار داد تا همه را دانند و كس ايشان را نداند ، و همه را شناسند و كس آنها را نشناسد ، هركس را نشانى است و نشان ايشان بىنشانى است ! هركس به صفتى در خود بمانده و صفت ايشان در بيخودى است ! دوزخيان در قيد مخالفت از حق بازمانده و بهشتيان در بهشت به خوشيهاى خويش آرميده ، و ايشان را از هر دو بر كران كرده و بر همه مشرف گردانيده !\r\nپير طريقت گفت : الهى ، چه زيبا است ايام دوستان تو با تو ، و چه نيكو است معاملت ايشان در آرزوى ديدار تو ! چه خوش است گفت‌وگوى ايشان در راه جست‌وجوى تو ! چه بزرگوار است روزگار ايشان در سر كار تو !\r\n\r\n[ آيات 58 - 54 
  ]\r\n\r\n( تفسير لفظى )\r\n54 -  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُهُ حَثِيثاً وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ أَلا لَهُ الْخَلْقُ وَ الْأَمْرُ تَبارَكَ اللَّهُ رَبُّ الْعالَمِينَ .  به درستى كه پروردگار شما خدائى است كه آسمانها و زمين در شش روز آفريده پس از آن بر عرش استوار شده ، شب تاريك بر سر روز روشن كه آن را به شتاب مىجويد مىكشد و آفتاب و ماه و ستارگان به فرمان او نرم كرده و روان هستند ، آگاه بايد بود كه آفريدن و فرمان با او است و پروردگار جهانيان برتر و بزرگوارتر است !\r\n55 -  ادْعُوا رَبَّكُمْ تَضَرُّعاً وَ خُفْيَةً إِنَّهُ لا يُحِبُّ الْمُعْتَدِينَ .  خداى خويش را به زاريدن پنهان و آشكار بخوانيد ، كه او از اندازه‌گذرندگان و تجاوزكنندگان از حدّ را دوست ندارد .\r\n56 -  وَ لا تُفْسِدُوا فِي الْأَرْضِ بَعْدَ إِصْلاحِها وَ ادْعُوهُ خَوْفاً وَ طَمَعاً إِنَّ رَحْمَتَ اللَّهِ قَرِيبٌ مِنَ الْمُحْسِنِينَ .  در زمين فساد و تباه‌كارى مكنيد پس از آنكه خداوند آن را بر صلاح بسزا و درخور نهاد و بخوانيد خدا را و بپرستيد او را در بيم و اميد كه بخشايش خداوند به نيكوكاران نزديك است .\r\n57 -  وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ حَتَّى إِذا أَقَلَّتْ سَحاباً ثِقالًا سُقْناهُ لِبَلَدٍ مَيِّتٍ فَأَنْزَلْنا بِهِ الْماءَ فَأَخْرَجْنا بِهِ مِنْ كُلِّ الثَّمَراتِ كَذلِكَ نُخْرِجُ الْمَوْتى لَعَلَّكُمْ تَذَكَّرُونَ .  او است كه بادها را بشارت دهان از ميان رحمت خويش مىفرستد تا آنكه ميغهاى گران و سنگين در بر مىگيرد ، آنگاه ما آن ابرها را بسوى زمين يا مردمان يا جانوران از تشنگى سوخته و مرده مىرانيم و فروفرستيم تا از ان ابرها آب بيرون آوريم و با آن آب از هرگونه ميوه‌ها سازيم ، همچنين مردگان را از خاك بيرون آوريم و زنده كنيم . اين را باز نموديم تا دريابيد و به ديدار اين آن را در ياد داريد .\r\n58 -  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً كَذلِكَ نُصَرِّفُ الْآياتِ لِقَوْمٍ يَشْكُرُونَ .  زمين پاك و تربت خوش خاك ، گياه آن به خواست خداوند بيرون مىآيد و زمين\r\n\r\n","description":"","footnote":"","page_name":" 332 ","page_number":352},
  {"content":"\r\n\r\nكه ناپاك است جز گياه بىريع و بىحاصل بيرون ندهد و هم بر جاى بخوشد ، ما اين‌چنين سخنان خود را براى گروه سپاس‌گزاران بيان مىكنيم و باز مىنمائيم .\r\n\r\n( تفسير ادبى و عرفانى )\r\n54 -  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ .  آيه . ربّ نام پروردگار جهانيان است كه پاك است و بىهمتا ، و داور بىچون و چرا ، و نيالوده به هيچ ناسزا ، پيداست خود را به درستى ، پيدا است خود را به هستى ، پيدا است دل را به دوستى . اول ربّ گفت كه نصيب همه مردم است ، سپس اللّه گفت كه نصيب عارفان و صدّيقان است ، ربّ آرام‌دهندهء دل نيك‌مردان ، اللّه غارت‌كنندهء جان عارفان ، ربّ دهندهء نعمت به خواهندگان ، اللّه دهندهء مهر به دل دوستان ، ربّ نعمت ديدار بر مؤمنان ريزد ، اللّه ديدار عارفان را با چراغ درافروزد .\r\nپير طريقت گفت : مهر و ديدار هر دو بهم رسيدند ، مهر ديدار را گفت : تو چون نورى كه جهان‌افروزى ، ديدار مهر را گفت : تو چون آتشى كه عالم‌سوزى ، ديدار گفت : من چون جلوه كنم غمان از دل بر كنم ، مهر گفت : من دلى را كه برو رخت افكنم غارت كنم . ديدار گفت من تحفهء مؤمنانم ، مهر گفت من شورندهء جهانم .\r\nديدار بهرهء كسى است كه او را به صنايع بشناسد نه از صنايع به دو پى برد ! مسكين كسى كه او را به صنايع شناخت ، بيچاره او كه خدا را از بهر نعمت دوست داشت ، بيهوده او كه وى را به جهد خود جستجو كرد ! كسى كه خدا را به صنايع شناسد به بيم و طمع پرستد ، كسى كه او را براى نعمت دوست دارد روز محنت برگردد ، او كه به خويشتن جويد نايافته يافته پندارد ، اما عارف او را به نور او شناسد ، از شعاع وجود عبارت نتواند ، در آتش مهر مىسوزد و از ناز باز نمىپردازد !\r\n . . . ثُمَّ اسْتَوى عَلَى الْعَرْشِ .  آيه . عرش خدا بر آسمان معلوم است و عرش او بر زمين ، دل دوستان است ، عرش آسمان را فرشتگان برمىدارند ، و عرش زمين را خداوند خود برداشته و به فرشتگان باز نگذاشته ! عرش آسمان منظور فرشتگان است ، و عرش زمين منظور خداى جهان است .\r\n55 -  ادْعُوا رَبَّكُمْ تَضَرُّعاً وَ خُفْيَةً .  آيه . مصطفى فرمود : دعا عين عبادت است ، دعا خواندن است يا خواستن ، اگر خواندن است عين ثنا است ، اگر خواستن است بنده را سزا است ، هر دو عبادت است و نجات را وسيلت !\r\nدر خبر است كه : آدم سالها بر زلّت و لغزش خويش زارى كرد و تضرّع نمود ، جبرئيل عرض كرد : خدايا تضرّع آدم را مىبينى و زارى او را مىشنوى ، هيچ روى آن دارد كه عذرش بپذيرى و خستگى وى را مرهم نهى ؟ فرمان آمد :\r\nاى جبرئيل آدم را بما گذار كه اگرنه اين تضرّع و زارى از وى دانستمى ، خود زلّت بر او قضا و حكم نكردمى ! لغزش بر وى قضا كردم كه دانستم چون درماند زبان به تضرّع و دعا گشايد و من دوست دارم كه بنده بنالد و در من زارد !\r\nاز شرائط قبول دعا يكى لقمهء حلال است كه مصطفى فرمود : غذايت پاك دار تا دعايت قبول شود ، دوم بيدارى و هشيارى است كه به دل حاضر و از غفلت دور ، كه فرمود : خداوند دعاى كسى كه دل بازىگوش و غافل دارد نمىپذيرد ! سوم خوف و طمع بيم و اميد كه فرمود : او را از بيم و از طمع و اميد بخوانيد ، و خوف و طمع در اينجا بمعنى خوف و رجاء است ، و آن تضرّع و خيفه بمعنى اخلاص و صدق است و آنها بر مثال چهار جوىاند كه خداوند در دل گشاده ، تا اين جويها روانند و روشن ، دل آبادان است و ايمان بر جاى و دعا مستجاب ، اگر اين چهار جوى از دل واايستد و چشمه‌هاى آن خشك شود دل مرده گردد و اشك از چشم و ذكر از زبان و مهر از دل واايستد و از وى طاعت نرويد و ايمان نيايد و چنان شود كه گويند :\r\n\r\n","description":"","footnote":"","page_name":" 333 ","page_number":353},
  {"content":"\r\n\r\n آن دل كه تو ديدى همه ديگرگون شد * وان حوض پر از آب همه پرخون شد ! \r\n و آن باغ پر از نعمت چون هامون شد * و آن آب روان ز باغ ما بيرون شد ! \r\n . . . إِنَّ رَحْمَتَ اللَّهِ قَرِيبٌ مِنَ الْمُحْسِنِينَ .  آيه . مصطفى فرمود : احسان آنست كه خدا را پرستش كنى مثل آنكه او را مىبينى ! پس اگر او را نه‌بينى او تو را مىبيند ! اين خبر اشارت است به ملاقات دل با حق و معارضهء سرّ با غيب و مشاهدهء جان با اللّه و در آن خبر حثّ و ترغيب بنده بر اخلاص در عمل است ، و كوتاه كردن امل و وفا كردن به پذيرفتهء روز ميثاق و عهد  ( قالُوا بَلى ) *  و چون مىدانى كه او تو را مىبيند پس دل با او دار و از غير او بردار و در اعمال مخلص او باش .\r\nپير طريقت گفت : آن ديده كه او را ديد ، به ديدن جز او كى پردازد ؟ آن جان كه با او صحبت يافت ، با آب و خاك چند سازد ، خو كرده در حضرت مشاهدت ، مذلّت حجاب چند برتابد ؟ والى در شهر خويش در غربت چند عمر به سر آرد ؟ چون هيبت ديده‌ورى حق موجود است از ملامت منكر چه باك ؟ در خدمت سراى معبود كوش نه در آب و خاك ! كه هيبت اطلاع حق ، سيل است و پسند خلق خاشاك !\r\n57 -  وَ هُوَ الَّذِي يُرْسِلُ الرِّياحَ بُشْراً .  آيه . چون نسيم از جانب قربت دمد ، و باد گرم از هواى فردانيّت وزد ، بندگى آزادى شود و غمان همه شادى گردد ، خائف در كشتى خوف به ساحل امن رسد ، راجى در كشتى طمع به ساحل عطا رسد ! عاصى در كشتى ندامت بساحل توبت رسد ، و موحّد در كشتى توحيد به ساحل تفريد رسد .\r\n . . . سُقْناهُ لِبَلَدٍ مَيِّتٍ .  آيه . از آسمان باران آمد ، زمين مرده زنده شد ، گل و گياه پديد آمد ، از خزينهء قدرت باران رحمت آمد دلهاى پژمرده به دو زنده گشت ، يكى را تخم ندامت و پشيمانى كشتند و آب توفيق دادند زاهد گشت ، يكى را تخم عنايت كشتند و آب رعايت دادند تائب گشت ، يكى را تخم هيبت كشتند و آب تعظيم دادند عارف گشت !\r\nپير طريقت گفت : پادشاها ، آب عنايت تو به سنگ رسيد سنگ بار گرفت ، از سنگ ميوه رست ، ميوه طعم و مزه گرفت . پروردگارا ، ياد تو دل را زنده كرد و تخم مهر افكند ، درخت شادى رويانيد ، و ميوهء آزادى داد . چون زمين نرم باشد و تربت خوش و طينت قابل ، از آن تخم جز شجرهء طيّبه نرويد و جز عطر عهد بيرون ندهد ، اگر جز آن باشد جز شجرهء خبيثه از آن نرويد .\r\n\r\n[ آيات 72 - 59 
  ]\r\n\r\n( تفسير لفظى )\r\n59 -  لَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنِّي أَخافُ عَلَيْكُمْ عَذابَ يَوْمٍ عَظِيمٍ .  ما نوح را به قوم خويش فرستاديم ، گفت : اى قوم ، خداى را بپرستيد كه جز او خدائى نيست و من بر شما عذاب روزى بزرگ مىترسم .\r\n60 -  قالَ الْمَلَأُ مِنْ قَوْمِهِ إِنَّا لَنَراكَ فِي ضَلالٍ مُبِينٍ .  گروهى از خويشان او گفتند : ما تو را در گمراهى آشكار مىبينم .\r\n61 -  قالَ يا قَوْمِ لَيْسَ بِي ضَلالَةٌ وَ لكِنِّي رَسُولٌ مِنْ رَبِّ الْعالَمِينَ .  گفت : اى قوم ، به من هيچ گمراهى نيست ليكن من فرستاده از سوى خداى جهانيان هستم .\r\n62 -  أُبَلِّغُكُمْ رِسالاتِ رَبِّي وَ أَنْصَحُ لَكُمْ وَ أَعْلَمُ مِنَ اللَّهِ ما لا تَعْلَمُونَ .  من پيغامهاى خدايم را به شما مىرسانم و به شما پند و نصيحت مىدهم و از خداى مىدانم آنچه را كه شما نمىدانيد .\r\n\r\n","description":"","footnote":"","page_name":" 334 ","page_number":354},
  {"content":"\r\n\r\n63 -  أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ لِتَتَّقُوا وَ لَعَلَّكُمْ تُرْحَمُونَ .  شگفت داريد از اينكه ياد كردى از خداوند بسوى شما توسط مردى از ميان شما مىآيد ! تا شما را آگاه كند و بيم دهد تا شايد از عذاب خداى بپرهيزيد و شايد بخشيده شويد !\r\n64 -  فَكَذَّبُوهُ فَأَنْجَيْناهُ وَ الَّذِينَ مَعَهُ فِي الْفُلْكِ وَ أَغْرَقْنَا الَّذِينَ كَذَّبُوا بِآياتِنا إِنَّهُمْ كانُوا قَوْماً عَمِينَ .  پس نوح را دروغ زن گرفتند و ما او را و كسانى ايمان آورده بودند در كشتى نجات داديم و آنان كه سخنان ما را دروغ پنداشتند غرق كرديم كه اينان قومى بودند از شناخت حق نابينا .\r\n65 -  وَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ . \r\nو بسوى قوم عاد ، برادرشان هود را فرستاديم ، او گفت : اى قوم خدا را پرستش كنيد كه جز او خدائى نيست آيا از خشم و عذاب پرهيز نمىكنيد ؟\r\n66 -  قالَ الْمَلَأُ الَّذِينَ كَفَرُوا مِنْ قَوْمِهِ إِنَّا لَنَراكَ فِي سَفاهَةٍ وَ إِنَّا لَنَظُنُّكَ مِنَ الْكاذِبِينَ .  گروهى از قوم او گفتند : ما تو را سفيه و سست خرد مىدانيم و گمان داريم كه تو دروغ‌گو هستى !\r\n67 -  قالَ يا قَوْمِ لَيْسَ بِي سَفاهَةٌ وَ لكِنِّي رَسُولٌ مِنْ رَبِّ الْعالَمِينَ .  گفت : اى قوم در من هيچ سست‌خردى نيست ليكن من فرستاده از سوى خداى جهانيانم .\r\n68 -  أُبَلِّغُكُمْ رِسالاتِ رَبِّي وَ أَنَا لَكُمْ ناصِحٌ أَمِينٌ .  من پيغامهاى خداوند را بشما مىرسانم و من نيكوخواه شما هستم و نيك‌خواهى استوارم .\r\n69 -  أَ وَ عَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَ زادَكُمْ فِي الْخَلْقِ بَصْطَةً فَاذْكُرُوا آلاءَ اللَّهِ لَعَلَّكُمْ تُفْلِحُونَ . \r\nآيا شگفت مىداريد از ياد كردى از سوى مردى كه از خود شما آمد ؟ تا شما را بيم دهد و ياد بياوريد كه خداوند شما را پس از قوم نوح خليفهء زمين كرد و شما را در آفرينش و صورت فزونى داد ، پس نعمتهاى او را ياد كنيد شايد رستگار شويد .\r\n70 -  قالُوا أَ جِئْتَنا لِنَعْبُدَ اللَّهَ وَحْدَهُ وَ نَذَرَ ما كانَ يَعْبُدُ آباؤُنا فَأْتِنا بِما تَعِدُنا إِنْ كُنْتَ مِنَ الصَّادِقِينَ .  گفتند : تو آمده‌اى بسوى ما كه خداى يگانه پرستيم و خدايانى كه پدران ما مىپرستيدند فروگذاريم ؟\r\nآن عذاب كه ما را به آن مىترسانى اگر راست مىگوئى بما آر .\r\n71 -  قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَ غَضَبٌ أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَ آباؤُكُمْ ما نَزَّلَ اللَّهُ بِها مِنْ سُلْطانٍ فَانْتَظِرُوا إِنِّي مَعَكُمْ مِنَ الْمُنْتَظِرِينَ .  هود به ايشان گفت از جانب خداوند بر شما عذاب و خشمى واجب شد ، آيا با من در نامهائى كه خود شما و پدرانتان نام نهاديد پيكار مىكنيد ؟ در صورتى كه خداوند هيچ حجّت و دليلى براى پرستيدگان شما نفرستاد ! پس شما منتظر عذاب باشيد ما هم با شما انتظار داريم .\r\n72 -  فَأَنْجَيْناهُ وَ الَّذِينَ مَعَهُ بِرَحْمَةٍ مِنَّا وَ قَطَعْنا دابِرَ الَّذِينَ كَذَّبُوا بِآياتِنا وَ ما كانُوا مُؤْمِنِينَ .  پس ما هود و همراهان او را به بخشايشى از خود ما رهانيديم ، و بيخ آنان كه پيغامهاى ما را دروغ شمردند بريديم كه ايشان گروندگان نبودند .\r\n\r\n( تفسير ادبى و عرفانى )\r\n59 -  لَقَدْ أَرْسَلْنا نُوحاً إِلى قَوْمِهِ .  آيه . نوشته‌اند نوح 950 سال عمر كرد و ازبس‌كه بر قوم خود\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nنوحه كرد او را نوح نام كردند و نام اصلى او سكن بوده ، نوح هر قدر قوم را بيشتر دعوت مىكرد ، كمتر ايمان مىآوردند و متمرّدتر و شوخ‌تر و عاصىتر مىشدند و همىگفتند اين آن مردى است كه پدران ما او را خوار داشتند و از وى هيچ نپذيرفتند و هر روز او را چند بار بزدندى چنان كه بىهوش شدى و چون به هوش مىآمدى مىگفت : خدايا قوم مرا ببخش و بيامرز كه نادانند ! و اميد داشت كه ايمان آورند تا آنكه به او گفتند : جز آنها كه از پيش ايمان آوردند ديگر كسى ايمان نخواهد آورد و چون از ايمانشان نااميد شد نفرين كرد و گفت : بارخدايا از اين‌ها در زمين كسى مگذار كه اگر بمانند بندگان تو را گمراه مىكنند و جز فاسد و تباه‌كار به وجود نياورند !\r\n64 -  فَكَذَّبُوهُ فَأَنْجَيْناهُ وَ الَّذِينَ مَعَهُ فِي الْفُلْكِ .  آيه . در شمارهء همراهان نوح در كشتى اختلاف است حدّ اكثر هشتاد نفر زن و مرد نوشته‌اند كه از جملهء آنها سام و حام و يافث بوده‌اند كه مورخين مىنويسند : عرب و شام و يمن از فرزندان سام و حبشه و زنج و بربر و نوبه و همهء سياهان از فرزندان حام و ترك و خزر و چين از فرزندان يافث هستند « 1 » .\r\n65 -  وَ إِلى عادٍ أَخاهُمْ هُوداً .  آيه . هود از قوم عاد است و آنها را عمالقه نيز گويند كه با سه پشت به سام مىرسد ، هود قوم خود را به يگانه‌پرستى دعوت كرد ، او را سفيه و سست خرد دانستند ، گفت : من سفيه نيستم بلكه فرستادهء خدايم كه رسالات او را بشما ابلاغ مىكنم و آيا شگفت داريد كه خداوند از ميان شما مردى مأمور ابلاغ امر و نهى خدائى كند ؟ و ليكن آنان كه مردمانى زورمند بودند و بر همهء فرزندان سام و حام و يافث غلبه كرده و مستولى شدند ، چون از فرمان حق تمرّد كردند خداوند هود را هنگام نزول عذاب رهائى داد و آن قوم را از بيخ و بن برانداخت :\r\nمورخين نوشته‌اند : قوم عاد بت‌پرست و گردن‌كش بودند و در زمين به تباه‌كارى مىرفتند و بر خلق عالم برترى مىجستند و مسكن ايشان ديار يمن و حضرموت تا به حد عمان بود ، بر سر كوه‌هاى بلند خانه‌ها ساختند و چون كسى را عقوبت مىكردند از بالاى آن بلنديها بر زمين مىانداختند و چون رسالت هود را قبول نكردند و بر عصيان و تمرّد افزودند و بىحرمتى و بىباكى آنان به غايت رسيد ، باران از ايشان واايستاد ، و گياه از زمين نروئيد و آنان سه سال در قحط و غلاء ماندند و هفتاد نفر به مكه فرستادند و به خانهء كعبه رفتند تا عمالقه كه از قوم آنان بوده و مكه در تصرّف داشته براى آنها دعا كنند تا باران آيد و چون مستحق عذاب بود خداوند باد و توفان خطرناك به آنان فرستاد و همه را تار و مار كرد ولى هود و ايمان‌آورندگان به او به مكه هجرت كردند و در آنجا بودند تا هود وفات يافت .\r\nلطيفه : خداوند نوح را به قوم خود فرستاد و فرمود : آنها را بيم ده ! و محمّد را به قوم خود فرستاد و فرمود آنان را بشارت ده ! - نوح در حق قوم خود نفرين كرد و محمّد در حق قوم خود طلب آمرزش نمود ! نوح در حق خود دعا كرد سپس در حق خويشان و دوستان و محمّد در حق همه مؤمنان دعا كرد ! نوح به مردم گفت : من فرستادهء خدا هستم كه براى ابلاغ رسالت آمده‌ام ، محمّد مصطفى را خداوند :   يس    إِنَّكَ لَمِنَ الْمُرْسَلِينَ  گفت !\r\n\r\n[ آيات 79 - 73 
  ]\r\n\r\n( تفسير لفظى )\r\n73 -  وَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ \r\n\r\n\r\n","description":"","footnote":"\r\n( 1 ) مفسران نوشته‌اند نوح بعد از ادريس پيغمبر است و شغل او در جوانى نجارى بود و چهل‌ساله بود كه مأمور دعوت قوم خود شد .\r\n","page_name":" 336 ","page_number":356},
  {"content":"\r\n\r\n عَذابٌ أَلِيمٌ .  ما صالح برادر قوم ثمود را نزد آنها فرستاديم او گفت : اى قوم خداى يكتا را بپرستيد ، جز او براى شما خدائى نيست و از سوى خداوند بسوى شما نشانى روشن آمد و اين ماده شتر است كه براى باز نمودن قدرت و معجزت آن را درست كرده ( از سنگ بيرون آورده ) پس او را بگذاريد در زمين خدا بخورد و بيارامد و به آن هيچ بدى مرسانيد كه گرفتار عذابى دردناك شويد .\r\n74 -  وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَ بَوَّأَكُمْ فِي الْأَرْضِ تَتَّخِذُونَ مِنْ سُهُولِها قُصُوراً وَ تَنْحِتُونَ الْجِبالَ بُيُوتاً فَاذْكُرُوا آلاءَ اللَّهِ وَ لا تَعْثَوْا فِي الْأَرْضِ مُفْسِدِينَ .  به ياد بياوريد كه خداوند شما را جانشين قوم عاد قرار داد و شما را در زمين جاى داد كه از زمين نرم‌خاك ، كاخها مىسازيد و از سنگسارها و كوه‌ها خانه‌ها مىتراشيد ، پس نعمتهاى خدا را ياد آوريد و در زمين به فساد و تباهى مرويد .\r\n75 -  قالَ الْمَلَأُ الَّذِينَ اسْتَكْبَرُوا مِنْ قَوْمِهِ لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّهِ قالُوا إِنَّا بِما أُرْسِلَ بِهِ مُؤْمِنُونَ .  گروهى كه از گردن‌كشان بودند به بيچارگان و زبون‌گرفتگان گفتند آيا شما مىدانيد كه صالح از سوى خداوند بشما فرستاده شده ؟ گفتند : آرى ، ما به آنچه به او فرستاده شده مىگرويم .\r\n76 -  قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِهِ كافِرُونَ .  گردن‌كشان قوم گفتند : ما به آنچه كه شما بدان گرويده‌ايد كافر هستيم .\r\n77 -  فَعَقَرُوا النَّاقَةَ وَ عَتَوْا عَنْ أَمْرِ رَبِّهِمْ وَ قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ .  پس آنان ناقه را پى كردند و بكشتند و از فرمان خدا سرپيچيدند و گفتند : اى صالح آنچه از عذاب بما وعده مىدهى بياور ! اگر تو فرستادهء خدائى !\r\n78 -  فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ .  پس بانگ و جنبش بزرگى آنان را فراگرفت و بامدادان در خانه‌هاى خود بر روى هم افتاده و بر جاى مرده بودند .\r\n79 -  فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَ نَصَحْتُ لَكُمْ وَ لكِنْ لا تُحِبُّونَ النَّاصِحِينَ .  پس از آنكه صالح آنان را مرده ديد از آنان دور شد و گفت : اى قوم ، من پيغام خداى خود را بشما رسانيدم و بشما پند دادم ليكن شما پنددهندگان را دوست نداشتيد !\r\n\r\n( تفسير ادبى و عرفانى )\r\n73 -  وَ إِلى ثَمُودَ أَخاهُمْ صالِحاً .  آيه . مراد از برادر در اين مورد و در مورد لوط و شعيب نيز برادر دينى و حقيقى نيست بلكه برادر صورى و نژادى است و چون نسبت برادرى به آنها داده شد و حقيقى نبود لاجرم در قيامت بگسلد و هيچ اثر از آن نماند ! و اينكه خداوند در شأن روز قيامت فرمود : برادر از برادر فرار مىكند و در مورد مؤمنان فرمود : مؤمنان باهم برادرند منظور برادران دينى است نه از روى نسبت و خويشاوندى . لاجرم فردا در قيامت آن برادرى بيفزايد و بپيوندد .\r\nخداوند پيغمبران را برادر امّت خواند و برادر اگرچه مشفق و مهربان باشد ، ليكن از وى هم فرقت بود هم عداوت يعنى هم جدائى و هم دشمنى ! چنان كه يوسف از برادران چه ديد و چه شنيد ! تا بدانى كه در برادرى اين همه نگنجد ! و چون حكم الهى در صفت اخوّت رفت ، خداوند مصطفى را برادر امّت نخواند بلكه تن و جان ايشان خواند كه فرمود :\r\n ( جاءَكُمْ رَسُولٌ مِنْ أَنْفُسِكُمْ )  و از تن و جان خود نه هرگز دشمنى آيد و نه جدائى ! - از اينجا بود كه ديگر پيغمبران\r\n\r\n","description":"","footnote":"","page_name":" 337 ","page_number":357},
  {"content":"\r\n\r\nهلاك قوم خود را خواستند و مصطفى رحمت و مغفرت براى آنان خواست !\r\nخداوند در قرآن مجيد پيغمبران را برادر قوم آنها خواند ليكن قوم را برادر آنان نخواند ، چون آنان در حق پيمبران كارى كردند كه هيچ برادرى نمىكند ! اما پيغمبران را برادر قوم خواند كه با آنها برادرى كردند و به راه راست باز خواندند و به قوم خود گفتند : ما نيك‌خواه شما هستيم و سخن ما را بشنويد و بنيوشيد كه هرچه گوئيم سعادت شما در آن است و ليكن چشم آنان به بيمارى كفر آلوده و دل آنها به تاريكى جهل و نوميدى بسته شده ! كجا عبرت گيرند و آگاه شوند و به راه راست آيند ؟\r\n\r\n[ آيات 93 - 80 
  ]\r\n\r\n( تفسير لفظى )\r\n80 -  وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ . \r\nو لوط را فرستاديم كه به قوم خود گفت : آيا شما كار زشت مىكنيد و ناخوب و ناسزا بدست مىآوريد ؟ هيچ‌كس از شما در آن كار زشت پيشى نگرفت .\r\n81 -  إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ .  آيا شما به مردان شهوت‌رانى مىكنيد فرود از زنان ؟ آرى شما قومى گزاف‌كارانيد .\r\n82 -  وَ ما كانَ جَوابَ قَوْمِهِ إِلَّا أَنْ قالُوا أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ  پاسخ قوم او نبود جز آنكه گفتند : ايشان را از شهر خود بيرون كنيد ، اينان مردمانى هستند كه از كار ما پاكيزگى جويند !\r\n83 -  فَأَنْجَيْناهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ .  پس لوط را و كسان او رهانيديم مگر زن او كه از جملهء هلاك‌شوندگان بود !\r\n84 -  وَ أَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ .  بر ايشان بارانى ببارانيديم ، درنگر كه چگونه است سرانجام بزه‌كاران !\r\n85 -  وَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَ الْمِيزانَ وَ لا تَبْخَسُوا النَّاسَ أَشْياءَهُمْ وَ لا تُفْسِدُوا فِي الْأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ .  ما شعيب را به مدين فرستاديم و گفت : اى قوم ، خدا را پرستش كنيد ، جز او خداى ديگرى براى شما نيست ، از جانب خدا پيغام روشن براى شما آمد ، پس شما پيمانه و ترازو را تمام و كمال بسنجيد و از چيزهاى مردم نكاهيد و در زمين پس از آنكه خداوند به اصلاح آورد فساد نكنيد ، اين امر براى شما بهتر است اگر ايمان آورده‌ايد !\r\n86 -  وَ لا تَقْعُدُوا بِكُلِّ صِراطٍ تُوعِدُونَ وَ تَصُدُّونَ عَنْ سَبِيلِ اللَّهِ مَنْ آمَنَ بِهِ وَ تَبْغُونَها عِوَجاً وَ اذْكُرُوا إِذْ كُنْتُمْ قَلِيلًا فَكَثَّرَكُمْ وَ انْظُرُوا كَيْفَ كانَ عاقِبَةُ الْمُفْسِدِينَ .  و براى باج ستدن در راه منشينيد كه مردمان را مىترسانيد و كسانى را كه به خدا ايمان آورده‌اند از راه خدا باز مىداريد ! و دين خدا را به كژى مىنمائيد ، ياد بياوريد كه شما اندك بوديد و خداوند شما را انبوه فراوان كرد و بنگريد كه سرانجام تبه‌كاران و مفسدان چون است ؟\r\n87 -  وَ إِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِهِ وَ طائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّهُ بَيْنَنا وَ هُوَ خَيْرُ الْحاكِمِينَ .  اگر گروهى از شما ايمان آوردند به آنچه من به آن فرستاده شده بودم ، و گروهى ايمان نياوردند ، پس صبر كنيد تا خداوند كه بهترين داوران است ميان ما داورى كند .\r\n\r\n","description":"","footnote":"","page_name":" 338 ","page_number":358},
  {"content":"\r\n\r\nجزو نهم : 88 -  قالَ الْمَلَأُ الَّذِينَ اسْتَكْبَرُوا مِنْ قَوْمِهِ لَنُخْرِجَنَّكَ يا شُعَيْبُ وَ الَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا قالَ أَ وَ لَوْ كُنَّا كارِهِينَ .  سران قوم شعيب كه گردن‌كشان بودند گفتند :\r\nاى شعيب ما تو را و هركس با تو ايمان آورده بيرون مىكنيم يا از دين خود به دين ما بازگرد ، شعيب گفت : هرچند كه ما خواهان آن نباشيم و ناخرسند باشيم ؟\r\n89 -  قَدِ افْتَرَيْنا عَلَى اللَّهِ كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّهُ مِنْها وَ ما يَكُونُ لَنا أَنْ نَعُودَ فِيها إِلَّا أَنْ يَشاءَ اللَّهُ رَبُّنا وَسِعَ رَبُّنا كُلَّ شَيْءٍ عِلْماً عَلَى اللَّهِ تَوَكَّلْنا رَبَّنَا افْتَحْ بَيْنَنا وَ بَيْنَ قَوْمِنا بِالْحَقِّ وَ أَنْتَ خَيْرُ الْفاتِحِينَ .  اگر ما به دين شما برگرديم ، دروغ بزرگى بر خداوند نهاده باشيم پس از آنكه خداوند ما را از آن دين باز گردانيد و رهانيد ، مگر آنكه خداوند چيزى ( ديگر ) بخواهد چون خداوند بهر چيزى به دانش خود به آن رسيده است ، و ما بر خداى خويش توكّل كرديم . خداوندا ، ميان ما و قوم ما به حق برگزار كن كه تو بهترين برگزاركنندگانى .\r\n90 -  وَ قالَ الْمَلَأُ الَّذِينَ كَفَرُوا مِنْ قَوْمِهِ لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ . \r\nكافران قوم شعيب به يكدگر گفتند : اگر شما از شعيب پيروى كنيد پس آنگاه شما زيان‌كارانيد !\r\n91 -  فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ .  پس آنان را زلزله فراگرفت و تا بامداد آنان در سراى خويش مرده و هلاك شده بودند !\r\n92 -  الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا الَّذِينَ كَذَّبُوا شُعَيْباً كانُوا هُمُ الْخاسِرِينَ . \r\nكسانى كه شعيب را دروغ‌زن گرفتند گوئى كه هرگز در زمين خود نبودند ( و از نعمتهاى آن بهره‌مند نشده‌اند ) كسانى كه شعيب را دروغ‌گو خواندند ، خودشان زيان‌كارانند .\r\n93 -  فَتَوَلَّى عَنْهُمْ وَ قالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَ نَصَحْتُ لَكُمْ فَكَيْفَ آسى عَلى قَوْمٍ كافِرِينَ .  پس شعيب از آنان بازگشت و گفت : اى قوم من پيغامهاى خدايم را به شما رسانيدم و شما را پند دادم پس بر چنين قومى بىايمان و كافر اندوه چون خورم !\r\n\r\n( تفسير ادبى و عرفانى )\r\n80 -  وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ .  آيه . مردم جهان سه گروهند : عوام ، و خواص ، و خاص الخاص ، فاحشهء عاميان همان است كه شرع بيان كرده كه يا تازيانه است يا سنگ‌باران . و فاحشهء خاصان آنست كه به چشم سر به لذّتها و شهوتهاى دنيا ننگرند و تنعّم و زينت دنيا را به خود راه ندهند هرچند حلال و از شبهت دور باشد ! كه آفت حلال از نعيم دنيا در حق خواصّ بيش از آفت حرام در حق عوام است ، و حدّ اين فاحشه از زبان صاحب شرع آنست كه : چشم‌ها را از آن ببنديد و دستها را از آن بازداريد . و فاحشه خاص خاصّها آنست كه به انديشهء دل بيرون از حق با ديگرى نگرند و خداوند فرمايد : بندهء من خود را منگر ، همه كار ما بين ، به كار خود منّت بر ما منه ، توفيق از ما بين ، از نشان خود بگريز ، يك‌بارگى مهر ما بين ، گرفتار مهر ما با غير ما چه كار ؟ دل به سوى او دار و جز او بگذار !\r\n\r\n","description":"","footnote":"","page_name":" 339 ","page_number":359},
  {"content":"\r\n\r\n آشوب همه جهان حديث من و تو * بگذار من و همه جهان گلشن تو \r\nخداوند فرمود : عجب دارم از كسى كه به من ايمان دارد ، چگونه به ديگرى توكّل و تكيه مىكند ، اگر نظرى به احسانهاى من كنند هرگز ديگرى را نمىپرستند .\r\n85 -  وَ إِلى مَدْيَنَ أَخاهُمْ شُعَيْباً .  آيه . قوم شعيب مردمى دون همّت و بىحاصل بودند كه در پيمانه‌ها و ترازوهاى محقّر به دانه‌ها و ذرّه‌ها اندازهء فرمان حق را در گذاشتند و از حدّ راستى به صفت مخالفت قدم بيرون نهادند ، تا آن بلاى بزرگ و عذاب دردناك به آنها فرود آمد . عوام خلق اين گناه را كوچك دانند كه كوچك نيست ! چون اعتبار به خود گناه نيست بلكه اعتبار به مخالفت با حكم خداوند و نافرمانى او است ، و بىحرمتى به شرع و از حدود آن در گذشتن است . و اين تعظيم جلال شريعت و توقير جمال حقيقت كارى است كه امّت محمّد را نصيب گشته و دولتى است كه از راه توفيق روى به ايشان نهاده تا دقايق ورع دريافتند و اندازه‌هاى شريعت و خرده‌هاى ديانت به حكم فرمان ، بزرگ داشتند و از آن قدم فراتر ننهادند .\r\nيكى از دانشمندان مشهور كه طالب علم بود و در مرو حديث مىنوشت ، قلمى به عاريت از دانشمندى گرفت و با آن حديث نوشت ، پس از آن قلم را در قلمدان گذاشت و فراموش كرد كه آن را پس دهد ، و از آنجا به عراق عزيمت كرد ، چون به عراق رسيد قلم عاريتى را در قلمدان يافت ! دلتنگ شد و در وى اثرى بزرگ كرد ، تا از آنجا به مرو بازگشت و قلم را به صاحبش بازپس داد ! آنگاه به عراق باز شد .\r\nمؤمن حقيقى ديگر گويد : وقتى گناهى كردم ، اكنون چهل سال است تا بدان مىگريم گفتند : اى شيخ آنچه گناه است ؟ گفت : دوستى به ديدن من آمد ، براى او با دانگى سيم ماهى بريان خريدم ، چون خواست كه دست شويد ، از ديوار همسايه پاره‌اى گل بگرفتم تا وى بدان دست شست ، اكنون چهل سال است تا بدان مظلمه مىگريم و آن مرد نمانده تا از او حلالى خواهم !\r\nحسين ابن على ( ع ) روزى يك خرما از مال صدقه در دهان نهاد ، رسول خدا حاضر بود و آن را بديد و حسين كودك بود ، حضرت فرمود : اى حسين آن را بينداز ! كه اين مال صدقه است .\r\nعمر عبد العزيز ( خليفهء اموى ) وقتى مال غنيمتى نزد او آورده بودند كه در آن مشك بود ، عمر بينى خود را استوار بگرفت و گفت : « منفعت مشك در بوى است و اين حق مسلمانان است » هرچند كه اين قدر در شرع به مسامحت است اما در كمال ورع روا نمىداشت و تعظيم فرمان شرع اين اندك را بزرگ مىداشت ، از آن جهت كه بيدار و هشيار بود و شريعت و حقيقت را گرامى داشت و به چشم تعظيم و توقير در آن مىنگريست .\r\n\r\n[ آيات 108 - 94 
  ]\r\n\r\n( تفسير لفظى )\r\n94 -  وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ  ما در هيچ شهرى پيغمبرى نفرستاديم مگر آنكه فراگرفتيم مستكبران آن را به ناامنى و تنگى شايد كه آنان در من زارى كنند .\r\n95 -  ثُمَّ بَدَّلْنا مَكانَ السَّيِّئَةِ الْحَسَنَةَ حَتَّى عَفَوْا وَ قالُوا قَدْ مَسَّ آباءَنَا الضَّرَّاءُ وَ السَّرَّاءُ فَأَخَذْناهُمْ بَغْتَةً وَ هُمْ لا يَشْعُرُونَ .  پس به آنها بجاى بديها ، ايمنىها و فراخى بدل داديم ، تا اينكه جمع شدند و گفتند : اين سختىها هميشه بوده و به پدران ما هم رسيده . پس ما ناگاه آنها را فرا گرفتيم از آنجا كه آنها نفهميدند و ندانستند !\r\n\r\n","description":"","footnote":"","page_name":" 340 ","page_number":360},
  {"content":"\r\n\r\n96 -  وَ لَوْ أَنَّ أَهْلَ الْقُرى آمَنُوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْأَرْضِ وَ لكِنْ كَذَّبُوا فَأَخَذْناهُمْ بِما كانُوا يَكْسِبُونَ .  اگر مردم شهرها ايمان آورده و از نافرمانى پرهيز مىكردند ، ما بركتهائى از آسمان و زمين بر آنها مىگشاديم ، لكن فرستادگان مرا دروغ‌گو گرفتند ، ما هم آنان را به آنچه كه مىكردند گرفتيم .\r\n97 -  أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ .  آيا مردمان شهرى ايمن هستند از اينكه عذاب ما به آنها شب هنگامى كه در خواب هستند رسد ؟\r\n98 -  أَ وَ أَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَ هُمْ يَلْعَبُونَ .  آيا مردم شهرنشين ايمن هستند از اينكه عذاب ما چاشتگاه به آنها رسد همان وقتى كه در بازى خويشند ؟\r\n99 -  أَ فَأَمِنُوا مَكْرَ اللَّهِ فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ .  آيا ايشان از ساز نهانى خداوند در امانند كه كار آنها را در پنهانى سازد ؟ پس از ساز نهانى خداوند ايمن ننشينند جز گروه زيان‌كاران !\r\n100 -  أَ وَ لَمْ يَهْدِ لِلَّذِينَ يَرِثُونَ الْأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ وَ نَطْبَعُ عَلى قُلُوبِهِمْ فَهُمْ لا يَسْمَعُونَ .  آيا راه باز ننموده و براى آنها كه در شهر نشسته‌اند پس از هلاكت پيشينيان آنها راه نشان نداده است كه اگر ما بخواهيم ( مىتوانيم ) آنان را به گناهانشان بگيريم و بر دلهاى ايشان مهر نهيم تا حق و پند نشنوند ؟\r\n101 -  تِلْكَ الْقُرى نَقُصُّ عَلَيْكَ مِنْ أَنْبائِها وَ لَقَدْ جاءَتْهُمْ رُسُلُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا مِنْ قَبْلُ كَذلِكَ يَطْبَعُ اللَّهُ عَلى قُلُوبِ الْكافِرِينَ .  اين شهرها كه مردم آنها را هلاك كرديم داستان آنان را بر تو مىخوانيم كه از سوى ما به آنها پيغمبران با نشانيهاى آشكار و معجزه‌هاى روشن آمدند ، پس بر آن نبودند كه به‌آنچه از پيش دروغ شمرده بودند ايمان آورند ! اين‌چنين خداوند بر دلهاى كافران مهر مىنهد !\r\n102 -  وَ ما وَجَدْنا لِأَكْثَرِهِمْ مِنْ عَهْدٍ وَ إِنْ وَجَدْنا أَكْثَرَهُمْ لَفاسِقِينَ .  ما از بيشتر آنها عهد و پيمانى نيافتيم و بيشتر آنان را فاسق و از اطاعت بيرون شده يافتيم !\r\n103 -  ثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَ مَلَائِهِ فَظَلَمُوا بِها فَانْظُرْ كَيْفَ كانَ عاقِبَةُ الْمُفْسِدِينَ .  پس از ايشان موسى را بسوى فرعون و كسان او فرستاديم ، و بر او ستم كردند و درنگر كه سرانجام كار مفسدان چون است ؟\r\n104 -  وَ قالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ .  موسى گفت : اى فرعون ، من فرستادهء خداى جهانيانم .\r\n105 -  حَقِيقٌ عَلى أَنْ لا أَقُولَ عَلَى اللَّهِ إِلَّا الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ مَعِيَ بَنِي إِسْرائِيلَ .  سزاوار من است كه جز حق نگويم و براى شما از سوى پروردگارتان پيغام راست و نشانى درست آوردم پس بنى اسرائيل را با من رها كن !\r\n106 -  قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ .  فرعون گفت : اگر نشانى ( از سوى خداوند ) آورده‌اى بياور آن را اگر راست مىگوئى !\r\n107 -  فَأَلْقى عَصاهُ فَإِذا هِيَ ثُعْبانٌ مُبِينٌ .  پس موسى عصاى خود را بيفكند كه ناگاه اژدهائى آشكارا شد !\r\n108 -  وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ .  و دست خود را از زير بازو بيرون كشيد كه ناگاه نگرندگان سفيدى تابنده را نگريستند !\r\n\r\n","description":"","footnote":"","page_name":" 341 ","page_number":361},
  {"content":"\r\n\r\n\r\n( تفسير ادبى و عرفانى )\r\n94 -  وَ ما أَرْسَلْنا فِي قَرْيَةٍ مِنْ نَبِيٍّ .  آيه . سرّ رسالت پيغامبران و حكمت فرستادن ايشان بخلق آنست كه خداوند جليل خلق را بيافريد ، و ايشان را به دو صنف بيرون داد : صنفى اهل سعادت و سزاوار رحمت و كرامت ، و صنفى اهل شقاوت و سزاوار عقوبت و نقمت ، پيغمبران براى بشارت و انذار فرستاد تا با مردم اتمام حجت شده باشد كه بشارت سعيدان اظهار رحمت و مغفرت و انذار شقيّان اظهار قدرت و عزّت است ، سعيدان را گفت : بشارت باد آنان را فضل خداوندى ، و شقيّان را گفت : منافقان را عذاب دردناك بشارت باد !\r\nاگر خداوند مىخواست مردم بدون پيغمبران و فرستادگان هم ايمان مىآوردند ، ليكن خواست كه از ميان بندگان خود لختى را به رسالت خويش گرامى گرداند ، و بر فرق ايشان تاج كرامت خويش نهد ، نه‌بينى كه هريك از ايشان را شرفى ديگر داد و نوازش و لطفى ديگر : آدم را خليل گفت ، ابراهيم را صفىّ خواند ، موسى را كليم خود گفت عيسى را روح خود خواند ، و مصطفى را حبيب خويش دانست . كه اين تشريف و تخصيص براى عزت و مرتبت آنان است نه نظام ملك خويش ، كه ملك او به جلال احديّت و كمال صمديّت راست و پابرجا است و از خلق پيوندى نبايد !\r\n95 -  ثُمَّ بَدَّلْنا مَكانَ السَّيِّئَةِ الْحَسَنَةَ .  آيه . قومى را در سرّاء ( نعمت و خوشى ) و قومى را در ضرّاء ( گرسنگى و زيان مال ) آزمايش كردند و آنان به هر دو حال ( نعمت و نقمت ) كافر شدند نه قدر نعمت شناختند و نه با محنت درساختند ، تا روز نعمت سرآمد و شب محنت فرا رسيد ، و فرمود : آنان را ناگهان دوچار عذاب و بلا ساختيم ، باز قومى ديگر در محنت صبر كردند و در نعمت شكر نمودند ، تا به شكيبائى درجات بلند يافتند و در سپاسگزارى نزديكى و مواصلت ديدند .\r\nعارفى بزرگوار گويد : مردى پارسا از نيك‌مردان روزگار ، روزى درمى برداشت و به بازار شد تا خوراك خرد ، دو مرد را ديد باهم در آويختند و با يكدگر جدال و خصومت درگرفتند ، ايشان را گفت : اين جدال و نزاع از بهر چيست ؟\r\nگفتند : از بهر يك درم سيم ! آن مرد يك درم سيم كه داشت به ايشان داد و ميانشان آشتى انداخت و به خانه باز آمد و قصّه را با عيال خود ! گفت ، عيال گفت : خوب كردى ، درست كردى ، صواب كردى ! و در همهء خانه جز آنكه برداشتى نهادنى هيچ نبود ! مگر اندكى ريسمان ، آن را به او داد تا در بازار با آن خوردنى خرد . آن مرد ريسمان را به بازار برد و هيچ نخريد ، بازگشت تا به خانه رود مردى را ديد ماهى مىفروشد ولى بازار او كساد و كسى ماهى نمىخريد گفت : اى خواجه ماهى تو را كسى نمىخرد و ريسمان من هم ! چه بينى اگر با يكدگر معاملتى كنيم ؟ ريسمان به وى داد و ماهى بستد و به خانه آورد ، چون شكم ماهى را شكافتند دانهء درشت مرواريد پربها از آن بيرون آمد ! به گوهريان بردند و آن را به صد هزار درم برگرفتند ! به خانه باز آمد و مرد و زن هر دو شكر خداى را بجاى آوردند و در خداپرستى و فروتنى و نيكوكارى بيفزودند .\r\nسائلى بر در سراى آنان بايستاد و گفت مردىام درمانده و درويش ، داراى عيال و حالت پريش با من رفق كنيد ، زن به مرد نگريست و گفت : به خدا قسم همين حال را ما داشتيم تا خداوند بما نعمت داد و آسانى و فراخى بخشود شكر آنست كه نعمت را با درويش قسمت كنيم ، پس آن را دو بخش كردند و يكى را به درويش دادند ، درويش پاره‌اى برفت و بازگشت و گفت : من سائل نيم و فرستادهء خدايم بشما ، خداوند شما را در سرّاء و در ضرّاء آزمايش كرد ، در وفور نعمت شكر ديد و در حرمان آن صبر ، پس در دنيا شما را بىنياز كرد و در آخرت آن بينيد كه هيچ چشمى نديده و هيچ گوشى نشنيده ! و بخاطر كسى نگذشته است !\r\n\r\n","description":"","footnote":"","page_name":" 342 ","page_number":362},
  {"content":"\r\n\r\n96 -  وَ لَوْ أَنَّ أَهْلَ الْقُرى آمَنُوا .  آيه . اگر مردم شهر وعدهء مرا راست پنداشتندى ، و از مخالفت با من پرهيز كردندى ، دلهاى ايشان به مشاهدت نور من روشن شدندى ! كه آن بركت آسمان است ! و تن آنان در خدمت من زيور يافتى كه آن بركت زمين است ، مشاهدهء دل را بركت آسمانى خواند چون دل از عالم علوى است و اصل آن از نور است ، و خدمت اندام تن را بركت زمين خواند كه آن از عالم سفلى است و اصل آن از خاك است ، چنان كه فرمود :\r\nما درهاى بركتها را به روى آنان گشوديم ! و نگفت ما نعمت را دو چندان كرديم ، كه اعتبار نه به بسيارى است بلكه اعتبار به بركت در نعمت است !\r\nبركت خدائى روز خندق هزار مرد از ياران رسول كار كردند و همه گرسنه شدند و طعامى نبود ! جابر بن عبد اللّه گفت : يا رسول اللّه ، ما را يك صاع جو ( يك كيلو ) جو و يك سر گوسفند نهاده ! چه فرمائى ؟ فرمود : رو آن جو را آرد كن و خمير ساز و گوسفند را بكش و پاك كن و ديگ بر سر آتش نه ! - مصطفى رفت و دست خود بر سر آن خمير نهاد و انگشت خويش به دهان تر كرد و به سر ديگ فراز آورد ، آنگاه ياران را گروه گروه خواند و از آن خمير نان پختند و از آن ديگ مىخوردند تا همه هزار مرد از آن بخوردند و از آن نيز چيزى بر سر آمد تا بدانى كه كار بركت دارد نه كثرت !\r\n97 -  أَ فَأَمِنَ أَهْلُ الْقُرى .  آيه . يكى از بزرگان عرفا گفت : جنايت كار چگونه از مكر خدا ايمن مىشود و چه جنايتى بالاتر از اينكه كسى كارهاى بد خود را مشاهده مىكند ! آيا دشمن خدا نيست ؟ ديگرى گفت : بهترين بندگان خدا كسى است كه حدّ خود را داند و وفاى به عهد كند كه خداوند فرمود : ما از آنها عهدى نديديم و بيشتر آنان فاسق هستند !\r\n\r\n[ آيات 126 - 109 
  ]\r\n\r\n( تفسير لفظى )\r\n109 -  قالَ الْمَلَأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ .  گروهى از سالاران قوم فرعون گفتند : موسى جادوگرى دانا و استاد است !\r\n110 -  يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ .  او مىخواهد شما را از زمين خودتان بيرون كند ، شما چه مىگوئيد ؟\r\n111 -  قالُوا أَرْجِهْ وَ أَخاهُ وَ أَرْسِلْ فِي الْمَدائِنِ حاشِرِينَ .  گفتند : موسى و برادر او را بازدار و بفرست در شهرها جادوگران را فراهم كنند .\r\n112 -  يَأْتُوكَ بِكُلِّ ساحِرٍ عَلِيمٍ .  تا همهء جادوگران دانا را بسوى تو آورند .\r\n113 -  وَ جاءَ السَّحَرَةُ فِرْعَوْنَ قالُوا إِنَّ لَنا لَأَجْراً إِنْ كُنَّا نَحْنُ الْغالِبِينَ .  جادوگران نزد فرعون آمدند و گفتند : ما را در اين جادوئى كه مىخواهى مزدى هست اگر ما پيروز شديم ؟\r\n114 -  قالَ نَعَمْ وَ إِنَّكُمْ لَمِنَ الْمُقَرَّبِينَ .  گفت : بلى ، شما بعد از آن از نزديكان من خواهيد بود .\r\n115 -  قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ .  گفتند : اى موسى ، آيا تو عصاى خود را پيش مىافكنى يا ما بيفكنيم ؟\r\n116 -  قالَ أَلْقُوا فَلَمَّا أَلْقَوْا سَحَرُوا أَعْيُنَ النَّاسِ وَ اسْتَرْهَبُوهُمْ وَ جاؤُ بِسِحْرٍ عَظِيمٍ . \r\nموسى گفت : شما پيش افكنيد ، آنان چشم مردمان را بستند و فرا چشم آنان جادوئى نمودند و مردم را ترسانيدند و جادوئى بزرگ آوردند !\r\n\r\n","description":"","footnote":"","page_name":" 343 ","page_number":363},
  {"content":"\r\n\r\n117 -  وَ أَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ .  به موسى پيغام فرستاديم كه عصاى خود را بيفكن و چون بيفكند ، آنچه را كه به دروغ جادو كرده بودند فروبرد !\r\n118 -  فَوَقَعَ الْحَقُّ وَ بَطَلَ ما كانُوا يَعْمَلُونَ .  حق آشكار شد و آنچه ايشان كردند همه تباه و نيست گشت .\r\n119 -  فَغُلِبُوا هُنالِكَ وَ انْقَلَبُوا صاغِرِينَ .  آنان شكست يافتند و همگى خوار و ناتوان بازگشتند !\r\n120 -  وَ أُلْقِيَ السَّحَرَةُ ساجِدِينَ .  جادوگران به سجده افتادند .\r\n121 -  قالُوا آمَنَّا بِرَبِّ الْعالَمِينَ .  و گفتند : ما به پروردگار جهانيان گرويديم !\r\n122 -  رَبِّ مُوسى وَ هارُونَ .  پروردگار موسى و هارون .\r\n123 -  قالَ فِرْعَوْنُ آمَنْتُمْ بِهِ قَبْلَ أَنْ آذَنَ لَكُمْ إِنَّ هذا لَمَكْرٌ مَكَرْتُمُوهُ فِي الْمَدِينَةِ لِتُخْرِجُوا مِنْها أَهْلَها فَسَوْفَ تَعْلَمُونَ .  فرعون گفت : به موسى ايمان آورديد پيش از آنكه من به شما دستورى دهم ، شما در نهان با موسى سازى ساخته‌ايد و در اين شهر آن ساز را بهم كرده‌ايد تا مردم آن را از شهر بيرون كنيد ! آرى ، به زودى خواهيد دانست ( كه چه خواهم كرد ) .\r\n124 -  لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ ثُمَّ لَأُصَلِّبَنَّكُمْ أَجْمَعِينَ .  دستها و پاهاى شما را ببرم و پاره‌پاره كنم يكى از چپ و يكى از راست ، پس از آن همه شما را دست و پاى زده بياويزم !\r\n125 -  قالُوا إِنَّا إِلى رَبِّنا مُنْقَلِبُونَ .  گفتند : ما بسوى خداى خويش جاودان گشتيم .\r\n126 -  وَ ما تَنْقِمُ مِنَّا إِلَّا أَنْ آمَنَّا بِآياتِ رَبِّنا لَمَّا جاءَتْنا رَبَّنا أَفْرِغْ عَلَيْنا صَبْراً وَ تَوَفَّنا مُسْلِمِينَ .  گفتند : از ما انتقام نخواهى جز براى آنكه ما به نشانيهاى راست و درست پروردگارمان گرويديم پروردگارا ، چون به ما آمد ، بر ما شكيبائى فروريز و ما را مسلمان بميران !\r\n\r\n( تفسير ادبى و عرفانى )\r\n109 -  وَ قالَ الْمَلَأُ مِنْ قَوْمِ فِرْعَوْنَ .  آيه . دليلها روشن است و معجزه پيدا ، و كرامت ظاهر ، لكن چه سود دارد كسى را كه راندهء ازل گشت و خفتهء ابد ؟ هرچند كه موسى معجزه و آيت بيش نمود ، ايشان را حيرت و ضلالت بيش فزود ، موسى در حقيقت يد بيضا مىنمود و ايشان او را رتبت ساحرى برتر و بالاتر مىنهادند ! كه اين است جادوگر دانا ، اين است جادوگر استاد ! چنان كه كافران قريش چون از مصطفى معجزه ديدند گفتند : اين جادو است ! پس بدان كه كار نمودن دارد نه ديدن ، آنان ازآن‌رو حقيقت را نديدند كه به آنها ننمودند ، و از آن جهت راه‌بردار نشدند كه شايستهء راه راست نبودند ! جادوگران فرعون را بنمودند ، لاجرم چه ديدند و به چه جائى رسيدند ! انوار عزّت دين ناگاه در دل خود بديدند و به مقام شهيدان و صدّيقان رسيدند ، عهدنامهء ازل ديدند و به دولت خانهء ابد رسيدند ، كليد گنج اسرار ديدند و در فردوس برين با ابرار به جوار پروردگار رسيدند ، ساحران چون در آن ميدان حاضر شدند و اسباب جادوئى را به غايت بساختند و چپ و راست كردند ، مهتر ايشان گفت بنگريد تا شمارهء ياران موسى چند برآيد ؟ گفتند :\r\nاو را يارانى نيست ، مردى مىبينيم تنها عصائى در دست ! گفت : آه ، از آن تنهائى و يكتائى ! او مرد يكتا ، هرگز تنها نبود ! گرچه تنها رود ، بىيار نباشد ! دانيد چه بايد كرد ؟ او را حرمتى شايسته ببايد داشت و خود كارى را ببايد ساخت !\r\n115 -  إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ .  گفتند : آيا تو مىافكنى يا ما ؟ موسى چون\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nاز ايشان اين شنيد پيش خود گفت از ايشان بوى آشنائى مىآيد كه حرمت مىشناسند ، پس چون جمال ارادت بر دلهاى ايشان كمين گشاد ، و جلال عزّت دين برقع عزّت فروگشاد و جمال خود به ايشان نمود خورشيد دولت دين از افق عنايتشان برآمد ، و ماه‌روى معرفت ناگاه از در درآمد ، پيك سعادت در رسيد ، و از دوست خبر آمد كه : خيز جانا كه خانه آراسته‌ام ، بسى ناز و راز كه من از بهر تو ساخته‌ام ، آنان براى شكر اين نعمت به سجده افتادند و ( آمنّا ) گفتند ، و به زبان حال فرعون را گفتند : اگر سر تن را ببرى ، سر دل را چه كنى ؟ آن دستى كه به چون تو بدبختى برداشته‌ايم بريده به ، و آن پائى كه بر بساط چون تو بىچاره‌اى نهاده‌ايم پى آن بركشيده به ، و آن زبان كه بر تعظيم چون تو بخت‌برگشته‌اى ثنا گفته لال و گنگ به ، كه آن آفرينندهء جهان مهر خود به وجود آن عزيزان همىراند و به حكم كرم و لطف همىگفت : اگر دست و پا و زبان شما در اين دعوى برفت باك مداريد كه من شما را سمعى دهم به از آن و بصرى دهم به از آن ! تا با آن به من بشنويد و به من بنگريد !\r\n\r\n[ آيات 136 - 127 
  ]\r\n\r\n( تفسير لفظى )\r\n127 -  وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ وَ إِنَّا فَوْقَهُمْ قاهِرُونَ .  گروهى از سران قوم فرعون گفتند : آيا موسى و قوم او را زنده مىگذارى كه در زمين فساد كنند و تو را و خدايتان تو را واگذارند ؟ گفت : پسران ايشان را مىكشيم و زنان ايشان را زنده مىگذاريم و مائيم خداوندان زمين و بر آنها پيروزيم .\r\n128 -  قالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ .  موسى به قوم خود گفت : از خداوند يارى طلبيد و شكيبائى پيشه كنيد به درستى كه خداوند صاحب زمين است و به هر كس كه بخواهد به ميراث دهد و سرانجام نيكو مر پرهيزكاران است .\r\n129 -  قالُوا أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا قالَ عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ .  قوم موسى گفتند : ما را اذيّت و آزار دادند پيش از اينكه تو بيائى و همچنين پس از آنكه آمدى ! موسى گفت : اميد است كه خداوند دشمن شما را هلاك كند و شما را در زمين خليفت نشاند و جانشين سازد پس بنگرد كه در اداء شكر و منّت‌گذارى چون مىكنيد ؟\r\n130 -  وَ لَقَدْ أَخَذْنا آلَ فِرْعَوْنَ بِالسِّنِينَ وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ .  ما قوم فرعون را دوچار قحطى و ميوه كاستى كرديم تا شايد پند پذيرند .\r\n131 -  فَإِذا جاءَتْهُمُ الْحَسَنَةُ قالُوا لَنا هذِهِ وَ إِنْ تُصِبْهُمْ سَيِّئَةٌ يَطَّيَّرُوا بِمُوسى وَ مَنْ مَعَهُ أَلا إِنَّما طائِرُهُمْ عِنْدَ اللَّهِ وَ لكِنَّ أَكْثَرَهُمْ لا يَعْلَمُونَ .  پس چون نيكوئى به ايشان آمدى گفتند حق ما و شايستهء ما اين است ! و چون بدى عذابها بديشان رسيدى به موسى و قوم او فال بد مىگرفتند ! آگاه باشيد و بدانيد كه بد فالى ايشان از نزد خداوند است و لكن بيشتر آنان نمىدانند .\r\n132 -  وَ قالُوا مَهْما تَأْتِنا بِهِ مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ .  گفتند : هرچه از پيغام و نشانى بما آورى تا چشم ما را ببندى و بما كج راست نمائى ما نخواهيم به تو ايمان آورد !\r\n133 -  فَأَرْسَلْنا عَلَيْهِمُ الطُّوفانَ وَ الْجَرادَ وَ الْقُمَّلَ وَ الضَّفادِعَ وَ الدَّمَ آياتٍ مُفَصَّلاتٍ فَاسْتَكْبَرُوا وَ كانُوا قَوْماً مُجْرِمِينَ .  پس بر ايشان فرستاديم و فروگشاديم توفان ، طاعون ، غرق ، ملخ پرنده ، ملخ\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nپياده ( كك ) ، وزغ و غوك ( مگل ) و خون ، نشانهاى پيدا و از يكدگر گسسته و مهلت در ميان افكنده ، ليكن گردن‌كشى كردند و قومى بدكردار و بزه‌كار بودند .\r\n134 -  وَ لَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَ لَنُرْسِلَنَّ مَعَكَ بَنِي إِسْرائِيلَ .  و هرگاه كه عذابى ديگر به آنان افتادى گفتند اى موسى ، براى ما خداى خويش را بخوان و از او بخواه به آن پيمان كه ما را به نزد تو است كه اگر اين عذاب را از ما باز برى و بردارى ، ما به تو بگرويم و تو را به راست داريم و فرزندان اسرائيل را با تو فرستيم .\r\n135 -  فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوهُ إِذا هُمْ يَنْكُثُونَ .  پس چون عذاب را از ايشان باز برديم تا آن درنگ كه ايشان درخواسته بودند و به آن رسند ، آن وقت پيمان مىشكستند و از پذيرفتن باز مىآمدند .\r\n136 -  فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ  پس ما از ايشان كين كشيديم ، پس از آن آنها را به اين سبب كه نشانىهاى درست ما را دروغ پنداشتند و از آن ناآگاه بودند در دريا غرق كرديم .\r\n\r\n( تفسير ادبى و عرفانى )\r\n127 -  وَ قالَ الْمَلَأُ مِنْ قَوْمِ فِرْعَوْنَ .  آيه . فرعون بىچون يعنى آن مهجور مملكت و مطرود درگاه عزّت و زخم‌خوردهء عدل ازل ، چون خود را در برابر موسى بر مقام عجز بديد و در كار ملك خود وهن ديد و قبطيان از او طلب مىكردند تا بر موسى و قوم او تطاول جويند و همىگفتند : آيا موسى و قومش وامىگذارى ؟ كه در زمين فساد كنند و تو را و خدايان تو را واگذارند ؟ آن بخت‌برگشته را ننگ آمد كه قصور قدرت و ناتوانى خود را به ايشان نمايد ، يا به ضعف و عجز خود اعتراف كند ، همى زبان به تهديد بگشاد و گفت : پسران آنها را مىكشيم و زنانشان را زنده مىگذاريم ! آرى ، او تدبيرى بباطل همىساخت و خداوند هم تقديرى به باطن همىكرد كه انتقام گرفت و همگى را در دريا غرق نمود .\r\nنوشته‌اند : روزى جبرئيل به صورت مردى نزد فرعون ظاهر شد و پرسيد : چه گوئى دربارهء مردى كه بنده‌اى دارد و او را مال و جاه و نعمت دهد ، آنگاه بر خواجهء خود عصيان و تمرّد آرد ؟ و خواهد كه بر او مهتر شود ؟ فرعون گفت :\r\nجزاى چنين كسى آنست كه او را به آب كشند ! از حضرت ربّ عزّت فرمان آمد كه : اى جبرئيل ، اين فتوى و نظر را در نظر داشته باش تا آن روز گوئى : اى فرعون اين غرقاب نتيجهء آن عصيان و تمرّدى است كه نسبت به خداوند آفرينندهء خود كردى !\r\n128 -  قالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا .  آيه . موسى قوم خود را ارشاد كرد كه شما دست در حبل عصمت خداوند زنيد و از نصرت وى نوميد مباشيد و بر ضمان او تكيه كنيد كه خود فرمود : يارى مؤمنان به عهدهء ما است و در هر حال يارىدهنده او است ، يارى از وى خواهيد كه او فرج‌آورندهء غمها و گشايندهء درها است ، پس بر بلاى فرعون صبر كنيد تا روزى به سرآيد و دولت شما دررسد و ماه وى در خسوف افتد و آفتاب شما از برج شرف تابش گيرد .\r\n129 -  عَسى رَبُّكُمْ أَنْ يُهْلِكَ عَدُوَّكُمْ .  آيه . بر ذوق اهل معرفت : عدوّ در اينجا اشاره به نفس امّاره است كه مصطفى فرمود : دشمن‌ترين دشمنان تو نفس تو است كه ميان دو پهلوى تو است ! و زمين ( در آيه ) اشارت است به اعضاء و جوارح تن كه اصل آن خاك است و خليفه قرار دادن ( در آيه ) اشارت است به دل كه تا نفس نميرد دل زنده نگردد و مىگويد : از لطف و كرم الهى گوش داريد كه شما را بر نفس امّاره نصرت دهد تا آن را مقهور كنيد و راه\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nشهوت و هواى باطل بر او فروبنديد ، مصطبهء نفس را خراب كنيد و كعبهء دل را آباد سازيد تا نفس اسير شود و دل بر تن امير گردد ، نفس در خود بميرد و دل به حق زنده شود ، دشمن برود و دوست نبازد ! هرگز كه ديده كه آشنا با بيگانه سازد ! كه گفته‌اند :\r\n آمد بر من ، كارد كشيده بر من * گفتا كه درين شهر تو باشى يا من ! \r\n . . . فَيَنْظُرَ كَيْفَ تَعْمَلُونَ .  آيه . تا ببيند چگونه عمل مىكنيد يعنى چگونه شكر نعمت خدا را مىگزاريد ؟\r\nكه عقوبتشان رنگارنگ آمد و مخالفتشان گوناگون بود ! عقوبت به قدر خيانت باشد و مؤاخذت به‌اندازهء مخالفت ، چندان بليّات و نكبات از آن آيات بر ايشان بگشادند و ايشان را در محنت و شدّت بگردانيدند و سخت‌تر عقوبت آن بود كه ديدهء باطن نداشتند ! تا دريابند كه از كه بازمانده ؟ و چه گم كرده‌اند .\r\n اندر همه عمر من ، شبى وقت به ناز * آمد بر من خيال معشوقه فراز \r\n برداشت نقاب مر مرا گفت به ناز * بارى بنگر كه از كه ماندستى باز ! \r\n134 -  يا مُوسَى ادْعُ لَنا رَبَّكَ .  آيه . اگر ايشان را بصيرتى بودى ، از حقيقت شمه‌اى آشنائى داشتى بجاى آنكه گفتند ( ربّك ) خداى خود را بخوان مىگفتند : ( ربّنا ) خداى ما را بخوان ! و به ديدهء عبرت مىنگريستند تا آن عذابها باعث پاكى آنها شود ، لكن چه سود كه رقم آشنائى در ازل بر ايشان نكشيدند و جز داغ مهجورى بر ايشان ننهادند ، اين بود كه هرچه آيات قدرت بيشتر ديدند از جادّهء حقيقت دور تر افتادند ، عهدى كه كردند به سر نبردند و از خود بىوفائى و بيگانگى نمودند ! !\r\n\r\n[ آيات 144 - 137 
  ]\r\n\r\n( تفسير لفظى )\r\n137 -  وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها  و به كسانى كه آنان را زبون مىگرفتند مشرقها و مغربهاى زمين كه در آنها بركت نهاديم ميراث داديم .  وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ .  وعده‌هاى نيكوى خداوند بر بنى اسرائيل به سبب شكيبائى كه داشتند تمام و كامل شد و آنچه فرعون و قوم او مىساختند ما آنها را تباه كرديم و آنچه را كه داشتند از چفتهء رزها و سايه‌بانها از ميان برديم !\r\n138 -  وَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ .  ما بنى اسرائيل را از دريا گذرانيديم پس آنها بر گروهى گذشتند كه بر بتهائى از آن خود پابرجا نشسته بودند و گفتند : اى موسى از زيورهائى كه از قوم فرعون گرفته‌ايم براى ما خدائى درست كن چنان كه ايشان را خدايانند ! موسى در پاسخ گفت : شما قومى نادان هستيد .\r\n139 -  إِنَّ هؤُلاءِ مُتَبَّرٌ ما هُمْ فِيهِ وَ باطِلٌ ما كانُوا يَعْمَلُونَ .  اينان هلاك شدنى هستند و در كارى كه در آن هستند نفرين شده و آنچه مىكنند باطل و بيهوده و ناكردنى است .\r\n140 -  قالَ أَ غَيْرَ اللَّهِ أَبْغِيكُمْ إِلهاً وَ هُوَ فَضَّلَكُمْ عَلَى الْعالَمِينَ .  آيا براى شما خدائى جز خداى يكتا جويم درحالىكه او شما را فزونى و برترى بر همهء جهانيان داد ؟\r\n141 -  وَ إِذْ أَنْجَيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُقَتِّلُونَ أَبْناءَكُمْ \r\n\r\n","description":"","footnote":"","page_name":" 347 ","page_number":367},
  {"content":"\r\n\r\n وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ .  به ياد بياوريد كه ما شما را از كسان فرعون رهانيديم كه به شما عذاب مىرسانيدند ، پسران شما را مىكشتند و زنان شما را زنده مىگذاردند و در آن آزمايشى بود از خداوند آزمايشى بزرگ !\r\n142 -  وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ .  موسى را سى شب وعده داديم و آن را به ده شب ديگر كامل كرديم تا ميقات مقرر خداوند سپرى شد و موسى هم برادرش را گفت : تو جانشين من باش ( در غيبت من ) و با مردم اصلاح و مهربانى كن و راه تباه‌كاران را پيروى مكن !\r\n143 -  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي .  و چون موسى به ميقات ( جاى مقرر ) آمد و خداوند با او سخن گفت ( بىترجمان و واسطه ) گفت : خداوندا ، خودت به من بنما تا نگرم ! خداوند گفت : هرگز مرا نخواهى ديد لكن به كوه نگاه كن اگر در جاى خود آرميد مرا خواهى ديد !  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ .  چون خداوند در كوه تجلّى نمود و خود را به كوه نمود ، كوه از هيبت خرد و تكه‌پاره شد و موسى بىهوش بيفتاد ! پس چون به هوش آمد گفت : خدايا ، پاكى و بىعيبى تور است ، من به تو بازگشتم و توبه كردم و من نخستين گروندگانم !\r\n144 -  قالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ .  خداوند فرمود : اى موسى ، من تو را بر مردمان به پيغامهاى خويش و سخن گفتن خويش با تو برگزيدم ، پس بگير آنچه را به تو دادم و از سپاس‌گزاران باش !\r\n\r\n( تفسير ادبى و عرفانى )\r\n137 -  وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ .  آيه . هركه را روزى از بهر خدا خاك مذلّت بر سر آيد ، به زودى او را تاج كرامت و عزّت بر فرق نهند ، هركه رنج برد روزى به سر گنج رسد ، هركه غصّه محنت كشد ، شراب محبّت چشد ، آن مستضعفان بنى اسرائيل كه روزگارى در دست قهر فرعون گرفتار بودند ، ببين تا سرانجام كار ايشان چون بود ؟ و بر ولايت و مملكت فرعونيان چون دست يافتند و به سرا و وطن ايشان نشستند !\r\n وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا .  آيه . اين نعمت به آن سبب به آنها داديم كه در بلاها و مصيبتها صبر كردند و دانستند كه صبر كليد فرج است و سبب زوال ضيق و حرج ! صبر ترياق زهر بلا است و كليد گنج و مايهء تقوى و محل نور فراست ، صبر همه خير است ، صبر از حق است و به حق ! و امر به صبر فرمان به عبوديّت است و صبر به خدا اخبار از حق ربوبيّت است و امر به صبر و ارجاع صبر به خداوند ، همه در جاى خود تكليف و تعريف و تعنيف و تخفيف است .\r\n142 -  وَ واعَدْنا مُوسى ثَلاثِينَ لَيْلَةً .  آيه . چه عزيز است وعده دادن در دوستى ؟ و چه بزرگوار است نشستن در وعده‌گاه دوستى ؟ چه شيرين است خلف وعده در مذهب دوستى !\r\nپير طريقت گفت : وعدهء دوستان اگر تخلّف شود ، خود نوعى تدنّس است چه كه وعده واپس داشتن و روزها در پيش وعده افكندن جز در مذهب دوستى نه‌پسنديدند كه در دوستىها بىوفائى عين وفا است ، نبينى كه خداوند با موسى\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nاين معاملت كرد و او را سى روز وعده داد چون به سر وعده رسيد ده روز ديگر بر آن افزود ، كه موسى در آن خوش بود ، زيرا آن سى روز را سرمايه شمرد و آن ده روز را سود ! و گفت : كاش بار ديگر كلام حق مىشنيدم چون بر آن مىافزود .\r\n143 -  وَ لَمَّا جاءَ مُوسى لِمِيقاتِنا .  آيه . در اين سفر موسى سى روز در انتظار بماند كه خوردنيش ياد نيامد و از گرسنگى و تشنگى خبر نداشت ! از آنكه در سفر كرامت و در انتظار مناجات محمول حق بود ، باز در سفر اول كه او را براى طلب علم به خضر فرستادند ! يك نيمروز گرسنگى كشيد و بىطاقت شد ، ولى چون اين سفر تأديب و مشقّت بود ! و در بدايت روش متحمّل بود نه محمول ! ازاين‌رو از رنج خود خبر داشت كه با خود بود و از گرسنگى نشان ديد كه در راه خلق بود !\r\n . . . وَ قالَ مُوسى لِأَخِيهِ هارُونَ اخْلُفْنِي فِي قَوْمِي .  آيه . چون قصد مناجات حق داشت هارون را در قوم بگذاشت و تنها رفت ، كه در دوستى مشاركت نيست ، و صفت دوستان در راه دوستى جز تنهائى و يكتائى نيست !\r\n گر مشغله‌اى ندارى و تنهائى * با ما به وفا درآ كه ما را شائى \r\nموسى چون بر فرعون مىشد صحبت و يارى هارون بخواست ، از آنكه رفتن به خلق بود ، و با خلق همه وحشت است و نفرت ، و در كشش بار وحشت ، از رفيق و صحبت نگريزد !\r\nچون موسى از مناجات بازگشت و بنى اسرائيل را ديد سر از چنبر اطاعت بيرون برده و گوساله‌پرست شده ، با هارون كرد عتابى كرد نه با آنان كه گناهكار بودند ، تا بدانى كه نه هركه گناه كرد مستوجب عتاب گشت ، عتاب هم كسى را سزد كه از دوستى بر او بقيّتى مانده باشد و از بيم فراق كسى سوزد كه عزّ وصال شناسد !\r\n عشق جانان باختن كى درخور هارون بود * مهر ليلى داشتن هم لايق مجنون بود \r\nگويند : موسى را دو سفر بود : يكى سفر طلب ، ديگرى سفر طرب ، سفر طلب شب وادى طور بود و سفر طرب سفر ميقات بود كه موسى آمد و از خود بىخود گشته سر در سر خود گم كرده ، از جام قدس شراب محبّت نوش كرده ، درد شوق در درون او افتاده و از درياى عشق ، موج ( ارنى ) برخاسته ، بر محله‌هاى بنى اسرائيل مىگشت و سخن آنها را از پيغام و رسالت و خواسته ايشان همه را جمع مىكرد تا چون به حضرت رسد سخنش به درازا كشد !\r\n حرام دارم با ديگران سخن گفتن * كه تا حديث تو گويم سخن دراز كنم ! \r\nپس به حضرت مناجات رسيد ، مست شراب شوق گشت و سوخته سماع كلام حق شد ، آن همه فراموش كرد ، نقد وقتش اين برآمد كه : خدايا ، خود را به من بنما و لن‌ترانى شنيد ! فرشتگان سنگ ملامت در ارادت وى مىزدند كه اى فرزند زن حيض ديده ، تو طمع ديدار حق كرده‌اى ! تراب كجا و رب ارباب كجا ! خاكى و آبى را چه رسد كه حديث قدم كند ، نبوده و بود شده را چون سزد كه وصال لم يزل و لم يزال كند ! موسى از سرمستى و بىخودى جواب مىدهد كه : معذورم داريد كه من نه به خويشتن بدينجا آمده‌ام ، نخست او مرا خواست نه من خواستم ، دوست بر بالين ديدم كه از خواب برخاستم ، من به طلب آتش مىشدم كه برگزيده گشتم ، بىخبر بودم كه آفتاب تقرّب و تقريب به حضرت برآمد كه  ( وَ قَرَّبْناهُ نَجِيًّا )  .\r\n ز اوّل تو حديث عشق كردى آغاز ! * اندر خور خويش كار ما را مىساز \r\nفرمان آمد به فرشتگان كه دست از موسى بداريد كه آن كس كه شراب اصطناع ( و اصطفيتك لنفسى ) از جام محبّت من  ( وَ أَلْقَيْتُ عَلَيْكَ مَحَبَّةً مِنِّي )  نوشيده باشد ، عربده كمتر از اين نكند ! موسى در آن حقايق مكاشفات از خم‌خانهء لطف ، شراب محبت چشيد ، دلش در هواى فردانيّت بپريد ، نسيم انس وصلت از جانب قربت\r\n\r\n","description":"","footnote":"","page_name":" 349 ","page_number":369},
  {"content":"\r\n\r\nبر جانش دميد ، آتش مهر زبانه زد و صبر از دل برميد ! و بىطاقت شد و گفت  ( رَبِّ أَرِنِي أَنْظُرْ إِلَيْكَ )  آخر نه كم از نظرى !\r\n گر زين دل سوخته برآيد شررى * در دائرهء ثرى نماند اثرى ! \r\n گر پيش توأم هست نگارا حظرى * بردار حجاب هجر قدر نظرى ! \r\nپير طريقت گفت : هركس را اميدى است و اميد عارف ديدار ، عارف بىديدار نه به مزد حاجت است نه با بهشت كار ، همگان بر زندگانى عاشقند و مرگ بر ايشان دشخوار ( دشوار ) ، عارف به مرگ محتاج است بر اميد ديدار ، گوش به لذّت سماع برخوردار ! و حقّ مهر را وام‌گزار ! ديده آراستهء روز ديدار ، جان از شراب وجود مستى بىخمار !\r\n دل ، زان خواهم كه بر تو نگزيند كس ! * جان ، زان كه نه زد بىغم عشق تو نفس \r\n تن ، زانكه به جز مهر توأش نيست هوس * چشم ، از پى آنكه خود تو را بيند و بس ! \r\nداستان لن ترانى :  . . . قالَ لَنْ تَرانِي .  آيه . گفته‌اند آن ساعتى كه موسى لن‌ترانى شنيد ، مقام وى برتر از وقتى بود كه  أَرِنِي أَنْظُرْ إِلَيْكَ  گفت ، زيرا كه اين ساعت در مراد حق بود و آن ساعت در مراد خود ! و بود موسى در مراد حق ، او را تمام‌تر بود از بود او در مراد خود ! كه اين تفرقه است و آن جمع ! و عين جمع لا محاله تمام‌تر ! گرچه موسى را زخم لن‌ترانى رسيد ، اما در حال مرهم بر نهاد كه فرمود : اى موسى اگر زخم لن‌ترانى زديم لكن مرهم نهاديم تا دانى كه آن نه قهرى است بلكه عذرى است !\r\n . . . فَلَمَّا تَجَلَّى رَبُّهُ لِلْجَبَلِ .  آيه . چون از آيات جلال و آثار عزّت احديّت صدائى به آن كوه رسيد به حال نيستى شد و از وى نشان نماند !\r\nگفته‌اند : اگر سنگ سياه طاقت اين حديث داشتى ، خود در به دو وجود امانت قبول كردى ؟ و به جان و دل خريدار آن بودى ، لطف اينجا است كه كوه بدان عظيمى برنتافت و دلهاى مستضعفين و پيرزنان امّت محمّد برتافت كه خداوند فرمود : كوه‌ها تحمل كردن نتوانستن ولى انسان آن را بدوش كشيد !\r\n . . . وَ خَرَّ مُوسى صَعِقاً .  آيه . چون هستى موسى در آن بىهوشى از ميان برخاست و بشريّت وى با كوه دادند ، نقطهء حقيقى را تجلّى افتاد كه اينك مائيم ، چون از ميان برخاستى ما ديده‌وريم !\r\nپير طريقت گفت : خدايا ، يافته مىجويم ، با ديده‌ور مىگويم : كه دارم ؟ چه جويم كه مىبينم ؟ چه گويم كه شيفتهء اين جست‌وجويم ، گرفتار اين گفت‌وگويم ، الهى بهاى عزّت تو جاى اشارت نگذاشت و قدم وحدانيّت تو راه اضافت برداشت ، تا رهى گم كرد آنچه در دست داشت ! و ناچيز شد هرچه مىپنداشت ! الهى ، از آن تو مىفزود و از آن رهى مىكاست ، تا آخر همان ماند كه اول بود راست !\r\n گفتى كم و كاست باش ، خوب آمد و راست * هست تو بسى رهيت شايد كم و كاست \r\n . . . فَلَمَّا أَفاقَ قالَ سُبْحانَكَ .  آيه . چون موسى به هوش آمد گفت : خداوندا منزّهى از اينكه بشر به نيل صمديّت تو طمع كند ، يا كسى به خود تو را جويد ، يا دلى و جانى امروز حديث ديدار تو كند ! خداوندا ، توبه كردم ، گفتند : اى موسى ، چگونه به يك‌بار سپر فرونهند كه نهادى ؟ چگونه بر يك‌بار جولان كنند كه تو كردى ؟ و بدين زودى و آسانى برگشتى ؟ - زبان حال موسى پاسخ مىدهد :\r\nمن خواستم او نخواست ، پس خواست خود را براى نخواستن او ترك گويم ، چكنم چون مقصودى برنيامد ،\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nبارى به محل خدمت و به مقام عجز بندگى بازگردم و با ابتداء فرمان شوم .\r\n آن‌كس كه به كار خويش سرگشته شود * به زان نبود كه با سر رشته شود ! \r\nچون موسى به عجز بندگى به محل خدمت و مقام توبه باز شد ، خداوند تدارك دل وى كرد و به رفق با او سخن گفت و او را به رسالات خود برگزيد و فرمود : اى موسى ، من تو را از يك چيز تنها منع كردم و آن ديدار بود ! در عوض تو را به فضيلتهاى بسيار خواستم و به شرف كرامت بياراستم ، پس اين نعمتها را شكر كن و قدر اين‌ها را بدان !\r\n\r\n[ آيات 154 - 145 
  ]\r\n\r\n( تفسير لفظى )\r\n145 -  وَ كَتَبْنا لَهُ فِي الْأَلْواحِ مِنْ كُلِّ شَيْءٍ مَوْعِظَةً وَ تَفْصِيلًا لِكُلِّ شَيْءٍ فَخُذْها بِقُوَّةٍ وَ أْمُرْ قَوْمَكَ يَأْخُذُوا بِأَحْسَنِها سَأُرِيكُمْ دارَ الْفاسِقِينَ .  در لوح‌هاى موسى از هر چيزى پندى و تفصيلى براى هر چيزى از حلال و حرام نوشتيم ، پس آن را با قوّت و زور بگير و به قوم فرما نيكوتر فرمان كه در آنند بگيرند و عمل كنند ، آرى فردا بشما نشان خواهم داد سرا و جايگاه كسانى كه از اطاعت فرمان خارج شدند .\r\n146 -  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ وَ إِنْ يَرَوْا كُلَّ آيَةٍ لا يُؤْمِنُوا بِها وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا وَ إِنْ يَرَوْا سَبِيلَ الغَيِّ يَتَّخِذُوهُ سَبِيلًا ذلِكَ بِأَنَّهُمْ كَذَّبُوا بِآياتِنا وَ كانُوا عَنْها غافِلِينَ .  از سخنان خويش بازخواهم‌گردانيد كسانى را كه در زمين بدون حق كردن كشيدند كه ايشان را شايسته نيست و اگر هر نشانى كه نمائيم و هر پيغامى كه دهيم ببينند به آن نه بگروند ! و اگر راه راست ببينند آن راه را نگيرند ، و اگر راه گمراهى را ببينند آن راه را گيرند ، اين به آن سبب است كه آنان سخنان ما را دروغ شمردند و مانند ناآگاهان از آنها غافل گشتند ! !\r\n147 -  وَ الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ هَلْ يُجْزَوْنَ إِلَّا ما كانُوا يَعْمَلُونَ .  كسانى كه سخنان ما را دروغ شمردند و به ديدار آخرت كافر شدند ، كردار ايشان تباه شد و پاداش نخواهند داشت جز براى آنچه كه درين جهان مىكردند .\r\n148 -  وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا جَسَداً لَهُ خُوارٌ أَ لَمْ يَرَوْا أَنَّهُ لا يُكَلِّمُهُمْ وَ لا يَهْدِيهِمْ سَبِيلًا اتَّخَذُوهُ وَ كانُوا ظالِمِينَ .  قوم موسى بعد از رفتن او به كوه طور ، از آن پيرايه‌ها كه از فرعون به عاريت گرفته بودند گوسالهء كالبدى بىجان ساختند كه در آن بانگى بود ، آيا آنها نمىبينند كه آن كالبد با آنها سخن نمىگويد ؟ و آنها را به هيچ راهى نمىنماياند ! و او را به خدائى گرفتند و بر خود ستمكار بودند !\r\n149 -  وَ لَمَّا سُقِطَ فِي أَيْدِيهِمْ وَ رَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَ يَغْفِرْ لَنا لَنَكُونَنَّ مِنَ الْخاسِرِينَ .  و چون از پرستيدن گوساله پشيمان شدند و ديدند كه از راه بىراهه رفته‌اند گفتند : اگر خداوند بر ما نبخشايد و ما را نيامرزد ، ناچار از زيان‌كاران باشيم .\r\n150 -  وَ لَمَّا رَجَعَ مُوسى إِلى قَوْمِهِ غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَ أَلْقَى الْأَلْواحَ وَ أَخَذَ بِرَأْسِ أَخِيهِ يَجُرُّهُ إِلَيْهِ قالَ ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي فَلا تُشْمِتْ بِيَ الْأَعْداءَ وَ لا تَجْعَلْنِي مَعَ الْقَوْمِ الظَّالِمِينَ .  چون موسى از كوه طور به قوم خود برگشت به‌غايت خشمگين و اندوهناك ، گفت : بد جانشينانى بوديد در غيبت من ، آيا وعدهء خداوند در برگشتن\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nمن دير شده بود كه بشما داده بود ؟ آنگاه تخته لوح‌ها بيفكند و موى ريش و سر برادر گرفت و كشيد ! هارون گفت : اى پسر مادر من ، قوم مرا بيچاره و اندك ديدند و بيچاره گرفتند و نزديك بود مرا بكشند ( اگر من سخن افزودمى ) پس مرا دشمن شاد مكن و مرا در شمار گناهكاران منه و با آنها يكسان مگردان !\r\n151 -  قالَ رَبِّ اغْفِرْ لِي وَ لِأَخِي وَ أَدْخِلْنا فِي رَحْمَتِكَ وَ أَنْتَ أَرْحَمُ الرَّاحِمِينَ .  موسى گفت :\r\nخدايا ، مرا و برادرم را بيامرز و ما را در بخشايش درآر و تو مهربان‌تر مهربانى !\r\n152 -  إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَ ذِلَّةٌ فِي الْحَياةِ الدُّنْيا وَ كَذلِكَ نَجْزِي الْمُفْتَرِينَ .  كسانى كه گوساله را خدا گرفتند به ايشان خشمى از خداوند و خوارى در اين جهان ، خواهد رسيد ، بدين‌گونه دروغ زنان دين رسول خدا را كيفر مىدهيم ! !\r\n153 -  وَ الَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَ آمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ . \r\nكسانى كه كارهاى بد كردند سپس توبه كردند و ايمان آوردند ، خداى تو از پس آن گناهان آنها را بخشاينده و آمرزنده است .\r\n154 -  وَ لَمَّا سَكَتَ عَنْ مُوسَى الْغَضَبُ أَخَذَ الْأَلْواحَ وَ فِي نُسْخَتِها هُدىً وَ رَحْمَةٌ لِلَّذِينَ هُمْ لِرَبِّهِمْ يَرْهَبُونَ .  و چون خشم موسى خاموش شد تخته‌ها برگرفت و در نسخهء آن رهنمونى و بخشايش براى كسانى بود كه از خداوند خويش مىترسند .\r\n\r\n( تفسير ادبى و عرفانى )\r\n145 -  وَ كَتَبْنا لَهُ فِي الْأَلْواحِ مِنْ كُلِّ شَيْءٍ .  آيه . در آثار آورده‌اند كه خداوند موعظتها در الواح نبشت و به موسى داد از جمله آنها اين پند و اندرز بود كه : اى موسى اگر خواهى كه بدرگاه ما تو را آبروئى بود و به تقرّب ما مخصوص باشى ، يتيمان را نيكو نگهدار ، و درويشان را خوار مكن ، اى موسى من يتيمان را نوازنده‌ام و نيك‌خواه ، و بر درويشان مهربان و بخشاينده ، پس تو بنواز آن كس را كه من نوازم ، بخوان مران آن كس را كه من خوانم . اى موسى خواهى كه دعاى تو را اجابت كنم خوى نيكو داشته باش و دانش‌آموز ، و ديگران را دانش درآموز ، كه من دانشمندان را گرامى دارم ، كه ايشان را دانش دادم و خاك بر ايشان خوش كنم و گور بر ايشان نورانى و روشن گردانم و فردا آنان را در زمرهء پيغمبران حشر كنم ، اى موسى امروز بنام ما قناعت كن و در نبشتهء ما نظر كن تا تو را تسلّى بود .\r\n . . . فَخُذْها بِقُوَّةٍ .  آيه . اشارتى عزيز است كه گرفتن به قوت و به غايت ، دليل قربت است ولى اين گرفتن با گرفتن مردم از موسى فرق دارد .\r\n وَ أْمُرْ قَوْمَكَ يَأْخُذُوا بِأَحْسَنِها .  آيه . فرق است ميان اين گرفتن و آن گرفتن ! آن گرفتن از حقّ است و اين گرفتن در خلق ، گرفتن موسى از مولى است و گرفتن قوم از موسى است ! آن گرفتن از روى تحقيق قربت و تأكيد وصلت است و اين گرفتن از روى قبول خدمت و التزام طاعت است !\r\n . . . سَأُرِيكُمْ دارَ الْفاسِقِينَ .  اين دار به زبان اهل معرفت ، اشارت است به نفس امّاره و دل خراب ، نفس امّاره منبع شهوت است و دل خراب معدن غفلت ! چنان كه در منزل خراب كس ننشيند و آرام نگيرد ، در دل خراب هم طاعت منزل نكند و در آن خير نبيند و از وى عبادت نيايد !\r\n146 -  سَأَصْرِفُ عَنْ آياتِيَ الَّذِينَ يَتَكَبَّرُونَ .  آيه . تكبّر بر دو قسم است : يكى به حق و يكى بىحق ،\r\n\r\n","description":"","footnote":"","page_name":" 352 ","page_number":372},
  {"content":"\r\n\r\nآنچه به حق است تكبّر درويشان است بر توانگران ، كه عالىهمت باشند و به دل توانگر ! ! و از عرش و مادون آن همّت برگذاشته ، و دل از خلق بريده و با مهر حقّ پرداخته ، همّتى برتر از دنيا ، و مرادى بهتر از عقبى ! و اشتياقى به ديدار مولى ! تكبّر بىحق تكبّر توانگران و جهان‌داران بر درويشان است كه خداوند فرموده : دلها و سرهاى ايشان را از روش بربند آرم ، و هستى آنان را حجابشان گردانم ، و راه خود بر آنان فروگيرم تا هيچ نتوانند در عالم قدس و ملكوت اعلا جولان كنند و از ديدن عجايب ملكوت باز مانند و با نفس امّاره و خلق دنيا انس و آميزش گيرند ، ذوق طعم وجود را نيافته و از احوال خاصّان بىخبر مانده هرگز خود را روز دولتى ناديده و نه گل وصلتى آنان را شكفته است !\r\n . . . وَ إِنْ يَرَوْا سَبِيلَ الرُّشْدِ لا يَتَّخِذُوهُ سَبِيلًا .  آيه . از روى اشارت مىگويد : نه هركه راه ديد به راه رفت ، و نه هركه بشناخت توفيق عمل يافت ! خداوند از بيگانگان خبر مىدهد كه آنان حق را انكار كردند و بر ظلم و كبر خود افزودند ، پس هركس حق را به حقى شناخت تا توفيق نيابد و بدان عمل نكند به كار نيست ، و هركه باطل را بباطلى بشناخت تا از اتباع آن باطل او را عصمت نبود ، در آن شناخت فايده نيست . ازآنجا است كه مصطفى فرمود : خدايا حق به حق بما بنما و پيروى از آن را نصيب ما كن ، و باطل را به باطل بما بنما و دورى از اين را روزى ما كن !\r\n148 -  وَ اتَّخَذَ قَوْمُ مُوسى مِنْ بَعْدِهِ مِنْ حُلِيِّهِمْ عِجْلًا .  آيه . بزرگان عرفان گفته‌اند : هرچه در دنيا بنده را از حق برگرداند و از اطاعت وى بازدارد ، آن گوسالهء معبود او است و او پرستندهء آن ! همچنين خلوص بنده در راه حقيقت آنگه حاصل شود كه از حظوظ و اسباب آن پاك گردد و از آنچه دون حق است بيزار شود .\r\n . . . أَ لَمْ يَرَوْا أَنَّهُ لا يُكَلِّمُهُمْ .  آيه . خداوند جلّ و علا متكلّم است و خلق را مخاطب مىسازد و بر خلاف بزرگان و اميران كه سخن گفتن با زيردستان كسر شأن خود مىدانند ، خداوند با بندگان مؤمن خود سخن مىگويد بىآنكه ترجمانى در ميان باشد !\r\n150 -  وَ أَلْقَى الْأَلْواحَ وَ أَخَذَ بِرَأْسِ أَخِيهِ .  آيه . در اين آيت اشارت است به وجوب طلب آمرزش بندگان از خداوند در هر همه احوال ، بنى اسرائيل گناه كردند و موسى و هارون عذر خواستند و استغفار كردند ، اين است طريق جوان‌مردان و راه عارفان كه پيوسته گناه سوى خود مىنهند و ناكرده گناه عذر مىخواهند !\r\n\r\n[ آيات 158 - 155 
  ]\r\n\r\n( تفسير لفظى )\r\n155 -  وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ أَ تُهْلِكُنا بِما فَعَلَ السُّفَهاءُ مِنَّا .  آيه . موسى از قوم خود هفتاد نفر برگزيد براى وقتى كه معين كرده بوديم ، پس چون زلزله و صيحهء جبرئيل ايشان را گرفت و مردند ! موسى گفت : خداوندا اگر مىخواستى آنان را و مرا از پيش هلاك مىكردى ( تا كفن و جاى دفن يافتى ) آيا به نادانى چند تن از ما ما را هلاك مىكنى ؟\r\n إِنْ هِيَ إِلَّا فِتْنَتُكَ تُضِلُّ بِها مَنْ تَشاءُ وَ تَهْدِي مَنْ تَشاءُ أَنْتَ وَلِيُّنا فَاغْفِرْ لَنا وَ ارْحَمْنا وَ أَنْتَ خَيْرُ الْغافِرِينَ .  نيست اين‌ها مگر آزمايش تو ، هركس خواهى گمراه مىكنى ( برحسب استعداد ) و هركس بخواهى رهبرى مىكنى ( برحسب شايستگى ) خدايا تو ولىّ ما و مدبّر امور ما هستى ، پس ما را بيامرز و ما را ببخش و تو بهترين بخشندگانى .\r\n156 -  وَ اكْتُبْ لَنا فِي هذِهِ الدُّنْيا حَسَنَةً وَ فِي الْآخِرَةِ إِنَّا هُدْنا إِلَيْكَ قالَ عَذابِي أُصِيبُ بِهِ مَنْ أَشاءُ وَ رَحْمَتِي وَسِعَتْ كُلَّ شَيْءٍ .  و بنويس براى ما در اين دنيا نيكوئى و در آخرت هم ، ما به تو بازگشتيم ،\r\n\r\n","description":"","footnote":"","page_name":" 353 ","page_number":373},
  {"content":"\r\n\r\nخداوند فرمود : عذاب من به هر كس كه بخواهم مىرسانم و بخشايش من بهر چيزى رسيده و فراگرفته است .  فَسَأَكْتُبُها لِلَّذِينَ يَتَّقُونَ وَ يُؤْتُونَ الزَّكاةَ وَ الَّذِينَ هُمْ بِآياتِنا يُؤْمِنُونَ .  پس خواهم نوشت و فراهم خواهم كرد آن رحمت را براى كسانى كه تقوى و پرهيزكارى دارند و زكات مال را مىدهند و كسانى كه به سخنان ما ايمان دارند .\r\n157 -  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ .  كسانى كه پيروى مىكنند پيغمبر فرستادهء نادبير ( امّى ) كه در تورات و انجيل نوشته شده و آنان را به درستى و نيكوئى امر و از نادرستى و بدى نهى مىكند .  وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ .  و پاكيها را براى آنها روا و ناپاكىها را بر آنها ناروا كرده است و بارهاى گران آنها را ازشان فرومىنهد و غلهاى سنگين بار كارهاى سخت كه از پيش بر بنى اسرائيل بود برمىدارد ، پس كسانى كه او را بزرگ دارند و يارى كنند و از نورى كه با او فروآمده پيروى كنند ، آنان رستگارانند .\r\n158 -  قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً الَّذِي لَهُ مُلْكُ السَّماواتِ وَ الْأَرْضِ لا إِلهَ إِلَّا هُوَ يُحيِي وَ يُمِيتُ فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ وَ اتَّبِعُوهُ لَعَلَّكُمْ تَهْتَدُونَ .  بگو : اى مردم ، من فرستادهء خدا هستم بسوى همه شماها ، آن خدائى كه پادشاهى آسمانها و زمين با او است ، نيست خدائى جز او ، مرده را زنده مىكند و زنده را مىميراند ، پس به خدا و فرستادهء امّى او و به سخنانش ايمان آوريد و او را پيروى كنيد و بر پى او ايستيد مگر به راه راست رهبرى شويد .\r\n\r\n( تفسير ادبى و عرفانى )\r\n155 -  وَ اخْتارَ مُوسى قَوْمَهُ .  آيه . فرق است ميان امّت موسى و ميان امّت محمّد ، امّت موسى برگزيدهء خود او است و امّت محمّد برگزيدهء خدا است كه فرمود :  ( وَ لَقَدِ اخْتَرْناهُمْ )  برگزيدهء موسى گفت  ( أَرِنَا اللَّهَ جَهْرَةً )  و برگزيدهء خود را فرمود   ( وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ )   برگزيدهء موسى ديدار آشكار خدا را خواست و برگزيدهء محمّد با سيماى گشاده خداى خويشتن را مىنگرند و مشاهده مىكنند ! آرى ، خواست خواست حق است و اختيار اختيار حقّ ، موسى بر بساط قرب در مقام مناجات با خدا گستاخى كرد و در حال انكسار و افتقار از سر ضجر و حيرت اين جسارت را نمود كه خدايا اين همه ابتلا و فتنهء خود تو است ! آنگاه خويشتن بازيافت و به عجز و شكستگى بازگشت ، و از در هيبت و اجلال درآمد ، و حكم بكلّى با حق افكند ( كه گمراهى و رهبرى همه با او است ) بدين قناعت نكرد كه زبان به ثنا گشود و تضرّع و زارى در آن پيوست ( كه تو صاحب اختيار ما هستى ما را بيامرز ) و نياز و خوارى خود عرضه كرد و رحمت و مغفرت خواست .\r\nپير طريقت گفت : نيازمند را ردّ نيست ، و در پس ديوار نياز مكر نيست و دوست را چون نياز وسيلتى نه ! موسى چون به مقام مناجات رسيد ، درخت اميدش به برآمد و شب جدائى فروشد و روز وصل برآمد و موسى را شوق در دل و ذكر بر زبان و مهر در جان و عصا در دست ، ندا آمد كه اى موسى وقت راز است و هنگام ناز و روز بار ! اى موسى حاجت چه دارى ؟ از عطا چه خواهى ؟ مىخواه تا بخشم ، مىگوى تا نيوشم !\r\n\r\n","description":"","footnote":"","page_name":" 354 ","page_number":374},
  {"content":"\r\n\r\nپير طريقت گويد : بنده كه وابستهء حق و شايستهء مهر او باشد ، او را به عنايت بيارايند ، و به فضل بار دهند ، و به مهر خلعت پوشانند و به كرم بنوازند تا گستاخ گردد ، آنگاه او را ميان غيرت و مهر مىگردانند ، گهى غيرت در بندد تا رهى در خواهش آيد ، گهى مهر در بگشايد تا رهى به عيان نازد !\r\n156 -  إِنَّا هُدْنا إِلَيْكَ .  آيه . ما به دين تو مايل شديم و خود را به كلى تسليم تو كرديم و به همگى به تو بازگشتيم و از حول و قواى خوش تبرّى جستيم و خويشتن را به تو سپرديم و به هرچه حكم كردى رضا داديم ، ما را بما وامگذار و مائى ما را از پيش ما بردار !\r\nخداوند به داود فرمود : اى داود ، دوستان مرا با اندوه دنيا چه‌كار ؟ اندوه دنيا حلاوت مناجات را از دل ايشان ببرد . اى داود ، من از دوستان خويش آن دوست دارم كه روحانى باشند ، غم هيچ نخورند و دل در دنيا نه‌بندند ، و امور خود را بكلّى با من افكنند ، و به قضاء من رضا دهند .\r\nدر بنى اسرائيل عابدى بود روزگار دراز در عبادت به سر برده ، در خواب به او نمودند كه فلان رفيق تو در بهشت برين جاى خواهد داشت ، عابد در طلب او برخاست تا بداند چه كرده كه در بهشت جاى خواهد داشت ؟ چون رسيد از وى نه نماز شب ديد نه روزه روز ، مگر همان واجبات ! گفت : مرا بگوى تا كردار تو چيست ؟ گفت : عبادتى علاوه بر واجبات نكردم ، ليكن يك خصلت در من است كه چون در بلا و بيمارى باشم ، نخواهم كه در عافيت باشم ! و اگر در آفتاب باشم ، نخواهم كه در سايه باشم ، و به هرچه حكم خدا و قضاى او باشد رضا دهم و برخواست او خواست خود نيفزايم ، عابد گفت :\r\nاين صفت است كه تو را به آن منزلت رسانيده است .\r\n157 -  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ .  آيه . اين آيت اظهار شرف مصطفى است و بيان فضائل و خصائص او ، خداوند او را بستود و بر جهانيان برگزيد ، و نبوّت و رسالت براى او بپسنديد و خاتم پيغمبران و مقتداى جهانيان كرد ، و هرچند كه امّى بود ، كتاب نخوانده و ننوشته ، علم اولين و آخرين دانست و شرايع و احكام دين و مكارم اخلاق را بيان كرد و اخبار پيشينيان و آئين رفتگان و سرگذشت ايشان خبر داد و به لفظ شيرين و بيان پرآفرين به همه آنها اشارت كرد ، كه خداوند دربارهء او فرمود : خزينهء اسرار فطرت محمّد را مهرى برنهاديم و طمعها از دريافت آن به بريديم ! كه  فَأَوْحى إِلى عَبْدِهِ ما أَوْحى  !\r\n زان گونه شرابها كه او پنهان داد * يك ذرّه به صد هزار جان نتوان داد \r\nلطيفه : آفرينش همه در ميم محمّد متلاشى شد ! هركجا در عالم‌سوزى و دردى بود در مقابل سوز او ناچيز شد ! پيغمبران و صدّيقان و اولياء ، مركبها دوانيدند تا به آخر به اول قدم او رسيدند ، آن مقام كه زبر خلايق بود زير قدم خود نه‌پسنديد ، طوبى را كه غايت رتبت صدّيقان است ننگريد ! تا بمقام قاب قوسين رسيد .\r\n . . . وَ اتَّبَعُوا النُّورَ الَّذِي .  آيه . آن روز كه از مكّه هجرت كرد و رو سوى مدينه نهاد به خيمه‌اى رسيد صاحب خيمه چون روى مبارك رسول خدا ديد در وى متحيّر شد ! گفت : اى مرد تو كيستى ؟ حورى از بهشت آمده‌اى ؟ ماهى از آسمان به زير آمده‌اى ؟ رضوانى كه از فردوس آمده‌اى ؟ قنديل عرشى كه در دنيا افروخته‌اى ؟ توقيع لوحى كه عيان گشته‌اى ؟\r\nشمع طرازى كه روان گشته‌اى ؟ صورت بختى كه نقاب برداشته‌اى ؟ كمند دلهائى ؟ بند جانهائى كه گوى جمال ربوده‌اى ؟\r\nكيمياى جمالى كه جهان نگاشته‌اى ؟ روشنائى آفتاب و ماهى كه پديد آمده‌اى ؟ ( نور خدائى ؟ )\r\n امروز گذشت بر من ، آن سرو روان * پوشيده ز من روى ، فروبسته لبان \r\n ابر ارچه رخ مهر بپوشد ز جهان * كى گردد نور روز بر خلق نهان ؟ \r\n\r\n","description":"","footnote":"","page_name":" 355 ","page_number":375},
  {"content":"\r\n\r\nمحمّد مصطفى در تواضع چنان بود كه يك قرص از درويش قبول كردى و دنيا جمله به يك درويش دادى ، و منّت برننهادى ، با يتيمى راز كردى و بر جبرئيل ناز كردى ! با غريب بنشستى و با شبهت ننگريستى ، به ميهمانى عجوز رفتى و از عرش و مادون آن همّت برگذاشتى ، زن بيوه را ردا بيفكندى و بساط در سدرة المنتهى نيفكندى ! با مسكين هم‌زانو بنشستى . رحيم‌دلى ، خوش‌سخنى ، نيك‌مردى ، نيك‌عهدى ، راست‌عهدى ، عزيز قدرى ، محمّد نامى ابو القاسم كنيتى ، مصطفى لقبى ، صد هزاران هزار صلوات و سلام خداى بر روح پاك و روان مقدس او باد ! آمين .\r\n\r\n[ آيات 171 - 159 
  ]\r\n\r\n( تفسير لفظى )\r\n159 -  وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ .  از قوم موسى گروهى هستند كه به حق هدايت مىشوند و با راستى مىخوانند و به آن راستى مىروند .\r\n160 -  وَ قَطَّعْناهُمُ اثْنَتَيْ عَشْرَةَ أَسْباطاً أُمَماً وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ فَانْبَجَسَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ  و آنان را ( قوم موسى ) به دوازده گروه برگسستيم ، امّت امّت و جوك‌جوك ، و به موسى پيغام داديم آن‌گاه كه قوم از او آب خواستند ، كه عصاى خود را به اين سنگ بزن ( پس از زدن ) دوازده چشمه از آن سنگ برگشاد و هر گروهى از آنها دانستند كه آبشخور ايشان كدام است .  وَ ظَلَّلْنا عَلَيْهِمُ الْغَمامَ وَ أَنْزَلْنا عَلَيْهِمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ .  و ايشان را ابر سايه قرار داديم تا از تابش آفتاب آسايش داشته باشند ، و براى آنها ترنجبين و مرغ بريان فروفرستاديم و گفتيم بخوريد از اين روزىهاى نيكو و خوش ، آنها در آن حال ستم بر ما نكردند ( كه نخوردند و بهانه گرفتند ) و لكن بر خويشتن ستم كردند !\r\n161 -  وَ إِذْ قِيلَ لَهُمُ اسْكُنُوا هذِهِ الْقَرْيَةَ وَ كُلُوا مِنْها حَيْثُ شِئْتُمْ وَ قُولُوا حِطَّةٌ وَ ادْخُلُوا الْبابَ سُجَّداً نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ .  وقتى به ايشان گفته شد در زمين بيت المقدس بنشيند و آن را مسكن گيريد و بخوريد از هر جاى كه خواهيد و بگوئيد خدايا گناهان ما را فرونه و پشت خم كرده از در درآئيد تا ما گناهان شما را بيامرزيم و نيكوكاران را بر اميد بيفزائيم . ( تفصيل اين قصّه در سورهء بقره گذشت ) .\r\n162 -  فَبَدَّلَ الَّذِينَ ظَلَمُوا مِنْهُمْ قَوْلًا غَيْرَ الَّذِي قِيلَ لَهُمْ فَأَرْسَلْنا عَلَيْهِمْ رِجْزاً مِنَ السَّماءِ بِما كانُوا يَظْلِمُونَ .  پس آن ستمكاران آن سخن كه به ايشان گفته شده بود به سخن ديگر بدل كردند ! ما هم بر آنها از آسمان عذابى فروفرستاديم به سبب آن ستم كه كردند .\r\n163 -  وَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَ يَوْمَ لا يَسْبِتُونَ لا تَأْتِيهِمْ كَذلِكَ نَبْلُوهُمْ بِما كانُوا يَفْسُقُونَ . \r\nبپرس از آنها از شهرى كه در كنار دريا است كه در روز شنبه تجاوز مىكردند و به كسب ماهيگيرى مشغول مىشدند كه در آن روز ماهيان به آنها در روى آب مىآمدند ( بواسطهء عدم صيد در شنبه ) و روزهاى غير شنبه روى آب نمىآمدند ! اين‌گونه آنان را آزموديم به سبب آنكه قومى فاسق و از اطاعت بيرون بودند .\r\n164 -  وَ إِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّهُ مُهْلِكُهُمْ أَوْ مُعَذِّبُهُمْ عَذاباً شَدِيداً قالُوا مَعْذِرَةً إِلى رَبِّكُمْ وَ لَعَلَّهُمْ يَتَّقُونَ .  هنگامى گروهى از آنان گفتند : چرا قومى را پند مىدهيد كه خداوند هلاك\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nآنها را مىخواهد ، يا مىخواهد كه آنان را عذاب سخت دهد ؟ گفتند : اين پند دادن ما عذر ما بسوى خداوند در كار ايشان است و شايد آنان از خشم خداوند و از عذاب او بپرهيزند .\r\n165 -  فَلَمَّا نَسُوا ما ذُكِّرُوا بِهِ أَنْجَيْنَا الَّذِينَ يَنْهَوْنَ عَنِ السُّوءِ وَ أَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ .  چون پندها را كه به ايشان داده شده بود فراموش كردند و بگذاشتند ، ما آنان كه از فساد نهى مىكردند رهانيديم و نجات داديم و آنان كه ستم كردند به بدترين عذاب به سبب فسقى كه داشتند گرفتيم !\r\n166 -  فَلَمَّا عَتَوْا عَنْ ما نُهُوا عَنْهُ قُلْنا لَهُمْ كُونُوا قِرَدَةً خاسِئِينَ .  پس چون از آنچه به آنها نهى شده بود گردن‌كشى كردند ، گفتيم به آنها بوزينه شويد ، خوار و بىعذر و نااميد باشيد .\r\n167 -  وَ إِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ إِنَّ رَبَّكَ لَسَرِيعُ الْعِقابِ وَ إِنَّهُ لَغَفُورٌ رَحِيمٌ .  و خداوند آگاهى داد كه برمىانگيزاند بر جهودان تا روز رستاخيز كسانى كه به آنها سخت‌ترين عذاب را بچشاند و رنج دهد ، چون خداى تو ( اى محمّد ) زود توان كيفر ده و آمرزنده و بخشايندهء توبه‌كاران است !\r\n168 -  وَ قَطَّعْناهُمْ فِي الْأَرْضِ أُمَماً مِنْهُمُ الصَّالِحُونَ وَ مِنْهُمْ دُونَ ذلِكَ وَ بَلَوْناهُمْ بِالْحَسَناتِ وَ السَّيِّئاتِ لَعَلَّهُمْ يَرْجِعُونَ .  و ايشان را در زمين گروه گروه پراكنده كرديم كه از جملهء آنها مسلمانان و نيكوكاران و صالحانند و بعضى فزون‌تر از آن هستند و ما آنان را به نيكيها و بديها آزمايش كرديم تا مگر به توبه بازآيند !\r\n169 -  فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى وَ يَقُولُونَ سَيُغْفَرُ لَنا وَ إِنْ يَأْتِهِمْ عَرَضٌ مِثْلُهُ يَأْخُذُوهُ  پس از آنها كسان بدى آمدند كه تورات را از پيشينيان ميراث بردند ، مال و متاع دنيا را گرفتند و گفتند خداوند ما را خواهد آمرزيد ، و اگر مال و متاعى مانند آن از حرام به آنها رسد مىگيرند ( كه ايشان بر گناه اصرار دارند )  أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ وَ دَرَسُوا ما فِيهِ وَ الدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ .  آيا در كتاب تورات از آنها پيمان گرفته نشده كه بر خداى يگانه جز راست سخنى نگويند و آنچه در آن كتاب خوانده‌اند و دانسته‌اند ( بگويند ) ؟ آرى ، سراى آخرت براى پرهيزكاران بهتر است از خشم و عذاب الهى ، آيا اين نكته را درنمىيابند و تعقّل نمىكنند ؟\r\n170 -  وَ الَّذِينَ يُمَسِّكُونَ بِالْكِتابِ وَ أَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ .  و آنان كه به كتاب خدا تمسّك جستند و دست در آن زدند و نماز به‌پاى داشتند ، ما مزد نيكوكاران را ضايع نمىكنيم .\r\n171 -  وَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ وَ ظَنُّوا أَنَّهُ واقِعٌ بِهِمْ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ .  ياد كن هنگامى كه ما كوه را بگسستيم و بالاى سر آنان بازداشتيم ! گوئى راستى چترى و سايبانى بود و گمان كردند كه اگر تورات را نپذيرند كوه بر سر ايشان فرود خواهد آمد ، گفتيم كتابى را كه بشما داديم با قوّت و يقين بگيريد و ياد كنيد آنچه در آنست تا مگر پرهيزيده آئيد ؟\r\n\r\n( تفسير ادبى و عرفانى )\r\n159 -  وَ مِنْ قَوْمِ مُوسى أُمَّةٌ يَهْدُونَ بِالْحَقِّ .  آيه . قصّه قصّهء دوستان است و وصف حال جوان‌مردان و سيرت سالكان ، خداوند ايشان را راه سعادت نمود و به تقرّب خويش مخصوص گردانيد و به جذبهء كرامت گرامى داشت ،\r\n\r\n","description":"","footnote":"","page_name":" 357 ","page_number":377},
  {"content":"\r\n\r\nنسبت تقوى به ايشان زنده ، و منهج صدق به ثبات قدم ايشان معمور ، و نظام دولت دين به بركات انفاس ايشان پيوسته .\r\nرسول خدا فرمود : اگر روشنائى ايشان را راه باز دهند و پرتو شعاع آنان با جهانيان افتد ، متمرّدان همه موحّد گردند و زنّار به كمر عشق دين بندند ، لكن آنان عزيزند و ارجمند ، به كسشان ننمايد و به دنيا و عقبى نشان ندهد ، متوارىوار ايشان را در حمايت خويش مىدارد و در دامن محبّت و غيرت مىپرورد !\r\nبه موسى وحى آمد كه : اى موسى ، صدف درّ خويش پيش هر بىديده‌اى نشكافى ، و آيت صورت عشق جلال ما بر هيچ نامحرمى نخوانى . اى موسى ، اگر خواهى كه راز ما آشكارا كنى ، بارى بر كسانى كن كه محل عهد اسرار ما باشند و شب و روز با خدمت درگاه ما پرداخته و در مشاهده جلال ما خيمهء عشق زده و درگاه ربوبيّت اين داغ احقيّت يافته و اين داغ سرّى است از اسرار الهى و لطيفه‌ايست از لطائف ربّانى كه از عالم غيب روان شده و در پردهء طينت درويشان منزل كرده ، خواهى تا شمّه‌اى از آن بيابى ، در پرده‌هاى نفس برو تا به دل رسى و آنگاه در پرده‌هاى دل برو تا به جان رسى و آنگاه در پرده‌هاى جان برو تا به وصال جانان رسى .\r\n گفتم كجايت جويم اى ماه دل‌ستان * گفتا قرارگاه من است جان دوستان \r\n گفتم قرارگاهت در جان چرا كنى ؟ * گفتا كه تا نيابد از من كسى نشان \r\n گفتم كه رهنمون رهى باش پيش خويش * گفتا ز چپّ و راست تو بنگر به كشتگان \r\nداود پيغمبر هروقت درويشى را سوخته خرمن و غارت‌شدهء عشق و دريده پيراهن ديدى ، دانستى كه محل عهد اسرار ازل است ! با وى بنشستى و آرام گرفتى و گفتى آنچه مقصود من و آرامش دل است درو نهفته است .\r\n160 -  وَ قَطَّعْناهُمُ اثْنَتَيْ عَشْرَةَ أَسْباطاً .  آيه . امام جعفر صادق ( ع ) گويد : حقيقت اين آيت اين است كه از چشمهء معرفت دوازده جوى روان است كه هريكى محل شرب گروهى است و سيراب شدن دوست دين را از آن جوىها پديد كرده ، چنان كه در جاى ديگر به رمز و اشارات فرمود : اگر بر راه راست روند ما آنها را از آب گوارا سيراب كنيم . جوىهاى دوازده‌گانه عبارتند از : اول آشنائى و آخر دوستى ، و ده‌تاى ميان : يكى صدق اعتقاد ، ديگرى اخلاص در اعمال ، سوم رضا به حكم الهى ، چهارم عين يقين ، پنجم سرور وجد ، ششم برق وجد ، هفتم حيرت شهود ، هشتم استهلاك شواهد ، نهم مطالبهء جمع ، دهم حقيقت افراد . چون گوارائى اين شربت بجان بنده رسد و شيرينى آن را بيابد و جذبهء خدائى در آن پيوندد ، خود عين حيات گردد و هركه از دست وى شربتى خورد ، مقبل ابد گردد .\r\nپير طريقت گفت : الهى مشرب مىشناسم اما واخوردن نمىيارم ، دل تشنه و در آرزوى قطره‌اى مىزارم ، سقايه مرا سيراب نكند من در طلب دريايم ، بر هزار چشمه و جوى گذر كردم تابو كه دريا دريابم ، در آتش عشق غريقى ديدى ؟ من چنانم ! در دريا تشنه‌اى ديدى ؟ من آنم ، راست به حيرت‌زده‌اى مانم كه در بيابانم ، فريادم رس كه از دست بىدلى به فغانم .\r\n168 -  وَ قَطَّعْناهُمْ فِي الْأَرْضِ أُمَماً .  آيه . اين آيت از روى تحقيق بر ذوق اهل وجد ، اشارت است كه جهان گردان امّت و غريبان طريقت كه پيوسته گرد عالم مىگردند ، از اين ديار به آن ديار ، و از اين غار به آن غار ، تا وقت خويش از خلق بپوشند ، و دين خويش از دست برد اغيار نگهدارند .\r\nمصطفى در اين معنى فرمود : روزگارى به مردم بيايد كه دين دين‌داران تا از مردم نفرت نگيرند به سلامت نماند ، ايشان را به‌سان جهان‌گردان بينى كه از خلق گريزان ، گاه در كوه و گاه در بيابان !\r\n پويان و دوانند ، غريوان به جهان * در صومعهء كوهان ، در غار بيابان \r\n\r\n","description":"","footnote":"","page_name":" 358 ","page_number":378},
  {"content":"\r\n\r\n يكسر همه محوند به درياى تفكّر * برخوانده به خود ، بر همه لاخان و لامان \r\nشاهد اين امر قصهء اصحاب كهف كه از مردم گريزان شدند و داستان محمد مصطفى كه از دست ناپاكان مكّه به غار ثور پناه برد !\r\nمعنى ديگر گفته‌اند پراكندگى امّت‌ها در زمين و جهانگردى و غربت‌انگيزى ويژهء مشتاقان است كه مشتاق در اغلب روزگار و در عموم احوال ، بىقرار و بىآرام گرد جهان مىگردد تا مگر به جائى رسد كه آنجا نشان دوست بيند ، يا از كسى خبر دوست پرسد !\r\nپير طريقت گفت : الهى غريب تو را غربت وطن است ، پس اين كار را كى دامن است ؟ چه سزاوار فرج است آن كس كه به تو ممتحن است ؟ كى هرگز به خانه رسد كسى كه غربت او را وطن است ؟ الهى مشتاق كشتهء دوستى و كشتهء دوست ديدار تو را كفن است !\r\n . . . وَ بَلَوْناهُمْ بِالْحَسَناتِ وَ السَّيِّئاتِ .  آيه . ايشان را در كام و ناكام بيازمائيم ، نه در كام فريفته شوند و نه در ناكام از ما برگردند ، شغلى دارند در پيش ، مهم‌تر از كام و ناكام خويش ، با خلق عاريتند و با خود بيگانه ، و از تعلّق آسوده . دلهاشان با مولى پيوسته و سرهاشان با اطلاع وى آراسته ، همى به زبان حال و انكسار گويند : خداوندا ، در درگاه آمديم بنده‌وار ، خواه عزيز دارى ، خواه خوار !\r\n\r\n[ آيات 179 - 172 
  ]\r\n\r\n( تفسير لفظى )\r\n172 -  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ .  هنگامى كه خداى تو ( اى محمد ) از فرزندان بنىآدم از نسلهاى آينده و پشت‌هاشان عهد گرفت و آنها را گواه بر ايشان قرار داد و فرمود :\r\nآيا من پروردگار شما نيستم ؟ گفتند : بلى ، ما بر ايشان گواه بوديم تا روز قيامت نگويند كه ما از اين اقرار و گواهى ناآگاه بوديم .\r\n173 -  أَوْ تَقُولُوا إِنَّما أَشْرَكَ آباؤُنا مِنْ قَبْلُ وَ كُنَّا ذُرِّيَّةً مِنْ بَعْدِهِمْ أَ فَتُهْلِكُنا بِما فَعَلَ الْمُبْطِلُونَ .  يا براى اينكه نگويند پدران ما از پيش از ما شرك آوردند و براى خدا انباز گرفتند و ما نسل بعد از آنها هستيم پس اكنون ما را به گناه كج‌كاران و باطل‌كرداران هلاك مىكنى ؟\r\n174 -  وَ كَذلِكَ نُفَصِّلُ الْآياتِ وَ لَعَلَّهُمْ يَرْجِعُونَ .  بدين‌گونه ما باز مىكنيم و مىگشائيم گفته‌هاى خويش را تا مگر ايشان از راه كج به راه راست بازآيند !\r\n175 -  وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ .  اى محمد بر ايشان برخوان خبر آن مرد ( بلعم باعورا ) كه ما آيات و سخنان خويش را به او داديم و او از آن سخنان بيرون شد ( مانند مار از پوست ) پس شيطان او را دنبال خود فراكشيد و در نتيجه از بيراهان شد !\r\n176 -  وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ .  و اگر مىخواستيم ما آن مرد را بلند مىكرديم بوسيلهء آن سخنان و او را برمىداشتيم لكن او با زمين بنشست و با اين جهان گرائيد و بر بىهواى نفس خود رفت ! پس مثل او راست چون مثل سگ\r\n\r\n","description":"","footnote":"","page_name":" 359 ","page_number":379},
  {"content":"\r\n\r\nاست اگر بر او حمله برى و وى بر تاختن دارى ، زبان از دهان بيرون افكند ، يا از او باز شوى و او را رها كنى ، باز زبان بيرون مىافكند ، اين درست مثل كسانى است كه سخنان ما را دروغ پنداشتند . پس تو اى محمد اين قصّه‌ها را براى آنان برخوان و مثلها كه تو را به آن شنوانيدند به آنها برگو ، تا مگر آنان به انديشه درآيند و فكر كنند .\r\n177 -  ساءَ مَثَلًا الْقَوْمُ الَّذِينَ كَذَّبُوا بِآياتِنا وَ أَنْفُسَهُمْ كانُوا يَظْلِمُونَ .  بدسان و بدمثلند آن كسانى كه سخنان ما را به دروغ فرا داشتند و بر خويشتن ستم كردند !\r\n178 -  مَنْ يَهْدِ اللَّهُ فَهُوَ الْمُهْتَدِي وَ مَنْ يُضْلِلْ فَأُولئِكَ هُمُ الْخاسِرُونَ .  هركس كه خدا او را راهنمائى نمود او به راه راست رفته و هركس كه خدا او را بيراه كرد ، آنان زيان‌كارانند !\r\n179 -  وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ .  ما براى دوزخ خلق بسيارى از جن و انس آفريديم ، ايشان را دلهائى است كه با آن حق را نمىفهمند و چشمهائى است كه حق را نمىبينند و گوشهائى است كه حق را نمىشنوند ، اينان مانند چهارپايانند بلكه گمراه‌تر از ستوران و ايشانند كه از حق و راه حق ناآگاهند .\r\n\r\n( تفسير ادبى و عرفانى )\r\n172 -  وَ إِذْ أَخَذَ رَبُّكَ مِنْ بَنِي آدَمَ .  آيه . اين آيت از روى فهم بر لسان حقيقت رمزى ديگر دارد و ذوقى ديگر ! اشارت است به بدايت احوال دوستان ، و بستن پيمان و عهد دوستى با ايشان ، روز اول در عهد ازل كه حق حاضر و حقيقت حاصل بود . چه خوش روزى كه روز بنياد دوستى است ، چه عزيز وقتى كه وقت گرفتن پيمان دوستى است ، مريدان هرگز روز ازل را فراموش نكند ، مشتاقان هنگام وصال دوست را تاج عمر و قبلهء روزگار دانند .\r\nمصطفى را فرمان رسيد كه بندگان ما را ( كه عهد ما را فراموش كردند و به غير مشغول گشتند ) به يادآور آن روزى كه روح پاك ايشان با ما عهد دوستى مىبست ، و ديدهء اشتياق ايشان را اين توتيا مىكشيديم كه  أَ لَسْتُ بِرَبِّكُمْ .  بگو :\r\nاى مسكين ، ياد كن آن روز كه ارواح و اشخاص دوستان در مجلس انس از جام محبّت شراب عشق ما را مىآشاميدند ! و مقرّبان ملاء اعلى مىگفتند : چه عالىهمّت قومى كه ايشانند ! ما بارى از اين شراب هرگز نچشيده‌ايم و نه شمّه‌اى يافته‌ايم و هاىوهوى آن گدايان در عيّوق افتاده كه  هَلْ مِنْ مَزِيدٍ . \r\n زان مى كه حرام نيست در مذهب ما * تا گاه عدم خشك نيابى لب ما \r\nمصطفى ( ص ) روزى مىگفت : كوه حرا كوهى است كه مرا دوست دارد و من او را دوست دارم ، چون شراب مملوّ از جام ذكر آنجا نوش كرده‌ايم ، آرى سيّد بزرگوار در بدايت كار كه آثار نبوّت و امارات وحى بر او ظاهر شد ، روزگارى در به كوه حرا مىشد و درد اين حديث در آن خلوتگاه او را فروگرفته و اين كوه او را چون غم‌گسارى شده و به زبان حال مىگويد :\r\n جز گرد دلم گشت ندانم غم تو * در بلعجبى هم به تو ماند غم تو \r\n هرچند بر آتشم نشاند غم تو * غمناك شوم گرم نماند غم تو \r\nآن بزرگوار ، ساعتى در قبض بودى و ساعتى در بسط ، وقتى در سكر بودى وقتى در صحو ، لختى در اثبات بودى ، لختى\r\n\r\n","description":"","footnote":"","page_name":" 360 ","page_number":380},
  {"content":"\r\n\r\nدر محو ، هركس كه از آغاز ارادت مريدان خبر دارد داند كه آن حال چون بوده و چه درد ؟ آن‌چنان كه گويد :\r\n اكنون بارى به نقد دردى دارم * كان درد به صد هزار درمان ندهم ! \r\nپير طريقت در مناجات گفت : خدايا ، چه خوش روزگارى است روزگار دوستان تو با تو ، چه خوش‌بازارى است بازار عارفان در كار تو ! چه آتشين است نفسهاى ايشان در ياد تو ، چه خوش‌دردى است درد مشتاقان در سوز شوق و مهر تو ! چه زيبا است گفت‌وگوى ايشان در نام و نشان تو !\r\n . . . أَ لَسْتُ بِرَبِّكُمْ قالُوا بَلى .  آيه . خداوند در روز ميثاق به جلال عزّت خود و كمال لطف خود بر دلها متجلّى شد ، قومى را به صفت عزّت و سياست ، قومى را از روى لطف و كرامت . آنها كه اهل سياست بودند در درياى هيبت به موج دهشت غرق شدند و اين داغ حرمان بر ايشان نهادند و آنان را از ستوران گمراه‌تر دانستند ، و ايشان كه سزاوار نوازش و كرامت بودند به سعادت قربت و نعمت محبّت مخصوص گشتند و اين توقيع كرم بر منشور ايمان آنان زدند !\r\nدر اينجا خداوند فرمود : آيا من خداى شما نيستم ؟ و نفرمود : آيا شما بندهء من نيستيد ؟ زيرا پيوستگى خود را با بنده در خدائى خود بست نه در بندگى بنده ! كه اگر در بندگى بستى ، چون بنده بندگى بجاى نياوردى ، در آن پيوستگى خلل وارد آمدى ! چون در خدائى خود بست و خدائى وى بر كمال است كه هرگز آن را نقصان نبود ، لاجرم پيوستگى بنده به وى هرگز گسسته نشود ، و نيز نگفت : من كىام ؟ كه بنده در او متحيّر شدى ! و نگفت : تو كىاى ، تا بنده به خود عجب نياورد و نوميد نگردد ! و نيز نگفت : خداى تو كيست ؟ كه بنده در جواب درماند ! بلكه پرسيد با تلقين جواب : آيا نه منم خداى تو ؟ اين است غايت گرم و نهايت لطف و بنده‌نوازى .\r\nشيخ انصارى گفت :  أَ لَسْتُ بِرَبِّكُمْ ،  كرامت خدا است و ( بلى ) نيكوئى و احسان او است كه داعى و مجيب هر دو يكى است و پرسنده و پاسخ گوينده خداوند است ، آن‌چنان كه خداوند بندهء خود را خواند و او را به خود نيوشيد و گوش شنوا داد و خود جواب داد و به بنده جواب بخشيد !\r\n175 -  وَ اتْلُ عَلَيْهِمْ نَبَأَ الَّذِي آتَيْناهُ آياتِنا .  آيه . همى تا باشد كه تقدير از كجا در آيد ؟ اگر از جانب فضل آيد ، لاحقان را به سابقان در رساند ، و زنّار كفر را كمربند عشق دين گرداند ، و اگر از جانب عدل آيد ، توحيد بلعم با عور را شرك شمارد و با سگ پست برابر كند ، آرى كار ، رضا و سخط هر دو دارد ، اگر يك نسيم از نسيمهاى رضاى او به دوزخ گذرد فردوس برين گردد ، و اگر يك باد از بادهاى سخط او به فردوس اعلا بگذرد درك اسفل شود .\r\nلطيفه : ساحران فرعون چندين سال كفر ورزيدند و او را پرستيدند ! يك باد رضا بر ايشان برآمد نواختهء لطف كرامت گشتند ، بلعم باعورا هفتاد سال درخت توحيد پرورده و با اسم اعظم صحبت داشته و كرامتها به خود ديده و عاقبت در گودال قهر و سخط حق افتاده و از درگاه او رانده شده !\r\nزنهار از اين قهر ! فرياد از اين حكم ! كار نه آن دارد كه از كسى كسل آيد و از كس ديگر عمل ، بلكه كار آن كس دارد كه شايستهء او آمد در ازل !\r\n گفتم كه بر از اوج برين شد بختم * ور ملك نهاده چون سليمان تختم \r\n خود را چو به ميزان خرد برسختم * از بنگه لوليان كم آمد رختم \r\n\r\n[ آيات 188 - 180 
  ]\r\n\r\n( تفسير لفظى )\r\n180 -  وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ \r\n\r\n","description":"","footnote":"","page_name":" 361 ","page_number":381},
  {"content":"\r\n\r\n ما كانُوا يَعْمَلُونَ .  خداى را نامهاى نيكو است ، پس او را به آن نامها بخوانيد ، و كسانى را كه در نامهاى خدا الحاد مىكنند و كج مىروند واگذاريد ، آرى ، پاداش كارهاى آنان را خواهند داد .\r\n181 -  وَ مِمَّنْ خَلَقْنا أُمَّةٌ يَهْدُونَ بِالْحَقِّ وَ بِهِ يَعْدِلُونَ .  از كسانى كه ما آفريديم گروهى هستند كه راهنماى به حقّند و با آن داد مىكنند .\r\n182 -  وَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ .  كسانى كه سخنان ما را تكذيب كردند به تدريج و بىشتاب بر ايشان در آئيم از آنجائى كه نمىدانند .\r\n183 -  وَ أُمْلِي لَهُمْ إِنَّ كَيْدِي مَتِينٌ .  و آنان را مهلت مىدهم كه ساز و تدبير من استوار است .\r\n184 -  أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ إِنْ هُوَ إِلَّا نَذِيرٌ مُبِينٌ .  آيا نينديشيدند كه به اين مرد صاحب آنها هيچ‌گونه ديوانگى نيست و او تنها بيم‌دهندهء آشكار است .\r\n185 -  أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ وَ ما خَلَقَ اللَّهُ مِنْ شَيْءٍ وَ أَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَهُ يُؤْمِنُونَ .  آيا ننگريستند در نشانيهاى پادشاهى خداوند در آسمانها و زمين و آنچه از هر چيز آفريده است ؟ و اينكه چنان است كه گوئى اجل ايشان و هنگام سرانجامشان نزديك شده باشد ؟ پس به كدام سخن بعد از سخن خداى خواهيد گرويد ؟\r\n186 -  مَنْ يُضْلِلِ اللَّهُ فَلا هادِيَ لَهُ وَ يَذَرُهُمْ فِي طُغْيانِهِمْ يَعْمَهُونَ .  هركس را كه خدا گمراه كرد ، راهنمائى براى او نيست و آنها را در كج‌فكريها و طغيانهاشان وامىگذاريم تا بىسامان روند !\r\n187 -  يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ .  از تو از رستاخيز مىپرسند كه كى وقت به‌پاى داشتن آن است ؟ بگو دانستن آن نزد خداوند من است ، آشكار و پيدا نسازد آن را مگر به هنگام خود !  ثَقُلَتْ فِي السَّماواتِ وَ الْأَرْضِ لا تَأْتِيكُمْ إِلَّا بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ .  دانستن هنگام رستاخيز بر دانايان آسمانها و زمين گران شد و اين رستاخيز ناگهان به شما خواهد آمد . چندين بار از تو مىپرسند گويا كه تو به آن دانا هستى ! بگو دانستن روز رستاخيز نزد خداوند است و لكن بيشتر آنان نمىدانند !\r\n188 -  قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذِيرٌ وَ بَشِيرٌ لِقَوْمٍ يُؤْمِنُونَ .  بگو من چيزى از خود ندارم و به دست من چيزى نيست و سود و زيانى براى خويشتن ندارم و نتوانم جز آنچه خدا بخواهد ، و اگر من غيب دانستمى پذيرهء خوبى بازشدى تا به آن رسيدى ، و از پاى بلاها برخاستمى تا به من نرسيدى ! من جز بشارت‌دهنده و بيم‌نماى به مردمى كه خداى را مىپرستند نيستم .\r\n\r\n( تفسير ادبى و عرفانى )\r\n180 -  وَ لِلَّهِ الْأَسْماءُ الْحُسْنى فَادْعُوهُ بِها .  آيه . خداى را جلّ جلاله نامها است ، و آن نامها او را صفات است ، به آن نامها نامور و ستوده و شناخته شده ، نامهاى پرآفرين و بر دلها شيرين ، نظم پاك و گفت پاك از خداوند پاك ، نظم بسزا و گفت زيبا از خداوند يكتا ، آئين زبان و چراغ جان و ثناى جاودان ، خود فرمايد : نور من راه من است\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nو لا إله الا الله كلمهء من است و من آن نور و آن كلمه هستم . بنده كه راه يافت به نور من يافت ، پى كه برد ، به چراغ من برد ، ما چراغ سنّت ، چراغ معرفت ، چراغ محبّت . چراغ سنّت در دلش افروختيم و چراغ معرفت در سرش افروختيم و چراغ محبّت در جانش افروختيم . اى شاد باد بنده‌اى كه ميان اين چراغ روان است . عزيزتر از او كيست ؟ كه نور اعظم در دلش تابان است و ديده‌ورى دوست او را عيان است ! آنگاه گفت : لا إله الا الله گفت من و صفت من است و اللّه نام من ، كه نامم ديّان و مهربان و خداى همگان ، دارندهء جهان و نوبت سازندهء جهانيان !\r\nپير طريقت گفت : اى سزاوار ثناى خويش ، اى شكركنندهء عطاى خويش ، اى شيرين نمايندهء بلاى خويش .\r\nبنده به ذات خود از ثناى تو عاجز و به عقل خود از شناخت منّت تو عاجز و به توان خود از سزاى تو عاجز ! كريما ، گرفتار آن دردم كه تو داروى آنى ، بندهء آن ثنايم كه تو سزاوار آنى ، من در تو چه دانم ؟ تو دانى ! تو آنى كه خود گفتى ، و چنان كه خود گفتى آنى ! تو آنى كه مصطفى گفت : من ثناى تو را نتوانم شمرد آن‌گونه كه تو خود بر نفس خويش ثنا گفتى !\r\n . . . وَ ذَرُوا الَّذِينَ يُلْحِدُونَ فِي أَسْمائِهِ .  آيه . الحاد در نامهاى خدا از راه صواب و راستى برگشتن است و آن دو گونه است : يا زيادت در آن آرد يا نقصان ! چنان كه نامى را كه خدا خود نگفت بگويد ، يا آنچه او خود را گفت نگويد . آن يك تمثيل است و اين يك تعطيل ، اهل تمثيل زياد كردند و ملحد شدند و اهل تعطيل كم كردند و ملحد شدند .\r\nشيخ انصارى فرمود : آنچه خدا از خود نشان داده همان است و صفت او چنان است كه خدا از خود بر بيان است و مصطفى از او بر عيان است . اثبات صفت براى خدا كردن از خويشتن نشايد ، و تنزيه او را كردن به خويشتن نبايد .\r\nگوش فرا به كتاب و سنّت دار ، آنچه گويد تو بگوى كه آنست ، آنچه خدا نام و صفت خود گفت تو بگوى ، و آنچه نگفت تو مگوى كه نيست ! خدا نگفت كه من چونم ، اگر گفتى كه چونم ، ما بگفتمى ! خدا گفت : كه من هستم ! نگفت كه چون هستم !\r\nبدان كه آنچه نام مخلوق است مصنوع است و عاريتى و ساخته و مجازى ! و آنچه نام خالق است همه قديمند و ازلى و به سزاى او حقيقى ، هيچ نام از نامهاى او جديد نيست . قومى گفتند : مخلوق بايد باشد تا خالق صادق آيد ، و مرزوق بايد باشد تا رازق صدق كند ! البته نه چنان است كه آنان گفتند كه هيچ حدوث را با نام خدا راه نيست . آرى ، هيچ مخلوق نبود و خدا خالق بود و هيچ مرزوق نبود و خدا رازق بود . خداوند را نود و نه نام است كه به آن نامها نامور است ، و نه به موسومات مسمّى است كه خود به ازل در آسمانها و زمين نام‌گذار است ! چنان كه در اول آخر است و در آخر اول . نه وهمها او را درك كند ، و نه فهمها علت را شناسد ، او در چراافكندهء هر چيز ، و خود در چرا نايد . پس هركه دربارهء خدا در چرا و چون شد از دايرهء بندگى برون شد !\r\n181 -  وَ مِمَّنْ خَلَقْنا أُمَّةٌ يَهْدُونَ بِالْحَقِّ .  آيه . اين آيت ، صفت دوستان است و آيت  ( الَّذِينَ كَذَّبُوا بِآياتِنا )  حاصل كار بيگانگان ، اينان راندگان عدلند ، و آنان نواختگان فضل ، ضامن آنان خدا و پيشواى آنان مصطفى ، ولى ضامن اينان رأى ، و پيشواى ايشان شيطان ، و دوزخ سراى ايشان ! مذهب آنان  وَ ما يَنْطِقُ عَنِ الْهَوى ،  و مذهب اينان  ما أُرِيكُمْ إِلَّا ما أَرى .  دربارهء آنان فرمود :  يَهْدُونَ بِالْحَقِّ ،  و دربارهء اينان  سَنَسْتَدْرِجُهُمْ مِنْ حَيْثُ لا يَعْلَمُونَ  فرمود ! بنگر تا چه فرق است ميان اين دو فريق ؟ گروه راه‌يافته و گروه گمراه !\r\n184 -  أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ .  آيه . چرا در كار محمّد ديدهء فكرت باز نكنند ؟\r\nو انديشهء عقل در كار او برنگمارند ؟ و در معجزات و دلائل نبوّت او تأمّل نكنند ؟ و در شاهد خلقت و كمال او تدبّر ننمايند ؟\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nتا بدانند وى ديوانه نيست ! كاهن نيست ! شاعر نيست ! محمّد را فرمان آمد كه تو از شنيدن ياوه‌سرائىهاى ايشان خاموش باش و ايشان را جواب مده ، كه منزلت تو نزد ما برتر از آنست كه تو را به خود بازگذاريم يا فروگذاريم . ما خود آنان را جواب دهيم و گوئيم : محمّد مجنون و كاهن و شاعر نيست . تو را چه زيان كه كسانى چون بو جهل و بو لهب گويند تو ديوانه‌اى ! دوست دوست‌پسند بايد نه شهرپسند ! اى محمّد تو اسلام را صفائى ، شريعت را بقائى ، تو رسول خدائى ، امّت تو سپاه درگاه منند ، تو سالار آن سپاهى و جملهء خلايق لشكرند ! و تو آن لشكر را شاهنشاهى ! در نام و نسب :\r\nمحمّد بن عبد اللّه ، در عزّت و مرتبت رسول اللّه ، به آن منگر كه دشمن تو را ساحر گويد ، به آن نگر كه من مىگويم  سِراجاً مُنِيراً ،  به آن ننگر كه دشمن تو را مجنون خواند ، به آن نگر كه من مىگويم  بَشِيراً وَ نَذِيراً . * \r\n185 -  أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ .  آيه . خداوند سبحان ستاره‌ها و ماه‌هاى آيات و معجزات را طالع ساخت تا ابرهاى شبهات را زائل گرداند . پس آن كس كه به روشنائى آن رخشندگان روشنى يافت به عالم شهود تقدير رسيد ، و هركس كه در تاريكى وهم و تقصير ماند در ورطهء سير و تحقيق غوته‌ور گشت !\r\n\r\n[ آيات 198 - 189 
  ]\r\n\r\n( تفسير لفظى )\r\n189 -  هُوَ الَّذِي خَلَقَكُمْ مِنْ نَفْسٍ واحِدَةٍ وَ جَعَلَ مِنْها زَوْجَها لِيَسْكُنَ إِلَيْها فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ بِهِ فَلَمَّا أَثْقَلَتْ دَعَوَا اللَّهَ رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ .  او خدائى است كه شما را از يك تن آفريد و از وى جفت او آفريد تا با او آرام گيرد ! چون آدم به آن زن رسيد ، آن زن بارى سبك از آدم گرفت ، پس بدان منوال بر آن زن گذشت تا بارى كه در شكم داشت سنگين شد ، در آن حال هر دو ( آدم و حوا ) خداى خود را خواندند و گفتند : اگر فرزندى صالح و درست‌كردار بما عطا فرمائى ما از جملهء سپاس‌گزاران خواهيم بود .\r\n190 -  فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما فَتَعالَى اللَّهُ عَمَّا يُشْرِكُونَ . \r\nپس چون خداوند به آنها فرزندى صالح عطا فرمود ، براى او آنچه را كه به آنها داده بود انباز قرار دادند ! و خداى برتر و پاك‌تر و بالاتر از آن است كه انبازى كه ايشان دادند به او برسد .\r\n191 -  أَ يُشْرِكُونَ ما لا يَخْلُقُ شَيْئاً وَ هُمْ يُخْلَقُونَ .  آيا با خدا شريك مىگيرند آنچه را كه هيچ نمىآفريند ؟ و آن انبازان خود آفريدگانند !\r\n192 -  وَ لا يَسْتَطِيعُونَ لَهُمْ نَصْراً وَ لا أَنْفُسَهُمْ يَنْصُرُونَ .  و پرستيدگان نتوانند به پرستندگان يارى دهند و نه خود را يارى نمايند ؟\r\n193 -  وَ إِنْ تَدْعُوهُمْ إِلَى الْهُدى لا يَتَّبِعُوكُمْ سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ . \r\nاگر آن شرك‌آوران و انبازگران را به راه راست دعوت كنند از شما پيروى نمىكنند و بر شما يكسان است كه آنان را بخوانيد يا نخوانيد و يا خاموش باشيد !\r\n194 -  إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ .  آنان را كه فرود از خدا به خدائى مىخوانيد بندگانى هستند مانند خود شما ، آنان را بخوانيد بايد به شما جواب دهند اگر راست مىگوئيد كه ايشان خدايند !\r\n\r\n","description":"","footnote":"","page_name":" 364 ","page_number":384},
  {"content":"\r\n\r\n195 -  أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ أَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ .  آيا ايشان را ( خدايان شريك ) پاها است كه با آن راه روند ؟ يا دستها است كه با آنها دست اندازند ؟ آيا آنها چشم‌ها دارند كه با آن ببينند ؟ يا گوشها دارند كه با آنها بشنوند ، بگو ( اى محمّد ) آن شريكان را بخوانيد آنگاه با من كوشيد و مرا درنگ ندهيد .\r\n196 -  إِنَّ وَلِيِّيَ اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ .  ( بگو اى محمّد ) همانا ولىّ و صاحب اختيار من خداى يگانه است كه كتاب ( قرآن ) فروفرستاد و اوست كارپذير و كارساز نيكوكاران .\r\n197 -  وَ الَّذِينَ تَدْعُونَ مِنْ دُونِهِ لا يَسْتَطِيعُونَ نَصْرَكُمْ وَ لا أَنْفُسَهُمْ يَنْصُرُونَ .  و كسانى را كه شما جز خدا مىخوانيد نمىتوانند شما را يارى دهند و نه خودشان را يارى كنند .\r\n198 -  وَ إِنْ تَدْعُوهُمْ إِلَى الْهُدى لا يَسْمَعُوا وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ . \r\nو اگر آنان را به راه راست بخوانيد نمىشنوند و شما آنان مىبينيد كه در شما مىنگرند بىآنكه ببينند .\r\n\r\n( تفسير ادبى و عرفانى )\r\n189 -  هُوَ الَّذِي خَلَقَكُمْ مِنْ نَفْسٍ واحِدَةٍ .  آيه . خداوند بزرگ و بزرگوار ، آفرينندهء جهانيان ، دارندهء همگان ، پاك و بىعيب در نام و نشان ، پاك از زاده و خود نزائيده ، پاك از انباز ، پاك از جفت خلق كه آفريده قرين يكدگر ساخته ، نرينه و مادينه هر دو درهم آميخته ، و شكل در شكل بسته ، و جنس با جنس آرميده ، او خدا است كه يكتا است ، در صفات بىهمتا است ، از عيبها جدا است ، آفريننده ، و پروراننده . چون خواهد كه در آفرينش قدرت نمايد ، از يك قطره آب مهين صدها هزار لطائف و عجايب بيرون آرد : اول خاكى ، دوم آبى ، آنگاه علقه ( خون بسته ) سپس از آن مضغه ( گوشت له‌شده ) سپس استخوانى و پوستى ، چون چهارماهه شد در قرارگاه كمين ( رحم مادر ) زنده شود ( صاحب روح ) و در آن تاريكيهاى سه‌گانه سه حوض آفريده يكى دماغ يكى جگر و يكى دل ! از دماغ ( مغز ) جوىهاى اعصاب بر همهء تن گشاده تا قدرت حسّ و حركت داشته باشد ! از جگر رگهاى آرميده بر همهء تن گشاده تا غذا به تن برسد ، از دل رگهاى جهنده بر همهء تن گشاده تا روح حيات در تن باشد !\r\nدماغ را بر سه طبقه آفريده : در اول فهم نهاده ، در دوم عقل نهاده ، در سوم حفظ . چشم را بر هفت طبقه آفريده و روشنائى و بينائى در آن نهاده ، و شگفت‌آورتر از همه حدقه است به اندازهء دانهء عدس كه صورت آسمان و زمين بدين فراخى در او پيدا گشته ! طرفه‌تر ، پيشانى است به آن سختى و صلابت ! تا موى نروياند و جمال را نبرد ! ابرو ميانه آفريد تا اندكى موى برآيد و بر جمال بيفزايد ! گوش بيافريد و در وى پيچ و تحريف بسيار آفريده تا از آسيب حشرات و خرابى و فساد ايمن باشد ، زبان را در محل لعاب نهاد تا روان باشد و از سخن گفتن بازنماند ! ! چشمهء آب از زير زبان روان كرد تا غذا بدان تر شود و گرنه به حلق فرونرود ! بر سر حلقوم حجابى قرار داد تا چون غذا فرورود سر حلقوم بسته شود و غذا به مجراى تنفّس نرود ! جگر را ساخت تا غذاهاى رنگارنگ را همه يك صفت به رنگ خون گرداند تا غذاى هفت اندام شود !\r\nپاك و بىعيب است خداوندى كه از يك قطره آب اين همه صنع پديد آورده و چندين عجيب و بديع قدرت نمودار ساخته . نيكوكار و زيبانگار چون تن نگاشت خود را به  ( تَبارَكَ اللَّهُ ) *  ستود و چون دل نگاشت بنده را ستود كه  ( هُمُ الرَّاشِدُونَ ) . \r\n\r\n","description":"","footnote":"","page_name":" 365 ","page_number":385},
  {"content":"\r\n\r\n . . . وَ لا يَسْتَطِيعُونَ لَهُمْ نَصْراً وَ لا أَنْفُسَهُمْ يَنْصُرُونَ .  آيه . مراد مشركانند كه پرستندهء بتها هستند ، نه استطاعت دارند و نه قدرت ، نه خود را به كار آيند نه ديگران ! نه جلب منفعت توانند نه دفع مضرّت ! مگر آنچه خدا خواهد كه خواست خواست او است ، همه خوبىها به تقدير او و به رضاى او است و همه بديها به تقدير او ولى نه به رضاى او است !\r\n198 -  وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ .  آيه . آن زخم‌خوردگان عدل ازل از مصطفى انسانيت ديدند نه نبوّت ، آدميّت ديدند نه عبوديّت ! لاجرم او را ساحر خواندند ، ديده‌هاى چركين و آلودهء آنها به درد كفر آلوده بود و سزاوار ديدن مقام نبوّت نبود ! موسى از حضرت خضر بندگى ديد آدميّت نديد لاجرم كمر به خدمت او بست و بر درگاه شاگردى و مريدى او ايستاد ! ديرى بايد تا كسى بيرون از تن ظاهرى آدمى چيزى بيند ! تو ليلى مىبينى ، معشوقى نمىبينى ! مجنون مىدانى ، عاشقى نمىدانى ! لاجرم از كوى حقايق و راه مردان دور افتادى ! اى هفتاد سال در منزل خاك بمانده ، و هرگز قدم در ولايت عشق ننهاده ، پايبند صورت گشته و هرگز عالم صفت نديده !\r\n تا تو مرد صورتى از خود نبينى راستى * مرد معنى باش و گام از هفت گردون درگذار ! \r\n\r\n[ آيات 206 - 199 
  ]\r\n\r\n( تفسير لفظى )\r\n199 -  خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ .  آسان فراگير كار مردمان و ايشان را به نيكوكارى فرماى ( و بردبارى كن ) و از نادانان و سفيهان روىگردان باش .\r\n200 -  وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ سَمِيعٌ عَلِيمٌ .  اگر فسادى و وسوسه‌اى و سبكسارى از شيطان ( ديو ) به تو برسد ، پناه به خدا برو او را فريادرس خواه كه او شنوا و دانا است .\r\n201 -  إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ .  كسانى كه پرهيزكارند و از خداى آزرم دارند ، هرگاه به ايشان ديو گرفتى رسد ! خداى را ياد آورند ، تا از آن حيرتى كه شيطان نمود بيرون آيند و حق بينند و با صواب آيند !\r\n202 -  وَ إِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ .  و برادران ايشان ايشان را در گمراهى مىكشند و هيچ فروگذار نمىكنند !\r\n203 -  وَ إِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها قُلْ إِنَّما أَتَّبِعُ ما يُوحى إِلَيَّ مِنْ رَبِّي هذا بَصائِرُ مِنْ رَبِّكُمْ وَ هُدىً وَ رَحْمَةٌ لِقَوْمٍ يُؤْمِنُونَ .  و هرگاه كه پيغامى براى آنها نيارى ( اى محمّد ) مىگويند :\r\nچرا سر سخن نگزينى و از خود نيارى ؟ بگو من آنچه را كه خداى به من وحى مىفرستد پيروى مىكنم و اين ( قرآن ) برهان آشكار و ديده‌ورىها است از خداوند شما و راهنمونى و بخشايش از سوى او براى گروهى است كه ايمان دارند .\r\n204 -  وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ .  و هرگاه كه قرآن خوانند خاموش باشيد و گوش فرادهيد تا مگر بخشيده شويد .\r\n205 -  وَ اذْكُرْ رَبَّكَ فِي نَفْسِكَ تَضَرُّعاً وَ خِيفَةً وَ دُونَ الْجَهْرِ مِنَ الْقَوْلِ بِالْغُدُوِّ وَ الْآصالِ وَ لا تَكُنْ مِنَ الْغافِلِينَ .  اى محمّد ، خداى خويش را در دل خويش به زارى و بيم و به آوازى فروتر از بانگ در بامدادها و شبانگاهها ياد كن و از غافلان مباش .\r\n\r\n","description":"","footnote":"","page_name":" 366 ","page_number":386},
  {"content":"\r\n\r\n206 -  إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِهِ وَ يُسَبِّحُونَهُ وَ لَهُ يَسْجُدُونَ . \r\nآنان كه به نزديك خداوند توأند از بندگى و پرستش او سر نمىپيچند و گردن نمىكشند و او را به پاكى مىستايند و وى را سجده مىكنند .\r\n\r\n( تفسير ادبى و عرفانى )\r\n199 -  خُذِ الْعَفْوَ وَ أْمُرْ بِالْعُرْفِ .  آيه . از خداوند كريم مهربان بارخداى همهء بارخدايان به محمّد مصطفى خاتم پيغمبران و مقتداى جهانيان فرمان آمد : كه اى سيّد بزرگوار . از گناه گناهكاران درگذر و عيب آنان بپوش ، و قلم عفو بر جريدهء بدكاران بركش . اى سيّد ، از ما خوى پسنديده و فعل ستوده گير ، گفتارت به راستى و با خلق آشتى ، در صحبت يار نيكان باش ، و در خلوت تيمار بر آنان . اى سيّد ، من كه خداوندم بردبارم و بردباران را دوست دارم ، از دشمن ناسزاى شنوم و شوخى وى در خلوت مىبينم و پرده بر او مىدارم و به عقوبت نشتابم و توبه و عفو بر او عرضه مىكنم و به درگاه خود باز مىخوانم .\r\nبندگان من ، مرا به آواز خوانديد به لبّيك جواب گفتم ، از من نعمت خواستيد عطا كردم ، به بيهوده و ستيزه با من بيرون آمديد مهلت دادم ، فرمان من بگذاشتيد رعايت از شما برنداشتم ، گناه كرديد پرده بر شما نگاه داشتم ، با اين همه اگر بازآئيد بپذيرم و اگر برگرديد باز آمدن‌تان را انتظار دارم .\r\n200 -  وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ .  آيه . آن مهتر عالم و سيّد فرزندان آدم فرمود : وقتى ابليس را ديدم نزار و درمانده ! سر به جيب مهجورى فروبرده ! گفتم : اى دشمن خدا ، اين ضعف و نزارى از چيست ؟ گفت : اى محمّد ، اين ضعف و گداختگى و درماندگى من از چهار چيز است ، هركس به يكى از آن چهار چيز روى كند چنان گداخته شوم كه نمك در آب گدازد ! و شمع در آتش ! يكى آواز اسب غازيان و مجاهدان راه حق ، دوم آواز مؤذنان در وقت اذان ، سوم كسب حلال طبق شريعت و به مقتضاى ايمان ، چهارم گفتار بندهء مؤمن كه بگويد : پناه به خدا از شرّ شيطان !\r\nاز جانب خداوند فرمان آمد كه اى محمّد ، هركس با دشمن بجنگد زره بايد و خفتان ، جوشن و برگستوان ، خود و مغفر ، خيل و لشكر . اى محمّد ، امّت تو در معركهء شيطان قرار گرفته‌اند زره ايشان :  فَاسْتَعِذْ بِاللَّهِ ،  جوشن ايشان :   قُلْ أَعُوذُ بِرَبِّ الْفَلَقِ ،   خود ايشان :   قُلْ أَعُوذُ بِرَبِّ النَّاسِ ،   چون با سلاح و اسباب و مهمّات به جنگ شيطان روند لاجرم از وساوس و نزغات وى ايمن شوند كه شيطان را به مؤمنان سلطه‌اى نيست .\r\nهر پادشاهى را حمايت گاهست و خداوند را سه حمايتگاه : يكى توحيد و شهادت كه گفت : لا إله الّا اللّه حصنى ، دوم حرم مكّه كه فرمود :  مَنْ دَخَلَهُ كانَ آمِناً ،  سوم گفتار : اعوذ باللّه من الشّيطان الرّجيم .\r\nلطيفه : آهوى دشت و مرغ هوا كه سايهء حرم كعبه بر فرق وى افتاد از آسيب و آزار ايمن گشت ، توحيد و شهادت ، محل حصن و امن پادشاه جهانيان و خداوند عالميان است . اگر زنّار دارى اگر بت‌پرستى و هزار سال بت را سجده كردى و آتش‌پرستى ، چون يك‌قدم بر بساط توحيد و شهادت نهادى ، از آتش عقوبت ايمن گشتى و مستحق رضوان اكبر شدى !\r\nپيغمبر فرمود :  أَعُوذُ بِاللَّهِ  حمايتگاه مولى است ، هر بنده‌اى كه فتنهء ديو است و سخرهء شيطان و دربند همزات و غمزات ابليس ! چون چنگ نياز در اين كلمهء عروهء وثقى زند و اعوذ باللّه من الشّيطان الرّجيم گويد ، ابليس را به طاعت و ايمان او كارى نه ! و هيچ دشمن را در قرارگاه او قرارى نيست !\r\n\r\n","description":"","footnote":"","page_name":" 367 ","page_number":387},
  {"content":"\r\n\r\n201 -  إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ .  آيه . چون توفيق در راه مرد آيد ، كيد شيطان در او اثر نكند . گويند در صدر اسلام جوانى از نماز خفتن ، بازگشته در راه به زنى برخورد كه خود را بر او عرضه كرد و او را در فتنه افكند و رفت ، جوان دنبال زن مىرفت تا به در سراى او رسيد ، ساعتى توقف كرد اين آيت  ( إِذا مَسَّهُمْ . . . )  فرا زبان وى آمد ، چون اين آيت برخواند بيفتاد و بىهوش شد ، آن زن در وى نگريست او را بدان حال ديد ، دلتنگ شد ، كنيزك خود را برخواند و هر دو او را برگرفتند و به در سراى او بردند و او را بخوابانيدند و خود بازگشتند اين جوان پدر پيرى داشت از سراى بيرون آمد او را چنان ديد ! او را برگرفت و در خانه برد ، چون به هوش بازآمد از حال وى پرسيد گفت : پدر مپرس كه مرا چه حال افتاد ؟ آنگاه قصّه درگرفت چون به اينجا رسيد كه آن آيت برخواند ، شهقه‌اى زد و در آن حال از جهان بيرون شد !\r\n204 -  وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا .  آيه . سماع حقيقت ، استماع قرآن است و سماع روزگار ، مرد را پيش از آن زندگانى دهد كه روح به قالب دهد ، سماع چشمه‌اى است كه از ميان دل برجوشد ، و تربيت او عين صدق است ، و صدق براى سماع چنان است كه شعاع براى آفتاب ! و تا تاريكيهاى بشريّت از پيش دل او برنخيزد حقيقت آفتاب سماع بر صحراى سينهء مرد تجلّى نكند .\r\nلطيفه : سماع دو قسم است : سماع عوام ، سماع خواص ، حظّ عوام از سماع صوت است و نغمهء آن ، و حظّ خواصّ از سماع لطيفه‌اى است ميان صوت و معنى و اشارت آن ، عوام به گوش سر و آلت تميز و حركت طباع سماع كنند تا از غم برهند و از شغل بياسايند ، و خواص به نفسى مرده ، و دل تشنه ، و نفسى سوخته سماع كنند ، لاجرم ايشان را نسيم انسى بار آورد و يادگار ازلى و شاهد جاودانى نصيب آنان گردد !\r\n205 -  وَ اذْكُرْ رَبَّكَ فِي نَفْسِكَ .  آيه . يادكنندگان خدا سه مردند : يكى به زبان ياد كند درحالىكه دل از آن بىخبر ! يكى به زبان و دل هر دو ياد كند اما كارش بر خطر ! يكى به زبان خاموش ، و دل در او مستغرق ، در اين معنى :\r\nپير طريقت گفت : خدايا چه ياد كنم كه خود همه يادم ، من خرمن نشان خود همه را فرا باد نهادم ، اى يادگار جانها و يادداشتهء دلها و يادكردهء زبانها ، به فضل خود ما را ياد كن و به ياد لطيفى ما را شاد كن . آمين .\r\n\r\n( سورهء - 8 - انفال - ( مدنى ) 75 آيه )\r\n\r\n[ آيات 8 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ  - ( شرح آن در سورهء فاتحه به تفصيل گذشت ) بنام خداوند بخشندهء مهربان .\r\n1 -   يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ .   تو را از غنيمتها مىپرسند ، بگو غنيمتها كه از دشمن گرفته مىشود خداى و رسول را است ، پس شما بپرهيزيد و با يكدگر به آشتى زيست كنيد و خدا و رسول را فرمان بريد اگر گرويدگانيد .\r\n2 -  إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ .  همانا گرويدگان كسانى هستند كه چون خدا را بر ايشان ياد كنند ، از عظمت و انتقام او دلها بترسد ( و به لرزه افتد ) و چون سخنان حق را بر ايشان بخوانند ، بر ايمان آنان افزوده شود و به خداى خويش توكّل كنند .\r\n\r\n","description":"","footnote":"","page_name":" 368 ","page_number":388},
  {"content":"\r\n\r\n3 -  الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ .  كسانى كه نماز را بر پاى دارند و از آنچه ايشان را روزى داديم نفقه مىدهند .\r\n4 -  أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ .  آنان به راستى ايمان‌دارانند و ايشان را نزد خداوند درجه‌ها ( از ثواب ) و آمرزش و روزى فراوان است .\r\n5 -  كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ . \r\n( قسمت غنائم حق است ) چنان كه خداوند به حق تو را از خانه در روز بدر بيرون كرد درحالىكه گروهى از مؤمنان آن را كراهت داشتند .\r\n6 -  يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ . \r\nكافران با تو در حق پيكار مىكردند ( و با تو مىپيچيدند ) پس از آنكه بر آنها ارشاد و معونتهاى من تو را پيدا شد ! گوئى كه آنان را بسوى مرگ مىرانند و ايشان در آن حال مىنگريستند ( از خشم ) .\r\n7 -  وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ .  ( ياد بياور اى محمّد ) وقتى كه خداوند بشما وعده داد كه يكى از آن دو گروه از آن شما ( و به سود شما ) خواهد بود و شما دوست مىداشتيد كه از درخت بىخار ( رطب ) چينيد ( و با گروه ضعيف‌تر بجنگيد ) و خداوند مىخواهد كه حق را پيدا و درست كند ( و دين را بزرگ دارد ) و به سخنان خويش بيخ كافران را بركند .\r\n8 -  لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ .  تا احقاق حق كند و باطل را نابود گرداند هرچند كه كافران و گناهكاران را دشوار آيد .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .   بِسْمِ اللَّهِ  كلمهء تقوى است ، معراج دلها است ، روشنائى راز اصفياء است ، شفاى سينهء اتقياء است ،  بِسْمِ اللَّهِ *  نور دل دوستان ، آئينهء جان عارفان ، چراغ سينهء موحّدان ، آسايش رنجوران و مرهم خستگان ، شفاى درد و پزشك بيماردلان است .\r\nپير طريقت در اين مورد گفت : خدايا گرفتار آن دردم كه تو داروى آن دانى ، در آرزوى آن سوزم كه تو سرانجام آنى ، بندهء آن ثنايم كه تو سزاوار آنى ، من در تو چه دانم تو دانى ، تو آنى كه خود گفتى و چنان كه گفتى آنى !\r\n در هجر تو كار بىنظام است مرا * شيرين همه تلخ و پخته خام است مرا \r\n در عالم اگر هزار كام است مرا * بىنام تو سربه‌سر حرام است مرا \r\n1 -   يَسْئَلُونَكَ عَنِ الْأَنْفالِ .   آيه . اى مهتر عالم ، اى سيّد ولد آدم ، اى مايهء فطرت ، اى نقطهء سعادت ، اى مقصود موجودات ، اى سيّد كائنات ، اى نقطهء دايرهء حادثات ، تو را از انفال مىپرسند و از حكم آن ، تو از وحى ما و از پيغام ما به آنان جواب ده ، بگو انفال مال خدا است و حكم آن با رسول خدا است آن‌چنان كه خواهد بپسنديد ، شما كه بندگانيد حكم او را به جان و دل بپذيريد ، كه گفت او وحى ما است ، فعل او حجّت ما است ، حكم او دين ما است ، پيروى از او دوستى ما است .\r\n  . . . فَاتَّقُوا اللَّهَ وَ أَصْلِحُوا ذاتَ بَيْنِكُمْ .   آيه . تقوى به پناه خويش گيريد كه سر همهء طاعتها است ،\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nاصل همهء هنرها است ، مايهء همهء خيرها است ، درختى است كه ميوهء او دوستى خدا است .\r\nتقوى سه چيز است : ترسى كه تو را از گناه بازدارد ، اميدى كه تو را بر پرستش دارد ، رضايتى كه تو را بر دوستى دارد .\r\nاصلاح ذات بين اين است كه با مردم به صلح و آشتى زندگانى كنيد و بىآزار باشيد و اين نتوانيد مگر آنكه حظّ و لذّت خود را بگذاريد و حظّ و لذّت ديگران را نگاه داريد ، اگر توانيد ايثار كنيد و گرنه بارى انصاف دهيد .\r\n2 -  إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ .  آيه . مؤمنان كسانى هستند كه از خداى ترسند ، در اين آيت ترس را از شرط ايمان نهاد ، زيرا ترس زينهار ايمان است ، حصار دين است ، شفيع گناهكاران است ، هر دل كه در آن ترس خدا نيست آن دل خراب است .\r\nدر اين آيت فرمود : مؤمنان ايشانند كه با ذكر خدا دلهاشان بترسد و بلرزد ، جاى ديگر فرمود : مؤمنان ايشانند كه در ياد خدا دلهاشان بياسايد  ( تَطْمَئِنُّ قُلُوبُهُمْ بِذِكْرِ اللَّهِ )  و آرميده گردد ، آن نشان مبتديان است و اين نشان منتهيان ، كه بنده در بدايت روش خويش پيوسته مىگريد و مىزارد و مىنالد ، چندان از بيم فراق بگريد كه نداى  ( أَلَّا تَخافُوا )  به سر او رسد و از بيم فراق به روح وصال بازآيد ، و در آن مقام بياسايد و بنازد و دلش بيارمد .\r\nلطيفه : گفته‌اند :  وَجِلَتْ قُلُوبُهُمْ  وصف مريد است  وَ تَطْمَئِنُّ قُلُوبُهُمْ  وصف مراد ! اوّلى اهل شريعت را شعار است و دوّمى ارباب حقيقت را دثار است اوّلى مقام روندگان است و دوّمى مقام ربودگان .\r\n3 -  الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ .  در آيت پيش لختى اعمال چون تقوى و ترس و توكّل برشمرد ، و در اين آيت اعمال ظاهر چون نماز و زكات در آن پيوست ، آن از نشانه‌هاى حقيقت است و اين از شرائط شريعت ، تا بدانى كه هر دو درهم پيوسته و درهم بسته ، حقيقت بىشريعت به كار نيست ! شريعت بىحقيقت هم راست نيست ، چون هر دو بهم آمد  أُولئِكَ هُمُ الْمُؤْمِنُونَ حَقًّا ،  در وصفشان آمد .\r\n . . . وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ .  آيه . از روى اشارت مىگويد : بنده تا رنج نبرد به گنج نرسد ، بعضى آنان دوست داشتند كه بسوى كاروان ( عير ) روند كه جنگ ندارد و با آنان كه اسلحه جنگ دارند و قصد جنگ دارند ديگران روند !\r\nپير طريقت گفت : من چه دانستم كه مادر شادى رنج است و در زير يك ناكامى هزار گنج ؟ من چه دانستم كه زندگى در مردگى است ، و مراد همه در بىمرادى است ، زندگى زندگى دل است ، و مردگى مردگى نفس ! تا در خود نميرى ، به حق زنده نگردى ، بمير اى دوست اگر زندگانى خواهى ، چه خوش گفت آن جوان‌مرد :\r\n نكند عشق ، نفس زنده قبول * نكند باز ، موش مرده شكار \r\n\r\n[ آيات 23 - 9 
  ]\r\n\r\n( تفسير لفظى )\r\n9 -  إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ . \r\nهنگامى كه از خداوند فريادرس مىخواستيد ، پس او خواستهء شما را اجابت كرد و گفت : شما را مدد مىفرستم به هزار تن از فرشتگان درحالىكه رديف هم هستند .\r\n10 -  وَ ما جَعَلَهُ اللَّهُ إِلَّا بُشْرى وَ لِتَطْمَئِنَّ بِهِ قُلُوبُكُمْ وَ مَا النَّصْرُ إِلَّا مِنْ عِنْدِ اللَّهِ إِنَّ اللَّهَ عَزِيزٌ حَكِيمٌ .  خداوند آن كار را در آن روز نكرد مگر براى شادى شما تا دلهاى شما ( از پيروزى در جنگ بدر ) آرام گردد و يارى نيست جز از نزد خداوند كه او توانا و دانا است .\r\n\r\n","description":"","footnote":"","page_name":" 370 ","page_number":390},
  {"content":"\r\n\r\n11 -  إِذْ يُغَشِّيكُمُ النُّعاسَ أَمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْأَقْدامَ .  هنگامى كه خواب در سر شما بعنوان عطا از خداوند مىكشد ، و باران از آسمان فرومىفرستد تا شما را با آن آب پاك گرداند و وسوسه و پليدى شيطان را از شما ببرد و دلهاى شما را نيرومند كند و گامهاى شما را استوار و پابرجا دارد .\r\n12 -  إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْناقِ وَ اضْرِبُوا مِنْهُمْ كُلَّ بَنانٍ .  وقتى كه خداى تو به فرشتگان پيغام فرستاد كه من با شما هستم پس مؤمنان را دل بر جاى دهيد ، آرى من در دلهاى كافران بيم درافكنم ، پس شما بر زبر گردنهاى ايشان بزنيد و دستهاشان بيندازند .\r\n13 -  ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشاقِقِ اللَّهَ وَ رَسُولَهُ فَإِنَّ اللَّهَ شَدِيدُ الْعِقابِ . \r\nاين ( ضربت ) براى آنست كه آنان با خدا و رسول او خلاف كردند و هركسى با خدا و رسولش مخالفت كند خداوند سخت كيفر است .\r\n14 -  ذلِكُمْ فَذُوقُوهُ وَ أَنَّ لِلْكافِرِينَ عَذابَ النَّارِ .  اين است عذاب شما ، پس آن را بچشيد و براى كافران آتش دوزخ برقرار است .\r\n15 -  يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ .  اى كسانى كه ايمان آورديد هرگاه ببينيد كه كافران در جنگ رو بشما مىآيند شما به آنان پشت مكنيد .\r\n16 -  وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ .  هركس روز جنگ پشت خود به دشمن برگرداند مگر آنكه براى ساز جنگ باشد ( نه فرار ) يا پناه‌جوئى به گروهى از مسلمانان باشد ، پس آنان به خشم خداوند بازگشتند و جايگاه چنين كسى دوزخ است و بدفرجامى !\r\n17 -  فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى وَ لِيُبْلِيَ الْمُؤْمِنِينَ مِنْهُ بَلاءً حَسَناً إِنَّ اللَّهَ سَمِيعٌ عَلِيمٌ .  شما كافران را نكشتيد لكن خداوند آنان را كشت و تو ( اى محمد ) تير نينداختى هنگامى كه انداختى بلكه خداوند انداخت و اين كار را براى آزمون نيكوكاران ( روز جنگ بدر ) كرد تا مؤمنان را نيكو آزمايد كه خداوند شنوا و دانا است .\r\n18 -  ذلِكُمْ وَ أَنَّ اللَّهَ مُوهِنُ كَيْدِ الْكافِرِينَ .  اين‌ها همه هست و به درستى كه خداوند ساز و دشمنى كافران را پست و سست‌كننده است !\r\n19 -  إِنْ تَسْتَفْتِحُوا فَقَدْ جاءَكُمُ الْفَتْحُ وَ إِنْ تَنْتَهُوا فَهُوَ خَيْرٌ لَكُمْ وَ إِنْ تَعُودُوا نَعُدْ وَ لَنْ تُغْنِيَ عَنْكُمْ فِئَتُكُمْ شَيْئاً وَ لَوْ كَثُرَتْ وَ أَنَّ اللَّهَ مَعَ الْمُؤْمِنِينَ .  ( خطاب به كفّار قريش ) اگر برگشادن و برگزاردن مىخواهيد اينك براى شما آمد و اگر از اين برگشادن باز شديد و برگرديد براى شما بهتر است و اگر بازگرديد و آن را خواهيد ما هم باز مىگردانيم و هرگز گروه شما و انبوهى شما براى شما سود ندارد هرچند فراوان و بسيار باشد و خداوند با مؤمنان است .\r\n20 -  يا أَيُّهَا الَّذِينَ آمَنُوا أَطِيعُوا اللَّهَ وَ رَسُولَهُ وَ لا تَوَلَّوْا عَنْهُ وَ أَنْتُمْ تَسْمَعُونَ .  اى كسانى كه\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nگرويده‌ايد ، خدا و فرستادهء او را اطاعت كنيد و فرمان بريد و از فرمان رسول او برنگرديد و شما ( سخنان حق را ) مىشنويد .\r\n21 -  وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ .  مانند كسانى كه گفتند : شنيديم و نمىشوند و نمىپذيرند و نباشيد !\r\n22 -  إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ .  همانا بدترين جنبندگان و جانوران نزد خداوند ، كران و گنگانند كه خرد ندارند و حق را دريافت نمىكنند .\r\n23 -  وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ وَ لَوْ أَسْمَعَهُمْ لَتَوَلَّوْا وَ هُمْ مُعْرِضُونَ .  و اگر خداوند در آنها خوبى مىديد گوشهاى آنها را شنوا مىكرد و اگر هم شنوا گرداند ( چون دلهاى اين‌ها شنوائى ندارد ) روى مىگردانند و برمىگردند و دورى مىكنند !\r\n\r\n( تفسير ادبى و عرفانى )\r\n9 -  إِذْ تَسْتَغِيثُونَ رَبَّكُمْ .  آيه . استغاثت سه قسم است : يكى از حق به خلق كه نشان بيگانگى و نوميدى از قبول دعا است ، يكى از خلق به حق است كه راه مسلمانى است و شرط بندگى ، سومى استغاثت از حق به حق است كه وسيلت دوستى است و اجابت دستورى ، او كه از حق به خلق نالد درد افزايد ، او كه از خلق به حق نالد درمان يابد ، او كه از حق به حق نالد حق بيند و حق شنود .\r\nپير طريقت ( شبلى ) گفت : خدايا اگر من تو را طلب كنم ، مرا وامىگذارى ! و اگر تو را ترك كنم مرا مىطلبى ! پس نه با تو قرار است و نه از تو فرار ! استغاثت‌كننده از تو بسوى تو است . خدايا اگر تو را بخوانم برانى ! و اگر بروم بخوانى پس من چكنم بدين حيرانى ؟ نه با تو مرا آرام ، نه بىتو كارم به سامان ، نه جاى بريدن نه اميد رسيدن ، فرياد از تو كه اين جانها همه شيداى تو ، و اين دلها همه حيران تو !\r\n هم تو مگر سامان كنى * را هم به خود آسان كنى \r\n زان مرهم و احسان تو * درد مرا درمان كنى \r\n11 -  إِذْ يُغَشِّيكُمُ النُّعاسَ أَمَنَةً مِنْهُ .  آيه . خداوند چون خواست ايشان را نصرت دهد ، نخست ايشان را در خواب كرد ، تا در آن معركه از حول و قوت خويش برى شدند و از بود خويش ناآگاه گشتند ، تا بدانند كه نصرت و غلبه از كرامت حق است ، نه از قوت و جلادت ايشان !\r\n . . . وَ يُنَزِّلُ عَلَيْكُمْ مِنَ السَّماءِ ماءً  آيه . خداوند از آسمان باران فرستاد تا از حدث و جنابت پاك شوند و از چشمهء معرفت ، آب يقين در دل آنان گشادند ، تا از وساوس شيطان و هواجس نفس بيزار گشتند .\r\n . . . وَ لِيَرْبِطَ عَلى قُلُوبِكُمْ .  آيه . رابطهء عصمت بر دل ايشان بستند و قدمهاى آنان استوار كردند و به شمع عنايت سرهاشان را بيفروختند تا به مقصود رسيدند !\r\n17 -  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى .  آيه . رمى بنده فرق است و رمى خدا جمع ، فرق ضعف عبوديّت است و جمع صفت ربوبيّت ، فرق بىجمع به كار نيست ، و جمع بىفرق راست نيست ، فرق محض بىجمع ، عقيده قدريان است ، و جمع محض بىفرق دين جبريان است ، فرق و جمع هر دو راه مؤمنان است و حق هم آنست ، قدريان آنانند كه خود را اختيار و استطاعت نهند ، و از خود قدم فراپيش نهند ، جبريان آنانند كه در سياست جبروت دست و پاى خود گم كنند سبب نه‌بينند و خود را اختيار ننهند .\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nاين آيت اشارت به حقيقت افراد است و طريق اتّحاد ! مىگويد : مرادان و ديگر همه را بگذار ، گرفتار مهر ما را با غير ما چه‌كار ؟ اى محمّد به كردار خود بر ما منّت منه توفيق ما ببين به ياد خود مناز ، تلقين ما ببين از نشان خود بگريز ، به يك‌بارگى مهر ما ببين . طريق اتّحاد يگانگى است ، و با خود بيگانگى ! از من و ما نشان دادن دوگانگى است و دوگانگى دليل بيگانگى است ، دوگانگى آنجا است كه امروز و فردا است ، موحّد از امروز و فردا جدا است ، تا موحّد سايهء خورشيد وجود نيافت از خود وانرست ، و تا از خود وانرست حق را نيافت .\r\nپير طريقت گفت : مخلص همه از او بيند ، عارف همه به او بيند ، موحّد همه او بيند ، هر هست كه نام برند عاريتى است ، هست حقيقى او است ، ديگر تهمتى است ، مريد مزدور است و مراد همان مهمان ! مزد مزدور در خود او است و پذيرائى مهمان درخور ميزبان ! مهمان بستهء كارى است كه در سر آن است و ديدهء او در ديده‌ورى عيان است ، و جان او در سر مهر او تاوان است ! جان او همه چشم ، سرّ او همه زبان است ، آن چشم و زبان در نور عيان ناتوان است !\r\n . . . وَ لِيُبْلِيَ الْمُؤْمِنِينَ مِنْهُ بَلاءً حَسَناً .  آيه . بلاء نيكو توفيق شكر است در محنت و تحقيق صبر است در مصيبت ، هركه را كارى رسد و آن كار او را سزد ، آن كار از وى نكو است ، هرچه از حق آيد و بر بندهء خويش راند از نعمت يا محنت راحت يا شدّت همه نيكوست كه خداوند همه او است ، و كس را بر او چون و چرا نيست ، و آنچه او به آفريدهء خود كند از وى ستم نيست .\r\n19 -  إِنْ تَسْتَفْتِحُوا فَقَدْ جاءَكُمُ الْفَتْحُ .  آيه . قولى آنست كه اين آيت خطاب به مؤمنان است و از خداوند منّت بر ايشان است كه مىگويد : يارى بر دشمن خواستيد دادم و كار فروبسته بر شما بگشادم ، دعا كرديد نيوشيدم ، عطا خواستيد بخشيدم ، كردار شما را پسنديدم و عيبها پوشيدم و قولى چنان است كه تفسير شد .\r\n23 -  وَ لَوْ عَلِمَ اللَّهُ فِيهِمْ خَيْراً لَأَسْمَعَهُمْ .  آيه . آه از قسمتى كه در ازل رفته ، قسمتى نه فروزه نه كاسته ، يكى رانده و حبلش گسسته ، يكى شسته و كردار او شايسته ، اين بايسته و آن نبايسته ، چه توان كرد قاضى در ازل خواسته ! آه ، از فردا روز كه نابايسته را درخت نوميدى به برآيد اين است رسوائى ، ماتم بيگانگى ، و مصيبت جدائى ! و چه خوش شادى آن روزى كه بايسته را آفتاب دولت برآيد شب جدائى فروشود روز وصل برآيد او را به فضل بار دهد و به مهر خلعت پوشاند و به كرم ديدار دهد ، گاه مهر پرده بردارد تا رهى به عيان من نازد ، گاه غيرت پرده را فروگذارد تا رهى در آرزوى عيان مىزارد و مىگويد : گر زارم در تو زاريدن خوش است ، ور نازم به فضل تو نازيدن خوش است ، هر خانه‌اى كه حدّ آن با تو است آبادان است ، هر دل كه با مهر تو است شادان است ، آزاد آن نفس كه به ياد تو يازان است ، و شاددلى كه به مهر تو نازان است .\r\n مهر ذات تو است الهى ، دوستان را اعتقاد * ياد وصف تو است يا رب ، غمگنان را غمگسار \r\n\r\n[ آيات 32 - 24 
  ]\r\n\r\n( تفسير لفظى )\r\n24 -  يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ وَ أَنَّهُ إِلَيْهِ تُحْشَرُونَ .  اى گروندگان ، خدا و رسول را پاسخ نيكو دهيد هنگامى كه شما را براى امرى كه شما را زنده مىكند مىخواند و بدانيد كه خداى به حال كارگردانى ميان مرد با دلش جدائى افكند ، و بدانيد كه بسوى او محشور خواهيد شد .\r\n\r\n","description":"","footnote":"","page_name":" 373 ","page_number":393},
  {"content":"\r\n\r\n25 -  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً وَ اعْلَمُوا أَنَّ اللَّهَ شَدِيدُ الْعِقابِ . \r\nبپرهيزيد از فتنه‌اى كه راست و تنها به بدان و ستمكاران شما نرسد و بدانيد كه خداوند سخت‌گير است ( و چون عقوبت رسد بىگناه و باگناه را درگيرد ) .\r\n26 -  وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ .  ياد كنيد آن‌گاه كه شما اندك بوديد ، و زبون و گرفتار در زمين ، همواره مىترسيديد كه مردمان شما را بربايند ، پس شما را پناه داد ( و به مدينه فرود آورد ) و شما را به يارى خود پيروزى داد و از خوشيها روزى پاك بخشيد تا مگر او را سپاس گزاريد .\r\n27 -  يا أَيُّهَا الَّذِينَ آمَنُوا لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ . \r\nاى مؤمنان ، با خدا و رسول در عهد و پيمان كج نرويد و خيانت نكنيد و در امانتهاى خود خيانت نكنيد درحالىكه شما مىدانيد !\r\n28 -  وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظِيمٌ .  و بدانيد كه مالهاى شما ( و سود و زيانهاى شما ) و فرزندان شما نزد خداوند آزمايش است و بدانيد كه مزد بزرگ نزد خداوند داريد .\r\n29 -  يا أَيُّهَا الَّذِينَ آمَنُوا إِنْ تَتَّقُوا اللَّهَ يَجْعَلْ لَكُمْ فُرْقاناً وَ يُكَفِّرْ عَنْكُمْ سَيِّئاتِكُمْ وَ يَغْفِرْ لَكُمْ وَ اللَّهُ ذُو الْفَضْلِ الْعَظِيمِ .  اى گرويدگان ، اگر از خشم و عذاب خدا بترسيد خداوند ميان شما و عذاب جدائى افكند و گناهان شما را بسترد و شما را بيامرزد و خداوند صاحب فضل بزرگ است .\r\n30 -  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ .  ياد بياور آن‌گاه كه كافران مكرها كردند و سازها ساختند تا تو را به بند گيرند يا بكشند يا تو را از شهر بيرون كنند ! و در نهان باهم مىسازند و خداوند سازنده‌تر از همه سازندگان است .\r\n31 -  وَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا إِنْ هذا إِلَّا أَساطِيرُ الْأَوَّلِينَ .  آنگاه كه سخنان ما را بر ايشان خواندند ، گفتند : شنيديم اگر بخواهيم ما هم مثل اين سخنان خواهيم گفت ! اين‌ها نيستند جز افسانه‌هاى پيشينيان !\r\n32 -  وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ .  و آن‌گاه گفتند : خداوندا اگر آنچه محمّد مىآورد حق است پس بر ما از آسمان سنگ ببار يا آنكه عذاب دردناك بما بياور !\r\n\r\n( تفسير ادبى و عرفانى )\r\n24 -  يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ .  آيه . استجابت به زبان اهل اشارت بر دو وجه است : يكى استجابت توحيد و ديگرى استجابت تحقيق ، توحيد يكتا گفتن مؤمنان است و تحقيق يكتا بودن عارفان ، توحيد صفت روندگان و تحقيق حال ربودگان است ! آن صفت خليل است و اين صفت حبيب . خليل رونده بود به درگاه عزّت و ايستاده بود بر مقام خدمت ، حبيب ربوده شده و در صدر دولت به حرمت نشسته ! روش سالكان بر متابعت رسول در استجابت ظواهر است ، و كشش ربودگان بر مشاهدهء داناى غيب در استجابت سرائر است ، از اين نظر پيشواى طريقت گفت : وقتى خدا و رسول او شما را مىخوانند ، خدا را به دلهاتان اجابت كنيد ( جواب دهيد ) و رسول خدا را به ظاهرتان\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nاستجابت گوئيد . چون زندگى نفوس به پيروى از رسول خدا است و زندگى قلوب به مشاهدهء غيبها است !\r\nاز اهل آفرينش هيچ‌كس به حقيقت حيات ( بدون اجابت توحيد و بدون توقيع تحقيق ) واقف نيست اين بود كه مقام نبوّت از بارگاه عزّت اين نداء را شنيد كه : مأمور شدم با مردم جنگ كنم تا كلمهء لا إله الا الله گويند .\r\n . . . إِذا دَعاكُمْ لِما يُحْيِيكُمْ .  آيه . اهل زندگى و زندگان حقيقى كسانى هستند كه از تراجع پاك و از تهمت دورند و به دوستى مشهور ، از سلطهء نفس رسته و دلهاشان به خدا پيوسته ، و سرهاشان به اطلاع حق آراسته ، به نسيم انس زنده و يادگار ازلى يافته و به دوست رسيده !\r\nپير طريقت گفت : جز از شناخت تو شادى نيست و جز از يافت تو زندگانى نه ! زنده بىتو چون مردهء زندانى است ، و زندهء به تو زندهء جاودانى است .\r\n بىجان گردم كه تو ز من پر گردى * اى جان جهان تو كفر و ايمان منى \r\n . . . وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ .  آيه . سالكان راه حقيقت دو فرقه‌اند : عالمانند و عارفان ، عالمان دلهاى خود را يافتند و عارفان دلهاى خود را از دست دادند ! اين آيت رمزى غريب و اشارتى عجيب است ، دل راه است و دوست وطن چون به وطن رسيد او را چه بايد راه رفتن ؟ در بدايت از دل ناچار است و در نهايت دل حجاب است ! تا با دل است مريد است ! و بيدل مراد است . از اول دل بايد كه بيدل راه شريعت پيمودن نتوان و در نهايت بادل ماندن دوگانگى است و دوگانگى از حق دورى است ، در مورد بدايت امر فرمود :  لِمَنْ كانَ لَهُ قَلْبٌ  ، و در مورد نهايت آن فرمود :  يَحُولُ بَيْنَ الْمَرْءِ وَ قَلْبِهِ . \r\nلطيفه : گفته‌اند : صاحب دل چهار كس‌اند : زاهد است كه دل او به شوق خسته ! خائف است كه دل او به اشك شسته ! مريد است كه دل او به خدمت كمر بسته ، محبّ است كه دل او به حضرت پيوسته !\r\nبه داود وحى آمد كه اى داود : خانه‌اى كه ميدان مواصلت ما را شايد پاك كن و از غير ما با ما پرداز ! داود گفت : آن كدام خانه است كه جلال و عظمت تو را شايد ؟ ندا رسيد : دل بندهء مؤمن ! اى داود هرجا خرمن سوخته‌اى بينى كه در ره جست‌وجوى ما با سوز عشق ، ما را مىجويد آنجاش نشان ده ، كه خرگاه قدس ما جز در ميدان دل سوختگان نزنند ! اى داود بدان كه دل بندهء مؤمن خزينهء بازار ما است ، و منزل‌گاه اطلاع ما ، محراب وصال ما است و خيمه اشتياق ما ! قرارگاه كلام ما و گنج خانهء اسرار ما است ! هر چيز كه بسوزد بىارزش گردد و دل كه بسوزد با ارزش گردد .\r\nپيغمبر ( ص ) فرمود : دلهاى بندگان خدا ظرفهاى خدا هستند و من آنها را پاك‌تر ، صاف‌تر ، رقت‌دارتر ، و استوار دوست دارم ، زيرا دلهاى عاشقان امّت ، جامه‌هاى شراب ربوبيّت است و هر دل كه از آلودگيها صافىتر و بر مؤمنان مهربان‌تر باشد ، آن دل به حضرت عزّت عزيزتر ، زينهار تا دل را عزيز دارى و روى وى از كدورتهاى هوا و هوس و شهوت نگاه دارى ، كه لطيفه‌ايست ربّانى و نظرگاه سبحانى !\r\nنيز فرمود : خداوند نه به صورت شما مىنگرد و نه به كارهاى شما ، بلكه به دلهاى شما مىنگرد ، روىها را مىآرائيد كه آراستن روى به حضرت عزّت افتخار نيست ، موىها را پرتاب و گره‌دار مىكنيد كه در درگاه حق آن را اعتبار نيست ، پس به صورت منازيد كه آن را مقدارى نيست و كارى كه هست جز با دل پردرد نيست !\r\nپير طريقت گفت : اين كار را مردى ببايد با دلى پردرد ، اى دريغا كه نه در جهان مرد ماند و نه در دلها درد !\r\n25 -  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً .  آيه . از روى اشارت پيشوايان و سران\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nقوم را مىفرمايد : از آن فتنه بپرهيزيد كه بعد از آنكه شما به آن رسيديد ، پيروان و پروردگان شما هم بىگناه به عقوبت رسند ! و اين‌چنان باشد كه چون پيروان طريقت در راه راست روند و در اوراد و اوقات خويش بكوشند و ضايع نكنند و در بزرگ داشت شريعت فترت نيارند ، و شفقت از مريدان باز نگيرند ، آن مريدان و پيروان در سايهء ايشان و بركت همّتشان زندگانى كنند و از فتنه‌ها دل آسوده باشند .\r\nليكن چون مهتران و پيران به دنيا گرايند و در حظوظ نفس بكوشند ، و در ذكر خدا فترت آرند ، آن بركات از آنان منقطع گردد و آن فراغ به شغل بدل شود ، در آن حال فتنه به ايشان تعدّى كند و از سر وقت و ورد و ذكر خود بيفتند و سبب آنست كه تا نفس بنده در طاعت است دل در صفاوت است و سر در مشاهدت ! ولى چون نفس در زلّت افتد فتنهء وى تعدّى كند و سر از مشاهده در حجب افتد .\r\n27 -  لا تَخُونُوا اللَّهَ وَ الرَّسُولَ وَ تَخُونُوا أَماناتِكُمْ .  آيه . خيانت به خداوند در پنهان داشتن محبّت دنيا و محبّت رياست ( جاه‌طلبى ) است و خيانت به رسول خدا نماياندن آنچه در دل نيست و ظاهرسازى در آداب شريعت و ترك سنتها و سستى در انجام وظايف است و خيانت در امانت و نادرستى در معاملات و در اخلاق و در معاشرت با مؤمنان و ترك پند و اندرز به آنان است !\r\n29 -  إِنْ تَتَّقُوا اللَّهَ يَجْعَلْ لَكُمْ فُرْقاناً .  آيه . مؤمنان را مىگويد : اگر به راه تقوى مىرويد ( و به همه حال تقوى پناه خويش گيريد ) شما را از علم و الهام ، فرقانى دهد كه با او حق را از باطل جدا كنيد و راست راهى و گمراهى را از هم بشناسيد .\r\nشما كه به علم تمام عالمانيد ، و شما كه به الهام درست عارفانيد بدانيد كه فرقان مرد عالم ادلّهء شرع است و برهانى است روشن در سايهء بذل مجهود كسب بندگى ! و فرقان عارف نورى است غيبى و آئينه‌ايست روشن به موهبت الهى و الهام ربّانى .\r\nدر اين آيت رمزى است كه مىگويد : اى شما كه اصل درخت ايمان گشتيد ، اگر آن را به تقوى پرورش دهيد سه ثمره بيرون دهد : يكى فرقان كه فرمود  ( يَجْعَلْ لَكُمْ فُرْقاناً )  ديگرى تكفير ( محو گناه ) كه فرمود  ( وَ يُكَفِّرْ عَنْكُمْ سَيِّئاتِكُمْ )  سوّم مغفرت كه فرمود  ( وَ يَغْفِرْ لَكُمْ )  و بدان كه فرقان تعريف است و تكفير تخفيف است و مغفرت تشريف ، تعريف به‌جا و بسزا و تخفيف نيكو و تشريف تمام .\r\n30 -  وَ إِذْ يَمْكُرُ بِكَ الَّذِينَ كَفَرُوا .  آيه . و آنان مكر تلبيس ساختند و خداوند مكر هلاكت بر ايشان گماشت ، مكر در راه اهل خصوص آيد چون بر طاعت خود نگرند و آن را بزرگ دانند ، لكن استدراج ( بتدريج كيفر ديدن ) عامّهء خلق را گيرد هنگامى كه نعمت دنيا به آنها روى نهد و تكيه بر آن كنند .\r\nپير طريقت گويد : اى عالمان ، اى عابدان ، زينهار كه به علم و عبادت خوش مغرور شويد كه ابليس را علم و عبادت بود و ديد آنچه ديد ! اى دنياداران ، اى خواجگان ، به دنيا غرّه مشويد و تكيه بر آن مكنيد كه قارون از اين دنيا بسى گرد كرد و رسيد به آنچه رسيد !\r\nمصطفى به على ( ع ) فرمود : يا على ، اگر بينى مردم به فضائل مشغولند تو به فرائض مشغول شو ، اگر بينى مردم به طلب دنيا مشغولند تو به طلب عقبى مشغول باش ، اگر بينى مردم به راضى كردن خلق مشغولند تو به راضى كردن حق مشغول شو ، اگر بينى مردم به جيفهء دنيا مشغولند تو به عمارت قلب مشغول باش ! و چون بينى مردم به عيب‌جوئى يكدگر مشغولند تو به عيب‌جوئى نفس خويش مشغول باش !\r\n\r\n","description":"","footnote":"","page_name":" 376 ","page_number":396},
  {"content":"\r\n\r\n\r\n[ آيات 40 - 33 
  ]\r\n\r\n( تفسير لفظى )\r\n33 -  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ .  خداوند آنان را عذاب نكند در وقتى كه تو در ميان ايشانى ! و خداوند آنان را عذاب نكند درحالىكه از خدا آمرزش مىخواهند .\r\n34 -  وَ ما لَهُمْ أَلَّا يُعَذِّبَهُمُ اللَّهُ وَ هُمْ يَصُدُّونَ عَنِ الْمَسْجِدِ الْحَرامِ وَ ما كانُوا أَوْلِياءَهُ إِنْ أَوْلِياؤُهُ إِلَّا الْمُتَّقُونَ وَ لكِنَّ أَكْثَرَهُمْ لا يَعْلَمُونَ .  چه جاى آنست كه خداوند آنان را عذاب نكند درحالىكه مردم را از خانهء خدا برمىگردانند و مانع مىشوند ! درحالىكه آنان ولىّ و صاحب اختيار مسجد نيستند ، و اولياء و كسان مسجد ، تنها مردم پرهيزكارند و لكن بيشتر آنها اين معنى را نمىدانند !\r\n35 -  وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً فَذُوقُوا الْعَذابَ بِما كُنْتُمْ تَكْفُرُونَ  و نبود نماز آنها نزديك خانهء خدا ، جز سوت زدن و دست زدن ! پس عذاب را بچشيد به سبب آنكه كافر شديد .\r\n36 -  إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذِينَ كَفَرُوا إِلى جَهَنَّمَ يُحْشَرُونَ .  آنان كه كافر شدند مالهاى خود را خرج مىكنند تا مردم را از راه حق بازدارند ، پس آنها را انفاق خواهند كرد و نتيجه براى آنها حسرت و ندامت خواهد بود و سرانجام مغلوب و سرشكسته مىشوند و آنان كه كافر شدند به دوزخ رانده خواهند شد .\r\n37 -  لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ .  اين كار براى آنست كه حق از باطل تميز داده شود و اهل باطل را برهم مىافكند ! تا همه روى هم افتند ، آنگاه آنان را در دوزخ افكند كه همگى زيان‌كارانند .\r\n38 -  قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَ إِنْ يَعُودُوا فَقَدْ مَضَتْ سُنَّتُ الْأَوَّلِينَ .  بگو ( اى محمّد ) به آنها كه كافر شدند ، اگر بازايستند از كفر ، از آنچه گذشته آمرزيده مىشوند و اگر به كفر بازگردند و به كفر بايستند ، سرانجام همان است كه به پيشينيان گذشت و معلوم است !\r\n39 -  وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ .  و كشتار كنيد كافران را تا آنكه فتنه و ناامنى نباشد و ( اسير در دست كافر نماند ) و پرستش در روى زمين همه جا با خدا بود و اگر از جنگ بوسيلهء شهادت يا جزيت بازايستند خداوند به آنچه مىكنند بينا و دانا است .\r\n40 -  وَ إِنْ تَوَلَّوْا فَاعْلَمُوا أَنَّ اللَّهَ مَوْلاكُمْ نِعْمَ الْمَوْلى وَ نِعْمَ النَّصِيرُ .  و اگر از فرمان بردن و گردن نهادن برگشتند پس بدانيد كه خداوند يار شما است و چه خوب يار و چه نيكومددكار و ياورى است !\r\n\r\n( تفسير ادبى و عرفانى )\r\n33 -  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ .  آيه . سياق اين آيت بيان شرف مصطفى است و اجلال قدر او و اظهار عزّ او ، خداوند مىفرمايد : اى مهتر خافقين ، اى سيّد ثقلين ، تا تو در صلبهاى ايشان بودى ، اسلاف ايشان را عذاب نكرديم ، و امروز كه در ميان ايشانى عذاب از ايشان برداشته‌ايم و فردا كه از ميان ايشان بشوى و خادمان و چاكران تو در ميان ايشان باشند و استغفار كنند عذاب نكنيم ، تا جهانيان عزّ و جاه و حرمت و پايگاه تو را بر درگاه ما بشناسند و بدانند كه توئى براى ما عزيز بنده‌اى .\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nچون حضرت محمّد را رفتن به سراى آخرت نزديك شد جبرئيل بيامد و به او گفت : تا تو در ميان امّت بودى خداوند آنان را عذاب نكرد ! حضرت پرسيد : كنون كه من از ميان آنها مىروم امّت من گرفتار عذاب خواهند شد ؟\r\nجبرئيل گفت : اى سيّد ، دل به چه مشغول دارى و چه انديشه برى ؟ كه حق مىفرمايد : تا وقتى كه امّت تو از خداوند طلب آمرزش مىكنند ، آنان را عذاب نخواهد كرد ! حضرت فرمود : اى جبرئيل ، ترسم كه در استغفار كوتاهى كنند جبرئيل به حضرت عزّت باز رفت و بازآمد و گفت : خداوند مىفرمايد : هركس پيش از مرگ به يك سال عذر خواهد عذرش مىپذيرم كه من پذيرندهء عذرخواهانم و نيوشندهء آواز سائلانم و پوشندهء عيب عيب‌دارانم ، محمّد مصطفى به جبرئيل گفت :\r\nيك سال مدتى بسيار است از خداوند ارفاقى و شفاعتى بخواه . جبرئيل رفت و بازآمد تا به يك ماه پذيرفته شد و چون آن حضرت باز براى كمتر شفاعت كرد ، به يك ساعت رسيد ! و چون باز مصطفى رعايت حال امّت را خواست از جانب خداوند فرمان رسيد كه چون پشيمانى از گناه در دم مرگ در دل امّت تو آيد آن را بپذيرم اگرچه زبان او كار نكند ! حضرت گفت :\r\nاى جبرئيل اگر در حال سكرات مرگ بندهء بيچارهء درمانده اظهار ندامت و پشيمانى را نيز فراموش كند آيا عذاب مىبيند ؟\r\nجبرئيل براى آخرين‌بار رفت و بازآمد و گفت : خداوند رؤف مهربان مىفرمايد : در اين صورت شفاعت تو و رحمت من هر دو در جاى خود هست !\r\nهرچند محمّد مصطفى گنج فضل و خزينهء رحمت بود . هرچه او را بايست براى امّت بايست و هر شربتى كه به قهر نوش كرد از بهر غم و تيمار امّت كرد ، و هر بلائى كه كشيد از بهر آسايش امّت كشيد ، از اين جهان كه رفت در غم امّت رفت و فردا كه سر از خاك دولت برآرد در غم و تيمار امّت برآرد ! و به زبان حال گويد :\r\n با ياد تو زير خاك خواهم شد * با درد تو سر ز خاك در خواهم كرد \r\nو خداوند در برابر رأفت و رحمت او را نوازش و اعزاز كرد و گفت : ما عيسى را به آسمان برديم تا هيچ‌يك از بت‌پرستان موكب دولت او در نيابند و آرامگاه موسى را در زمين پنهان كرديم تا جهودان روى زينهار نبينند ، لكن شخص عزيز و نهاد كريم تو را به مدينه فروآورديم و به آسمان نبرديم تا امّت تو تا قيامت از عذاب گور ايمن باشند كه ما گفتيم تا تو در ميان ايشان باشى آنان را عذاب نكنيم . اى محمّد ، ما مدينه را سراپردهء امن امّت تو ساختيم هركه به زيارت تو آيد در پردهء عنايت تو آمده و هركه در اين خاك فروشد در حمايت رحمت تو است كه  ما أَرْسَلْناكَ إِلَّا رَحْمَةً لِلْعالَمِينَ . \r\n37 -  لِيَمِيزَ اللَّهُ الْخَبِيثَ مِنَ الطَّيِّبِ .  آيه . آنچه در حكم شرع زشت و ناپسند است خبيث باشد و آنچه نيكو و پسنديده باشد طيّب است . بعضى گويند : خبيث عمل كافر است كه روز حساب در نظر او مصوّر مىشود و عذاب مىكشد و طيّب عمل مؤمن است كه براى او مصوّر شده و پاداش خواهد گرفت . برخى ديگر گفته‌اند : خبيث مالى است كه حقوق خداوند از آن داده نشده و طيّب مالى است كه حق خداوند از او داده شده و يا خبيث آنست كه براى حظّ نفس به كار رفته و طيّب آنست كه به فرمان پروردگار به مصرف رسيده است !\r\n38 -  قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ .  آيه . در اين آيت ، پروردگار اظهار كرم خويش مىكند و مهربانى خود را به بندگان مىنمايد ، بنده را بر ناسزاى بيند و به كيفر نشتابد ، از بنده كفر مىشنود نعمت از او بازنگيرد و توبه و عفو بر او عرضه كند ! و اگر بازآيد آمرزش وعده مىدهد !\r\nدر خبر است كه مردى كافر كه از زيادى طغيان و تمرّد ، تيغ انكار حق كشيده از در مسجد مصطفى درآمد و گفت :\r\nدر روى زمين نزد من از محمّد بدتر و مبغوض‌تر كس نيست ! و در زمين هيچ‌كس را دشمن‌تر از او كه دعوى پيغمبرى مىكند\r\n\r\n","description":"","footnote":"","page_name":" 378 ","page_number":398},
  {"content":"\r\n\r\nندارم ! چون حضرت چهرهء او را بديد ، درياى رحمت او به موج آمد و كمند دعوت در انداخت ، مرد گفت به لات و عزّى سوگند كه ايمان نيارم تا اين تيغ به تو ايمان آرد ! و آن را پيش پيغمبر نهاد و نگاه كرد ديد تيغ مىجنبد و به زبانى فصيح شهادت را ادا مىكند ! همان دم حال بر وى بگشت و ايمان آورد و اسير كمند توفيق گشت و كلمهء شهادت بگفت ، آن‌گاه به مصطفى گفت : چون درآمدم بر روى زمين از تو دشمن‌تر نداشتم ، اكنون كه مىروم بر روى زمين كسى را از تو دوست‌تر ندارم !\r\n\r\n[ آيات 49 - 41 
  ]\r\n\r\n( تفسير لفظى )\r\nجزو دهم : 41 -  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ إِنْ كُنْتُمْ آمَنْتُمْ بِاللَّهِ وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَيْءٍ قَدِيرٌ .  بدانيد كه هرچه از دشمن در جنگ به چنگ آريد پنج يك آن براى خدا و رسول و خويشان رسول و پدرمردگان و درويشان و راهگذريان ( از مسلمانان ) است ، اگر به خداوند و روز رستاخيز ايمان داريد ( اين است حكم خدا ) و بدانچه فروفرستاديم بر بندهء خويش روز ( بدر ) كه جدائى پيدا شد ميان حقّ و باطل ! آن روز كه دو گروه روبروى هم آوردند . و خداوند بر همه چيز توانا است .\r\n42 -  إِذْ أَنْتُمْ بِالْعُدْوَةِ الدُّنْيا وَ هُمْ بِالْعُدْوَةِ الْقُصْوى وَ الرَّكْبُ أَسْفَلَ مِنْكُمْ وَ لَوْ تَواعَدْتُمْ لَاخْتَلَفْتُمْ فِي الْمِيعادِ وَ لكِنْ لِيَقْضِيَ اللَّهُ أَمْراً كانَ مَفْعُولًا لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَمِيعٌ عَلِيمٌ .  هنگامى كه شما در گوشهء نزديك‌تر از وادى بوديد و كافران در گوشهء دور تر وادى بودند و قافلهء بو سفيان فروتر از شما بود و اگر شما با آنها قرارداد كرده و موعد معين كرده بوديد ، بواسطهء كمى عدّهء شما ناچار از وعدهء تخلّف مىكرديد ! و لكن خدا خواست تا كارى كه ارادهء او بود كرده شود ! تا هركس كه از كارى روشن گمراه مانده هلاك گردد و هركس پيغام شنيده و حجّت دريافته زنده ماند كه خداوند شنوا و دانا است .\r\n43 -  إِذْ يُرِيكَهُمُ اللَّهُ فِي مَنامِكَ قَلِيلًا وَ لَوْ أَراكَهُمْ كَثِيراً لَفَشِلْتُمْ وَ لَتَنازَعْتُمْ فِي الْأَمْرِ وَ لكِنَّ اللَّهَ سَلَّمَ إِنَّهُ عَلِيمٌ بِذاتِ الصُّدُورِ ،  هنگامى كه خداوند در خواب به تو ايشان را اندك مىنمود و اگر ايشان را به شما بسيار نشان مىداد شما بددل مىشديد و اختلاف كلمه و شكست در ميان شما روى مىداد و لكن خداوند خواست كه مؤمنان سالم در روند چه او به هرچه در دلها است دانا است .\r\n44 -  وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا وَ إِلَى اللَّهِ تُرْجَعُ الْأُمُورُ .  هنگامى كه ايشان را به نظر شما وقت ملاقات اندك نماياند و شما را هم در چشم آنان اندك جلوه داد ، تا آنچه خواست او است انجام گيرد و بازگشت همه كارها بسوى خدا است .\r\n45 -  يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَ اذْكُرُوا اللَّهَ كَثِيراً لَعَلَّكُمْ تُفْلِحُونَ . \r\nاى مؤمنان ، هنگامى كه هم‌ديدار با لشكر مىشويد بر جاى استوار باشيد و خداوند را بسيار ياد كنيد تا مگر رستگار و پيروز گرديد .\r\n46 -  وَ أَطِيعُوا اللَّهَ وَ رَسُولَهُ وَ لا تَنازَعُوا فَتَفْشَلُوا وَ تَذْهَبَ رِيحُكُمْ وَ اصْبِرُوا إِنَّ اللَّهَ مَعَ الصَّابِرِينَ .  خدا و رسول او را فرمان بريد و با يكدگر در كارها و در سخن ناراست نباشيد و نزاع نكنيد كه چون بددل شويد دولت شما و سنگ شما در چشم دشمن نشود و شكيبائى كنيد كه خداوند يار شكيبايان است .\r\n\r\n","description":"","footnote":"","page_name":" 379 ","page_number":399},
  {"content":"\r\n\r\n47 -  وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ سَبِيلِ اللَّهِ وَ اللَّهُ بِما يَعْمَلُونَ مُحِيطٌ .  و مانند كسانى نباشيد كه با طغيان نعمت و رياكارى در نظر مردمان از مكّه بيرون آمدند و مؤمنان را از دين خدا برمىگردانند ! و خداوند به آنچه مىكنند دانا است .\r\n48 -  وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ .  و هنگامى كه شيطان كارهاى ايشان را بر آنان برآراست و گفت : مترسيد امروز كسى بر شما پيروز نخواهد شد ! و من شما را زينهار دارم ، پس همين‌كه دو سپاه روبرو شدند بازگشت و گفت : من از شما ( و زينهار شما ) بيزارم من آن مىبينم كه شما نمىبينيد ! و من از خداى مىترسم كه خداوند سخت عقوبت است .\r\n49 -  إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ .  هنگامى كه منافقان ( در مدينه ) و كسانى كه در دلشان بيمارى شك بود ! مىگفتند محمّد و ياران او را دين او بفريفت و مغرور كرد . و هركس به خدا توكّل كند خداوند توانا و دانا است .\r\n\r\n( تفسير ادبى و عرفانى )\r\n41 -  وَ اعْلَمُوا أَنَّما غَنِمْتُمْ مِنْ شَيْءٍ .  آيه . غنيمت ، مال كافران است كه در جهاد و جنگ نصيب مسلمانان شود و جهاد دو قسم است : يكى جهاد ظاهر با كافر به تيغ و شمشير ، ديگرى جهاد باطن است با نفس به قهر و كوشش ، مجاهدان به شمشير سه مردند : كوشندهء مأجور ، خستهء مغفور ، و كشتهء شهيد . همچنين مجاهدان با نفس هم سه مردند : يكى مىكوشد ، وى از ابرار است ، يكى مىتازد وى از اوتاد است ، يكى بازرسته ، وى از ابدال است .\r\nكسى كه در جهاد با كفر است به مال توانگر شود ، كسى كه در جهاد با نفس است به دل توانگر شود ، توانگر به مال يا از مال حلال است و محنت ، يا از مال حرام است و لعنت ! توانگر به دل همّتى دارد بالاتر از دنيا و مرادى دارد بالاتر از عقبى . و مصطفى جهاد نفس را بزرگتر از جهاد با كفر گفت ! و بعد از جنگ بدر فرمود : ما از جنگ كوچكتر به جنگ بزرگتر بايد برويم ، و آن جنگ با نفس است ، زيرا در جنگ با دشمن ظاهرى مىتوان از او حذر كرد و دور شد ولى در جنگ با نفس كه دشمن باطن است حذر كردن نتوان ! با هر دشمنى اگر بسازى از شرّ او ايمن خواهى شد و لكن اگر با نفس بسازى هلاك خواهى شد !\r\nمصطفى فرمود : خداوند به دل شما بنگرد نه به نفس شما ، كه نگريستن نشانهء دوست داشتن است و نانگريستن علامت دشمن داشتن ! پس نفس كه دشمن تو است نبايد به وى نظر كردن ! بلكه بايد در معركهء مجاهدت با شمشير رياضت او را مغلوب كرد و چشم او را به ناوك تفريد و تجويد بر دوخت .\r\nيكى از عارفان معروف گويد : روزگارى در قهر نفس خويش به سر آوردم ، تا او را از مراد و كام خويش بازداشتم ، روزى با من درآويخت و گفت : جنگ كردن شرط دين است و عماد مسلمانى و نشان طاعت دارى ! و من از نشاط نفس در جنگ عجب داشتم كه از نفس نشاط طاعت نيايد ! و به خير و صلاح كمتر گرايد ! گفتم ناچار در زير اين نشاط جنگ مكرى است ، پيوسته او را فرمان روزه مىدهم چون طاقت گرسنگى ندارد خواهد كه آغاز سفر كند و در سفر روزه را گشايد ! پس رخصت سفر كند ! پيش خود گفتم براى جلوگيرى از اين حيله نذر كردم كه تا در سفر باشم روزه نگشايم ! بلكه بيفزايم . نفس پذيرفت و گفت : روزه نگشايم ! گفتم طاقت شب به عبادت گذراندن ندارد ، ازاين‌رو به سفر و روزه تن داد !\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nگفتم در سفر هم از شام تا بام نفس را بر پا دارم ، گفت : روا دارم و از آن ننالم ! انديشه كردم كه شايد با مردمى نياميزد و وحشت خلوت او را بر اين داشته ! و مىخواهد در مسافرت با مردم صحبت و معاشرت كند ! همّت كردم كه در سفر جز در جاهاى خراب و ويرانه فرونيايم و از خلق گوشه گيرم ، آن نيز پذيرفت پس از آن از روى عجز به درگاه بارىتعالى زاريدم مگر به فضل خود مرا مدد كند و به لطف خود مرا از چنگ حيلهء نفس رهائى بخشد و شاد گرداند . آخر امر دريافتم كه نفس مىگويد :\r\nهر روز مرا با شمشير مجاهدت هزاران ضربت زنى و هزار بار بكشى و خلق را از آن آگاهى نه ! بارى به جنگ با كفّار روم تا كشته شوم و همه جهانيان گويند : فلانى در جنگ شهيد شد ! - پيش خود گفتم نفس ، شگفت دشمن سرسختى است كه نه در دنيا موافقت كند و نه در عقبى سعادت خواهد ! كمند ريا را خواست بر من گشايد و در زمرهء هالكانم آرد ! ليكن خداوند مرا از مكر وى آگاه كرد و در كرم لطف خود مرا جاى داد ! منهم بر اوراد و اذكار بيفزودم و از مكر او در سايهء لطف خداى ، ايمن شدم .\r\nپير طريقت گفت : خدايا ، از بيم تو توانم بود كه به جان رسيدم ، هيچ ندانم كه با چنين نفس با چنين كار چون افتادم ؟ هيچ عبرت نگرفتم و خلقى به عبرت خود نديدم ، هرچند كوشيدم كه يك نفس خود را شايستهء تو بينم نديدم ! دانى كه نه بىتو خود را اين روز گزيدم . خداوندا ، مران كسى را كه خود خواندى ، ظاهر مكن جرمى را كه خود پوشيدى ، كريما ، ميان ما و تو داور توئى ، آن كن كه سزاوار آنى نه آن‌چنان كه سزاى ما است !\r\n . . . فَأَنَّ لِلَّهِ خُمُسَهُ وَ لِلرَّسُولِ .  آيه . همان گونه كه از مال غنيمت سهم خدا و رسول را بيرون كنند ، همچنين در معاملات حقيقت كه دل را غنيمت است ، خداى را در آن سهمى است كه بنده در آن آزاد بود و به حق باشد ، از خود بيزار و از عالم آزاد !\r\nپير طريقت گفت : بنده را وقتى بيايد كه از تن زبان ماند و بس ، و از دل نشان ماند و بس ، و از جان عيان ماند و بس ! دل برود ، نموده ماند و بس ! جان برود ، ربوده ماند و بس .\r\n بلعجب بادى است در هنگام مستى باد فقر * كز ميان خشك‌رودى ماهيان تر گرفت \r\n ابتدا غوّاص ترك جان و فرزندان بگفت * پس به دريا در فروشد تا چنين گوهر گرفت \r\n سالها مجنون طوافى كرد در كهسار و دشت * تا شبى معشوقه را در خانهء ما در گرفت \r\nداستان جنگ بدر : 42 -  إِذْ أَنْتُمْ بِالْعُدْوَةِ الدُّنْيا .  آيه . داستان جنگ بدر است و وصف حال جوان‌مردان كه در معركه ابطال و در صف قتال جنگ كردند و به عهد و وفاى حق ايستادند ، تا از بارگاه احديّت به صفت مردانگى موصوف گشتند و در اعلاء كلمهء حق و نشر بساط اسلام تن را سبيل و جان بذل و دل را فدا كردند .\r\n شراب از خون و جام از كاسهء سر * بجاى بانگ رود آواز اسبان \r\n بجاى دستهء گل قبضهء تيغ * بجاى قرط ، بر تن درع و خفتان \r\n . . . وَ لكِنْ لِيَقْضِيَ اللَّهُ أَمْراً كانَ مَفْعُولًا .  آيه . خداوند فرمود : اين كارى است كه من در ازل خواستم ، قضائى است كه من كردم ، حكمى است كه من راندم ، فرشتگان را مىفرستادم كه سبب آرام دلها و بشارت مؤمنان باشند ، امّا نصرت و پيروزى دادن كار الوهيّت ما و از خصائص ربوبيّت ما است ، همچنين رسولان را از بهر دعوت فرستادم و هدايت به عنايت ما است ! كسب را بنده تقدير كردم و سبب ساختم امّا روزى دادن و رسانيدن بر ما\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nاست ! جفت دادن و تخم ريختن سبب كردم لكن وجود فرزند به قدرت ما است !\r\n46 -  وَ أَطِيعُوا اللَّهَ وَ رَسُولَهُ وَ لا تَنازَعُوا .  آيه . از روى اشارت ، مسلمانان را به موافقت مىفرمايد ، كه موافقت اصل دين است و مخالفت مايهء ضلالت ، چنان كه در دين و عقيدت موافقت واجب است ، در رأى و عزيمت هم واجب است ، از اينجا است كه خداوند ، طاعت خدا و رسول و صاحبان امر را همه درهم بست و خروج و مخالفت را حرام كرد ، و مصطفى فرمود : شما را به پنج چيز امر مىكنم : جماعت ، شنوائى ، اطاعت ، هجرت ، جهاد . هركس از جماعت به اندازهء يك وجب بيرون سود طوق اسلام را از گردن انداخته تا برگردد ! و هركس مرا اطاعت كند ، خدا را اطاعت كرده و هركس مرا نافرمانى كند خدا را نافرمانى كرده ، و هركس صاحب امر را اطاعت كند مرا اطاعت كرده و هركس او را فرمان نبرد مرا فرمان نبرده ! همانا امام و پيشوا سپر است كه در پناه او جهاد مىتوان كرد و پرهيزكار شد و اگر پيشواى شما مردى حقير باشد كه شما را به كتاب خداوند رهبرى و پيشوائى كند ، سخن او را گوش كنيد و اطاعت نمائيد .\r\n . . . وَ اصْبِرُوا إِنَّ اللَّهَ مَعَ الصَّابِرِينَ .  آيه . ثبات و استقامت و حسن تفويض سبب كفايت در امور مىشود .\r\nيكى از پيشوايان گويد : هرگاه كه من وقعهء ( بدر ) خواندى ، گفتى : خوشا به حال سپاهى كه فرماندهء آنان رسول خدا و خبرگزار آنها جبرئيل امين و جنگاوران آنها حمزه و على ( ع ) شير خدا است و مددكار آنان فرشتگان خدا و مقصود آنها دين خدا و حاصل ايشان رضاى خدا است .\r\n\r\n[ آيات 63 - 50 
  ]\r\n\r\n( تفسير لفظى )\r\n50 -  وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ وَ ذُوقُوا عَذابَ الْحَرِيقِ .  اگر ببينى آنگاه كه فرشتگان ، كافران را مىميرانند و ايشان را بر روىها و پشت‌ها مىزدند ، ( و مىگفتند ) عذاب سوزناك را بچشيد .\r\n51 -  ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ .  اين ( عذاب سوزناك ) به آن سبب است كه دستهاى شما از پيش كارهاى بد انجام داده و خداوند هرگز نسبت به بندگان ستمكار نيست .\r\n52 -  كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَفَرُوا بِآياتِ اللَّهِ فَأَخَذَهُمُ اللَّهُ بِذُنُوبِهِمْ إِنَّ اللَّهَ قَوِيٌّ شَدِيدُ الْعِقابِ .  مانند رويّه و عاقبت آل فرعون ( در بديها كه كردند ) و كسانى پيش از آنها كه به سخنان خداوند كافر شدند ، تا خداوند آنان را به گناهانشان فراگرفت كه خداوند سخت‌گير ( براى دشمنان ) و سخت سرانجام است !\r\n53 -  ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ وَ أَنَّ اللَّهَ سَمِيعٌ عَلِيمٌ .  اين ( عذاب ) بدان سبب است كه خداوند نعمتى را كه به قومى و ملّتى داده برنمىگرداند و تغيير نمىدهد مگر آنكه خود ايشان آن را تغيير دهند و آن را به خويشتن خويش بگردانند ، كه خداوند شنوا و دانا است .\r\n54 -  كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَ أَغْرَقْنا آلَ فِرْعَوْنَ وَ كُلٌّ كانُوا ظالِمِينَ .  همچنان‌كه سرانجام آل فرعون و رفتار روزگار آنها رفت و كسانى كه پيش از ايشان بودند ، كه پيغامها و نشانهاى خداوند خويش را دروغ دانستند ، پس ما آنان را به گناهشان هلاك كرديم و كسان فرعون را غرق كرديم كه همه آنها از ستمكارانند .\r\n55 -  إِنَّ شَرَّ الدَّوَابِّ عِنْدَ اللَّهِ الَّذِينَ كَفَرُوا فَهُمْ لا يُؤْمِنُونَ .  بدترين جنبندگان نزد خداوند آنانند كه به خداى يگانه كافر شدند و آنها ايمان نخواهند آورد .\r\n\r\n","description":"","footnote":"","page_name":" 382 ","page_number":402},
  {"content":"\r\n\r\n56 -  الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَ هُمْ لا يَتَّقُونَ .  كسانى كه با آنها پيمان بستى ( اى محمّد ) آنگاه در هربار پيمان خود را مىشكنند و از غدر و نقض عهد پرهيز ندارند .\r\n57 -  فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ .  پس هرگاه در جنگ ( به آنها كه پيمان شكستند ) دست يافتى بر آنها سخت‌گير و عقوبت كن تا شايد ديگران و پس آيندگان آنان حذر كنند و متذكّر شوند .\r\n58 -  وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ . \r\nاگر از قومى بترسى كه خيانت كنند پس آگاهى افكن بر آنها تا در آگاهى ( از پيمان شكستن ) با شما يكسان باشند ، كه خداوند پيمان‌شكنان را دوست ندارد .\r\n59 -  وَ لا يَحْسَبَنَّ الَّذِينَ كَفَرُوا سَبَقُوا إِنَّهُمْ لا يُعْجِزُونَ .  و نه پندارند كافران كه از پيش شدند ( و در جنگ بدر به مكّه گريختند ) كه خداى را عاجز نتوانند و نيارند و از او پيش نشوند .\r\n60 -  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ وَ آخَرِينَ مِنْ دُونِهِمْ لا تَعْلَمُونَهُمُ اللَّهُ يَعْلَمُهُمْ .  آماده سازيد هر قدر بتوانيد از نيرو ( از تير انداختن ) و از اسبان ساخته و بر آخور بسته ، تا دشمن خدا و دشمن خود را و كسانى كه فرود از ايشانند بترسانيد ، كه شما آنها را ندانيد و خدا ايشان را داند .\r\n . . . وَ ما تُنْفِقُوا مِنْ شَيْءٍ فِي سَبِيلِ اللَّهِ يُوَفَّ إِلَيْكُمْ وَ أَنْتُمْ لا تُظْلَمُونَ .  و هرچه در راه خدا خرج كنيد پاداش آن بشما داده خواهد شد و از شما چيزى كاسته نشود و ستم نخواهيد ديد .\r\n61 -  وَ إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ إِنَّهُ هُوَ السَّمِيعُ الْعَلِيمُ .  و اگر به آشتى گرائيدند ، تو هم به آشتى گراى و به خدا توكّل و پشت باز كن كه خداوند شنوا و دانا است .\r\n62 -  وَ إِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ . \r\nاگر بخواهند تو را فريب دهند ، خداوند تو را بسنده است و او است كه تو را با يارى خود نيرو داد و به مؤمنان هم نيرو داد و دلهاى آنان را بهم نزديك كرد .\r\n63 -  وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ .  خداوند دلهاى آنان را به هم نزديك ساخت كه اگر هرچه در زمين است خرج مىكردى ، دلهاى آنان را به يكدگر نزديك نمىكردى ، ليكن خداوند ميان آنها الفت داد و بهم نزديك كرد كه او توانا و دانا است .\r\n\r\n( تفسير ادبى و عرفانى )\r\n50 -  وَ لَوْ تَرى إِذْ يَتَوَفَّى الَّذِينَ كَفَرُوا .  آيه . مرگ چهارگونه است : مرگ اهانت و لعنت ، مرگ حسرت و مصيبت ، مرگ تحفه و كرامت ، مرگ خلقت و مشاهدت ، مرگ لعنت مرگ كافران است ، مرگ حسرت مرگ عاصيان است ، مرگ كرامت مرگ مؤمنان است ، مرگ مشاهدت مرگ پيغمبران است .\r\nمرگ اهانت ، كافران را است كه فرمود : اى محمّد اگر مرگ كافران را ببينى و آن زخم فرشتگان عذاب كه از هيبت و نهيب آن كافر ميان دود و آتش و بوى ناخوش گرفتار آمده ! كه اگر بنالد بر خود درد افزايد و اگر بزارد نداء  ( لا بُشْرى )  شنود ! در آن حال بينى كه گرد بىنوائى بر روهاشان نشسته و آتش در جانشان افتاده ، زنهار ! !\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nمرگ حسرت ، مرگ گناهكارانى است كه روزگار را به غفلت به سر آورده و در طاعات و عبادات تقصير كرده ، ناگاه در چنگ ملك موت افتاده و گرفتار سكرات مرگ شده از يك‌سو فرشتهء رحمت بيند ، شرمش آيد كه كار نيك نكرده ، و از سوى ديگر فرشتهء عذاب بيند ، بترسد از اينكه بديها و زشتيها كرده ، بيچاره اين بنده عاصى در ميان مانده و چشم بر عيب نهاده تا خود چه آيد ! كرامت آيد از غيب يا اهانت ؟ فضل بيند يا عدل ؟\r\nمرگ تحفه و كرامت ، مرگ مؤمنان و نيك‌مردان است كه فرشتگان رحمت به صد هزار لطف و كرامت و رفق و راحت و بشرى و بشارت ايشان را قبض روح كنند و به الطاف كرم و نوازش بىنهايت پروردگار بشارت مىدهند ! كه مصطفى فرمود : عطاى مؤمن مرگ است ، زيرا حجاب مؤمن از نفس او است و مرگ برداشتن آن حجاب است ، و عارفان را هيچ عطائى و تحفه‌اى بدان نرسند كه راه دوست بر ايشان گشوده گردد و حجابها برداشته شود .\r\n از اين مرگ صورت نگر تا نترسى * از اين زندگى ترس كاكنون در آنى \r\n از اين زندگى زندگانى نخيزد * كه گرگ است و نايد ز گرگان شبانى \r\nچقدر تفاوت است ميان گروهى مردگان كه دلها به يادشان زنده مىشود ! و ميان گروهى زندگان كه دلها از ديدن آنان سياه مىگردد !\r\nلطيفه : درويشى خداشناس اين آيه را از كسى شنيد :   إِنَّ زَلْزَلَةَ السَّاعَةِ شَيْءٌ عَظِيمٌ .   در حال وقتش خوش گشت ، حالت سماعش افتاد ، نعره‌اى بزد و گفت : آه ، كى باشد كه اين روز آيد ! و اين درويش از بند درآيد - او را گفتند تو را چه روى نمود از اين آيت ؟ گفت دنيا حجاب است و قيامت وقت مشاهدت ، و دوستان را حجاب بلا است ؟\r\nو مشاهدت عطا ، كى باشد كزين حجاب بازرهيم و به دولت مواصلت برسيم !\r\n كى باشد كه اين قفس بپردازم * در باغ الهى آشيان سازم \r\nمرگ مشاهدت ، مرگ پيمبر آن است كه اعزاز و اكرام پيمبران و نوازش ايشان به نداء لطف بىواسطه از حضرت عزّت روان ، گويد : اى نفس مطمئن و آرميده ، بسوى خداى خويش خشنود و خوش‌حال بشتاب .\r\nروزى حضرت مصطفى جمعى از مهاجر و انصار را ديد گرد هم آمده‌اند ، آنان را مرحبا مرحبا فرمود و چشمش پرآب شد ، آنگاه وصيّتها كرد و پندها داد ، ياران گفتند : اى رسول خدا مگر روزگار عمرت به سر آمده و وقت رفتن درآمده ؟ فرمود : آرى مرغ جان سر آن دارد كه باز پرد و به آشيان عزّت رود ، مرغى كه هرگاه از قفس بشرى بر افق غيب پرواز كند ، فرشتگان عالم قدس ، دستها به ديدهء خود بازنهند ورنه برق اين جمال ، ديده‌هاى ايشان را بسوزد !\r\nنوشته‌اند : چون وقت مرگ موسى در رسيد ، برقى در هوا از هيبت عشق او بتافت كه به چشم عزرائيل برخورد و آسيب ديد ! ندا رسيد : اى عزرائيل چون نزد دوستان ما روى ، نگر تا به ادب باشى و بىدستورى فرا نزد ايشان نروى زبان حال مشتاق كه ار غيرت دوستى و كمال سوزد ، در مهر ازلى همىگويد :\r\n يا رب ار فانى كنى ما را به تيغ دوستى * پس فرشتهء مرگ را با ما نباشد هيچ كار ! \r\n هركه از جام تو روزى شربت عشق تو خورد ! * چون نماند آن شراب ، او داند آن رنج خمار \r\n52 -  كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ .  آيه . در اين آيت ، تهديد و وعيد مشركان قريش است و كافران عرب ! مىگويد : چشم عبرت باز كنيد و در عادت و سيرت رفتگان و گذشتگان بنگريد و سرانجام جهان‌داران و گردن‌كشان نگريد كه چه كردند ؟ و ما با ايشان چه كرديم ؟ و بر سر ايشان چه رانديم ؟ اى كافران عرب و مشركان قريش\r\n\r\n","description":"","footnote":"","page_name":" 384 ","page_number":404},
  {"content":"\r\n\r\nاگر شما همان كنيد كه ايشان ( آل فرعون ) كردند ، از سياست قهر ما همان بينيد كه آنان ديدند !\r\n53 -  ذلِكَ بِأَنَّ اللَّهَ لَمْ يَكُ مُغَيِّراً نِعْمَةً .  آيه . سنّت و آئين ما چنان است كه بر بندگان نعمت بريزيم و معيشت فراخ در پيش نهيم ، پس اگر شكر آن نگزارند و حق آن بر خود نشناسند ، نعمت از ايشان بگردانيم و به نقمت بدل كنيم !\r\n60 -  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ .  آيه . به زبان تفسير ، قوّهء تيراندازى مجاهدان است بر روى دشمن ، لكن از روى اشارت ، تيرهاى سحرگاهى است در عالم غيب به صفت خشوع و خضوع ، كه اين قوّه نيروى دل است و اعتماد به نصرت الهى و تأييد غيبى ، كه  هُوَ الَّذِي أَيَّدَكَ بِنَصْرِهِ . \r\n63 -  . . . وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ .  آيه . خداوند دلهاى رسولان را به رسالت الفت داد و دلهاى پيمبران را به نبوّت آرامش داد و دلهاى صدّيقان را به صدق و راستى نوازش كرد و دلهاى شهيدان را به مشاهدت و دلهاى صالحان را به خدمت و دلهاى همهء مؤمنان را به هدايت الفت داد ! پس مرسلان را رحمت براى پيمبران ، و پيمبران را رحمت براى صدّيقان و صدّيقان را رحمت براى شهيدان و شهيدان را رحمت براى صالحان و صالحان را رحمت براى همه مؤمنان و اينان را رحمت براى كافران قرار داد !\r\n\r\n[ آيات 75 - 64 
  ]\r\n\r\n( تفسير لفظى )\r\n64 -  يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ .  اى پيغمبر ، تو را خداوند و پيروان با ايمانت بسنده است .\r\n65 -  يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ .  اى پيغمبر مؤمنان را به قتال با دشمنان برانگيز ، اگر از شما بيست تن شكيبايان باشند بر دويست تن پيروز شوند ، و اگر از شما صد تن باشند هزار تن از كافران را باز شكنند ، اين به آن علت است كه آنان گروهى نافهم و نادان هستند و حق را از باطل باز نشناسند .\r\n66 -  الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ وَ اللَّهُ مَعَ الصَّابِرِينَ .  اكنون ( كه سبك‌بارى مىجوئيد ) خداوند بار شما را سبك گردانيد ( بدين‌گونه ) اگر از شما صد تن در برابر دشمن شكيبا باشد دويست تن را بازشكند و اگر از شما هزار تن شكيبا باشد دو هزار تن را به ياد خدا و به دستور او شكست دهد ، و خداوند يار شكيبايان است .\r\n67 -  ما كانَ لِنَبِيٍّ أَنْ يَكُونَ لَهُ أَسْرى حَتَّى يُثْخِنَ فِي الْأَرْضِ تُرِيدُونَ عَرَضَ الدُّنْيا وَ اللَّهُ يُرِيدُ الْآخِرَةَ وَ اللَّهُ عَزِيزٌ حَكِيمٌ .  پيغمبر را هرگز اسير به دست نيامد تا آنكه خونابهء دشمن بر زمين افكند ، شما مردم متاع دنيا را ( به گرفتن فديه از اسيران ) مىخواهيد ! و خداوند براى شما آخرت مىپسندد ! و خداوند توانا و دانا است .\r\n68 -  لَوْ لا كِتابٌ مِنَ اللَّهِ سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ .  اگر حكم خدا از پيش نبود ( كه غازيان را در گرفتن فديه عذاب نكنيد ) بشما از آنچه فدا از اسيران گرفتيد عذابى بزرگ مىرسيد و شما را در بر مىگرفت !\r\n69 -  فَكُلُوا مِمَّا غَنِمْتُمْ حَلالًا طَيِّباً وَ اتَّقُوا اللَّهَ إِنَّ اللَّهَ غَفُورٌ رَحِيمٌ .  اكنون بخوريد از آنچه غنيمت ( از دشمنان خدا ) ستديد و از خشم و عذاب خداى بترسيد و ( مىدانيد ) خدا آمرزگار و مهربان است .\r\n70 -  يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً \r\n\r\n","description":"","footnote":"","page_name":" 385 ","page_number":405},
  {"content":"\r\n\r\n يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ .  اى پيغمبر ، به اسيرانى كه در دست شما هستند بگو اگر خداوند از دلهاى شما ايمان و راستى داند ، شما را بهتر از آن دهد كه از شما ستده ، و بيامرزد شما را و خداوند آمرزنده و مهربان است .\r\n71 -  وَ إِنْ يُرِيدُوا خِيانَتَكَ فَقَدْ خانُوا اللَّهَ مِنْ قَبْلُ فَأَمْكَنَ مِنْهُمْ وَ اللَّهُ عَلِيمٌ حَكِيمٌ . \r\nاگر بخواهند با تو كژ روند و خيانت كنند ، آنها از پيش به خدا خيانت كردند و كژ رفتند ، پس خداوند آنها در دست تو داد و تو را بر ايشان پيروزى داد و خداوند داناى راست‌دان است .\r\n72 -  إِنَّ الَّذِينَ آمَنُوا وَ هاجَرُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ بَعْضُهُمْ أَوْلِياءُ بَعْضٍ .  آنان كه بگرويدند و هجرت كردند ( از جاى خويش و كسان خويش ببريدند ) و با تن و مال خويش در راه خدا كوشيدند و كسانى كه رسول خدا و مؤمنان را جاى و خان‌ومان دادند و يارى كردند ، آنانند كه يكدگر را دوست و اولياء هستند .  وَ الَّذِينَ آمَنُوا وَ لَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا وَ إِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلَّا عَلى قَوْمٍ بَيْنَكُمْ وَ بَيْنَهُمْ مِيثاقٌ وَ اللَّهُ بِما تَعْمَلُونَ بَصِيرٌ .  و كسانى كه ايمان آوردند و مهاجرت نكردند ( و از خان‌ومان نبريدند و بر رسول نيامدند ، شما را از دوستى ايشان هيچ‌چيز نيست تا اينكه به خانهء هجرت آيند ، و اگر آنان از شما براى كوبيدن مشركان يارى خواهند ، بر شما است كه ايشان را يارى دهيد ، مگر آنكه ميان شما و آن گروه پيمان باشد كه در آن مورد غدر نكنيد ، و خداوند به آنچه شما بكنيد بينا و دانا است .\r\n73 -  وَ الَّذِينَ كَفَرُوا بَعْضُهُمْ أَوْلِياءُ بَعْضٍ إِلَّا تَفْعَلُوهُ تَكُنْ فِتْنَةٌ فِي الْأَرْضِ وَ فَسادٌ كَبِيرٌ .  آنان كه كافر شدند با يكدگر دوستند ، اگر نكنيد كه مؤمنان را يارى دهيد ( چون از شما يارى خواهند ) فتنه و فسادى در زمين خواهد بود كه بازگشت اسلام به كفر است .\r\n74 -  وَ الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ هُمُ الْمُؤْمِنُونَ حَقًّا لَهُمْ مَغْفِرَةٌ وَ رِزْقٌ كَرِيمٌ .  كسانى كه ايمان آوردند و مهاجرت كردند و در راه خدا جهاد كردند و كسانى كه رسول خداى را مأوى دادند و يارى كردند ، آنان مؤمنان به راستى هستند و ايشان راست آمرزش و روزى فراوان و بىرنج .\r\n75 -  وَ الَّذِينَ آمَنُوا مِنْ بَعْدُ وَ هاجَرُوا وَ جاهَدُوا مَعَكُمْ فَأُولئِكَ مِنْكُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ إِنَّ اللَّهَ بِكُلِّ شَيْءٍ عَلِيمٌ .  آنان كه پس از جنگ ( حديبيه ) ايمان آوردند و هجرت كردند و با شما جهاد كردند ، آنان از شمايند و خويشاوندان ( در ميراث ) در كتاب خدا به يكدگر ارزانى هستند ، كه خداوند به همه چيز دانا است .\r\n\r\n( تفسير ادبى و عرفانى )\r\n64 -  يا أَيُّهَا النَّبِيُّ حَسْبُكَ اللَّهُ وَ مَنِ اتَّبَعَكَ مِنَ الْمُؤْمِنِينَ .  آيه . اشارت است به اينكه خداوند و گروندگان ( كه شمارهء آنها 39 نفر بود و عمر چهلمين شد و از تو پيروى كردند ) ، تو را كافى است ! و چون كفّار قريش آن روز آن عدّه را ديدند ، دل از دولت خويش برگرفتند و غمناك‌تر شدند از روزى كه وحى به رسول خدا آشكار شده بود !\r\nلطيفه : اى جوان‌مرد ، گوهر وصال نه چيزى است كه به دست هر دون‌همّتى افتد ، درّى است كه در صدف\r\n\r\n","description":"","footnote":"","page_name":" 386 ","page_number":406},
  {"content":"\r\n\r\nصدق صدّيقان به دست آيد و گوهرى است كه از حدائق حقايق عاشقان پيدا شود ، غوّاصان اين گوهر ، خورشيد ارادت و مقبول حضرت الهيّت آمدند ، و صفت ايشان در كتاب به  ( بَعْضُهُمْ أَوْلِياءُ بَعْضٍ ) *  آمده و آنانند كه ربّ عزّت دربارهء آنان فرمود :  أُولئِكَ هُمُ الْمُؤْمِنُونَ حَقًّا .  و ثواب ايشان  ( لَهُمْ مَغْفِرَةٌ وَ رِزْقٌ كَرِيمٌ )  است . و رزق كريم آنست كه چون خورشيد وصال از مشرق تابان شود ، همه آرزوها نقد گردد و زيادتى بىكران شود ، قصّهء آب و گل نهان گردد و دوست ازلى عيان گردد و ديده و دل هر دو به دوست نگران شود كه :\r\n هرك را نور تجلّى بر دلش آيد پديد * پس عجب نه ، گر چو موسى ، كه بر او حيران شود \r\n67 -  ما كانَ لِنَبِيٍّ أَنْ يَكُونَ لَهُ أَسْرى .  آيه . در روز بدر هفتاد نفر از بزرگان قريش كشته شدند و هفتاد كس اسير از مشركان بگرفتند ، مصطفى در كار ايشان با اصحاب مشورت كرد ، ابو بكر گفت : اينان همه خويشان تو هستند به نظر من از اينان فديه گيريم و آزاد كنيم و آنچه بدست آريم نيروى پيروزى بر كافران قرار دهيم و چه‌بسا كه ايشان را خداوند هدايت كند و ايمان آورند و نيروئى براى اسلام باشند .\r\nحضرت به عمر اشارت كرد و رأى او را خواست ، گفت : رأى من بر خلاف رأى ابو بكر است ! بايد مشركان را از پشت زمين برداريم ، فلان كس كه از خويشان من است به دست من ده تا با شمشير سر او بردارم و عقيل را به دست على ده تا با او همين كار كند و فلان كس كه برادر حمزه است به دست او دهيد تا همين كار كند كه ايشان همگى پيشوايان كفرند اگرچه خويش و پيوند توأند ، و چون حق تو را نشناختند ، سزاى آنها كشتن است !\r\nرسول خدا فرمود : مثل ابو بكر مثل ابراهيم خليل است كه گفت هركس مرا پيروى كرد از من است و هركس نكرد خدا غفور و رحيم است ، و مانند عيسى كه گفت : خدايا اگر اين كافران را كيفر دهى همه بندگان توأند و اگر ببخشى تو عزيز و حكيمى ، و مثل عمر مثل نوح است كه گفت خدايا ، بر روى زمين از نسل اين كافران ديّارى مگذار كه اگر بمانند بندگان تو را گمراه مىكنند ، و مانند موسى كه دربارهء قوم خود گفت ، خداوندا اموالشان را تباه كن و دلهاشان را سخت گردان كه تا عذاب اليم نه‌بينند ايمان نياورند ! - آنگاه حضرت رأى ابو بكر را پسنديد و از مشركان فديه گرفت و رها ساخت !\r\n\r\n( سورهء - 9 - توبه - ( مدنى ) 129 آيه )\r\n\r\n[ آيات 11 - 1 
  ]\r\n\r\n( تفسير لفظى\r\n« 1 » 1 -  بَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ مِنَ الْمُشْرِكِينَ .  اين بيزارى است از خدا و رسول او نسبت به كسانى از مشركين كه با آنها پيمان بستيد .\r\n2 -  فَسِيحُوا فِي الْأَرْضِ أَرْبَعَةَ أَشْهُرٍ وَ اعْلَمُوا أَنَّكُمْ غَيْرُ مُعْجِزِي اللَّهِ وَ أَنَّ اللَّهَ مُخْزِي الْكافِرِينَ .  ( شما را از پيش زينهار داديم ديگر بس است ! ) پس چهار ماه در زمين سياحت كنيد و بدانيد كه شما خدا را در خود عاجز نياريد و همانا خداوند رسواكنندهء مشركان است .\r\n3 -  وَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ فَإِنْ تُبْتُمْ فَهُوَ خَيْرٌ لَكُمْ وَ إِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِي اللَّهِ وَ بَشِّرِ الَّذِينَ \r\n\r\n\r\n","description":"","footnote":"\r\n( 1 ) اين سوره بسم اللّه ندارد چون مانند سورهء انفال مربوط به عهد و نقض عهد است و حكم واحد دارند علاوه چون بسم اللّه آيهء زينهار است و اين سورهء كيفر است .\r\n","page_name":" 387 ","page_number":407},
  {"content":"\r\n\r\n كَفَرُوا بِعَذابٍ أَلِيمٍ .  اين آگاهى است از سوى خدا و رسول به مردم روز حجّ مهين ( بزرگتر ) كه خداى از مشركان بيزار و رسول او هم بيزار است ، پس اگر توبه كنيد و از شرك بازگرديد ، براى شما بهتر است ، و اگر برگرديد بدانيد كه شما نتوانيد خداى را از خويشتن عاجز آريد يا از او پيشى گيريد ! و تو اى محمّد ايشان را به عذاب دردناك بشارت ده .\r\n4 -  إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَ لَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ الْمُتَّقِينَ .  مگر آن گروه از مشركان كه با ايشان پيمان داريد و از شرائط پيمان تخلّف نكردند و چيزى نكاستند و هيچ دشمن را بر شما يارى نداده‌اند ، كه پس پيمان با ايشان را تا مدّت معيّن به سر بريد كه خداوند دوستدار پرهيزكاران است .\r\n5 -  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَخَلُّوا سَبِيلَهُمْ إِنَّ اللَّهَ غَفُورٌ رَحِيمٌ .  همين‌كه ماه‌هاى حرام بگذرد ، آنگاه مشركان را هرجا يابيد بكشيد ، و آنان را بگيريد و مىپناويد ( محاصره كنيد ) و در كمين ايشان بنشينيد ، پس اگر از شرك بازگردند و توبه كنند و نماز را به‌پاى دارند و زكات دهند ، ايشان را ايمن داريد ، كه خداوند آمرزنده و مهربان است .\r\n6 -  وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ ذلِكَ بِأَنَّهُمْ قَوْمٌ لا يَعْلَمُونَ .  اى محمّد اگر كسى از مشركان از تو زينهار خواست و تا در مسجد به نزديك تو آيد براى پناهندگى ، پس او را زينهار ده تا سخن خداى را بشنود ، آنگاه او را بجاى ايمنى برسان ، چون ايشان گروهى هستند كه نمىدانند .\r\n7 -  كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ .  چگونه براى مشركان عهدى و پيمانى نزد خدا و رسول باشد ؟ مگر آنها كه نزديك مكّه در روز حديبيه با ايشان پيمان بستيد و تا وقتى كه با شما بر وفا و شرط مىپايند شما هم ايشان را بر زينهار مىپائيد ، كه خداوند پرهيزكاران از غدر و پيمان‌شكنى را دوست دارد .\r\n8 -  كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَ لا ذِمَّةً يُرْضُونَكُمْ بِأَفْواهِهِمْ وَ تَأْبى قُلُوبُهُمْ وَ أَكْثَرُهُمْ فاسِقُونَ .  كى و چگونه با ايشان پيمان و عهدى باشد ؟ درصورتىكه اگر بر شما قادر شوند و دست يابند هرگز بر شما نه آزرم خويشاوندى دارند و نه سوگند و نه زينهار دارند ! و شما را به سخن زبانى خويش خشنود سازند ولى دلهاى ايشان سر باز زند و بيشتر اينان فاسقهائى هستند كه هرگز مسلمان نيستند ( در علم خدا ) .\r\n9 -  اشْتَرَوْا بِآياتِ اللَّهِ ثَمَناً قَلِيلًا فَصَدُّوا عَنْ سَبِيلِهِ إِنَّهُمْ ساءَ ما كانُوا يَعْمَلُونَ . \r\nسخنان خداوند را به بهاى اندك مىخرند ، پس از راه خدا برمىگردند و برمىگردانند ، و ايشان بدكارى است كه عمل مىكنند !\r\n10 -  لا يَرْقُبُونَ فِي مُؤْمِنٍ إِلًّا وَ لا ذِمَّةً وَ أُولئِكَ هُمُ الْمُعْتَدُونَ .  اينان در مورد هيچ مؤمنى نه آزرم خداى دارند و نه زينهار و نه پيمانى كه نهادند ! و ايشان پيمان‌شكنانند .\r\n11 -  فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَإِخْوانُكُمْ فِي الدِّينِ وَ نُفَصِّلُ الْآياتِ لِقَوْمٍ يَعْلَمُونَ .  پس اگر بازگشتند و نماز به‌پا داشتند و زكات دادند ، پس آنها برادران دينى شما هستند و ما سخنان خويش براى گروهى كه مىدانند رسا مىنمائيم .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\n\r\n( تفسير ادبى و عرفانى )\r\n1 -  بَراءَةٌ مِنَ اللَّهِ وَ رَسُولِهِ .  آيه . اين آيت وعيد كافران و تهديد مشركان است ، و سرانجام كفر ايشان ، فراق جاودان و حسرت بىكران است . درخت نوميدى به برآمده ، نالهء بىزارى به درآمده ، چه سود دارد اكنون زارى ! كه خداوند حكم كرد به بىزارى ! اين است فضيحت و رسوائى ، ماتم بيگانگى و مصيبت جدائى . امروز خستهء زخم جماعت ، فردا سوختهء آتش عقوبت ، امروز عذاب و خزى ، و فردا حسرت و ندامت ، امروز سياست ، و فردا زقّوم و حميم .\r\nبيچاره آدمى كه پيوسته در غفلت يا در فترت است ، نداند كه سرانجام كار او روى چيست ؟ روى آشنائى است يا بيگانگى . بيچاره در غفلت و معصيت مىزيد و اين نشان بدبختى است ! حرام مىخورد و به خسران دين رضا مىدهد و اين خود نشان بىزارى است ! در فرمان شرع سستى و با نهى حق ناپاكى مىكند و اين خود نشان پليدى و شوخى است . بيچاره آدمى ، بيدار آن‌گاه شود كه هرچه بودنى بوده نباشد ، پند آن‌گاه پذيرد كه به او هرچه رسيدنى است رسيده باشد ! نمىداند كه هرچه كشت رستنى است ، و هرچه رست درويدنى است .\r\n5 -  فَإِذَا انْسَلَخَ الْأَشْهُرُ الْحُرُمُ .  آيه . در اين آيت خداوند قهّار ، اسباب قهر دشمن و انواع قتال برشمرد ، يكى را به كشتن ، يكى را به بند كردن ، يكى را به بارو و حصار انداختن ، يكى را كمين كردن ، تا همگى مغلوب و مقهور گردند .\r\nو از روى اشارت مىگويد : در جهاد مهين يا مهينه دشمن كه نفس امّاره است انواع رياضات و فنون مجاهدات بايد ، تا اين دشمن ناپيدا و خطرناك نيز مقهور گردد ! و در اين باب هيچ مجاهدتى بالاتر از آن نباشد كه نفس را از شهوتهاى حيوانى باز دارد و به خواهش آن سر فرود نيارد و آنچه بر او دشوارتر و سخت‌تر است بر دست گيرد تا او را مقهور كند .\r\nگويند : عيسى ( ع ) پلاس پوشيدى و برگ و پوست درختان و گياه زمين خوردى و هركجا شب آمدى خفتى ! چون خود را وطنى نساخته بود ! تا شبى كه باران مىباريد و رعد و برق بود و باد سرد و سرماى سخت ، از دور غارى بديد ، قصد آنجا كرد ، چون برسيد ددى در آن خفته ديد و او را جاى نبود ، برگشت و پيش خود گفت : شغال پناه‌گاه دارد و پسر مريم پناه‌گاه ندارد ! همان دم ندا رسيد من پناه بىپناهانم ! او از همهء متاع جهان پياله‌اى داشت كه با آن آب مىخورد ، روزى يكى را ديد كه با دست آب همىخورد ، از آن وقت پياله را بگذاشت و گفت : من ندانستم كه خداوند به من پياله داده !\r\nنوشته‌اند چون روز قيامت شود درويشان را بيارند و حقّ خدا را از ايشان طلب كنند ، آنان گويند ما را درويش و بىمال آفريدى ! از درويشى به حق تو نپرداختيم ! همين دم عيسى را بياورند كه در دنيا آمد و بيرون شد و او را مال و ملك نبود ! و بر آنها حجّت كنند ، و لقمان را بر بردگان حجّت كنند كه او برده بود و يوسف را بر نيكورويان حجّت كنند و سليمان را بر پادشاهان و توانگران حجّت كنند كه همهء حق خدا را گزاردند !\r\n11 -  فَإِنْ تابُوا وَ أَقامُوا الصَّلاةَ وَ آتَوُا الزَّكاةَ .  آيه . اشارت است به اينكه حقيقت توبه پشيمانى است .\r\nكه در دل پديد آيد ، دردى كه از درون سينهء سر برزند ، آتش خجلت در دل وى افتد و آب حسرت از ديده فروريزد ، نه‌بينى شاخى كه چون يك سر آن آتش زنى ، از سر ديگر آب مىچكد !\r\nلطيفه : اى جوان‌مرد ، صدهزاران ماه‌رويان فردوس از راه نظاره در بازار گرم منتظر ايستاده‌اند تا مگر گناهكارى از پردهء گناه بيرون آيد و گام بر بساط توبه نهد ، تا ايشان جانها و دلها را در قدم وى بيفشانند و بشارت به او دهند كه قدم صدق برداشته است !\r\n\r\n","description":"","footnote":"","page_name":" 389 ","page_number":409},
  {"content":"\r\n\r\n6 -  وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ .  آيه . اگر مشركى ( كه امر به كشتن او داده‌اى ) به تو پناه آورد و ايمنى خواست ، ردّ مكن تا كلام خداوند بشنود و درستى دين بر او آشكار گردد و اگر بعد از شنيدن سخن خداوند ايمان نياورد ، متعرّض او مشو !\r\n . . . ثُمَّ أَبْلِغْهُ مَأْمَنَهُ .  آيه . پس از آن ايمن‌گاه او را به او برسان ، همچنان‌كه اولياء حق را مىبينى كه تاب فراق خداوند ندارند با آنكه امروز با ايمان به او زنده هستند از او پناه خواهند و چون به او رسند از فزع اكبر ننالند ! تا چه رسد به كسانى كه نادانند و ايمنى خواهند !\r\n\r\n[ آيات 22 - 12 
  ]\r\n\r\n( تفسير لفظى )\r\n12 -  وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَ طَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ .  اگر سوگندهاى خويش را پس از ايمان آوردن دروغ كنند ( نكث نمايند ) و در دين شما طعنه زنند و عيب‌گوئى كنند ( پيغمبر شما را ) پس پيشوايان كفر را كه سوگندان ندارند بكشيد تا مگر بازپس آيند .\r\n13 -  أَ لا تُقاتِلُونَ قَوْماً نَكَثُوا أَيْمانَهُمْ وَ هَمُّوا بِإِخْراجِ الرَّسُولِ وَ هُمْ بَدَؤُكُمْ أَوَّلَ مَرَّةٍ أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ .  آيا كشتار نكنيد با قومى كه سوگندان خويش نكث كردند و آهنگ بيرون كردن رسول خدا ( از شهر خودش ) كردند و ايشان در بدى با شما بر شما پيشى گرفتند ، آيا از آنها مىترسيد ؟ درصورتىكه خدا سزاوارتر است كه از او بترسيد ! اگر ايمان داريد .\r\n14 -  قاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ .  با ايشان كشتار كنيد ، تا عذاب خداى به آنها به دستهاى شما باشد و آنان را خجلت‌زده كند و شما را بر آنها يارى دهد و دلهاى مؤمنان ( دل خسته از ايشان را ) شفا بخشد و آسانى دهد .\r\n15 -  وَ يُذْهِبْ غَيْظَ قُلُوبِهِمْ وَ يَتُوبُ اللَّهُ عَلى مَنْ يَشاءُ وَ اللَّهُ عَلِيمٌ حَكِيمٌ .  و تا درد خشم از دلهاى ايشان از روزگار وابرد و آنان را كه خواهد توبه دهد ، كه خدا دانا و راست‌دان است .\r\n16 -  أَمْ حَسِبْتُمْ أَنْ تُتْرَكُوا وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ لَمْ يَتَّخِذُوا مِنْ دُونِ اللَّهِ وَ لا رَسُولِهِ وَ لَا الْمُؤْمِنِينَ وَلِيجَةً وَ اللَّهُ خَبِيرٌ بِما تَعْمَلُونَ .  آيا گمان مىكنيد كه شما را بر اين حال كه شمائيد گذارند ؟ و خداوند مجاهدان از شما را نديده و نمىداند ؟ و كسانى كه فرود از خدا و رسول و مؤمنان ، كسى را به دوستى نگرفتند نمىبيند و نمىداند ؟ و خداوند به آنچه شما مىكنيد آگاه است ؟ !\r\n17 -  ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالْكُفْرِ أُولئِكَ حَبِطَتْ أَعْمالُهُمْ وَ فِي النَّارِ هُمْ خالِدُونَ .  روا نيست كه مشركان سجده‌گاه‌هاى خداوند را تعمير و مرمّت كنند درحالىكه بر خويشتن گواهى به كفر دهند . ( و بدانكه ) كارهاى ايشان ( از حجّ و خدمت خانهء خدا ) همه تباه گشت و باطل شد و جايگاه هميشگى آنها در آتش است !\r\n18 -  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ وَ أَقامَ الصَّلاةَ وَ آتَى الزَّكاةَ وَ لَمْ يَخْشَ إِلَّا اللَّهَ فَعَسى أُولئِكَ أَنْ يَكُونُوا مِنَ الْمُهْتَدِينَ .  همانا ، مسجدهاى خدا را كسى سازد و آباد كند كه ايمان به خدا و روز رستاخيز داشته باشد و نماز را به پا دارد و زكات را بدهد و جز از خدا از كسى نترسد ! پس اميد كه ايشان از راه راست روندگان باشند !\r\n\r\n","description":"","footnote":"","page_name":" 390 ","page_number":410},
  {"content":"\r\n\r\n19 -  أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ فِي سَبِيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمِينَ .  آيه . آيا آب دادن از زمزم به مردم و عمارت مسجد حرام و نگاهبانى كعبه با كسانى كه به خدا و روز قيامت ايمان آوردند و در راه خدا جهاد كردند برابر قرار مىدهيد ؟ درصورتىكه اينان با آنان به نزد خداوند يكسان نيستند ، و خداوند گروه ستمكاران را رهبرى نمىكند !\r\n20 -  الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ بِأَمْوالِهِمْ وَ أَنْفُسِهِمْ أَعْظَمُ دَرَجَةً عِنْدَ اللَّهِ وَ أُولئِكَ هُمُ الْفائِزُونَ .  كسانى كه به خدا ايمان آوردند و هجرت كردند و در راه خدا با مال و جان خود جهاد كردند آنان بهينهء خلق و بزرگتر درجه‌دار نزد خداوند هستند ، و آنان رستگاران و پيروزآمدگانند .\r\n21 -  يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ وَ جَنَّاتٍ لَهُمْ فِيها نَعِيمٌ مُقِيمٌ .  خداوند ايشان را به رحمت و خشنودى خود و به باغهاى بهشت بشارت دهد و ايشان راست در آن باغها نازى پاينده و نعمتى جاويدان .\r\n22 -  خالِدِينَ فِيها أَبَداً إِنَّ اللَّهَ عِنْدَهُ أَجْرٌ عَظِيمٌ .  هميشه در آن بهشت هستند ، كه به نزد خداوند مزد و پاداش بزرگ است .\r\n\r\n( تفسير ادبى و عرفانى )\r\n12 -  وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ .  آيه . بعضى از تفسيركننده‌ها گويند : اينان اهل بدعت و هواى نفسند كه كتاب خداى را سست ديدند و رأى خويش و مستحسنات عقل خود را پيش داشتند و به چشم تعظيم در آن ننگريستند ، تا اسير تهمت و شبهت گشتند ، اينان نه اعتقاد از روى بصيرت دارند نه سخن به طريق بيّنت ، به درختى مانند كه بيخش بدعت ، ساقش ضلالت ، شاخش لعنت ، برگش عقوبت ، شكوفه‌اش ندامت و ميوه‌اش حسرت است از اين سبب فرمان  فَقاتِلُوا أَئِمَّةَ الْكُفْرِ  رسيد كه اين درخت از بيخ درآريد ، اصل اين شاخه‌ها ببريد ، پيشوايان كفر و بدعت را امان ندهيد و هرگز از ايشان ايمن مباشيد كه ايشان دزدانند و شما پاسبان ، دزد پاسبان را كى دوست دارد ؟ و از وى كى ايمن باشد ؟\r\nپير طريقت گفت : گناه اهل سنّت به عفو نزديكتر است از طاعت اهل بدعت !\r\n14 -  قاتِلُوهُمْ يُعَذِّبْهُمُ اللَّهُ بِأَيْدِيكُمْ .  آيه . شنيدن نصرت از سوى خداوند ، بار قتال را بر آنها سبك گردانيد و وعدهء پيروزى كار خطرناك ايشان را خوش كرد ، اين است سنّت خداوند كه در هر تكليفى تخفيفى داشته و در هر عسرى يسرى روان كرده است .\r\n . . . وَ يَشْفِ صُدُورَ قَوْمٍ مُؤْمِنِينَ .  آيه . خداوند هركس را به‌اندازهء بيمارى شفا داد يكى از كيد شيطان بيمار است شفاء او در قهر دشمن است ، يكى بيمار از شهوت نفس است شفاء او در مغلوب كردن آن است ، و شفاى بيمار از محبّت ، در مشاهدت است .\r\nجعفر بن محمّد ( ع ) ( امام ششم شيعيان ) فرمود : شفاى بعضى بيماران معرفت و صفا است ، و شفاى بعضى تسليم و رضا است ، و شفاى بعضى توبه و وفا است و شفاى بعضى ديگر مشاهده و لقا است .\r\n16 -  أَمْ حَسِبْتُمْ أَنْ تُتْرَكُوا .  آيه . هركس گمان كند كه دعوى بدون تحقيق از كسى ( در پيشگاه حق ) پذيرفته مىشود ، حسابى و گمانى غلط است ، زيرا كه حقيقت كار به معنى دارد نه صورت دعوى ! همواره مال در دست منكر است و باد درست مدّعى ! و به حكم شرع منكر را قول قبول است و مدّعى اگر دليل ندارد قولش هذيان است ! دنياى خسيس را\r\n\r\n","description":"","footnote":"","page_name":" 391 ","page_number":411},
  {"content":"\r\n\r\nبه صرف دعوى نتوان يافت ، پس حقيقت حق را به دعوى كى توان يافت ؟ آنچه زير حكم مخلوق درآيد به دعوى حاصل نيايد ، پس آنچه خود در حكم مخلوق نيايد به دعوى كى حاصل آيد ؟\r\nپير طريقت گفت : الهى ، اگر اين آه ، از ما دعوى است تو سزاى آنى ، اگر لاف است بجاى آنى ، اگر صدق است وفاى آنى . خدايا اگر دعوى است سخن راست است ، اگر لاف است ناز راست است ، اگر صدق است كار راست است . اگر دعوى است نه بيداد است ، اگر لاف است از آن است كه دل شاد است ، اگر صدق است از تاوان آزاد است ، الهى ، تو دانى كه كدام است ؟ اگر دعوى بر كرم عرض كنى ، ناز مرا ضرورت است !\r\n17 -  ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ .  آيه . عمارت و آباد كردن مسجد در عبادت متعبّدان و اخلاص مخلصان است ، و مشرك نه در شمار متعبّدان و نه در رديف مخلصان است ، عمارت مسجد كار مؤمنان و عادت ايشان است ، كه فرمود :  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ . \r\nپير طريقت گفت : خدايا ، از سه چيز كه دارم در يكى نگاه كن : اول سجودى كه جز تو را از دل نخاست ، دوم تصديقى كه هرچه گفتى گفتم راست ، سوم چون با ذكرم خاست ، دل و جان جز تو را نخواست .\r\n21 -  يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ .  آيه . بشارت دو قسم است : يكى بشارت فرشتگان به بندگان در آخر عهد دنيا كه بنده رو به آخرت نهد ، يكى بىواسطه فرشتگان كه در انجمن قيامت هنگام محاسبت خداوند بندگان را به رحمت خود بشارت دهد .\r\nخداوند در قرآن سه گروه را به عذاب و عقوبت بشارت داد و ده گروه را به ثواب و رحمت ! سه گروه ، اول مشركانند كه فرمود : كافران را به عذاب دردناك بشارت ده ! دوّم منافقانند كه فرمود : به منافقان بشارت ده كه گرفتار عذاب دردناك خواهند شد ! سوّم مانعان زكاتند كه فرمود : كسانى كه طلا و نقره ( سيم و زر ) را ذخيره مىكنند و در راه خدا خرج نمىكنند ، آنان را به عذاب دردناك بشارت ده ! -\r\nده گروه : اول مؤمنانند كه فرمود : مؤمنان را به فضل بزرگ از سوى خداوند بشارت ده ، دوم نيكوكارانند كه فرمود : احسان‌كنندگان را بشارت ده ، سوم توبه‌كنندگانند كه فرمود : آنان كه بسوى خدا بازگشتند بشارت ده .\r\nچهارم فروتنان و متواضعانند كه فرمود : به فروتنان بشارت ده . پنجم اولياء و دوستانند كه فرمود : اولياء خدا را ترسى نيست به آنها در دنيا و آخرت بشارت است . ششم استقامت‌دارانند كه فرمود : آنان كه در دنيا پايدارى كردند به بهشت بشارت داده شده‌اند . هفتم سخن‌شنوايانند كه فرمود : به بندگان من كه سخن گوش كنند و بهتر آن را پيروى كنند بشارت ده .\r\nهشتم پرهيزكارانند كه فرمود : پرهيزكاران را در نتيجهء پرهيزشان بشارت ده . نهم شكيبايان كه فرمود : به صابران در راه دين بشارت ده . دهم مجاهدان در راه خدايند كه فرمود : به مجاهدان بشارت رحمت و رضوان و جنّت مىدهند .\r\n\r\n[ آيات 33 - 23 
  ]\r\n\r\n( تفسير لفظى )\r\n23 -  يا أَيُّهَا الَّذِينَ آمَنُوا لا تَتَّخِذُوا آباءَكُمْ وَ إِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الْإِيمانِ وَ مَنْ يَتَوَلَّهُمْ مِنْكُمْ فَأُولئِكَ هُمُ الظَّالِمُونَ .  اى كسانى كه ايمان آورديد ، پدران و برادران خود را به دوستى مگيريد اگر ايشان كفر را بر ايمان بگزينند ، و هركس از شما كه ايشان را به دل و جان دوست گيرد از جملهء ستمكاران است .\r\n24 -  قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ \r\n\r\n","description":"","footnote":"","page_name":" 392 ","page_number":412},
  {"content":"\r\n\r\n اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ وَ اللَّهُ لا يَهْدِي الْقَوْمَ الْفاسِقِينَ .  بگو ( اى پيغمبر ) اگر چنان است كه پدران و پسران و برادران شما و همسرها و خويشاوندان شما و مالهائى كه گرد كرده‌ايد و بازرگانى كه از كساد آن مىترسيد ، نزد شما محبوب‌تر از خدا و فرستادهء او و از جهاد در راه خدا است ، پس چشم مىداريد ( نگران باشيد ) تا فرمان خداى بر سر شما بيايد كه خداوند راهنماى گروه فاسقان نيست .\r\n25 -  لَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ .  خداوند شما را در جاهاى بسيار يارى كرد و روز جنگ حنين كه انبوهى شما شما را خوش آمد ، آن انبوهى كه شما را به كار نيامد و سود نداشت و زمين از تنگ‌دلى شما بر شما تنگ شد با آن فراخى كه داشت ! پس از آن شما برگشتيد و به هزيمت پشت داديد .\r\n26 -  ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها وَ عَذَّبَ الَّذِينَ كَفَرُوا وَ ذلِكَ جَزاءُ الْكافِرِينَ .  پس از آن خداوند آرامى آشناى خويش بر رسول خود و بر مؤمنان نازل كرد و گروهى از فرشتگان كه شما آنها را نمىديديد فروفرستاد ، و كافران را به عذاب كيفر داد ، و اين خود جزاى كافران است !\r\n27 -  ثُمَّ يَتُوبُ اللَّهُ مِنْ بَعْدِ ذلِكَ عَلى مَنْ يَشاءُ وَ اللَّهُ غَفُورٌ رَحِيمٌ .  پس از آن توبه مىدهد خداوند هريك از ايشان را كه بخواهد و خداى است آمرزنده و مهربان .\r\n28 -  يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ .  اى مؤمنان ، مشركان پليدند ، مبادا كه بعد از اين سال به مسجد حرام آيند ، و اگر از درويشى و دست‌تنگى مىترسيد اميد است كه خداوند به فضل خود شما را بىنياز كند اگر خواهد ، كه خداوند دانائى است راست دانا .\r\n29 -  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ .  كشتار كنيد با كسانى كه ايمان به خدا و به روز رستاخيز ندارند ، و آنچه را كه خدا و رسولش حرام كرده‌اند حرام نمىدانند ، و به دين اسلام كه دين حق است نمىگروند و نمىپذيرند يعنى آنها كه اهل كتابند از يهود و نصارى ، تا آنكه از دست خود نقد جزيه دهند و ايشان خوار و بىمقدارند !\r\n30 -  وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّهُ أَنَّى يُؤْفَكُونَ .  جهودان عزير را پسر خدا گفتند و ترسايان مسيح را پسر خدا گفتند اين گفتارى بود كه به زبان آوردند ، برابر گفتار كافران و كوران كه پيش از ايشان بودند ، لعنت خداى بر ايشان باد ، خدا آنها را بكشد ! چگونه دروغ مىگويند !\r\n31 -  اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ سُبْحانَهُ عَمَّا يُشْرِكُونَ .  جهودان دانشمندان خود را و ترسايان رهبانان خود را و مسيح پسر مريم را فرود از خداى حقيقى به خدائى گرفتند ! درحالىكه فرموده نبودند جز آنكه خداى يگانه را بپرستند كه نيست خدائى جز او ! پاك است از آنچه براى او انباز مىگيرند !\r\n\r\n","description":"","footnote":"","page_name":" 393 ","page_number":413},
  {"content":"\r\n\r\n32 -  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ . \r\nمىخواهند نور خدا را با دهانهاى خويش خاموش كنند ! و خداوند نمىخواهد جز آنكه نور و چراغ خود را تمام كند هرچند كافران را دشوار آيد .\r\n33 -  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ . \r\nاو خدائى است كه محمّد را براى رهنمائى مردم فرستاد به دين راست تا برترى دهد بر همهء دينها هرچند مشركان را دشوار آيد .\r\n\r\n( تفسير ادبى و عرفانى )\r\n23 -  لا تَتَّخِذُوا آباءَكُمْ وَ إِخْوانَكُمْ أَوْلِياءَ .  آيه . نشانهء راستى ايمان به يگانگى خداوند ، قطع علاقه‌ها و ترك عادتها و توجه به خدا در تمام حالها است ، كه هركه حلقهء انقياد شرع در گوش فرمان كند به بهشت رسد ، و هركس كه ديدهء حرص به ناوك فقر و فاقه بدوزد از دوزخ برهد ، هركس يعقوب‌وار در غم‌خانهء عشق نشيند و از علايق و خلايق ببرد ، به صحبت مولى رسد .\r\nابراهيم خليل در بدايت كار دنيا را بر مثال ستاره و ماه ديد ، سپس آفتاب خود را به دو نمود ! چون در نگريست بر هيچ‌يك از آنها آثار عزّ فقر و نشان ازل و أبد نديد ! و به‌يك‌بار از دنيا اعراض كرد و دل از فرزند بداشت ! و نفس خويش را به آتش نمرود سپرد ، پس هركه خواهد در كوى موافقت بر بساط محبّت منزل كند ، بايد مركب علاقت را يك‌بارگى پى كشد .\r\nابراهيم ادهم كه دست از پادشاهى بلخ بشست و به اورنگ فقر نشست و رهسپار مكّه شد و در آنجا جايگاه گزيد ، روزى پسرش كه از جايگاه پدر باخبر شد به ديدن وى عزم حجّ كرد ، چون به موسم حجّ رسيد ابراهيم او را ديد ، از او برگشت و به گوشه‌اى بازشد و بسيار بگريست و گفت : خدايا ، همهء خلق در هواى تو واگذاردم و از خان‌ومان و فرزند درگذشتم تا به ديدار تو رسم ، ديگر مرا ديدار فرزند علاقه نباشد !\r\n24 -  قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ .  آيه . هركس عيال و فرزند خويش و پيوند و مال و ملك و اسباب را از خداى و رسول دوست‌تر دارد ، بهرهء وى از مسلمانى جز نامى نيست ! و از حقيقت ايمان او را بوئى نه ! بيچاره آن كس كه عمرى به سر آرد و او را از اين حديث بوئى نه ! تو را از دريا گمان چيست كه جوئى نه !\r\n25 -  لَقَدْ نَصَرَكُمُ اللَّهُ فِي مَواطِنَ كَثِيرَةٍ .  آيه . خودبينى ( عجب ) غول راه است و آفت دين و سبب زوال نعمت و كليد فرقت و مايهء غفلت ، عجب آنست كه طاعت خود را بزرگ داند و خدمت از خود شناسد و به چشم پسند در او نگرد ، به فتواى نبوّت طاعت اين‌چنين كس هرگز بر فرق وى برنگذرد !\r\nپير طريقت گفت : الهى ، از دو دعوى به زينهارم و از هر دو به فضل تو فرياد خواهم ، از آنكه پندارم به خود چيزى دارم ، يا پندارم كه بر تو حقى دارم ! خداوندا ، از آنجا كه بوديم برخاستيم لكن به آنجا نرسيديم كه خواستيم ! خدايا ، هركس نه كشتهء خودى است مردار است ، و مغبون كسى كه نصيب او از دوستى گفتار است ! او را كه راه جان و دل به كار است ، او را با دوست چه كار است ؟\r\nپيغمبر فرمود : اگر هيچ گناه نكرده باشيد ، بر شما از سخت‌ترين گناهان مىترسم و آن عجب است .\r\n28 -  إِنَّمَا الْمُشْرِكُونَ نَجَسٌ .  آيه . كافران خبيث‌اند و دلهاشان به نجاست كفر آلوده و به دود شرك سياه شده و هرگز آب توحيد به آن نرسيده كه عنايت ازل ايشان را درنيافته ، با اين خبث و نجاست كى سزاوار مسجد باشند\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nكه مهد قرب حق است و محل الطاف كرم ، جاى پاك جز پاكان را به خود راه ندهد و دلهاى مؤمنان كه به آب توحيد شسته و به جاروب حسرت رفته و بساط مهر ازل در آن گسترده و از علايق و اغيار خالى گشته ، لاجرم محل خرگاه قدس كشته و ميدان مواصلت حق شده !\r\nپير طريقت گفت : الهى ، نزديك نفسهاى دوستانى ، حاضر دل ذاكرانى ، از نزديك نشانت مىدهند و برتر از آنى ! از دورت مىجويند و تو نزديكتر از جانى ، ندانم كه در جانى يا جان را جانى ؟ نه اينى و نه آنى ! جان را زندگى مىبايد تو آنى ، چه خوش گفت آن جوان‌مرد :\r\n بمير اى حكيم از چنين زندگانى * كزين زندگانى چو ماندى بمانى ! \r\n از اين جيفهء كلبه ، مرگت رهاند * كه مرگ است سرمايهء زندگانى ! \r\n كند عقل را فارغ از لاابالى * كند روح را ايمن از لن‌ترانى \r\n30 -  وَ قالَتِ الْيَهُودُ عُزَيْرٌ ابْنُ اللَّهِ .  آيه . اگر خطاب از مخلوق رفتى عين شكوى بودى ، و گله به دوستان از دشمنان كردن ، تحقيق وصلت و تشريف دوستان باشد ! خداوند مىفرمايد : بيگانگان و دشمنان ما را به سزاى ما صفت نكردند و حق خداوندى ما نشناختند ! و حرمت نداشتند : فرزند آدم مرا دروغ‌زن گرفت و نرسد او را كه مرا دروغ‌زن كرد ! و ناسزا گفت و نرسد او را كه مرا ناسزا گويد . اما آنچه ما را دروغ‌زن گفت اين است كه گفت : پس از آنكه مرديم ما را باز نيافريند ! و من همانم كه اول بودم ، در اول نبود بيافريدم و از آغاز نو ساختم به آخر باز آفرينم ! چنان كه اول آفريدم ، كه نه اول بر من آسان‌تر از آخر ، من همانم كه بودم قادر به كمال ، مقدّر ذو الجلال ، لم يزل و لا يزال ، و اما ناسزا كه فرزند آدم به ما گفت : خداى را فرزند گرفت ! نه چنان است كه او گفت ، كه من يگانه و يكتايم ، بىزن و بىفرزند ، بىخويش و بىپيوند ، بىنظير و بىمانند ، منم در ذات يكتا ، در صفات بىهمتا ، پاك از و صفها ، جبّار حكيم ، دانا و قدير ، غفّار و رحيم .\r\n\r\n[ آيات 39 - 34 
  ]\r\n\r\n( تفسير لفظى )\r\n34 -  يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ لَيَأْكُلُونَ أَمْوالَ النَّاسِ بِالْباطِلِ وَ يَصُدُّونَ عَنْ سَبِيلِ اللَّهِ وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ .  اى كسانى كه ايمان آوردند ، بسيارى از دانشمندان جهودان و ترسايان مالهاى مردم را به ناروائى و نابايستى و ناشايستى مىخورند و مردمان را از راه خدا باز مىدارند ، و كسانى كه سيم و زر را گنج مىنهند و آن را در راه خدا خرج نمىكنند آنان را به عذابى دردناك بشارت ده !\r\n35 -  يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ .  آن روز كه آن را مىتاوند و با آن در دوزخ آتش مىافروزند پس پيشانى آنها و پهلوهاى آنها و پشت‌هاى آنها داغ مىكنند ( و به آنها مىگويند ) اين است آن گنجى كه براى خودتان اندوختيد پس بچشيد گنجى را كه خود نهاده‌ايد !\r\n36 -  إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ يَوْمَ خَلَقَ السَّماواتِ وَ الْأَرْضَ مِنْها أَرْبَعَةٌ حُرُمٌ .  شمارهء ماه‌ها در كتاب خدا نزد خداوند 12 ماه است ، از آن روز كه آسمانها و زمين را آفريد ،\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nكه از جملهء آنها چهار ماه حرام است ( جنگ در آن ماه‌ها )  ذلِكَ الدِّينُ الْقَيِّمُ فَلا تَظْلِمُوا فِيهِنَّ أَنْفُسَكُمْ وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً وَ اعْلَمُوا أَنَّ اللَّهَ مَعَ الْمُتَّقِينَ .  اين است دين استوار و شمار راست ، پس در آن ماه‌ها بر خود ( بواسطهء جنگ ) ستم نكنيد و همهء مشركان را همواره كشتار كنيد چنان كه آنها هم همه شما را همواره كشتار كنند و بدانيد كه خداى با پرهيزكاران است .\r\n37 -  إِنَّمَا النَّسِيءُ زِيادَةٌ فِي الْكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَ يُحَرِّمُونَهُ عاماً لِيُواطِؤُا عِدَّةَ ما حَرَّمَ اللَّهُ فَيُحِلُّوا ما حَرَّمَ اللَّهُ زُيِّنَ لَهُمْ سُوءُ أَعْمالِهِمْ وَ اللَّهُ لا يَهْدِي الْقَوْمَ الْكافِرِينَ . \r\nهمانا تأخير حرمت ماه حرام تا ماه صفر ، افزايشى است بر كفر كه كافران را با آن بيراه‌تر كنند ، يك سال محرم را حلال مىكنند و يك سال حرام ! تا به مراد و به هواى دل خويش شمارهء ماه‌ها را برابر كنند و تا حرام خداى را حلال كنند ! و كارهاى بد ايشان را بر ايشان آراستند كه خداوند گروه كافران را ره ننمايد .\r\n38 -  يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ .  اى كسانى كه ايمان آوردند ، چه رسيد شما را آنگاه كه بشما مىگويند براى جهاد در راه خدا بيرون شويد گران جانى مىكنيد ؟ و گران خيزيد ، آيا اين جهان را بدل از جهان ديگر پسند كرديد ؟ درحالىكه برخوردارى از اين جهان در برابر جهان ديگر بسيار اندك است !\r\n39 -  إِلَّا تَنْفِرُوا يُعَذِّبْكُمْ عَذاباً أَلِيماً وَ يَسْتَبْدِلْ قَوْماً غَيْرَكُمْ وَ لا تَضُرُّوهُ شَيْئاً وَ اللَّهُ عَلى كُلِّ شَيْءٍ قَدِيرٌ .  اگر براى جهاد بيرون نشويد ، شما را عذاب دردناك خواهند كرد و بجاى شما قومى ديگر به جنگ دشمن بيرون شوند و شما خدا و رسول را هيچ گزند نياريد و خداوند بر همه چيز از تغيير و تبديل توانا است .\r\n\r\n( تفسير ادبى و عرفانى )\r\n34 -  يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ .  آيه . در اين آيه هم تخصيص است و هم تشريف و هم تهديد و وعيد ، تشريف مؤمنان است كه ايشان را به نداء كرامت مىخواند و به خطاب كريم مىنوازد ، و نوازش خود بر ايشان مىنهد ، و عطاء خود بر ايشان مىريزد ، و به ايمانشان گواهى مىدهد ، اين است كرامت و نعمت ، اين است لطافت و رحمت ، كارى در ازل ساخته ، بنده را بىبند عقد دوستى بسته و نداء كرامت و نعمت بجان وى رسانيده .\r\nپير طريقت گفت : نداء حق سه قسم است : يكى را به نداء وعيد از روى عظمت خواند به ترس افتاد ، يكى را به نداء وعد به نعمت رحمت خواند برجا افتاد ، يكى را به نداء لطف به حكم انبساط خواند به مهر افتاد . بنده بايد ميان اين سه نداء و سه حال ، گردان باشد بدين‌گونه كه ترسى بايد كه از گناه دورى كند ، اميدى بايد كه او را بر طاعت دارد ، مهرى بايد كه او را از او بازرهاند !\r\n تا تو توئى تو را به حق ره ندهند * چون بىتو شدى ز ديده بيرون ننهند \r\n . . . لَيَأْكُلُونَ أَمْوالَ النَّاسِ بِالْباطِلِ .  آيه . از روى اشارت مىگويد : مبادا كه عالم در تعليم علم و پير در تربيت مريد طمع دارد ! كه طمع آئينهء علم را تاريك كند و چشمهء بركت را خشك نمايد و قيمت مردم را كم كند و هيبت پير از دل مريد ببرد و حرمت علم فرونهد !\r\nپيغمبر فرمود : بد بنده‌ايست بندهء طمع و پيرو هوا و هوس كه بدترين پيروى از نفس امّاره است .\r\n\r\n","description":"","footnote":"","page_name":" 396 ","page_number":416},
  {"content":"\r\n\r\nنيز فرمود : بيايد زمانى بر امّت من كه فرماندارانشان ستم كنند و روحانيانشان طمع ورزند و عبادت‌كارانشان ريا كنند و بازرگانانشان ربا خورند ، و زنهاشان به زيور دنيا ( مد روز ) خود را آراسته كنند !\r\nو دانشمندى كه در آموختن دانش چشم طمع به مال دنيا ندارد و آسايش و بهره‌مندى مردم در آن جويد ، و دانش خود را به طلب جاه و رياست و جمع مال دنيا تباه و ضايع نكند ، از علم خود برخوردار شود و بركت دانش به او رسد و ثواب او ثواب پيمبران باشد .\r\n34 -  وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ .  آيه . كسانى كه سيم و زر ( نقره و طلا ) را ذخيره مىكنند و در راه خدا خرج نمىنمايند بخيلانند و بخل نه كار دين‌داران است و نه خوى دوستان ! كه گفته‌اند : پيمبران و دوستان و راست‌گويان از صفت بخل دورند .\r\nاز شبلى عارف بزرگوار پرسيدند زكات چند بايد داد ؟ گفت : نزد فقيهان از هر دويست درهم پنج درهم ( ريال ) بايد داد ولى به مذهب ما همهء 200 درهم بايد داد . چنان كه يكى از صحابه بجاى نصاب زكات همه مال خود داد و ديگرى از صحابه نيم مال خود را داد ، آنكه تمام داد گفت خداى را بر من حق است ، و آنكه نيم داد گفت مرا نزد خداى مزد است .\r\nحضرت فرمود : آنكه نصف مال داد بر مقام شريعت بود و آنكه تمام مال را بداد بر مقام حقيقت بود ! و ثمر اهل شريعت تقسيم بهشت است و ثمرهء اهل حقيقت ، روح مشاهده و شهود است ، حساب اهل حقيقت بر بساط انس است و حساب اهل شريعت به موقف است .\r\n35 -  يَوْمَ يُحْمى عَلَيْها فِي نارِ جَهَنَّمَ .  آيه . داغى تن را در اين آيت به پيشانى و پهلو و پشت تخصيص داد ! چون بخيل هرگاه مورد درخواست مسائلى واقع شود ، نخست پيشانى را فراهم كشد ! ناچار بر آن داغ نهند ! و پهلو كه از سر كبر بر درويش زند و پشت كه برگرداند ! تا دانى كه درويش را در آن حضرت جاه و مقدار است ! و شرف درويش آنست كه چون توانگر اعتماد بر دنيا دارد ، او اعتماد بر مولى دارد ، هرگاه توانگرى به خداى تقرّب كند به وسيلت درويش كند ! و اگر درويش به توانگر از بهر دنيا تقرّب كند ! از دين برآيد ! از اينجا است كه :\r\nپيغمبر فرمود : هركس توانگرى را فروتنى كند از جهت توانگريش ، يك سوم دين خود را از دست داده و اگر به زبان او را مدح ( و تملّق ) گويد دو سوم دين خود را از دست داده و اگر به دل او را تعظيم ( كرنش ) كند ، همهء دين را از دست داده است !\r\nلطيفه : درويش با دين نزد توانگر رود و بىدين بيرون شود ، و توانگر با گناه پيش درويش شود و بىگناه بيرون رود ! و هرچند مردم ايشان را درويش خوانند ولى در حقيقت توانگر خود ايشانند !\r\n36 -  إِنَّ عِدَّةَ الشُّهُورِ عِنْدَ اللَّهِ اثْنا عَشَرَ شَهْراً فِي كِتابِ اللَّهِ .  آيه . گفته‌اند : حكمت اينكه خداوند روزگار را بر دوازده ماه نهاد آنست كه تا بر عدد حروف توحيد يعنى كلمهء لا إله الا الله باشد ، كه پيغمبر فرمود : دور فلك و گردش روزگار و سال و ماه در زمين به توحيد موحّدان بسته ، تا اين 12 حروف از زبان موحّدان روان است اين 12 ماه بر نسق خويش و بر هيئت خويش گردان است ، هر حرفى پاسبان ماهى ساخته و ثبات اين در بيان آن بسته ، آن روز كه قضاى الهى و حكم ازلى دررسد و خواهد كه بند آسمان و زمين برگشايد ! و زمين خاكى را برافشاند و روزگار به سر آرد ، نخست توحيد از ميان خلق بردارد تا نه توحيد ماند نه موحّد ، نه قرآن و نه مؤمن ! كه پيغمبر فرمود : رستاخيز به‌پا نخيزد جز وقتى كه در روى زمين كسى كلمهء خدا را ( اللّه ) بر زبان نيارد !\r\n\r\n","description":"","footnote":"","page_name":" 397 ","page_number":417},
  {"content":"\r\n\r\n\r\n[ آيات 49 - 40 
  ]\r\n\r\n( تفسير لفظى )\r\n40 -  إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا .  اگر يارى ندهيد رسول خدا را ، خداوند او را يارى داده است آنگاه كه كافران او را بيرون كردند درحالىكه دوّمى دو تن بود ، هنگامى كه به يار خويش گفت : دل‌تنگ مباش خدا با ما است .\r\n فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ .  پس خداوند آرامش بر او فرستاد و يارى داد او را به سپاهيانى كه شما نمىديديد و سخن كافران را پائين و پست و مغلوب كرد و سخن خداى را بالا و غالب قرار داد و خداوند توانا و دانا است .\r\n41 -  انْفِرُوا خِفافاً وَ ثِقالًا وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ .  بيرون شويد ( به جنگ تبوك ) سبك‌بالان و گران باران و جهاد كنيد در راه خدا با مال و جان خود ، اين براى شما خير است و نيكوئى اگر دانسته باشيد .\r\n42 -  لَوْ كانَ عَرَضاً قَرِيباً وَ سَفَراً قاصِداً لَاتَّبَعُوكَ وَ لكِنْ بَعُدَتْ عَلَيْهِمُ الشُّقَّةُ وَ سَيَحْلِفُونَ بِاللَّهِ لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَ اللَّهُ يَعْلَمُ إِنَّهُمْ لَكاذِبُونَ .  اگر چيزى از مال اين جهان فرادست رسيدى ! و سفرى كوتاه و دلخواه بود ! تو را پيروى مىكردند و بر پى تو مىآمدند ! لكن راه دور بر آنها سخت بود و سوگند ياد مىكردند كه اگر مىتوانستيم با شما براى جنگ بيرون مىآمديم ! آنان در تباهى و هلاك خويش هستند و خدا مىداند كه ايشان دروغ‌زن هستند .\r\n43 -  عَفَا اللَّهُ عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَ تَعْلَمَ الْكاذِبِينَ . \r\nخداى از تو درگذشت ، چرا به ايشان اذن دادى ( در نشستن از جنگ ) تا پيدا شود براى تو كسانى كه راست مىگويند و دروغ‌گويان را بشناسى ؟\r\n44 -  لا يَسْتَأْذِنُكَ الَّذِينَ يُؤْمِنُونَ بِاللَّهِ وَ الْيَوْمِ الْآخِرِ أَنْ يُجاهِدُوا بِأَمْوالِهِمْ وَ أَنْفُسِهِمْ وَ اللَّهُ عَلِيمٌ بِالْمُتَّقِينَ .  كسانى كه به خدا و روز قيامت ايمان دارند از تو أذن ( نشستن از جنگ ) نخواهند ، از اينكه با مال و جان خود جهاد نمايند ، و خداوند به حال پرهيزكاران دانا است .\r\n45 -  إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ وَ الْيَوْمِ الْآخِرِ وَ ارْتابَتْ قُلُوبُهُمْ فَهُمْ فِي رَيْبِهِمْ يَتَرَدَّدُونَ .  همانا از تو كسانى اذن مىخواهند كه به خدا و روز رستاخيز ايمان ندارند و دلهاشان در شك و ترديد افتاده و آنان در گمان خود دودل و سرگردانند .\r\n46 -  وَ لَوْ أَرادُوا الْخُرُوجَ لَأَعَدُّوا لَهُ عُدَّةً وَ لكِنْ كَرِهَ اللَّهُ انْبِعاثَهُمْ فَثَبَّطَهُمْ وَ قِيلَ اقْعُدُوا مَعَ الْقاعِدِينَ .  و اگر مىخواستند با تو به جنگ بيرون شوند ، پيش از عذرخواهى خود را براى جنگ آماده مىساختند و لكن خواست ايشان را ناپسند خدا آمد ، پس آنها را واپس كرد و پس نشاند ، و ايشان گفتند : شما هم با نشستگان بنشينيد !\r\n47 -  لَوْ خَرَجُوا فِيكُمْ ما زادُوكُمْ إِلَّا خَبالًا وَ لَأَوْضَعُوا خِلالَكُمْ يَبْغُونَكُمُ الْفِتْنَةَ وَ فِيكُمْ سَمَّاعُونَ لَهُمْ وَ اللَّهُ عَلِيمٌ بِالظَّالِمِينَ .  اگر با شما بيرون شده بودند ( براى جنگ ) بر شما نمىافزودند جز تباهى و در ميان شما سخن‌چينى مىكردند و براى شما فتنه و شور در دل راه مىانداختند و در ميان شما جاسوسانند كه سخنان آنها مىنيوشيدند تا به ايشان رسانند و خداوند به ستمكاران دانا است .\r\n48 -  لَقَدِ ابْتَغَوُا الْفِتْنَةَ مِنْ قَبْلُ وَ قَلَّبُوا لَكَ الْأُمُورَ حَتَّى جاءَ الْحَقُّ وَ ظَهَرَ أَمْرُ اللَّهِ \r\n\r\n","description":"","footnote":"","page_name":" 398 ","page_number":418},
  {"content":"\r\n\r\n وَ هُمْ كارِهُونَ .  آنان فتنه و شور در دل مسلمانان را از پيش جست‌وجو مىكردند و كارهاى تو را در بدسگالى گردانيدند تا آنكه يارى خداى رسيد و كار دين آشكار شد درحالىكه آنان ناخواه و بر ايشان دشوار بود .\r\n49 -  وَ مِنْهُمْ مَنْ يَقُولُ ائْذَنْ لِي وَ لا تَفْتِنِّي أَلا فِي الْفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالْكافِرِينَ .  از ميان منافقان كسى است كه مىگويد به من اذن ده تا بنشينم و دل و چشم مرا به زنان روم ( در جنگ تبوك ) فتنه مكن ! آگاه باشيد ، آنان از پيش در فتنه افتاده‌اند و دوزخ كافران را فراگرفته است .\r\n\r\n( تفسير ادبى و عرفانى )\r\n40 -  إِلَّا تَنْصُرُوهُ فَقَدْ نَصَرَهُ اللَّهُ .  آيه . سعادت بندگان در عنايت است و آنجا كه عنايت است پيروزى را چه نهايت است ؟ كار جذبهء الهى ، مغناطيس عزّت و كشش عنايت دارد ، هركجا كششى بود آنجا كوششى بود ، هركجا صدقى بود آنجا تصديق بود ، و هركجا تصديق بود آنجا دلى بود و آنجا كه دل بود فتحى بود ، و آنجا كه فتحى بود سعادت بود . خنك آن بنده كه اهل اين قصّه بود !\r\nپير طريقت گفت : كريما ، اين سوز امروز ما دردآميز است ، نه طاقت به سر بردن نه جاى گريز است ، لطيفا ، اين منزل ما چرا چنين دور است ، همراهان برگشتند كه اين كار غرور است ، گر منزل ما سرور است اين انتظار سور است ، و گر منتظر مصيبت‌زده است معذور است .\r\nمصطفى گويد : از جبّار عالم فرمان آمد كه اى محمّد ، وقت آن است كه به منبر سعادت برشوى و با مردم بگوئى :\r\nلا إله الّا اللّه محمّد رسول اللّه ، محمّد گفت : با كه گويم كه همهء عالم منكر اين حديثند ! جبرئيل گفت : اى محمّد اگر منكر نبودندى به سعادت دعوت تو كى رسيدندى ؟ همه كس به سعادت دعوت تو نزديك نيست جز معدودى !\r\nابو بكر از خانهء خويش به در آمد و ديده بر جمال مصطفى افتاد ، مغناطيس نبوّت محمّدى گوهر صدق او را به خود كشيد ، حضرت پرسيد چرا چنين ضعف دارى و زردى روى تو از چيست ؟ گفت چند سال است آتشى تيز در باطن خود مىبينم هر روز كه برآيد گرم‌تر شود ، مرهمى همىجويم كه اين آتش به آن فرونشانم ! حضرت پرسيد در نبوّت و رسالت ما چه گوئى ؟ گفت راست است و پاك است و نوشت باد اين شراب مهر كه از جام توحيد به تو رسيده است . آنگاه به زبان حال گفت :\r\nالهى ، كشيديم آنچه كشيديم ، همه نوش گشت چون آواى قبول شنيديم ، الهى ، دانى كه هرگز در مهر شكيبا نبوديم ، و به هر كوى كه رسيديم حلقهء در دوستى تو گرفتيم ، و به هر راه كه رفتيم بر بوى تو آن راه را بريديم ، دل رفت مباركباد ، گر جان برود در اين راه پسنديده‌ايم !\r\n . . . فَأَنْزَلَ اللَّهُ سَكِينَتَهُ عَلَيْهِ .  آيه . رسول خدا از شرّ كافران و مشركان و منافقان به غار ثور نزديك مكّه پناه برد ، در راه ابو بكر به حضرت رسيد و با او همراه شد و بدين سبب به يار غار معروف گشت ، حضرت با يار غار سه روز در آنجا بماند و چوپان ابو بكر شبها شير براى آنان مىآورد ، پس از سه روز از غار بيرون آمده و عازم مدينه شدند و كافران از يافتن محمّد نوميد گشتند ، بو جهل گفت : هركه محمّد را بازآورد صد شتر او را دهم يكى از جنگ‌آوران دلاور عرب سراقه نام به طمع مال حاضر شد كه پىجوئى كرده آنها را بيابد و صد شتر گيرد ، او گويد : سه بار بر ستور سوار شدم هر سه بار بر زمين افتادم ! بار چهارم بر او نشستم و رفتم تا در بيابان به نزديك آنها رسيدم ، يار غار تا آن دلاور را ديد شناخت و ترسيد و گفت : يا محمّد اين آدم با هزار سوار مىجنگند ! پيغمبر چون ديد ابا بكر ترسيده گفت : نترس خدا با ما است ، در حال پاى ستورش تا شكم به زمين فروشد ، آنگاه در حال سرنگونى گفت : يا محمّد من به تو عهد مىكنم كه با تو\r\n\r\n","description":"","footnote":"","page_name":" 399 ","page_number":419},
  {"content":"\r\n\r\nگزند نرسانم و نرنجانم و هركس به طلب تو آيد از تو دفع كنم ! رسول خدا دعا كرد تا پاى اسب از زمين برآمد ، آنگاه گفت :\r\nاى محمّد من دانم كه كار تو بالا گيرد و پايگاه تو بلند شود ، مرا نامه‌اى ده تا ميان من و تو نشانى باشد ، ابو بكر نام او بر سنگى يا پوستى نوشت و آن مرد هم از تيردان خود تيرى بركشيد و گفت مرا در اين راه شتر و گوسفند بسيار است اين تير نشان من باشد تا شما در راه هرچه خواهيد بشما دهند ، حضرت فرمود ما را به طعام وى نيازى نيست و او بازگشت و مصطفى با يار غار به مدينه رفتند و در اين واقعه بود كه چون پيغمبر عزم پناهندگى به غار و هجرت به مدينه نمود شب على ( ع ) در بستر او خوابيد و چون مشركان قريش به قصد كشتن محمّد به خانهء او رفتند على را در خوابگاه بجاى محمّد ديدند ! و از ستيز با شير خدا پرهيز كردند !\r\n\r\n[ آيات 59 - 50 
  ]\r\n\r\n( تفسير لفظى )\r\n50 -  إِنْ تُصِبْكَ حَسَنَةٌ تَسُؤْهُمْ وَ إِنْ تُصِبْكَ مُصِيبَةٌ يَقُولُوا قَدْ أَخَذْنا أَمْرَنا مِنْ قَبْلُ وَ يَتَوَلَّوْا وَ هُمْ فَرِحُونَ .  اگر نيكوئى به تو رسد ، ايشان را بد آيد و اندوهگين كند و اگر زيانى و مصيبتى به تو رسد مىگويند اين بود كه از پيش از اين ما باز نشستيم ، و برگردند شادان و نازان !\r\n51 -  قُلْ لَنْ يُصِيبَنا إِلَّا ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ . \r\nبگو ( اى محمّد ) به ما نرسد جز آنچه خداى ما را از رسيدن به آن نوشته است ، او است يار ما و خداوند ما و ايدون بادا پشتيبان به خداى يگانه .\r\n52 -  قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ .  بگو ( اى پيغمبر ) چيزى چشم مداريد كه به ما رسد جز يكى از دو نيكى ( پيروزى يا شهادت ) و ما به شما چشم داريم كه خداوند عذاب دردناك از نزد خودش يا به دست ما به شما رسد ! پس چشم به راه باشيد ، ما هم با شما چشم به راه دارندگانيم !\r\n53 -  قُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ إِنَّكُمْ كُنْتُمْ قَوْماً فاسِقِينَ .  بگو نفقه دهيد ، خوش‌منش يا بدمنش ، ( خشنود يا ناخشنود ) هرگز از شما پذيرفته نخواهد شد كه شما گروهى بيرون از فرمان‌بردارى هستيد !\r\n54 -  وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّهِ وَ بِرَسُولِهِ وَ لا يَأْتُونَ الصَّلاةَ إِلَّا وَ هُمْ كُسالى وَ لا يُنْفِقُونَ إِلَّا وَ هُمْ كارِهُونَ .  كردار ايشان و نفقه‌هاى ايشان بازنداشت آنها را از قبول ، مگر آنكه آنان به خدا و رسول او كافر شدند و به نماز جماعت نيامدند مگر با سستى و تنبلى و زكات ندادند مگر به دشوارى و كراهت !\r\n55 -  فَلا تُعْجِبْكَ أَمْوالُهُمْ وَ لا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا وَ تَزْهَقَ أَنْفُسُهُمْ وَ هُمْ كافِرُونَ .  پس خوش مباياد تو را مالها و فرزندان ايشان ، همانا خداوند مىخواهد ( با فزون كردن مال و اولاد ) آنها را درين جهان عذاب كند و جان ايشان برآيد درحالىكه كافر هستند !\r\n56 -  وَ يَحْلِفُونَ بِاللَّهِ إِنَّهُمْ لَمِنْكُمْ وَ ما هُمْ مِنْكُمْ وَ لكِنَّهُمْ قَوْمٌ يَفْرَقُونَ .  به خدا سوگند ياد مىكنند كه ايشان از شمايند ! درحالىكه ايشان از اهل دين شما نيستند ، بلكه گروهى هستند كه از دو سوى مىترسند !\r\n57 -  لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْهِ وَ هُمْ يَجْمَحُونَ .  آنان اگر پناه‌گاهى يا متوارىگاهى يا نهان‌جائى بيابند ، روى به آن روند و شتابان و دوان روند !\r\n\r\n","description":"","footnote":"","page_name":" 400 ","page_number":420},
  {"content":"\r\n\r\n58 -  وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ .  از ايشان كسانى هستند كه تو را در دادن صدقه‌ها ( زكات ) بيدادگر خوانند ، پس اگر به آنها از آن صدقه داده شود خشنود مىشوند و خرسند ! ولى اگر ندادند ! در آن وقت آنان به خشم درآيند و ناخرسند شوند !\r\n59 -  وَ لَوْ أَنَّهُمْ رَضُوا ما آتاهُمُ اللَّهُ وَ رَسُولُهُ وَ قالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَ رَسُولُهُ إِنَّا إِلَى اللَّهِ راغِبُونَ .  اگر آنان به آنچه خدا و رسول به آنها داده‌اند خشنود و خرسند بودند و مىگفتند ما را خداى بسنده است و آنچه بما بخشيده ، به زودى خدا و رسول او از فضل خود بما خواهد داد و ما بىنياز و بسوى خداى عرض حاجت مىكرديم ( بهتر بود ) !\r\n\r\n( تفسير ادبى و عرفانى )\r\n50 -  إِنْ تُصِبْكَ حَسَنَةٌ تَسُؤْهُمْ .  آيه . هركه نعمت وى تمام‌تر و نوازش خداى بر او بزرگتر ، حاسدان وى بيشتر ، منافقان كه نعمت و نوازش و فضل خداى را بر مصطفى و بر مؤمنان ديدند بر آنان حسد بردند .\r\nپيغمبر فرمود : سه صفت اصل همه گناهان و خطاها است كه بايد از هر سه آن دورى جوئيد و پرهيز نمائيد : يكى تكبّر است كه ابليس را از سجده به آدم بازداشت ! دوّم حرص است كه آدم را وادار به خوردن ميوهء ممنوع در بهشت كرد .\r\nسوّم حسد است كه قابيل فرزند آدم ، هابيل برادر خود را بواسطهء حسد كشت !\r\nموسى ( ع ) مردى را نزديك عرش الهى ديد كه درجهء بزرگى يافته و به نوازش و لطف بىنهايت پروردگار رسيده ، چون آن منزلت را بديد غبطه برد و آن مقام و درجه را آرزو كرد ! و گفت : خداوندا - اين مرد از چه سبب به آن منزلت و مقام رسيد ؟ ندا آمد كه هرگز بر كسى حسد نبرد !\r\nلطيفه : نوشته‌اند در آسمان پنجم فرشته‌اى از طرف خداوند مأمور است تا كارهاى بندگان رسيدگى كند و چون عمل هركس به‌آنجا رسد ، صاحبش ايست دهد تا ببيند در كارهاى او حسد هست يا نه !\r\n51 -  قُلْ لَنْ يُصِيبَنا إِلَّا ما كَتَبَ اللَّهُ لَنا .  آيه . اين آيت حجّتى است روشن به قدريان كه گويند آنچه خوبى است به تقدير خدا است و آنچه بدى است به كردار ما است ! خداوند مىگويد : تمام خير و شرّ و همهء سود و زيان و نياز و بىنيازى همه به خواست خداوند و به تقدير اوست ! و همه چيز به قدرت و مشيّت او است ، موى بر تن نجنبد جز به ارادهء او ، خطرى نيايد جز به علم او .\r\nپير طريقت گفت : الها ، اى دهندهء عطا و پوشندهء خطا ، الهى ، كار پيش از آدم و حوّا است و عطا پيش از خوف و رجا است ، اما آدمى به سبب ديدن مبتلا است ، خاصهء خداوند آن بنده‌ايست كه از سبب ديدن رها است ، اگر آسياى احوال گردان است قطب مشيّت بجا است ، پس حكم آنست كه در ازل راندند ، قسمت آنست كه در ازل كردند ، يكى را رقم سعادت كشيدند و معصيت او را زيان نه ! يكى را حكم به شقاوت كردند و از طاعت او سودى نه !\r\nعارفى بلندپايه گويد : در بصره روزى ديدم كه دو جنازه مىبرند و مردم به يكى پارچه براى تبرّك مىاندازند و به ديگرى سنگ پرتاب مىكنند ! سبب پرسيدم گفتند در اين شهر مؤذّنى بود كه چهل سال در زهد و عبادت گذرانيد روزى به وقت آنكه بانگ نماز كرد ، دل در سر زلف خوب‌روئى گم كرد و آن خوب‌روى به دو شرط رضا به همسرى و داد\r\n\r\n","description":"","footnote":"","page_name":" 401 ","page_number":421},
  {"content":"\r\n\r\nيكى آنكه خمر خورد و ديگر آنكه زنّار بندد ! اذان‌گو هر دو را پذيرفت ! آن خوب‌روى چون انجام دو شرط را ديد گفت :\r\nقدم اختيار ما را در اين مواصلت بريدند ! و دوش جفت ما را در آخرت بما نمودند و شغل ما را به مراد ما بساختند ، آنگاه او شهادت را ادا نمود و بر مسلمانى جان بداد ! چون اين خبر به اذان‌گو رسيد از حيرت و حسرت آهى كشيد و بر كافرى جان بداد ! اكنون آن جنازه كه گل‌باران و براى تقرّب و تبرّك دستارها بر آن مىاندازند جنازهء آن زن است و آنكه سنگ‌باران مىكنند جنازهء مرد اذان‌گو است ! !\r\n . . . وَ عَلَى اللَّهِ فَلْيَتَوَكَّلِ الْمُؤْمِنُونَ .  آيه . اهل ايمان را از توكّل چاره نيست ، و آن را كه توكّل نيست ايمان نيست ! توكّل بر كسى بايد كرد كه عزيز و رحيم است و بنگر تا اعتماد بر كسى نكنى كه امروز هست و فردا نيست ! توكّل بر پادشاهى كن كه هميشه زنده و جاويدان و پاينده است .\r\nلطيفه : از مرغان هوا توكّل بياموز ! بامداد هريكى از آنها بينى از لانه‌هاى خود بيرون آمده ، بيزار از خود و بيزار از خلق ، چون شب درآيد حوصلهء آنها پر از دانه و به آشيانهء خود بازگردند ! - اگر بر خدا توكّل كنيد و مانند مرغان پى دانه رويد خداوند روزى شما را مقرّر و برجا نهاده است !\r\n\r\n[ آيات 70 - 60 
  ]\r\n\r\n( تفسير لفظى )\r\n60 -  إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ .  زكات‌ها كه خداوند واجب كرده براى تهىدستان و تنگ‌دستان و ستانندگان زكات و دل راه‌يافتگان به اسلام و بردگان آزادىخواه و وام‌داران از بهر صلاح مسلمانان ، و در راه خدا ( در راه غازيان و مجاهدان ) و راهگذريان درمانده ، فريضه‌ايست از سوى خداوند بر بندگان و خداوند دانائيست راست‌دان .\r\n61 -  وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنِينَ وَ رَحْمَةٌ لِلَّذِينَ آمَنُوا مِنْكُمْ وَ الَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ  از جمله كافران و مشركان و منافقان كسانى هستند كه پيغمبر را مىرنجانند و آزار مىدهند و مىگويند وى همه گوش است ، به آنها بگو همه گوش بودن براى شما به است كه به آنچه از خداى به او مىرسد مىگرود و مؤمنان را به راه راست وامىدارد و راست‌گوى مىداند و رحمتى است براى گروندگان از شما و آنها كه پيغمبر را اذيت مىرسانند ايشان راست عذاب دردناك .\r\n62 -  يَحْلِفُونَ بِاللَّهِ لَكُمْ لِيُرْضُوكُمْ وَ اللَّهُ وَ رَسُولُهُ أَحَقُّ أَنْ يُرْضُوهُ إِنْ كانُوا مُؤْمِنِينَ . \r\nبه خدا سوگند ياد مىكنند كه شما را به سخن خشنود كنند درحالىكه خشنودى خدا و رسولش سزاوارتر است اگر آنها مؤمن هستند .\r\n63 -  أَ لَمْ يَعْلَمُوا أَنَّهُ مَنْ يُحادِدِ اللَّهَ وَ رَسُولَهُ فَأَنَّ لَهُ نارَ جَهَنَّمَ خالِداً فِيها ذلِكَ الْخِزْيُ الْعَظِيمُ .  آيا نمىدانند كه هركس با خدا و رسولش دشمنى و گران‌سرى و نفاق كند سزاى او آتش دوزخ است كه در آن جاويدان و اين است رسوائى بزرگ !\r\n64 -  يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّهَ مُخْرِجٌ ما تَحْذَرُونَ .  منافقان مىپرهيزند از اينكه سوره‌اى بر آنها از آسمان فرود آيد كه ايشان را از آنچه در دل دارند خبر دهد ، بگو ( اى محمّد ) به آنها ، افسوس بداريد ( استهزا كنيد ! ) و خداى بيرون خواهد آورد از دلهاشان آنچه را كه پرهيز مىكرديد .\r\n65 -  وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَ رَسُولِهِ كُنْتُمْ \r\n\r\n","description":"","footnote":"","page_name":" 402 ","page_number":422},
  {"content":"\r\n\r\n تَسْتَهْزِؤُنَ .  اگر از آنان بپرسى كه چرا بدى گفتند و استهزاء ( افسوس ) كردند ؟ پاسخ دهند كه ما به زبان سخنى مىگفتيم و بازى مىكرديم ! بگو آيا به خدا و رسولش بدين‌گونه استهزاء مىكرديد ؟\r\n66 -  لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمِينَ .  عذر مخواهيد و خويشتن را باز مپوشيد كه پس از ايمان آوردن كافر شديد ! اگر گروهى از آنان كه در اين سخنان بودند ببخشيم ، گروه و يك را كه قومى گناهكارند كيفر خواهيم داد .\r\n67 -  الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ وَ يَقْبِضُونَ أَيْدِيَهُمْ نَسُوا اللَّهَ فَنَسِيَهُمْ إِنَّ الْمُنافِقِينَ هُمُ الْفاسِقُونَ .  مردان و زنان منافق همه از يك جنسند ، يكدگر به زشتى و ناپسندى فرمان مىدهند و از پاكى و پسنديدگى بازمىدارند ! و دستهاى خود را از انفاق در راه خداى بندند آنان خداى را بگذاشتند ( فراموش كردند ) خدا هم آنان را بگذاشت كه منافقان از ايمان راست بيرونند .\r\n68 -  وَعَدَ اللَّهُ الْمُنافِقِينَ وَ الْمُنافِقاتِ وَ الْكُفَّارَ نارَ جَهَنَّمَ خالِدِينَ فِيها هِيَ حَسْبُهُمْ وَ لَعَنَهُمُ اللَّهُ وَ لَهُمْ عَذابٌ مُقِيمٌ .  خداوند مرد و زن منافق و كافران را آتش دوزخ وعده داده و آنها را لعن كرده پس آنان راست عذاب جاويدان .\r\n69 -  كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَ أَكْثَرَ أَمْوالًا وَ أَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَمَا اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَ خُضْتُمْ كَالَّذِي خاضُوا أُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ هُمُ الْخاسِرُونَ .  سرانجام ايشان مانند سرانجام كسانى است كه پيش از شما بودند و از حيث نيرو و مال و فرزند از شما نيرومندتر بودند و بهرهء خود را از اين جهان بكوشيدند و ببردند و شما هم مىكوشيد كه بهرهء خود را از اين جهان ببريد ، چنان كه پيش از شما كوشيدند و بهره‌مند شدند و شما همه سخنان نابكار آنان را درگرفتيد چنان كه خودشان درگرفتند و رفتند ! و كارهاى ايشان در هر دوجهان تباه گشت ، و آنان زيان‌كارانند !\r\n70 -  أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ وَ الْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ .  آيا خبر كسانى كه پيش از ايشان بودند به ايشان نيامد ؟ قوم نوح و عاد و ثمود و قوم ابراهيم و گروه مدين و شارستان لوط كه پيمبران آنها پيغامهاى روشن به آنها آوردند ، پس خداوند هرگز بيدادگرى نمىكند و لكن آنان بر خود بيداد و ستم كردند !\r\n\r\n( تفسير ادبى و عرفانى )\r\n60 -  إِنَّمَا الصَّدَقاتُ لِلْفُقَراءِ وَ الْمَساكِينِ .  آيه . اى كسى كه هرگز روى دلت همراه درد فقر نبوده ، و در همه عمر يك ساعت در خانهء اندوه ننشسته ، گمان برى بىآنكه امروز شربت فقر چشى ، و جامهء رياضت‌پوشى ، فردا با فقيران صحابهء پيغمبر و مردان راه فقر منزلهاى بهشت برى ؟ گمانت خطا است و تدبيرت ناراست ، ايشان بر آن فقر خويش هزار بار عاشق‌تر از آن بودند كه به خواجگى خويش !\r\nيكى از صحابه روزى به حضرت مصطفى درآمد ، درويشى از اصحاب در آنجا حاضر بود ، مرد صحابه سخنى گفت كه\r\n\r\n","description":"","footnote":"","page_name":" 403 ","page_number":423},
  {"content":"\r\n\r\nبر درويش گران آمد و دلتنگ و رنجور شد ، آن مرد حاضر شد نيمى از مال خود را فداى رنج دل درويش كند ! درويش نپذيرفت ! حضرت پرسيد چرا نپذيرفتى ؟ گفت : اى پيغمبر خدا ، گوهر فقر عزيزتر از آن است كه به همهء دنيا بتوان فروخت ! صدها سال آفتاب از خاور برآيد و به باختر فرورود تا عارفى را به حكم عنايت ازلى ديدهء آن دهند كه جمال فقر بيند و عزّ فقر شناسد ، و عزّ فقر كه در دل طالبان پديد آيد هر قدر درد پديد آيد ، هر آن دلى كه پردردتر و سوخته‌تر باشد ، عزّ فقر در او بيشتر ماند !\r\nمصطفى را دنيا عرضه داشتند گفت : مرا با دنيا چه‌كار ! آخرت بر او عرضه داشتند ، در آن ننگريد ، فقرا را پيش ديده و دل وى درآوردند خواست تا در ايشان نيز ننگرد ! فرمان از مصدر جلالت آمد كه : چشمها را از ايشان برنگردان و چشم از ايشان بر مدار و به دوام نظر ايشان را گرامى دار ، و بدان من خداوندم در دل ايشان مىنگرم ! آيا تو ننگرى به او كه من پيوسته به دو مىنگرم ؟\r\nلطيفه : عارفان و خداشناسان ، فقر را سه رتبت داده‌اند : حاجت ، فقر ، مسكنت . خداوند حاجت سر به دنيا فرود آرد تا دنيا سدّ فقر وى كند ! و خداوند فقر دل به دنيا ندهد اما به عقبى گرامى و با نعيم بهشت بياسايد ! و خداوند مسكنت جز خدا نخواهد ، نه ناز خواهد و نه نعمت ، بلكه راز ولى نعمت خواهد ! !\r\nمصطفى مسكنت خواست كه گفت : خداوندا ، مرا مسكين زنده بدار ، و مسكين بميران و از زمرهء مسكينان بشمارم آر ! و از فقر به خدا پناه برد كه صاحب فقر هنوز از لذّتها در وى بقيّتى مانده و به سبب آن بقيّه ، از ديدار مولى در حجاب است !\r\nپير طريقت گفت : اينجا سه مقام است : نخست برقى از آسمان فقر تافت تا تو را آگاه كرد ، پس نسيمى دميد تا تو را از هواى مسكنت آشنا كرد ، پس از آن درى گشاد تا تو را از معرفت دوست كرد و خلعتى پوشانيد تا بستاخ ( گستاخ ) كرد . الهى ! آتش يافت با نور شناخت آميختى ، و از باغ وصال نسيم قرب انگيختى ، باران فردانيّت بر گرد بشريّت ريختى ، و به آتش دوستى آب گل سوختى تا ديدهء عارف را ديدار خود آموختى !\r\nدر آخر آيت ، صاحبان سهام را به ابن سبيل ختم كرد و او در زبان علماء كسى است كه از ميهن دور و در ذلّ غربت و رنج سفر روز به سر آرد . ولى بر ذوق جوان‌مردان ، ابن سبيل كسى است كه از عادتها و خواهشهاى هواى خويش بريده گردد ، و از خويش و پيوند و جمله مردمان به يك‌بارگى دل برگيرد ! و با دلى پردرد و جانى پرحسرت غريب‌وار كنجى گيرد ! و بر نواى حيرت و حسرت پيوسته مىگويد : بارخدايا ، همه به تن غريبند و من به دل و جان غريبم ، همه در سفر غريبند و من در حضر غريبم ! خدايا ، هر بيمارى را از طبيب شفاست ، و من از طبيب بيمارم ، هركس را از قسمت بهره‌اى است و من بىنصيبم ، هر دل شده‌اى با يارى و غم‌گسارى است و من بىيار و قريبم !\r\n همه شب مردمان در خواب و من بيدار چون باشم ؟ * غنوده هركسى با يار و من بىيار چون باشم ؟ \r\n61 -  وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ .  آيه . منافقان زبان عداوت دراز كردند خواستند كه در شمايل و صفات مصطفى عيب جويند ! آنچه عين كرم بود و نشانهء فضل و جوانمردى ، به طعن بيرون دادند و گفتند :\r\nمحمّد نيكوخوى است آنچه را گويند مىشنود و گوش مىدهد ! مصطفى ايشان را به رمز پاسخ داد كه : مؤمن عزيز و كريم است و فاسق فاجر ذليل و لئيم است و خداوند فرمود : بگو ( اى محمّد ) گوش دادن من به سود شما است !\r\n\r\n","description":"","footnote":"","page_name":" 404 ","page_number":424},
  {"content":"\r\n\r\n\r\n[ آيات 78 - 71 
  ]\r\n\r\n( تفسير لفظى )\r\n71 -  وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُقِيمُونَ الصَّلاةَ وَ يُؤْتُونَ الزَّكاةَ وَ يُطِيعُونَ اللَّهَ وَ رَسُولَهُ أُولئِكَ سَيَرْحَمُهُمُ اللَّهُ إِنَّ اللَّهَ عَزِيزٌ حَكِيمٌ .  مردان و زنان با ايمان ياران يكدگرند ، كارهاى پسنديده را امر و كارهاى ناپسند را نهى مىكنند و نماز را به پا مىدارند و زكات مال خود را مىدهند و خدا و رسولش را فرمان‌بردارند ، و ايشانند كه به زودى مورد رحمت خداوندند و او است كه توانا و راست دانا است .\r\n72 -  وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ مَساكِنَ طَيِّبَةً فِي جَنَّاتِ عَدْنٍ وَ رِضْوانٌ مِنَ اللَّهِ أَكْبَرُ ذلِكَ هُوَ الْفَوْزُ الْعَظِيمُ .  خداوند به مرد و زن مؤمن بهشت‌هائى وعده داده كه نهرها از زير درختان آن در بهشتهاى پاينده و جاودان روان است ، و خشنودى خداوند از آنها از همه بزرگ‌تر است و اين رستگارى و پيروزى بزرگوارى است .\r\n73 -  يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ وَ مَأْواهُمْ جَهَنَّمُ وَ بِئْسَ الْمَصِيرُ .  اى پيغامبر ، بكوش با كافران به شمشير و با منافقان به زبان درشت باش و ( بدانكه ) جاى آنها دوزخ است كه بد جايگاهى است .\r\n74 -  يَحْلِفُونَ بِاللَّهِ ما قالُوا وَ لَقَدْ قالُوا كَلِمَةَ الْكُفْرِ وَ كَفَرُوا بَعْدَ إِسْلامِهِمْ وَ هَمُّوا بِما لَمْ يَنالُوا وَ ما نَقَمُوا إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ فَإِنْ يَتُوبُوا يَكُ خَيْراً لَهُمْ وَ إِنْ يَتَوَلَّوْا يُعَذِّبْهُمُ اللَّهُ عَذاباً أَلِيماً فِي الدُّنْيا وَ الْآخِرَةِ وَ ما لَهُمْ فِي الْأَرْضِ مِنْ وَلِيٍّ وَ لا نَصِيرٍ . \r\nبه خداوند سوگند ياد مىكنند كه آن كلمهء كفر را نگفتند ! درحالىكه كلمهء كفر را گفته بودند و پس از مسلمان شدن كافر گشتند ، و آهنگ چيزى كردند كه به آن نرسيدند و كين و انتقام نخواستند مگر آنكه خدا و رسولش از فضل خويش آنان را بىنياز ساخته بود ، پس اگر توبه كنند به سود آنان خواهد بود و اگر از توبه و پشيمانى برگردند و سر باززنند ، خداوند آنها را در هر دوجهان عذابى دردناك خواهد داد ، و آنان در زمين يار و ياورى نخواهند داشت .\r\n75 -  وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحِينَ . \r\nاز جمله آنها كسانى هستند كه با خدا پيمان بسته‌اند ( و گويند ) كه اگر فضل خداوند نصيبمان شود ما به همه حال صدقه دهيم و در آن حال و كار از نيكان باشيم !\r\n76 -  فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ .  پس چون خداوند از فضل خويش به آنها رسانيد ، از پيمان و عهد برگشتند و روگردان شدند .\r\n77 -  فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ .  در پى عهد شكستن آنها ، خداوند نفاقى در دلهاى آنان پديد آورد تا روز رسيدگى به خلافها ، و به سبب دروغى كه مىگفتند .\r\n78 -  أَ لَمْ يَعْلَمُوا أَنَّ اللَّهَ يَعْلَمُ سِرَّهُمْ وَ نَجْواهُمْ وَ أَنَّ اللَّهَ عَلَّامُ الْغُيُوبِ .  آيا ندانستند كه خداوند راز و نجواى ايشان را مىداند ؟ و اوست داناى همه پنهانيها .\r\n\r\n","description":"","footnote":"","page_name":" 405 ","page_number":425},
  {"content":"\r\n\r\n\r\n( تفسير ادبى و عرفانى )\r\n71 -  وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ .  آيه . پاك است و بزرگوار و مهربان ، خداوند جهان و جهانيان ، نوازندهء دوستان ، يار درويشان ، پناه ضعيفان ، يادگار بيدلان . بنگر كه مؤمنان را چگونه نوازش كرد و ايشان را چه تشريف داد ! و از كرم و لطف خود چه نمود ؟ ايشان را همه فراهم داشت و دوستان و برادران يكدگر كرد ، و آنگاه همه را به خود نزديك ساخت . از اينكه اين دنيا منزلى است از منزلهاى راه و بندگان در اين منزل مسافرند كه رو به درگاه او نهاده و مقصد ايشان كعبهء صاحب جلال است ، ازاين‌رو ميان ايشان دوستى افكند و الفت و اتحاد نهاد ، تا اين منزل را به دوستى يكدگر به سر برند و به سعادت آخرت برسند .\r\nكسى نزد يكى از صحابه آمد و گفت : من تو را از بهر خدا دوست دارم ، گفت : پس بشارت باد تو را كه من از رسول خدا شنيدم كه فرمود : فردا در قيامت كرسيهاى نور نزد عرش الهى گذارند ، گروهى ايمن باشند و ساكن و ديگر گروهان در بيم باشند ! پرسيدند : اى رسول خدا آنها كيانند ؟ فرمود : آنان كه يكدگر را از بهر خدا در راه خدا دوست دارند ، و در دين برادروار زندگانى كنند .\r\nلطيفه : در خبر است كه روز رستاخيز ، مردمان در عرصات ( صحراى محشر ) ايستاده باشند ، دلها پرفزع و جانها پرحسرت و آفتاب بر سرشان از نزديك تابان ! گرماى عظيم خلق را فراگرفته ، ناگاه از جانب عرش الهى ندا آيد كه دوستداران از بهر خدا در راه خدا كجايند ؟ تا من آنان را در سايهء خود فرود آرم و در پناه خويش بدارم .\r\nپير طريقت گفت : الهى ، عنايت تو كوه است و فضل تو دريا ! كوه كى فرسود و دريا كى كاست ؟ عنايت تو كى جست و فضل تو كى واخواست ؟ پس شادى يكى است كه دوست يكتا است .\r\n72 -  وَعَدَ اللَّهُ الْمُؤْمِنِينَ وَ الْمُؤْمِناتِ جَنَّاتٍ .  آيه . آن بهشت كه خداى منّان وعده داد نه يك بهشت است كه بهشتها است ، نه يك درجه است كه درجه‌ها است ، بعضى برتر بعضى فروتر ، از آن سبب كه مؤمنان هم در ايمان و معرفت بر تفاوتند ، و شك نيست كه مقام معرفت اولياء برتر از مقام معرفت عامّهء مؤمنان است و مقام شهيدان برتر از مقام اولياء و مقام صدّيقان برتر از مقام شهيدان و مقام پيغمبران برتر از مقام صدّيقان و مقام پيغمبران مرسل ( صاحب كتاب ) برتر از ديگر پيغمبران و مقام پيغمبران صاحب عزم برتر از آنان است !\r\nمقام محمّد مصطفى برتر از همگان ، و نهايت درجهء مؤمنان بدايت درجهء اولياء است ، و درجهء مصطفى را نهايت پيدا نيست و جز حق جلّ جلاله كس آن را نداند .\r\nبايزيد بسطامى را پرسيدند : به چه چيز به اين مقام رسيدى ؟ گفت : به تنى برهنه و شكمى گرسنه و دلى پردرد و جانى پرحسرت ! گفتند : روا باشد كسى بىآنكه پيروى از راه طريقت كند بدان مقام رسد ؟ گفت : روا بود ، امّا فتوح وى به اندازهء سفر وى باشد و نوالهء او به قدر حوصلهء او !\r\nاز عارفى از درجهء ايمان پرسيدند ، گفت : آدمى ببايد چهل سال دويد تا حقيقت جمال ايمان بداند و راز اين معنى آنست كه پيغمبران را پيش از چهل سال وحى ممكن نشد ، روندگان راه را چهل سال جان و دل دربايد باخت تا به حقيقت ايمان رسند ، چون به حقيقت ايمان رسيدند ، ايشان را امروز بهشت نقد و فردا جنّات عدن باشد ! امروز آنان را بهشت وصل و فردا بهشت فضل ، امروز بهشت عرفان ، فردا بهشت رضوان است .\r\n\r\n","description":"","footnote":"","page_name":" 406 ","page_number":426},
  {"content":"\r\n\r\n73 -  يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ .  آيه . تا آخر اين آيت قصّهء منافقان و كشف رسوائيهاى آنها و سرانجام بد آنان است . و نشانهء ايشان چنان كه مصطفى فرموده : سه چيز است : « 1 » هرگاه سخن گويند دروغ گويند ، چون وعده دهند خلاف كنند ، چون امانت گيرند خيانت نمايند ، چون اين حديث به بعضى صحابه رسيد دلتنگ شدند و گفتند :\r\nبنابراين هيچ آدمى نيست كه از اين سه خصلت خالى باشد پس ما همه منافق هستيم !\r\nچون اين خبر به مصطفى رسيد حضرت بلال را دستور داد تا مردم را در مسجد جمع كند ، آنگاه خود بر منبر رفت و فرمود : منظور من از گفتار دروغ ، اين عدّهء معيّن از فلان قبيلهء كفّار و از وعدهء خلاف ، آن عدّه از كسان كه مىدانيد و از خيانت در امانت ، آن كسان معيّن از كافران مىباشند كه در دين كه بالاترين امانت است خيانت كردند و نام هريك آنان را برشمردند ! آنگاه مؤمنان را بشارت به رستگارى داد و خدا را سپاس گزارده و اصحاب همگى خشنود و خرسند شدند .\r\n\r\n[ آيات 89 - 79 
  ]\r\n\r\n( تفسير لفظى )\r\n79 -  الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَ الَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَ لَهُمْ عَذابٌ أَلِيمٌ .  كسانى كه از بخشندگان مؤمن خوش‌منش عيب‌جوئى مىكنند و آنها را در زكات و صدقه دادن طعنه مىزنند و كسانى را كه جز دست‌رنج خود بيشتر ندارند كه ببخشند ، عيب مىگويند و خرده مىگيرند و آنان را مسخره مىكنند ! خداوند هم ايشان را جزاى آن سخريّه ( افسوس ) داد و گفت كه آنان راست عذابى دردناك .\r\n80 -  اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لا يَهْدِي الْقَوْمَ الْفاسِقِينَ .  اى محمّد تو چه آمرزش براى آنها بخواهى چه نخواهى ، اگر هفتاد بار براى آنها آمرزش بخواهى ، هرگز خداوند آنها را نخواهد آمرزيد به سبب اينكه آنها به خدا و رسولش كافر شدند و خداوند گروه كافران و فاسقان را رهنمائى نمىكند !\r\n81 -  فَرِحَ الْمُخَلَّفُونَ بِمَقْعَدِهِمْ خِلافَ رَسُولِ اللَّهِ وَ كَرِهُوا أَنْ يُجاهِدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ وَ قالُوا لا تَنْفِرُوا فِي الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ . \r\nتخلّف‌كنندگان از جنگ تبوك خوش‌حال شدند و دشوار داشتند كه به مال و جان خويش در راه خدا جهاد كنند و به يك دگر گفتند در اين گرما به جنگ نرويد ! بگو به آنان ( اى محمّد ) ، آتش دوزخ گرم‌تر و سخت‌تر است اگر ايشان بفهمند و دريابند .\r\n82 -  فَلْيَضْحَكُوا قَلِيلًا وَ لْيَبْكُوا كَثِيراً جَزاءً بِما كانُوا يَكْسِبُونَ .  بايد از شادى خويش اندكى خندند و فردا از پشيمانى خويش فراوان گريند ، به پاداش آنچه مىكردند ؟\r\n83 -  فَإِنْ رَجَعَكَ اللَّهُ إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِيَ أَبَداً وَ لَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ .  اگر خداوند تو را بسوى طايفه‌اى از آنها ( از تبوك ) برگردانيد كه زنده ماندند و از تو دستورى براى بيرون آمدن ( براى جنگ خيبر ) خواستند ، بگو با من هرگز به جنگ ( خيبر ) مىآئيد و با من هرگز با جهودان دشمن من جنگ مكنيد ، شما از روز اول بازنشستن از جنگ را بر خود پسنديديد ، پس با نشستگان بنشينيد .\r\n\r\n\r\n","description":"","footnote":"\r\n( 1 ) بنابراين كمتر كسى از شمار منافقان بيرون است ! !\r\n","page_name":" 407 ","page_number":427},
  {"content":"\r\n\r\n84 -  وَ لا تُصَلِّ عَلى أَحَدٍ مِنْهُمْ ماتَ أَبَداً وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ وَ ماتُوا وَ هُمْ فاسِقُونَ .  بر هيچ‌كس از آنها كه بميرد نماز مكن و هرگز بر گور هيچ‌كس از آنان بازمايست ، كه ايشان به خدا و رسول وى كافر شدند و بمردند درحالىكه از طاعت بيرون بودند !\r\n85 -  وَ لا تُعْجِبْكَ أَمْوالُهُمْ وَ أَوْلادُهُمْ إِنَّما يُرِيدُ اللَّهُ أَنْ يُعَذِّبَهُمْ بِها فِي الدُّنْيا وَ تَزْهَقَ أَنْفُسُهُمْ وَ هُمْ كافِرُونَ .  به شگفت نياور تو را مالها و فرزندان ايشان ، همانا خداوند مىخواهد ( به شغل گرد كردن مال و نگه‌داشتن ) آنان را به آن سبب در اين جهان عذاب كند و جانهاى ايشان از تن برآيد درحالىكه كافر باشند !\r\n86 -  وَ إِذا أُنْزِلَتْ سُورَةٌ أَنْ آمِنُوا بِاللَّهِ وَ جاهِدُوا مَعَ رَسُولِهِ اسْتَأْذَنَكَ أُولُوا الطَّوْلِ مِنْهُمْ وَ قالُوا ذَرْنا نَكُنْ مَعَ الْقاعِدِينَ .  چون سوره‌اى از آسمان نازل گردد كه به خداى بگرويد ، و با رسولش در راه حق مجاهدت كنيد و با دشمنان بجنگيد ، صاحبان نيرو و توانائى از تو دستور بازنشستن خواهند و گويند بگذار ما را تا با نشستگان بنشينيم !\r\n87 -  رَضُوا بِأَنْ يَكُونُوا مَعَ الْخَوالِفِ وَ طُبِعَ عَلى قُلُوبِهِمْ فَهُمْ لا يَفْقَهُونَ .  راضى شدند كه چون زنان در خانه بنشينند و مهر نفاق بر دلهاى آنان نهاده شده پس ايشان نمىفهمند .\r\n88 -  لكِنِ الرَّسُولُ وَ الَّذِينَ آمَنُوا مَعَهُ جاهَدُوا بِأَمْوالِهِمْ وَ أَنْفُسِهِمْ وَ أُولئِكَ لَهُمُ الْخَيْراتُ وَ أُولئِكَ هُمُ الْمُفْلِحُونَ .  لكن پيغمبر و كسانى كه به او گرويدند ، با مال و جان خود با دشمنان خدا جنگيدند و ايشان راست همهء نيكيها و ايشانند رستگاران جاويد .\r\n89 -  أَعَدَّ اللَّهُ لَهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ الْفَوْزُ الْعَظِيمُ . \r\nخداوند براى آنها بهشتهائى آماده ساخته كه آب از زير درختان آن جارى است و جاويدان در آنجا هستند ، اين است پيروزى بزرگ !\r\n\r\n( تفسير ادبى و عرفانى )\r\n79 -  الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ .  آيه . ياران شريعت ديگرند و ياران حقيقت ديگر ! راه خادمان شرع جدا ، و راه خلوتيان قرب و مشاهدت جدا ! اهل شريعت از دويست درم مال ، پنج درم صدقه ( زكات ) دادند و رضاى حق در آن مىجستند تا به ناز و نعيم خلد رسيدند ، اينان فرمان‌برداران و حقّ شرع گزاران و پسنديدگانند ، لكن نه چون اهل خلوت و مشاهدت و نه چون خداوندان يافت و صحبت ، كه خليل‌وار دست توكّل از آستين رضا بيرون كردند و از اسباب و علايق دنيا سر باز زدند ، هرچه از مال دنيا داشتند بذل كردند و در راه خدا ، جان و دل در معرض بلا و محنت نهادند و در اظهار دين اسلام و اعلاى كلمهء حق با دشمن بجنگيدند و نيز خود را در راه حق مقصّر ديدند لاجرم هر ساعت از جناب جبروت و درگاه عزّت به صفت رأفت و رحمت ايشان را از نو تشريفى و تخصيصى مىآمد .\r\n . . . وَ الَّذِينَ لا يَجِدُونَ إِلَّا جُهْدَهُمْ .  آيه . آنان كه آنچه در توان داشتند بعنوان صدقه بذل كردند چنان كه يكى از صحابه از هشت هزار درم دارائى ، نيمى بذل كرد و نيم ديگر عيال و فرزندان را گذاشت ! نوشته‌اند همين آدم وقتى كه مرد از بركت آن صدقه به قدرى مال‌دار شده بود كه دو زن داشت و سهم هشت يك هريك 160 هزار درم شد ! يك نفر ديگر از اصحاب پيغمبر تمام دارائى او كه چهار هزار درم بود صدقه داد ! حضرت از او پرسيد براى زن و فرزند چه بگذاشتى ؟ گفت خدا و رسول او ! درويش پيرى پيش آمد و گفت : اى رسول خدا ، چندين شب آب كشيده‌ام براى فلان كشت‌زار ، و دو صاع خرما مزد گرفته‌ام يك صاع آورده‌ام و يك صاع عيال و فرزندان را بگذاشته‌ام !\r\n\r\n","description":"","footnote":"","page_name":" 408 ","page_number":428},
  {"content":"\r\n\r\n . . . فَيَسْخَرُونَ مِنْهُمْ سَخِرَ اللَّهُ مِنْهُمْ .  آيه . منافقان گفتند : توانگران از دارائى فراوان خود مىبخشند كه نام مىجويند ! اما اين يك صاع درويش ، خداى به آنچه نياز دارد ؟ جز آنكه مىخواهد خود را به ياد خدا و رسول دارد . منافقان توانگران را به ريا متّهم كردند ، و بر اندك درويش طعنه و طنز و فسوس زدند ( مسخره كردند ) و آنان گرفتار عذاب دردناك شدند !\r\n80 -  اسْتَغْفِرْ لَهُمْ أَوْ لا تَسْتَغْفِرْ .  آيه . مىگويد اى محمّد ، اگر آمرزش خواهى از بهر ايشان يا نخواهى همه يكسان است اگر هفتاد بار آمرزش خواهى ايشان را نيامرزم .\r\nلطيفه : گفته‌اند مقصود از كلمهء ( هفتاد ) عدد معيّن نيست بلكه مقصود بسيارى است كه در گفتگوها متداول است چنان كه مثلا گويند : اگر صد بار هم بگوئى بىفايده است ! يا اين جمله : هزار بار گفتم !\r\nدر استغفار پيغمبر براى منافقان و اصرار به درگاه خداوند بعضى گفته‌اند كه پيغمبر از نفاق آنان آگاه نبود ازاين‌رو دعا كرد و آمرزش خواست ! بعضى ديگر گفته‌اند كه چون جمعى از مؤمنان خويش و پيوند منافقان بودند از آن حضرت مىخواستند كه دربارهء آنها دعا كند و آمرزش خواهد ، به اميد اينكه به استغفار پيغمبر آگاه و متنبّه شده و از نفاق توبه كنند ! و از عذاب و عقوبت برهند ! اين بود كه خداوند مصطفى را از ايمان و مغفرت آنان نوميد كرد .\r\n83 -  فَإِنْ رَجَعَكَ اللَّهُ إِلى طائِفَةٍ مِنْهُمْ .  آيه . متخلّفين ( از يك طايفه ) فرمود ، چون همه تخلّف‌كنندگان منافق نبودند بلكه آنان سه گروه بودند كه از جنگ نشستند و تخلّف كردند . گروهى به دشمنى نشستند و شادى كردند ، گروهى به معذرت نشستند و گريستند كه توشه و اسباب جنگ نداشتند ، گروهى بر غفلت نشستند كه پشيمان شدند !\r\nدر خبر چنين آمده كه : روزى شبلى با جمعى از عارفان نشسته وقتى خوش و سماعى دلكش ايشان را فراهم گشته و مشغول بودند ، درويشى در آن حال به حرمت پيش آمد و در صف نعال ( پائين مجلس ) نشست ، كلاهى پشمينه بر سر نهاده و پلاسى سياه پوشيده بود ، چون از حقيقت حال وى كسى آگاهى نبود ، شبلى پرسيد : اى درويش اين كلاه و پلاس را به چند خريدى ؟ گفت : به دنيا و هرچه در دنيا است ، سپس گفت : اى شبلى گستاخى مكن كه خداى را بندگانى است كه اگر اشارت كنند ، ستون مسجد نقرهء سپيد گردد ! شبلى گويد در آن دم نگاه كردم ، آن ستون را ديدم كه رنگ نقره‌اى همى به خود گرفت ! !\r\nپير طريقت گفت : الهى ، نه ديدار تو را بها است ، و نه رهى را صحبت سزا است ، و نه از مقصود ذرّه‌اى در جان پيدا است ! پس اين درد و سوز در جهان چرا است ؟ پيدا است كه بلا را در جهان چند جا است اين همه سهم است اگر روزى به اين خار خرما است !\r\nدر خبر است كه : خداوند پس از استغفار پيغمبر براى منافقان و پذيرفته نشدن آن فرمود : من مشركان را نمىآمرزم ليكن آنجا كه شرك نيست گناهكار را بيامرزم .\r\nچنان كه فرمود : بندگان من ، رهيگان من ، روز و شب شماها گناهكارى و جفاكارى است ، و شايستهء من كه خداوندم آمرزگارى و بردبارى است ! آمرزش خواهيد تا بيامرزم ، بازآئيد تا بپذيرم ، بخوانيد تا بنيوشم ، شما آن كرديد كه از شما آيد و من آن كنم كه از من آيد ، هيچ جا به گزاف نيامرزند مگر اينجا ، بازآئيد هيچ جا عذر را مانند اينجا نپذيرند ، پس عذر خود بگوئيد ، ما را از عيب پذيرفتن عار نيست و از آمرزيدن باك نه !\r\nپير طريقت گفت : بارخدايا ، از كرم تو ، همين چشم داريم و از لطف تو ، همين گوش داريم ، بيامرز ما را كه بس\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nآلوده‌ايم به كردار خويش ، بس درمانده‌ايم به وقت خويش ، بس مغروريم به پندار خويش ، بس محبوسيم در سراى خويش ، دست گير ما را به فضل خويش ، بازخوان ما را به كرم خويش ، بازده ما را به احسان خويش .\r\n\r\n[ آيات 99 - 90 
  ]\r\n\r\n( تفسير لفظى )\r\n90 -  وَ جاءَ الْمُعَذِّرُونَ مِنَ الْأَعْرابِ لِيُؤْذَنَ لَهُمْ وَ قَعَدَ الَّذِينَ كَذَبُوا اللَّهَ وَ رَسُولَهُ سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ .  گروهى از عذرسازان ( نزد محمّد ) آمدند تا آنان را دستور نشستن از جنگ دهد ، و آنان كه به خدا و رسولش دروغ گفته بودند ( كه ما ايمان آورده‌ايم ) از جنگ نشستند ، آرى به آنان كه كافر شدند ، عذاب دردناكى خواهد رسيد !\r\n91 -  لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ ما عَلَى الْمُحْسِنِينَ مِنْ سَبِيلٍ وَ اللَّهُ غَفُورٌ رَحِيمٌ .  بر ناتوانان و پيران و زنان و كودكان و بيماران و كسانى كه چيزى نمىيابند كه به جنگ روند ، حرجى و تنگى و سختى در بازنشستن نيست ، هرگاه نيك‌خواه خدا و رسولش باشند كه بر نيكوكاران عتابى نيست و خداوند آمرزگار و مهربان است .\r\n92 -  وَ لا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفِيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ .  و نه بر كسانى كه نزد تو آمدند تا ايشان را دستور دهى ، گفتى ستورى ندارم كه شما را دهم ، آنها برگشتند و چشمهاشان اشك مىريخت از اندوه كه نداشتند چيزى كه در آن راه خرج كنند . !\r\n93 -  إِنَّمَا السَّبِيلُ عَلَى الَّذِينَ يَسْتَأْذِنُونَكَ وَ هُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَ طَبَعَ اللَّهُ عَلى قُلُوبِهِمْ فَهُمْ لا يَعْلَمُونَ .  عذاب و خشم بر كسانى است كه از تو اذن نشستن از جنگ مىخواهند درحالىكه توانگرند و راضى شدند كه با زنان در خانه‌ها نشينند و خداوند مهر نفاق بر دلهاى ايشان نهاد تا روشنائى دانش در آن نمايان نشود .\r\nجزو يازدهم : 94 -  يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّهُ مِنْ أَخْبارِكُمْ وَ سَيَرَى اللَّهُ عَمَلَكُمْ وَ رَسُولُهُ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ .  عذرها مىآورند وقتى بسوى ايشان از تبوك به مدينه بازگرديد ! بگو اى محمّد عذر مدهيد كه ما شما را استوار نخواهيم دانست ( و باور نداريم ) خداوند ما را از خبرها و احوال شما آگاه ساخته و خدا و رسولش كارهاى شما را خواهند ديد ( كه پس از آنچه مىكنيد ) آنگاه شما را ( به در مرگ ) نزد خداوند داناى آشكار و نهان بازبرند تا به شما آنچه مىكرديد خبر كند !\r\n95 -  سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَ مَأْواهُمْ جَهَنَّمُ جَزاءً بِما كانُوا يَكْسِبُونَ .  آنان به خداى سوگند خورند آنگاه كه از تبوك با ايشان برسيد تا از ايشان روگردان شويد ، پس ايشان را فراگذاريد كه اينان كژ و پليدند و جايگاهشان به پاداش آنچه مىكردند دوزخ است !\r\n96 -  يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لا يَرْضى عَنِ الْقَوْمِ الْفاسِقِينَ  سوگند مىخورند شما را تا از ايشان خشنود شويد ، پس اگر خشنود شويد ، بدانيد كه خداوند از گروهى كه از طاعت و فرمان بيرون شدند راضى نخواهد شد .\r\n\r\n","description":"","footnote":"","page_name":" 410 ","page_number":430},
  {"content":"\r\n\r\n97 -  الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَ اللَّهُ عَلِيمٌ حَكِيمٌ .  عرب‌هاى بيابان‌نشين كافرتر از ديگر كافران و منافق‌تر از ديگر منافقانند ! و سزاوارترند كه حدود و اندازه‌هاى دين و معانى آنچه خدا فرستاده بر رسول خويش ندانند ! و خداوند دانا است و راست‌دان .\r\n98 -  وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَ اللَّهُ سَمِيعٌ عَلِيمٌ .  از منافقان عرب كسى است كه زكات مىدهد ولى آن را تاوانى از ناكامى و دشوارى خود مىداند و براى شما انتظار روز دشوار و بد دارد درحالىكه بر خود آنان گردش روزگار بد افتاد ! و خداوند شنوا و دانا است .\r\n99 -  وَ مِنَ الْأَعْرابِ مَنْ يُؤْمِنُ بِاللَّهِ وَ الْيَوْمِ الْآخِرِ وَ يَتَّخِذُ ما يُنْفِقُ قُرُباتٍ عِنْدَ اللَّهِ وَ صَلَواتِ الرَّسُولِ أَلا إِنَّها قُرْبَةٌ لَهُمْ سَيُدْخِلُهُمُ اللَّهُ فِي رَحْمَتِهِ إِنَّ اللَّهَ غَفُورٌ رَحِيمٌ .  و از عربهاى حضر ( شهرى ) كسى است كه به خداى و روز رستاخيز ايمان دارد و زكاتى كه مىدهد وسيلهء نزديكى به خدا و درود بر رسول خدا مىداند و مىجويد ! آرى ، آن راه نزديكى به خداوند است و خداى آنان را در بخشايش و رحمت خود در آرد كه خداوند آمرزنده و مهربان است .\r\n\r\n( تفسير ادبى و عرفانى )\r\n90 -  وَ جاءَ الْمُعَذِّرُونَ مِنَ الْأَعْرابِ .  آيه . در جنگ تبوك دو گروه نرفتند گروهى منافقان و گروهى مؤمنان ، منافقان چون ظاهر به خلاف باطن نهادند خداوند فرمود : اى محمّد به آنها بگو عذر دروغ منهيد و بهانهء باطل مياريد كه از شما راست نيايد ، آن كس كه در ازل كژ آفريده شده راست كى گويد ؟ تناب گسسته چه بار كشد ؟ چراغ كشته چه روشنائى دهد ؟\r\nگروه ديگر مؤمنانند ، عنايتيان حضرت و برداشتگان لطف خداوندند كه ايشان را خود با عذر دادن نگذاشت ، بلكه ايشان را به نيابت بداشت و عذر بنهاد كه بر ضعيفان و پيران فروريخته و درويشان شكسته هيچ حرج نيست و نشستن ايشان به عذر ناتوانى است ، پس آن را تبعت نيست ، و اعتقاد ايشان اين است كه اگر قدرت بودى و ساز و برگ بيرون شدن آماده شدى ، به صحبت رسول آن را غنيمت شمردى و بذل جان در راه خدا بر ايشان آسان بودى . خداوند هم آن اعتقاد و صفاى دل آنان را پسنديد و بر ضعف و عجز آنان رحمت كرد و ايشان را عذر بنهاد ، به شرط آنكه نصيحت و خيرخواهى بازگزينند .\r\nنصيحت مر خداى آنست كه در او به راستى و پاكى سخن گوئى و از هرچه ناسزاست او را منزّه و مقدّس دانى ، در راه معاملت به‌اندازهء طاقت از روى تعظيم او را عبادت كنى و مردم را به دين او ارشاد نمائى و نعمتهاى خداى را به ياد ايشان دهى .\r\nنصيحت مر رسول خداى آنست كه او را به دل دوست دارى و طاعت او فرض دانى و به گفتار و كردار و مال و دين وى را يارى دهى و اهل بيت او را دوست بدارى .\r\n91 -  . . . ما عَلَى الْمُحْسِنِينَ مِنْ سَبِيلٍ .  آيه . بر محسنان و نيكوكاران ، هيچ راه ملامت و عتاب نماند كه احسان ايشان راه هر عتابى را بر ايشان فروبست ! مطابق حديث نبوى احسان اين است كه خدا را پرستش كنى گويا كه او را مىبينى و اگر او را نبينى او تو را مىبيند و اين حديث اشارت است به ملاقات دل با حق و معارضهء سرّ با غيب ، و مشاهدهء جان در منزل عيان ، و حثّ و ترغيب بر اخلاص در عمل و كوتاه كردن امل و وفاى به پذيرفته‌شدهء روز اوّل .\r\n\r\n","description":"","footnote":"","page_name":" 411 ","page_number":431},
  {"content":"\r\n\r\n92 -  وَ لا عَلَى الَّذِينَ إِذا ما أَتَوْكَ لِتَحْمِلَهُمْ .  آيه . گروهى نمىخواستند از مصاحبت و مشاهدت رسول خدا بازمانند ، ليكن از درويشى و ناكامى ساز و برگ رفتن نداشتند ، آمدند و از سر سوز و نياز پرسيدند ، چون مقصود از رفتن به جنگ برنيامد ، اندوهگين شدند و دلتنگ برگشتند و گريستند .\r\nپير طريقت گفت : آه ، فرياد از روز بترى ، فرياد از درد واماندگى ، خدايا اين چه سوز است از بيم تو در جان ما ؟\r\nدر جهان كس نيست كه ببخشايد به روز زمان ما ، الهى ، دلى دارم پردرد و جانى پرنفير ، پس اين بيچاره را چه تدبير ؟\r\n98 -  وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً .  آيه . انديشهء ناراست و خبث اعتقاد و همّت بد و مكر نهان ايشان بنگر ، كه چه فروآورد به سرشان ! چشم بر روز بد مسلمانان نهادند تا خود به روز بد رسيدند ، محنت و نقمت مسلمانان خواستند و خود همه محنت و نقمت ديدند ! اين است حكم خداى بزرگ كه گفته‌اند : آن‌كس كه به هر كسى چاه كند خود در او افتد !\r\n99 -  وَ مِنَ الْأَعْرابِ مَنْ يُؤْمِنُ بِاللَّهِ .  آيه . خداوند طاعات و اعمال آنان را برشمرد و آن را بپسنديد و نجات ايشان در رحمت خود بست نه در اعمال ايشان ، پس چون ايشان را از دوزخ نجات دهد و به فضل خود در بهشت آرد ، بر ايشان نوازشى ديگر نهد و نعمتى ديگر دهد .\r\n\r\n[ آيات 110 - 100 
  ]\r\n\r\n( تفسير لفظى )\r\n100 -  وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ رَضِيَ اللَّهُ عَنْهُمْ وَ رَضُوا عَنْهُ وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ . \r\nو پيشوايان پيشينيان از مهاجر و انصار و كسانى كه از آنان به نيكوكارى پيروى كردند ، خداوند از آنها خشنود و آنها هم از خداوند خشنود شدند ، و براى آنها بهشتهائى آماده كرد كه جويها از زير درختان آن روان است و در آن پاينده‌اند ، اين است پيروزى بزرگوار !\r\n101 -  وَ مِمَّنْ حَوْلَكُمْ مِنَ الْأَعْرابِ مُنافِقُونَ وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ .  از كسانى كه گرد شما هستند از عربهاى منافق و از مردم مدينه بر نفاق ايستاده و شوخ شده‌اند ! تو ( اى محمّد ) آنها را نمىشناسى ، ما آنان را مىشناسيم و آنان را دو بار عذاب خواهيم كرد ، آنگاه ايشان را به عذاب بزرگ بازبرند .\r\n102 -  وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ .  آيه . گروه ديگر از منافقان كه به گناهان خود اعتراف كردند و كار خوب و شايسته را با كار بد و خطا درهم كردند ، اميد است كه خداوند توبهء آنان را بپذيرد كه خداوند آمرزنده و مهربان است .\r\n103 -  خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَهُمْ وَ اللَّهُ سَمِيعٌ عَلِيمٌ  از مالهاى ايشان صدقهء واجب ( زكات ) بگير تا آنها را به آن زكات پاك گردانى و هنرى و روز افزونى كنى ، و بر ايشان درود ده كه درود دادن تو بر ايشان آرامش دل است و خداوند شنوا و دانا است .\r\n104 -  أَ لَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَ يَأْخُذُ الصَّدَقاتِ وَ أَنَّ اللَّهَ هُوَ التَّوَّابُ الرَّحِيمُ .  آيا ندانستند كه خداوند بازگشت از بندگان را مىپذيرد و صدقه‌ها را مىستاند و خداوند است توبه‌ده و توبه‌پذير و مهربان .\r\n\r\n","description":"","footnote":"","page_name":" 412 ","page_number":432},
  {"content":"\r\n\r\n105 -  وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ .  ( بگو اى محمّد ) بكنيد آنچه مىكنيد ، خداوند كارهاى شما را مىبيند و پيغمبر او و مؤمنان هم مىبينند و به زودى شما را به داناى نهان و آشكار بازبرند ، پس او شما را از آنچه مىكرديد آگاه مىكند .\r\n106 -  وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ . \r\nو گروهى ديگر از ايشان واگذار به فرمان خدا شده‌اند كه با آنها عذاب كند يا توبه‌شان را بپذيرد ؟ و خداوند دانا و راست دانش است .\r\n107 -  وَ الَّذِينَ اتَّخَذُوا مَسْجِداً ضِراراً وَ كُفْراً وَ تَفْرِيقاً بَيْنَ الْمُؤْمِنِينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ وَ لَيَحْلِفُنَّ إِنْ أَرَدْنا إِلَّا الْحُسْنى وَ اللَّهُ يَشْهَدُ إِنَّهُمْ لَكاذِبُونَ .  و كسانى كه مسجدى به ستيز و كفر گرفتند و براى جدا ساختن مؤمنان از يكدگر و چشم داشتن مر كسانى كه با خدا و رسولش از پيش به وسيلهء آن مسجد جنگ كردند و لا بد سوگند خواهند خورد كه ما به ساختن و پرداختن اين مسجد ضرار قصدى و نظرى جز نيكوئى نداشتيم ! و خدا گواهى مىدهد كه آنها دروغ مىگويند .\r\n108 -  لا تَقُمْ فِيهِ أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ .  ( اى محمّد ) در آن مسجد هرگز نماز بر پا ندارى ، هرآينه مسجدى كه بنياد آن بر راستى و پرهيزكارى از روز نخستين گذارده شده سزاوارتر است كه در آن نماز بر پا دارى ، در آن مسجد مردانى هستند كه پاك و پاكيزه باشند و خداوند پاكان را دوست دارد .\r\n109 -  أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ فِي نارِ جَهَنَّمَ وَ اللَّهُ لا يَهْدِي الْقَوْمَ الظَّالِمِينَ .  آيا آن كسى كه مسجد زيبا را بر پرهيزكارى و خشنودى خدا بنياد نهاد ، بهتر است يا كسى مسجد را بر پرتگاهى زير تهى بنياد نهاد پس در آتش دوزخ افتاد ؟ و خداوند ستمكاران را رهبرى و رهنمائى نمىكند .\r\n110 -  لا يَزالُ بُنْيانُهُمُ الَّذِي بَنَوْا رِيبَةً فِي قُلُوبِهِمْ إِلَّا أَنْ تَقَطَّعَ قُلُوبُهُمْ وَ اللَّهُ عَلِيمٌ حَكِيمٌ . \r\nآن بنيادى كه آنان در آن مسجد كردند در دلهاشان نفاق و شكّى بود ( و از ميان نرود ) مگر آنكه دلهاى ايشان ريزه‌ريزه كنند و گرنه حسرت ويرانى آن مسجد و نفاق و شكّ پيوسته در دلهاى ايشان هست !\r\n\r\n( تفسير ادبى و عرفانى )\r\n100 -  وَ السَّابِقُونَ الْأَوَّلُونَ .  آيه . خداوند در اين آيت ، دين محمّد را بر سه قسم نهاد ، بر اندازهء درجات ايمان ايشان و تفاوت در اعمال و تباين در اخلاق ايشان . نخست سابقانند دوّم مقتصدانند ( معترفانند ) ، سوّم ظالمانند .\r\nسابقان را در ازل از خداى مر ايشان را سبق عنايت است كه فضل هدايتند و صدر اوّل و سلف اين امّت ، صحابهء محمّد مصطفى و گزيدهء خدايند و پيشوايان اسلام و پيشينيان در دين و معرفت ، پيغام حق را ايشان اوّل شنيدند و حق را ايشان استقبال كردند ، گروهى مهاجرانند كه خان‌ومان خود را بگذاشتند و اسباب و وطن را جمله از بهر خدا باختند .\r\nگروهى انصارند كه مصطفى را به جان و دل پذيرفتند و ياران وى را مأوى دادند و چنان كه مرغ بچه را پرورد اسلام را پروردند ، و دين اسلام را تن و جان خود سپر كردند و دنيا را خوار گرفتند و مهر بر دين نهادند .\r\nگروهى تابعانند كه از پس درآمدند و از آنان دين آموختند و اخلاق ايشان را گرفتند .\r\n\r\n","description":"","footnote":"","page_name":" 413 ","page_number":433},
  {"content":"\r\n\r\nقسم دوّم معترفان يا مقتصدانند ، اقتصاد راه ميانه رفتن است يعنى نه هنر سابقان و نه افراط ظالمان ! بلكه راه ميانه رفتند و طاعت و معصيت بهم آميختند ، همچون اصحاب اعراف كه نيكىهاشان با بدىهاشان برابر آمد ، از دوزخ دور ماندند و به بهشت هم نرسيدند و خداوند دربارهء ايشان فرمود :  وَ آخَرُونَ اعْتَرَفُوا بِذُنُوبِهِمْ .  ايشانند كه به گناه خود اعتراف كردند و به بدخوئى خويش معترف و به عيب خود بينا و از كردهء خود خجل و پشيمان شدند !\r\nاعتراف دو گونه است : يكى اعتراف بيگانگان فردا در قيامت كه چون نشانهء عذاب بينند و آثار سخط و نقمت حق و سياست و زفير دوزخ مشاهده كنند ، به گناه خويش معترف شوند ! ولى اين اعتراف چه سود دارد و به چه كار آيد !\r\nديگرى اعتراف مؤمنان است كه در دنيا به گناه خويش معترف و به عيب خود اقرار آورند و در دل پشيمانى و بر زبان عذر و در جان سوز و حسرت دارند ، اين است اعتذار ! بجاى خود و اعتراف به وقت خود ! كه خداوند دربارهء آنها فرمود :  خَلَطُوا عَمَلًا صالِحاً وَ آخَرَ سَيِّئاً .  كردار خويش بهم درآميختند يكى نيك و يكى بد ، لختى پاك لختى پليد ، لختى حلال لختى حرام ، لختى راستى لختى كژى ، لختى عيب لختى هنر ، كه گناه مىكنند و با گناه استغفار مىكنند كه گفته‌اند : لغزش و گناه با عمل صالح جمع كردن دليل است بر اينكه گناه بنده ثواب طاعت را باطل نكند ، كه اگر باطل كردى عمل صالح نگفتى و خداوند دربارهء آنان فرمود :  عَسَى اللَّهُ أَنْ يَتُوبَ عَلَيْهِمْ .  خداى واجب كرد كه توبهء ايشان را بپذيرد و با همهء عيبها در برگيرد و با همهء گناه‌ها ببخشد ، كه :  إِنَّ اللَّهَ غَفُورٌ رَحِيمٌ . \r\nقسم سوّم ظالمانند كه گروهى هستند با عيبهاى بزرگ و جرمهاى فاحش ، كردار بد و گفتار كژ ، جوانى در دليرى ، پيرى در سستى ، درويشى در ناسپاسى ، و توانگرى در ناپاكى ! در روز دولت ستمكارى ، در ايّام قوّت شوخى و گستاخى مايه‌اى نه مگر در دل ، آشنائى و اقرار به يگانگى خدا ! كه خداوند دربارهء آنان فرمود :  وَ آخَرُونَ مُرْجَوْنَ لِأَمْرِ اللَّهِ . \r\nايشان را به مشيّت من واگذاريد و به اميد فروگذاريد و به نوميدى ميفكنيد كه خداوند ايشان را يا عذاب كند به عدل يا عذر پذيرد به فضل ! اگر عدل كند او را رواست ، اگر فضل كند از وى سزا است ، نه هرچه در عدل روا است از فضل سزا است بلكه هرچه از فضل سزا است در عدل روا است ، كه فضل بر عدل سالار است و عدل در دست فضل گرفتار ، عدل پيش فضل خاموش و حلقهء وصال در گوش ! نه‌بينى كه عدل نهان است و فضل پيدا ! تا دشمن مغرور است و دوست شيدا !\r\nآنگاه فرمود :  وَ اللَّهُ عَلِيمٌ حَكِيمٌ .  خداوند دانا است به دانش راست بىغلط ، و حكيم است بىسهو و بىخلل ، در علم او چيزى فوت نه ، و از قدرت وى چيزى خارج نه ! و بر حكم او چيزى غالب نيست . خلق را به حكم خويش ميان عدل و فضل مىدارد ، گفتار او راست ، دانش او پاك ، ساختهء او نغز ، فضل او تمام ، مهر او قديم است جلّ جلاله .\r\n\r\n[ آيات 118 - 111 
  ]\r\n\r\n( تفسير لفظى )\r\n111 -  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ وَ الْإِنْجِيلِ وَ الْقُرْآنِ .  خداوند ، تنها و مالهاى مؤمنان را خريد تا بهشت آنان را باشد و با دشمن خدا كشتار كنند و كشته شوند ، اين وعده‌ايست به راستى از سوى خداوند در تورات و انجيل و قرآن ،  وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ .  و كيست وفاكننده‌تر به پيمان خود از خداى ؟ پس شاد باشيد به اين خريد و فروخت كه كرديد و اين است آن رستگارى و پيروزى بزرگوار .\r\n\r\n","description":"","footnote":"","page_name":" 414 ","page_number":434},
  {"content":"\r\n\r\n112 -  التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ .  ( آن كسان ) بسوى خدا بازگشتگان ، خداى پرستندگان ، خداى ستايندگان ، خداى روزه‌داران و نمازگزاران ، امركنندگان به نيكى و بازدارندگان از بدى ، و نگاه‌دارندگان حدود و احكام خداوندند كه همه از جملهء آن گروندگان و معامله‌كنندگانند و بشارت ده مؤمنان را ( به پاداش نيكو ) .\r\n113 -  ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحِيمِ .  سزاوار نيست براى پيغمبر و كسانى كه ايمان آوردند كه براى مشركان آمرزش خواهند هرچند از خويشان نزديك باشند ، پس از آنكه معلوم شد كه آنان اهل دوزخند !\r\n114 -  وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَوَّاهٌ حَلِيمٌ .  و آمرزش خواستن ابراهيم براى پدرش نبود مگر به اين سبب كه او را وعدهء ( توبه ) داده بود ، پس همين‌كه بر او آشكار شد كه پدرش دشمن خدا است از او بيزارى جست كه ابراهيم بنده‌اى گراينده و گردنده و بردبار بود .\r\n115 -  وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ إِنَّ اللَّهَ بِكُلِّ شَيْءٍ عَلِيمٌ .  خداوند گروهى را كه هدايت كرد ( و عقل و فهم داد ) گمراه و تباه نمىكند تا آنگاه كه براى آنها آشكار و پيدا كند كه چون بايد كوشيد تا به پاداش رسند ، كه خداوند به هر چيزى دانا است .\r\n116 -  إِنَّ اللَّهَ لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  خداى راست پادشاهى آسمانها و زمين ، زنده مىكند و مىميراند و شما را جز او كارساز و يار و ياورى نيست .\r\n117 -  لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ الَّذِينَ اتَّبَعُوهُ فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّهُ بِهِمْ رَؤُفٌ رَحِيمٌ .  خداوند توبهء پيغمبر و مهاجران و ياران كه او را در هنگام سختى ( در جنگ ) پيروى كردند پذيرفت پس از آنكه نزديك بود دلهاى گروهى از آنان بواسطهء دشوارى بازگردد پس از آن آنها را توبه داد و پذيرفت كه او مهربان و بخشاينده است .\r\n118 -  وَ عَلَى الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوَّابُ الرَّحِيمُ .  و بر آن سه نفرى كه به غزوهء تبوك نيامدند ( و عذرى نداشتند ) خداوند توبهء آنان را پذيرفت وقتى كه جهان بر آنها با همه فراخى كه داشت تنگ شد و دلهاشان هم تنگ شد و يقين كردند كه پناه‌گاهى جز خداوند نيست ، پس ايشان را توبه داد و به خود آورد تا بازآمدند كه خداى بازآرنده و بازپذير و مهربان است .\r\n\r\n( تفسير ادبى و عرفانى )\r\n111 -  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ .  آيه . اين آيت بر ذوق اهل عرفان و طريق خاصّگيان ، جاى ناز دوستان است و ميدان اسرار صدّيقان و تهنيت مؤمنان ، تهنيتى زيبا و تشريفى بسزا ، تهنيتى كه دل را انس است و جان را پيغام . آرايش مجلس است و سرمايهء مفلس ، زينت زبانها و زندگى دلها ، تهنيتى كريم از خداوند كريم ، رهى را به فضل خويش مىبخشد ، آنگاه بخشيدهء او را از او باز مىخرد . خود مىدهد ، خود معاملت مىكند ، و در آن معاملت ،\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nرهى را سود همىبخشد و زيان خود مىپذيرد ، اين است نيكوكارى و كريمى اين است مهربانى و لطيفى .\r\nدر تورات موسى خداوند مىفرمايد : بهشت بهشت من است ، مال مال من است ، پس شما بهشت مرا به مال من بخريد ! اگر سود برديد براى خود شما ، و اگر زيان كرديد به عهدهء من ! اى فرزندان آدم من شما را نيافريدم كه از شما سود برم ! شما را آفريدم كه از من سود بريد .\r\nلطيفه : خداوند در ازل پيش از وجود بنده ، بنده را خريد خود بايع بود و خود مشترى ، خود فروخت و خود خريد ، در شرع اسلام روا نيست كه فروشنده و خريدار يكى باشد مگر پدر ( ولىّ ) كه از فرط محبّت و شفقت او را روا است .\r\nپس چه گوئى در خدا كه رأفت و رحمت وى در بنده پيش از پدر است ، چه مهربانى او بىكران است و مهر وى افزون از آن است چون آن معاملت در حقّ پدر روا است ، در حقّ خالق جهان و آفرينندهء مهربان اولىتر و تمام‌تر .\r\nمعاملهء خداوند : آنگاه خداوند مىدانست كه بندهء او بدخوى و بدعهد و بىوفا است و هنگام بلوغ بدان معاملت اعتراض كند ! راه اعتراض را بر او بست ، بدين معنى كه نفسى پرعيب و پرآفت خريد به بهشتى پر از ناز و نعمت ! نفسى كه محل شهوتها و بلاها است ، به بهشتى كه قرب حق را مراتب و درجات است ! و در معاملات شرعى ، جائى كه ثمن بر مبيع بيفزايد ، راه اعتراض بر آن بسته شود ، وانگهى خداوند نفس خريد و قلب نخريد ، از بهر آنكه قلب دل است و دل وقف بر محبّت و مهر حق است و در وقف خريدوفروش روا نباشد !\r\nنيز شرط مبايعت تسليم است و آنچه تسليم وى ممكن نيست مانند مرغ در هوا و ماهى در دريا معاملت آن روا نيست چون تسليم آن آسان نباشد . حال دل بنده همين است و تسليم آن ممكن نيست كه مصطفى فرمود : دل آدمى ميان دو انگشت از انگشتان خداوند است .\r\nچنان كه گفته‌اند : نفس دربان دل است كه بجاى چاكر رعيت‌وار در خدمت ايستاده ولى دل در محل شهود است و محمول ربوبيّت ، سلطان‌وار همى ملكت راند . پس چون نفس كه چاكر است قيمت او بهشت آمد ! چه گوئى دل را با آن همه قربت ، ارزش وى چه باشد ؟ مگر جوار حضرت عزّت و دوام مشاهدت و رؤيت !\r\nپير طريقت گفت : گوهرى ميان راه بر خاك افتاده ، جهان از ارزش آن ناآگاه ! صاحب دولتى به سر آن رسيد ناگاه بىطبل و كلاه ، پادشاهى جاويد يافت ! از ارزش آن گوهر بر راه چيزى نگاشت ، نور گوهر كسى را تابان است كه آن را عنايت معلوم است . درخت مهر كسى كاشت و سراى دوستى آراست كه چندين لطف داشت ! روز خريدارى عيب مىديد و گفت كه روا است ! الهى ، اين همه شادى از تو بهرهء ما است ، چون تو مولائى كه راست ؟ و چون تو دوست كجا است ؟ و به آن صفت كه از خود گوئى ، جز اين نه روا است ! و خود مىگوئى كه اين خود نشان است و آئين فردا است ، اين پيغام است و خلعت برجا است ، با اين وصف صبر را چه روى و آرام را چه جا است ؟\r\n روزى كه سر از پرده برون خواهى كرد * دانم كه زمانه را زبون خواهى كرد \r\n گر زيب و جمال از اين فزون خواهى كرد * يا رب چه جگرها است كه خون خواهى كرد \r\n . . . فَاسْتَبْشِرُوا بِبَيْعِكُمُ الَّذِي بايَعْتُمْ بِهِ .  آيه . اين باز تشريف ديگر و تخصيص ديگر است مىگويد :\r\nشاد شويد بندگان من ، نبازيد در معاملتى كه كرديد با من ، رامش كنيد بنام من ، بياسائيد به نشان من ، كسى كه بيعى كند همه شادى او به بهاى مبيع بود هرچند كه ثمن نيكوتر و افزون‌تر باشد شادى وى بيشتر ! خداوند نفرمود به بهائى كه يافتيد شادى كنيد ، بلكه فرمود : به معاملتى كه با من كرديد شادى كنيد ، چه غم دارد آنكه وى را دارد ؟ كرا شايد آنكه قرب وى را نشايد !\r\n\r\n","description":"","footnote":"","page_name":" 416 ","page_number":436},
  {"content":"\r\n\r\nدر زبور داود است : اى پسر آدم ، چرا جز من دوست گيرى كه سزاوار دوستى منم ؟ چرا نه با من معاملت كنى كه جواد و مفضل منم ؟ چرا با من بازار نگيرى كه بخشندهء فراخ‌بخش منم ! اى بازرگانان سود دنيا فانى است و سود من باقى ، آنچه نزد شما است تباه شدنى و آنچه نزد من است ماندنى !\r\nخداوند ، بيعى كه در ازل خود كرد و ما نكرديم بنام ما بازكرد و به ما بازخواند كه آن بيع كه شما كرديد من كردم ، چنان كه به مصطفى فرمود :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  ، كه اشاره به نقطهء جمع و تحقيق تفريد است .\r\nنسيم ازل دميده و برق يگانگى درخشيده و رهى را از دست آب و خاك ربوده ، دوگانگى با عدم و حقيقت صافى شد ، ( من ) بودن عاريت گشته :\r\n آشوب جهان همه حديث من و تو * بگذار مرا همه جهان گلشن تو ! \r\n112 -  التَّائِبُونَ الْعابِدُونَ .  آيه . صفت مؤمنان است و سيرت آشنايان و آئين دوستان ، پسينيان اين گيتى پيشوايان آن گيتى ، گواهان انبيا و شفيعان خلق ، سادات دنيا و دوستداران دين و دوست‌داشتگان حق . طبقات ايشان در اين آيت به نظام پسنديده ياد كرد و ايشان را بر آن صفات ستود و بدان گواهى داد و به دون‌ترين آنها ابتدا كرد بدين معنى كه نخست فروتران را ياد كرد ( تائبان ) و از گنه بازگشتگان را مقدّم آورد ، تا خجل نمانند و اميد تازه دارند ، بدين ترتيب :\r\nتائبان : از گناه بازگشتگان ، پشيمانان و عذرخواهان .\r\nعابدان : پرستندگان ، امرگزاران ، خدمت‌ورزان .\r\nحامدان : ستايندگان ، آزادىكنندگان ، ثناگويان .\r\nسائحان : حاجيان ، جهان‌گردان ، روزه‌داران ، دانشجويان .\r\nراكعان : فروتنان ، خدمتكاران ، فرمان‌برداران ، به پيرى رسيدگان .\r\nساجدان : نمازگزاران ، روى بر خاك نهندگان . پيشانى به زمين‌گذاران .\r\nآمران به معروف : مردم را به دين فرمايندگان ، اذان‌نمازگويان ، و خلق را به طاعت‌خوانان و پند و اندرزدهان .\r\nناهيان از منكر : مردم را از كارهاى زشت دوركنان و دفع ستمگران و بديها را تذكّر دهان .\r\nاين‌ها است صفت مؤمنان و سيرت آشنايان و آئين دوستان و دوستداران حق و پرستندگان حقيقت مطلق .\r\n . . . وَ بَشِّرِ الْمُؤْمِنِينَ .  آيه . مؤمنان را بشارت ده كه هرچه از ايشان تقصير است بىنيازى من برابر آنست ، و هرچه از ايشان ناپسند است مهربانى من بر سر آنست و هرچه رهى را اميد است فضل من برتر از آن است . بشارت مؤمنان را كه چون ايشان را مىگزيدم عيب مىديدم ، ليكن به بىنيازى خود چنان كه بود رهى را خريدم .\r\nيكى از بزرگان دين گويد : هيچ عبادتى درست نيست مگر به توبه و هيچ توبه‌اى صحيح نيست جز به سپاسگزارى ، راه توبه و سپاسگزارى كامل نيست جز به سياحت و رياضت و هيچ‌يك از مقدّمات و مقامات حاصل نمىشود مگر به مداومت ركوع و سجود و هيچ‌يك از كارها درست و كامل نمىشود مگر به امر به معروف و نهى از منكر .\r\nدر آثار بيارند كه : فردا در رستاخيز گروهى از اين امّت را به ترازوگاه آورند و فرشتگان كه بر ايشان موكّل باشند بديهاى ايشان را شمردن گيرند و گويند : بارخدايا ، اينان بدعهدانند ، بىوفايانند ، فراموش‌كارانند ، گنهكارانند ، دليران و شوخانند ! از سوى ربّ عزّت ندا آيد : از آنجا كه كردار ايشان چنان است و از آنجا كه كرم ما و عفو ما چنين است ، اينان تائبان ، عابدان ، حامدان ، روزه‌داران ، نمازگزارانند ، دوستى ما را بجان خواهانند و به مهر ما يكتاگويان . در آن وقت\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nزبان حال بيچارگان با حالت عجز و انكسار مىگويد : بار الها ، اگر فاسقيم و اگر عابد ، چنان كه هستيم آن توئيم و به داشت توئيم ، برخواست تو موقوف و به بندگى تو معروف ، از تو گذر نه ! و بىتو به سر نه !\r\n بنده گر خوبست گر زشت آن تو است * عاشق ار دانا وگر نادان تو راست ! \r\n\r\n[ آيات 129 - 119 
  ]\r\n\r\n( تفسير لفظى )\r\n119 -  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ .  اى كسانى كه ايمان آورده‌اند ، از خشم و عذاب خداى بپرهيزيد و با راستان و راست‌گويان باشيد .\r\n120 -  ما كانَ لِأَهْلِ الْمَدِينَةِ وَ مَنْ حَوْلَهُمْ مِنَ الْأَعْرابِ أَنْ يَتَخَلَّفُوا عَنْ رَسُولِ اللَّهِ وَ لا يَرْغَبُوا بِأَنْفُسِهِمْ عَنْ نَفْسِهِ .  اهل مدينه و عربهاى گرداگرد آنان را نمىرسد كه از فرمان رسول خدا تخلّف كنند ( در جنگهائى كه مىكند ) و نه آنكه آنچه را كه به خويشتن مشغول باشند از او دور دارند .  ذلِكَ بِأَنَّهُمْ لا يُصِيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبِيلِ اللَّهِ وَ لا يَطَؤُنَ مَوْطِئاً يَغِيظُ الْكُفَّارَ وَ لا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ الْمُحْسِنِينَ .  اين نهى ايشان از تخلّف به اين سبب است كه به ايشان تشنگى و خستگى و گرسنگى در راه خدا نرسد و نه هيچ جائى و موقفى نايستند كه كافران را به درد خشم و غم آورد ، و هيچ گزندى به دشمن نرسانند جز آنكه از كارهاى نيك ايشان مىنويسند . كه خداوند مزد نيكوكاران را تباه نگرداند .\r\n121 -  وَ لا يُنْفِقُونَ نَفَقَةً صَغِيرَةً وَ لا كَبِيرَةً وَ لا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ .  و هيچ صدقه‌اى ندهند و خرجى نكنند چه كوچك و چه بزرگ و هيچ وادى نسپرند ، مگر آنكه همه ايشان را مىنويسند . تا خداوند به آنها به نيكوترين كارى كه مىكردند پاداش دهد .\r\n122 -  وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ .  مؤمنان نتوانند كه همگى به جنگ روند ، چرا از هر گروهى طايفه‌اى بيرون نروند تا در دين خويش دانش آموزند و خويشان خود را بيم و اميد دهند هنگامى كه نزد آنان برمىگردند ؟ تا شايد آنان هم از ناپسند بپرهيزند ؟\r\n123 -  يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ مِنَ الْكُفَّارِ وَ لْيَجِدُوا فِيكُمْ غِلْظَةً وَ اعْلَمُوا أَنَّ اللَّهَ مَعَ الْمُتَّقِينَ .  اى كسانى كه ايمان آوردند ، كافرانى كه رو به سوى شمايند كشتار كنيد و بايد كه آنان در شما درشتى يابند و بدانيد كه خدا با پرهيزكاران است .\r\n124 -  وَ إِذا ما أُنْزِلَتْ سُورَةٌ فَمِنْهُمْ مَنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ .  آنگاه كه سوره‌اى از قرآن فروفرستاده آيد ، هستند از منافقان كسانى كه از ياران خويش پرسند : كيست از شما كه اين سوره ايمان او را افزوده باشد ؟ اما آنان كه گرويده‌اند ، اين سوره ايمان آنها را افزوده است و آنان به آن شادمانند و فرمان‌بردار !\r\n125 -  وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ . \r\nاما آنان كه در دلشان بيمارى گمان و شكّ است اين سوره بر ناپاكى آنان خواهد افزود ! و آنان بميرند درحالىكه كافر باشند .\r\n126 -  أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَ لا هُمْ يَذَّكَّرُونَ . \r\n\r\n","description":"","footnote":"","page_name":" 418 ","page_number":438},
  {"content":"\r\n\r\nآيا منافقان نمىبينند كه آنان را در سال يك‌بار يا دو بار آزمايش مىكنند ؟ با اين حال نه توبه مىكنند و نه متذكّر و متنبّه مىشوند و نه پند پذيرند .\r\n127 -  وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ بِأَنَّهُمْ قَوْمٌ لا يَفْقَهُونَ .  آنگاه كه سوره‌اى فرستاده شدى ، بعضى منافقان به يكدگر نگريستندى ( و گفتندى ) آيا كسى شما را ديدى ؟ آنگاه از طاعت برگشتندى ! و از جمع ، پنهانى بيرون شدى كه خداوند دلهاى ايشان را از ايمان بگردانيد و به اين سبب آنان حق را در نمىيابند و پند نمىپذيرند !\r\n128 -  لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ .  به شما پيغمبرى از خودتان آمد كه آنچه دشوارى بر شما آيد بر او سخت باشد و حريص است كه شما را به راه راست برد ، و با مؤمنان مهربان و بخشاينده است .\r\n129 -  فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ . \r\nاگر دشمنان و منافقان از طاعت و يارى تو برگردند ، بگو اى محمّد خدا مرا يار است و بس ، خدائى جز او نيست و او است پروردگار و صاحب عرش بزرگوار .\r\n\r\n( تفسير ادبى و عرفانى )\r\n119 -  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ .  آيه . اين آيت هم فرمان است هم تشريف و هم تهنيت ، فرمان خدا ، تشريف بشرا ، تهنيت زيبا ، فرمانى مهربار ، تشريفى دلدار ، تهنيتى بزرگوار ، مىفرمايد ، تا بنده را به خود نزديك كند ، تشريف مىدهد تا رهى دل بر مهر او بندد ! از حق برخوردار شود آنكه دلى زنده دارد ، يادگار كسى پذيرد كه از حق تشريفى دارد و با جهان و جهانيان روزگار بيگانه‌وار گذراند .\r\n . . . يا أَيُّهَا الَّذِينَ آمَنُوا .  آيه . ( در صدر آن آيه ) نداى كرامت است و نواخت بىنهايت ، نداى حق را هفت اندام بنده گوش است ، و در تجلّى وى غمهاى دو گيتى فراموش است ، نداى كرامت فراپيش داشت تا به سماع آن كرامت ، كشيدن بار حكم بر بنده آسان شود . حكم چيست ؟ :  اتَّقُوا اللَّهَ وَ كُونُوا مَعَ الصَّادِقِينَ .  به تقوى فرمان مىدهد ، در تقوى صدق و راستى مىفرمايد ، چه تقوى مايهء اسلام است ، و صدق كمال ايمان ، تقوى بدايت آشنائى است و صدق نشان دوست دارى ، تقوى سرمايهء عابدان است و صدق نور معرفت را نشان ! تقوى ره‌روان عالم شريعت است و صدق وردزدگان عالم طريقت . كسى كه صاحب تقوى گردد و جمال صدق او را روى نمايد ، نشانش آنست كه كلبهء وجود خود را آتش در زند و كشتى خلقيّت به درياى نيستى فرودهد ، فرزندان را يتيم كند ، خويشان و نزديكان را بدرود گويد ، باطن خود را از عادت و رسوم طهارت دهد ، و ظاهر بر نور شرع آراسته و سراسر از دوستى حق ممتلى گشته و دل از محبّت دنيا و سر از طمع عقبى خالى كرده ، نه دنيا و نه اهل دنيا را با او پيوندى ، نه با عقبى او را آرامى « 1 » .\r\n از دو گيتى ياد كردن بىگمان آبستنى است * گر همى دعوى كنى در مردى ، آبستن مباش \r\n نيك بودى ، از براى گفتگوئى بد مباش * مرد بودى ، از براى رنگ و بوئى ، زن مباش \r\n\r\n\r\n","description":"","footnote":"\r\n( 1 ) رسيدن به اين مقام كار هركس نيست و تا نور خدائى و استعداد روحانى نباشد رسيدن به اين مقام با رياضت و ترك اجتماع و عدم معاشرت و گوشه‌گيرى به دست نيايد !\r\n","page_name":" 419 ","page_number":439},
  {"content":"\r\n\r\n122 -  وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ .  آيه . ظاهر آيت ترغيب علماء دين است بر تحصيل علوم شريعت و تشويق اصحاب حديث بر جمع احاديث پيغمبر و تازه داشتن سنّت مصطفى و احياء دين و شريعت .\r\nمصطفى فرمايد : تازه‌روى و روشن‌دل باد كسى كه سخن من بشنود و گوش دارد و الفاظ آن نگاه دارد تا باز رساند ، آن‌چنان كه در آن نيفزايد و نكاهد و امانت در آن بجاى آرد ! .\r\nعلماى سلف گفته‌اند : هيچ امانت بدان نرسد كه در كتاب و سنّت تصرّف نكنى و از ظاهر آن برنگردانى و در آن نيفزائى و از آن نكاهى و از تأويل و تصرّف و تكلّف بپرهيزى ، زيرا كه تصرّف و تأويل در دين زهر كشنده است ، و آن دين كه بر تأويل و تصرّف نهند باطل است ، تأويل و تصرّف كار دشمن و اقرار و تسليم كار دوست ! درك تأويل را ضامن رأى است و درك تسليم را ضامن خدا است ، هرچه از تأويل آيد بر ما است و آنچه از تسليم آيد بر خدا است !\r\nرحلت عالمان آنست كه در اقطار جهان سفر كنند تا كسى به روشنائى دانش ايشان راه يابد و از دوزخ برهد .\r\nرحلت عارفان آنست كه از نفس خود سفر كنند و منازل تقوى را بازبرند تا به سر كوى محبّت رسند و بر بساط مشاهدت به محل قربت در حضرت احديّت آرام گيرند و هرچه به خاطر ايشان درآيد يا همّت ايشان به وى رسد ، سعادتمند جاويد گردد چنان كه گويند :\r\nعارفى بزرگوار از جائى مىگذشت ، ديدهء او بر گروهى اسيران روم افتاد كه پادشاه پيروزمند ( اسلام ) آنان را به بند بسته و در قيد قهر كشيده ! چون عارف بزرگوار اين را بديد و چشمش بدان بىسرمايگان افتاد ، با لب اشارتى كرد و گفت :\r\nپادشاها ، اينان راه نمىدانند راهشان بنماى تا بدانند ! هنوز اشارت تمام نكرده بود كه روزنهء توحيد در دل آنان گشوده شد و همگى زنّار كيفر بگشادند و كمر وفاى دين در ميان بستند !\r\n126 -  أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ .  آيه . چون روزگار بر مرد تيره گردد و بلاها و حوادث روزگار دست درهم دهند و فتنهء روزگار و فتنهء عوام و فتنهء نفس مانند تاريكىهاى شب درهم پيچند ، جز زينهار خواستن و به خدا بازپناهيدن چه روى باشد ؟ خوابى چون خواب غرق‌شدگان ، خوردى چون خورد بيماران ، عيشى چون عيش زندانيان بايد ، تا درد را مرهم پديد آيد و در حمايت زينهاريان شود كه رضاى حق با زينهار بنده دست به زينهار دارد مىگويد : با آنها گفتارى استوار گوئيد تا كارهاى شما اصلاح گردد و گناهان شما را خداوند بيامرزد .\r\n128 -  لَقَدْ جاءَكُمْ رَسُولٌ مِنْ أَنْفُسِكُمْ .  آيه . پيغمبرى از ميان شما و از خود شما آمده كه در بشر بودن با شما موافق و در كردار و رفتار و گفتار با شما مباين است ! محمّد همىگويد : من بشرى چون شما هستم و خدا گويد : توئى آن درّ يتيمى كه چون توئى نبود .\r\n از نطق به هر دهن زبانى دگرى * وز لطف به هر بدن روانى دگرى \r\n در خاطر هركسى گمانى دگرى * در تو كه رسد ، تو خود جهانى دگرى \r\nگويند : در دوستى هم فراق است هم وصال ، در عهد ازل كه دوستى قسمت مىكردند ناله درد فراق از خانهء بو جهل برآمد و تابش نور خورشيد وصال از حجرهء محمّد بتافت ، از آن فراق در دل بيگانگان دوزخى آفريدند و از اين وصال در سينهء دوستان بهشتى اثبات كردند ، زان پس كه خورشيد وصال بر آن مهتر تافت ، عالميان در راه وى متحيّر شدند ، پيغمبران را آرزوى جمال و اتباع وى خواست :\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nموسى كليم مىگويد : بارخدايا مرا از امّت وى گردان ! عيسى روح اللّه مىگويد : بارخدايا ، مرا صاحب درگاه وى گردان ! خليل مىگويد : بارخدايا ، ذكر من به زبان امّت وى روان كن ، و از اين عجب‌تر آنكه راه آن مهتر در قدمگاه او خود متحيّر شد ! اين چنان‌كه مجنون به ليلى گفت : اسباب علم ما در سر زلف تو گم شد ! ليلى گفت : اى مجنون دعوى بس بلند نيست كه زلف ما خود در سر كار ما گم شد ! يا چنان كه سنائى از قول جوان‌مرد گفت :\r\n اى هم تو ز تو حيران ، آخر چه مثال است اين * اى شمع نكورويان ، آخر چه وصال است اين ؟ \r\n اى چون تو به عالم كم ، آخر چه كمال است اين * اى شمع و چراغ ما ، آخر چه جمال است اين ؟ \r\nابن عطا ( از عارفان بزرگوار ) در وصف او گويد :\r\nنگر تا نگوئى كه نفس آن بزرگوار همچون نفس ديگران بود ، اگر يك ذرّه از تابش نفس او به جان و دل همه صدّيقان تافتى در عالم قدس همه روان گشتى ! و به نشيمنگاه صدق فروآمدى ! با اين همه ، خود محمّد در دعا مىگفت :\r\nخدايا ، ما را به خودمان وامگذار ! اين پردهء نفس از پيش دل ما بردار ، و اين باد خودى از ما فرونه ! كه آن حجاب راه حقيقت ما است ! خطاب آمد اى محمّد ، ناخواسته در كنارت نهاديم ، ما آن بار تو را از تو فرونهاديم ، ارادهء ما كار تو بساخت و عنايت ما چراغ تو بيفروخت ! از آنكه تو نه براى خود آمدى و نه به خود آمدى ! كه تو را آوردم ! نه براى خود آمدى كه رحمت خلق را آمدى .\r\nحضرت جعفر بن محمّد الصادق ( ع ) فرمود : خداوند ناتوانى خلق را از طاعت خود مىدانست ، پس به آنها شناسانيد كه به انجام وظيفهء خدمت چنان كه بايد موفق نمىشوند ! اين بود كه از ميان جنس بشر و ميان خود ( در صورت ) ، كسى را بر پا داشت و صفت رأفت و رحمت خود به او ارزانى داشت و او را بعنوان سفير صادق بسوى خلق روانه ساخت ، و اطاعت او را اطاعت خود و مرافقت او را مرافقت خود دانست ، و فرمود : هركس رسول را اطاعت كند خدا را اطاعت كرده است .\r\n\r\n( سورهء - 10 - يونس - ( مكى ) 109 آيه )\r\n\r\n[ آيات 8 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان ( تفسير مشروح در سورهء فاتحه ) .\r\n1 -   الر .   منم آن خداوند كه مىبينم و جز من دارنده و پروراننده‌اى نه . !\r\n  تِلْكَ آياتُ الْكِتابِ الْحَكِيمِ .   اين آيت‌ها نامهء نيكوحكمت و راست حكم است .\r\n2 -  أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ أَنْ أَنْذِرِ النَّاسَ وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ قالَ الْكافِرُونَ إِنَّ هذا لَساحِرٌ مُبِينٌ .  آيا نزد مردم شگفت آمد كه ما به مردى از خود ايشان وحى ( پيغام ) فرستاديم كه مردمان را بيم ده و آگاه كن و مؤمنان را بشارت ده كه ايشان را وعدهء راست به نزديك خداوند است ! و ناگرويدگان و كافران گفتند : اين جادوئى است آشكار !\r\n3 -  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ ذلِكُمُ اللَّهُ رَبُّكُمْ فَاعْبُدُوهُ أَ فَلا تَذَكَّرُونَ .  پروردگار\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nشما خدائى است كه آسمانها و زمين را در شش روز آفريد آنگاه بر عرش مستولى شد ، او كار را پيش مىبرد و مىاندازد ، هيچ شفيعى بىاذن او نيست ، اوست خداوند شما پس او را بپرستيد ، آيا پند نمىپذيريد ؟\r\n4 -  إِلَيْهِ مَرْجِعُكُمْ جَمِيعاً وَعْدَ اللَّهِ حَقًّا إِنَّهُ يَبْدَؤُا الْخَلْقَ ثُمَّ يُعِيدُهُ لِيَجْزِيَ الَّذِينَ آمَنُوا وَ عَمِلُوا الصَّالِحاتِ بِالْقِسْطِ وَ الَّذِينَ كَفَرُوا لَهُمْ شَرابٌ مِنْ حَمِيمٍ وَ عَذابٌ أَلِيمٌ بِما كانُوا يَكْفُرُونَ . \r\nبازگشت همهء شماها بسوى اوست ، وعدهء او حق و راست است ، اوست كه از آغاز مردم را آفريده و فردا آنها را زنده مىكند تا آنان كه ايمان آورده‌اند و كارهاى نيك كرده‌اند بسزا پاداش گيرند و آنها كه كافر شدند به شرابى از آب جوشيده و عذابى دردناك كيفر يابند به سبب كفرى كه دارند .\r\n5 -  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ يُفَصِّلُ الْآياتِ لِقَوْمٍ يَعْلَمُونَ .  اوست كه خورشيد را روشن گردانيد و ماه را نورانى كرد و آن را به منزلهاى فلك باز انداخت و اندازه ساخت ، تا شما عدد سالها و ماه‌ها و روزها را بدانيد ، خداوند آنها را خلق نكرد مگر به دانش و توانائى و يكتائى خويش ، نشانىها را تفصيل مىدهد و پيغامها را براى گروهى كه مىدانند گشاده و روشن مىفرستد .\r\n6 -  إِنَّ فِي اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ لَآياتٍ لِقَوْمٍ يَتَّقُونَ . \r\nدر اختلاف شب با روز و در آنچه خداوند در آسمانها و زمين آفريده ، نشانىهاى روشنى است براى گروهى كه به يكتائى او معتقد و از عذاب و خشم او پرهيز دارند .\r\n7 -  إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ .  كسانى كه ديدار ما را اميد ندارند و به زندگانى اين جهان راضيند و به آن دل آرامند و كسانى كه از وعد و وعيد ما غافل و ناآگاهند .\r\n8 -  أُولئِكَ مَأْواهُمُ النَّارُ بِما كانُوا يَكْسِبُونَ .  همهء آنان در دوزخ جاى دارند به سبب كارهائى كه مىكردند .\r\n\r\n( تفسير ادبى و عرفانى )\r\n1 -   الر .   الف احديّت ، لام لطف ، راء رحمت است به همه آفريدگان . جلال احديّت به عزّت و كمال حكمت سوگند ياد مىكند و مىگويد : به وحدانيّت ذات من ، به لطف با دوستان من ، به رحمت بر بندگان من ، كه اين كتاب نامهء من است ، از حدوث پاك و از نقص دور ، و از عيب منزّه ، سخنى است راست ، حديثى است پاك ، كلامى است درست ، كلامى كه صحبت حق را بيعت است و ذخيرهء آن در سرّ عارفان وديعت است .\r\n2 -  أَ كانَ لِلنَّاسِ عَجَباً أَنْ أَوْحَيْنا إِلى رَجُلٍ مِنْهُمْ .  آيه . كافران را سه چيز شگفت آمد : يكى انگيختن خلق به رستاخيز و بازآفريدن پس از مرگ ، دوّم فرستادن خداى ، رسولان را به مردم و دعوت آنان به حق ! سيّم تخصيص محمّد به پيغمبرى و برگزيدن او از ميان خلق به رسالت ! اگر آن كوردلان از كمال قدرت حق خبر داشتند ، هرگز بعث و نشور را منكر نبودند ، و اگر عزّت خداى و كمال پادشاهى او را مىدانستند ، از فرستادن رسولان به خلق ايشان را شگفت نمىآمد ! و اگر خداوندى خدا را درمىيافتند كه او آن كند كه خود خواهد و به ارادهء خود حكم كند !\r\n\r\n","description":"","footnote":"","page_name":" 422 ","page_number":442},
  {"content":"\r\n\r\nدر پيغمبرى مصطفى ترديد و انكار نمىكردند ! ليكن چه سود كه ديدهء حق‌بين نداشتند تا حق را بينند و بصيرت دل نداشتند تا حق را دريابند .\r\nاما حكمت فرستادن پيغامبران ، به مردم اتمام حجّت است تا كافر و مشرك را بىدليل و حجّت عذاب نكند ، و اگر خواهد او را بيامرزد بىنوبت و بىخدمت آمرزد ، كه كيفر بىدليل ستم است ! و ستم از خداوند به دور است ! و ديگر آنكه رسولان را فرستاد تا مؤمنان را به فضل خود و كافران به كيفر خود بشارت دهد و ديگر آنكه محمّد كافران را بيم ده دوزخ باشد كه براى آنان تافته و ساخته شده و مؤمنان را بشارت به بهشت دهد كه براى آنان آراسته و پرداخته شده !\r\n . . . وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ .  آيه . قدم صدق ، سبق عنايت است و فضل هدايت ، كه مؤمنان را در مجلس انس از جام محبّت به ساغر مودّت شربت مهر داده و آنان را سرمست و سرگشتهء آن شربت كرده و ايشان را وعده داده كه بازآرم شما را به اين منزل كرامت و باز بنوازم شما را به زياده از اين فضيلت كه :  ( وَ يَزِيدُهُمْ مِنْ فَضْلِهِ ) *  .\r\nجنيد گويد : ابتداى كارها از خدا است و بازگشت همه به خدا ، يعنى درآمد هر چيز در قدرت او و بازگشت همه به حكم او است . ازل به تقدير او ، و ابد به قضاى او است .\r\nعارف بزرگ ديگر گويد : مطيعان حمّالند و آنان جز بارى ندارند و اين درگاه بىنيازان است و عاصيان مفلسانند و جز افلاس ندارند ، اى خداوندان طاعت ، نگويم طاعت مكنيد چندان‌كه توانيد طاعت كنيد .\r\n5 -  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً .  آيه . از روى اشارت ، آفتاب توفيق از برج عنايت بر بنده بتابد كه آراسته خدمت و طاعت گردد و قمر نور توحيد است و روشنائى معرفت در دل عارف كه از آن به معروف راه برد .\r\nپير طريقت گفت : خدايا ، عارف تو را به نور تو مىداند و در آتش مهر تو مىسوزد و از ناز باز نمىپردازد .\r\n7 -  إِنَّ الَّذِينَ لا يَرْجُونَ لِقاءَنا .  آيه . كافران به ديدار حق اميد ندارند كه آن را منگرند ، لاجرم به آن نرسند و مؤمنان به ديدن حق ايمان دارند لاجرم به آن برسند .\r\nلطيفه : اميد ديدار حق از آن جهت ندارند كه مشتاق نبوده‌اند ! و مشتاق نبوده‌اند چون دوست نداشته‌اند ! و دوست نداشتند چون نشناختند ! و نشناختند چون نخواستند ! و نخواستند چون راه خواستن ( بواسطهء كفر ) بر آنها بسته بود . پس همه بسته به اراده و خواست خدا است و بازگشت همه بسوى او است !\r\n\r\n[ آيات 21 - 9 
  ]\r\n\r\n( تفسير لفظى )\r\n9 -  إِنَّ الَّذِينَ آمَنُوا وَ عَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الْأَنْهارُ فِي جَنَّاتِ النَّعِيمِ .  كسانى كه گرويدند و كارهاى نيكو كردند ، خداوند به سبب ايمانشان آنها را راهنمائى مىكند در بهشتهاى جاودانى كه زير درختان آن جوىها روان است .\r\n10 -  دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ .  درخواست و بازخواست آنان از خداوند اين است كه مىگويند : پاكى تو راست اى خداوند ، و تحيّت آنها در آن بهشتها سلام است و درود و آخرين خواندن آنها اين است كه : ثناء و سپاس سزاوار خداوند جهانيان است .\r\n11 -  وَ لَوْ يُعَجِّلُ اللَّهُ لِلنَّاسِ الشَّرَّ اسْتِعْجالَهُمْ بِالْخَيْرِ لَقُضِيَ إِلَيْهِمْ أَجَلُهُمْ فَنَذَرُ الَّذِينَ \r\n\r\n","description":"","footnote":"","page_name":" 423 ","page_number":443},
  {"content":"\r\n\r\n لا يَرْجُونَ لِقاءَنا فِي طُغْيانِهِمْ يَعْمَهُونَ .  اگر خداوند بدى را براى مردم كافر مىشتابانيد ، همان گونه كه آنان در نيكى خواستن مىشتابند ، همگى ايشان هلاك و عمر آنها سپرى مىشد ، اين است كه ما كافران را كه ايمان به رستاخيز ندارند فرومىگذاريم تا در گزاف‌كارى و سركشى خود حيران و سرگردان بمانند !\r\n12 -  وَ إِذا مَسَّ الْإِنْسانَ الضُّرُّ دَعانا لِجَنْبِهِ أَوْ قاعِداً أَوْ قائِماً فَلَمَّا كَشَفْنا عَنْهُ ضُرَّهُ مَرَّ كَأَنْ لَمْ يَدْعُنا إِلى ضُرٍّ مَسَّهُ كَذلِكَ زُيِّنَ لِلْمُسْرِفِينَ ما كانُوا يَعْمَلُونَ .  هرگاه به آدمى گزند دردى يا بيمارى رسد ، ما را افتاده بر پهلوى خويش يا نشسته يا ايستاده مىخواند ( و زارى درگيرد ) ! پس همين‌كه آن گزند و آن رنج را از او بازگرفتيم مىرود ، گوئى كه ما را به بازگرفتن درد و گزندى كه به او رسيده بود نخوانده ! اين‌چنين ، كارهاى گزاف‌كاران را آراسته‌اند !\r\n13 -  وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ .  ما پيش از شما ، گروهانى پس يكدگر هلاك كرديم چونكه ستم كرده بودند و فرستادگان ما با پيغامهاى روشن و آشكار به آنها آمده بود و ايمان نياوردند ، بدين‌گونه ما گناهكاران را كيفر مىدهيم .\r\n14 -  ثُمَّ جَعَلْناكُمْ خَلائِفَ فِي الْأَرْضِ مِنْ بَعْدِهِمْ لِنَنْظُرَ كَيْفَ تَعْمَلُونَ .  پس از آنها شما را در زمين جانشين كرديم تا بنگريم چگونه عمل مىكنيد .\r\n15 -  وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ لا يَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لِي أَنْ أُبَدِّلَهُ مِنْ تِلْقاءِ نَفْسِي إِنْ أَتَّبِعُ إِلَّا ما يُوحى إِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ .  چون بر ايشان سخنان ما را خوانند ، آنان كه عقيده به روز قيامت ندارند گويند :\r\nقرآن ديگرى جز اين براى ما بيار يا اين را تبديل كن ! بگو اى محمّد مرا نمىرسد كه اين قرآن را از پيش خود بدل كنم ، من پيروى نمىكنم جز آنچه كه به من پيغام مىرسد ، من اگر نافرمانى كنم از عذاب روز رستاخيز مىترسم .\r\n16 -  قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فِيكُمْ عُمُراً مِنْ قَبْلِهِ أَ فَلا تَعْقِلُونَ .  بگو ( اى محمّد ) اگر خداى خواستى من اين كتاب را بر شما نخواندمى و شما را از آن آگاه نكردمى ! و لكن من پيش از اين ، چهل سال در ميان شما بودم كه از پيغمبرى سخنى نگفتم ، با اين صورت آيا شما در نمىيابيد كه پس از چهل سال راستى ، امروز بشما دروغ نمىگويم !\r\n17 -  فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لا يُفْلِحُ الْمُجْرِمُونَ . \r\nپس كيست ستمكارتر از كسى بر خدا دروغ بست و افترا زد و پيغامها و نشانيهاى او را دروغ شمرد ؟ همانا كه گناهكاران را از پيروزى بهره‌اى نيست .\r\n18 -  وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ سُبْحانَهُ وَ تَعالى عَمَّا يُشْرِكُونَ .  آنان فرود از خداى ، چيزى را مىپرستند كه نه به آنها زيان دارد و نه سود ! و مىگويند آنها فردا نزد خداوند شفيعان ما باشند ! بگو اى محمّد خداى را خبر مىدهيد كه براى او شريك است كه نه در آسمانها و نه در زمين آن شريك را خود نمىداند و نمىشناسد ! پاك و منزّه است خداوند يكتا از آنچه دربارهء او انبازگيرندگان مىگويند .\r\n\r\n","description":"","footnote":"","page_name":" 424 ","page_number":444},
  {"content":"\r\n\r\n19 -  وَ ما كانَ النَّاسُ إِلَّا أُمَّةً واحِدَةً فَاخْتَلَفُوا وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيهِ يَخْتَلِفُونَ .  نبودند همه مردمان ، جز امّتى راست و يگانه ، بر دينى راست پاك ، پس از در مخالفت برآمدند و در دين خود بپراكندند و اگرنه سخنى از پيش از سوى خداوند بود ، كار ايشان در آنچه اختلاف داشتند تمام شده بود ( و آن سخن تأخير عذاب تا روز قيامت است ) .\r\n20 -  وَ يَقُولُونَ لَوْ لا أُنْزِلَ عَلَيْهِ آيَةٌ مِنْ رَبِّهِ فَقُلْ إِنَّمَا الْغَيْبُ لِلَّهِ فَانْتَظِرُوا إِنِّي مَعَكُمْ مِنَ الْمُنْتَظِرِينَ .  مشركان مىگويند : چرا از سوى پروردگارش آيتى نازل نمىشود بر او ؟ بگو اى محمّد ، علم غيب خداى راست ، پس چشم بداريد بودنى را كه منهم با شما از چشم‌دارندگانم !\r\n21 -  وَ إِذا أَذَقْنَا النَّاسَ رَحْمَةً مِنْ بَعْدِ ضَرَّاءَ مَسَّتْهُمْ إِذا لَهُمْ مَكْرٌ فِي آياتِنا قُلِ اللَّهُ أَسْرَعُ مَكْراً إِنَّ رُسُلَنا يَكْتُبُونَ ما تَمْكُرُونَ .  ما چون مردم را رحمت و شادى چشانيم پس از زحمت و اندوهى كه به آنها رسيده ، در آن حال در آيات ما و در نعمتهاى ما سگالش و كوشش و مكر مىكنند ، بگو ( اى محمّد ) به آنها كه خداوند زود تواناتر است در ساختن و پاداش ساختن و نمودن ، كه رسولان ما ( فرشتگان ) آنچه نارو مىزنيد و سگالش مىكنيد مىنويسند .\r\n\r\n( تفسير ادبى و عرفانى )\r\n9 -  إِنَّ الَّذِينَ آمَنُوا وَ عَمِلُوا الصَّالِحاتِ يَهْدِيهِمْ رَبُّهُمْ .  آيه . اين آيت از روى اشارت بر ذوق اهل معرفت ، رمزى ديگر دارد ، مىگويد : مؤمنان و نيك‌مردان در حقيقت كسانى هستند كه خداوند آنان را به صفت كرم و به حسن عنايت پرورد و به شناسائى خودشان راه دهد و به صحبت خود نزديك گرداند تا او را يگانه شوند و از غير او بيگانه گردند !\r\nپير طريقت گفت : توحيد نه همه آنست كه او را يگانه دانى ، بلكه توحيد حقيقى آنست كه او را يگانه باشى ! و از غير او بيگانه ! آغاز عنايت آنست كه خداوند بندگان را قصدى و نيّتى غيبى دهد تا ايشان را از جهان بازبرد و در دلشان نورى تابان افكند تا از جهانيان بازبرد ، پس از آن كشفى دهد تا از آب و گل بازبرد و چون منفرد و تنها شود آنگاه وصال را شايد !\r\n جويندهء تو هم چو تو فردى بايد * آزاد ز هر علّت و دردى بايد \r\nلطيفه : مرد غوّاص تا دل از ملك جان برندارد ، روا نبود كه دست طلب او به مرواريد مراد رسد ، پس چه گوئى كسى كه در طلب جمال و جلال او قصد بزرگترين نجات كند ، تا دست از مهرجان نشويد ، به وصال قرب جانان چون رسد ؟\r\nدرويشى در مجلس موسى نعره‌اى بركشيد ، موسى از سر تندى بانگ بر او زد ، در حال از مصدر جلال ندا آمد كه اى موسى ، در مجلس تو ، صاحب درد و خداوند دل ، همان يك مرد بود كه از بهر ما به مجلس تو آمد ، تو بانگ بر وى زدى ، اى موسى هرچند عزيزى و كليمى ، اما زير گليم سياه رازى نهاده‌ايم كه تو نبينى ، آن اشتياق جمال ما باشد كه دوستان را به وجد آورد و درخواست جمال ما باشد كه دلهاشان در عالم خوف و رجا و قبض و بسط كشد !\r\nهر ديده كه از دنيا پر شد ، صفت عقبى در او نگنجد ، هر ديده كه صفت عقبى در وى قرار گرفت ، از جلال قرب ما و عزّ وصال ما بىخبر باشد ! آه ، كجا است همّتى ! كه ، نه دنيا نه عقبى ! بلكه وصال مولى ! مرادى بالاتر از دنيا ،\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nاشتياق به عقبى است و بهتر و بالاتر از آن اشتياق به ديدار مولى است ! كجا است صاحب دولتى تا از چاه جاه بشريّت خود برآئيم ؟ و دست در فتراك آن دولت زنيم باشد كه روزى به مراد رسيم .\r\n گر ز چاه جاه خواهى تا برآئى مردوار * چنگ در زنجير گوهر دار عنبر بار زن ! \r\n . . . يَهْدِيهِمْ رَبُّهُمْ بِإِيمانِهِمْ .  آيه . باش تا فرداى قيامت كه دوستان به نور معرفت بر مركب طاعت روند و در مقام شهود بنازند و در هر منزلى كه فرود آيند گروه فرشتگان به حكم فرمان ، به سلام آيند و به ناز و نعيم جاودان بشارت دهند ، و گناهكاران امّت در آن صحراى محشر و مقام رستاخيز به عرضه‌گاه حساب بازداشته ، سابقان به نور طاعت از پيش رفته و عاصيان به گران‌بارى گناه درمانده ، آخر رحمت خداى ايشان را درگيرد و بر تنهائى و درماندگى آنها ببخشايد و به نداى كرامت گويد : بندگان من ، چون اين خطاب عزّت از باب رحمت به گوش ايشان رسد ، جان ايشان بياسايد و روح و ريحان در دلشان گشايد !\r\nخداوند گويد : بندگان من ، بهشتيان همه در رفاه و آسايشند و دوزخيان همه در كيفر عقاب در تاب و سوزشند ، اى بيچارگان درود بر شما ، چگونه دوستان و همنوعان شما شما را راهنمائى نكردند ، اينك من شما را رهبرى مىكنم و به كرم خويش شما را مىبخشم !\r\nچون رأفت و رحمت حق به ايشان رسد وحشت گناه و معصيت به آب رحمت از ايشان فروشويد و آفتاب رعايت از برج عنايت بتابد ، اينان در حالت انكسار به درگاه صاحب جلال بزارند و از شادى بگريند تا خداوند ، آن زارى و گريه را از آنان بپسندد و در دلشان مرهم نهد و زبان ايشان به ثناى خود بگشايد و به قدر طاقت او را حمد و ستايش كنند .\r\nاين است كه فرمود : آخرين سخن ايشان اين است كه :  الْحَمْدُ لِلَّهِ رَبِّ الْعالَمِينَ .  سپاس و ستايش خداى را كه شماتت كافران و دشمنان به ما نرسيد بلكه فضل و رحمت خداى بما رسيد !\r\n ما را همه مقصود به بخشايش حقّ بود * المنّة للّه كه به مقصود رسيديم \r\n12 -  وَ إِذا مَسَّ الْإِنْسانَ الضُّرُّ دَعانا .  آيه . دعا كليد رحمت است و گواه عبوديّت ، هركس كه درب دعا بر او گشودند درب اجابت هم گشودند كه فرمود :  ادْعُونِي ، أَسْتَجِبْ لَكُمْ .  دعا پيرايهء پيوستگان است و مايهء دست‌گرفتگان . مصطفى فرموده : دعا سلاح مؤمن است و پايهء دين و نور آسمانها و زمين ، هركه به كارى درماند ، يا او را نكبتى روى دهد ، دست در دعا و تضرّع زند .\r\nلطيفه : بدانكه دعا كردن و دست نياز به درگاه بىنياز برداشتن ، اهل شرع را مقامى جليل است و عين عبادت است و رسيدن به بهشت را نيك وسيلت ! اما حال عارفان حالى ديگر است و طريق ايشان طريقى ديگر !\r\nشيخ جنيد : در يكى از مناجاتها گفت : خدايا ، مرا سيراب كن ، ندائى شنيد كه مىگويد : ميان من و تو در مىآئى ! يعنى ما خود دانيم سزاوار هر بنده چيست ؟ و قصد او را شناسيم ! جنيد گويد : از اين پيش آمد ، روزگارى حسرت خوردم و از گفته استغفار كردم .\r\n13 -  وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا .  آيه . اى بسا خواجگان خويشتن‌پرستان و از اين جهان‌داران و ستمكاران كه با كام و ناكام بودند و خانه‌هاى پرنقش‌ونگار داشتند و بر پشت مركبهاى راهوار سوار بودند ، و رداى تكبّر و غرور بر دوش ، و فرعون‌وار نداى جبّارى بر خويشتن زده ، چون از حق سروازدند و رسالت رسولان و نبوّت پيغمبران را بازى شمردند ، خداوند دمار از روزگارشان درآورد و تخت و كلاهشان نگونسار گرديد و بساط\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nكبر و غرورشان درنورديد ، نه خود زنده نه نام و نشانشان در ديار مانده ! آرى سرانجام ظلم و ستم اين است .\r\n\r\n[ آيات 27 - 22 
  ]\r\n\r\n( تفسير لفظى )\r\n22 -  هُوَ الَّذِي يُسَيِّرُكُمْ فِي الْبَرِّ وَ الْبَحْرِ حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ وَ فَرِحُوا بِها جاءَتْها رِيحٌ عاصِفٌ وَ جاءَهُمُ الْمَوْجُ مِنْ كُلِّ مَكانٍ .  او كسى است كه شما را در دريا و بيابان مىگرداند و مىرواند ، تا آنگاه كه در كشتى باشيد و كشتى به بادى خوش و ملايم مىرود و آنان به آن باد خوش‌حالند ، كه ناگهان باد تند كشتىشكن مىوزد و موج از هر سو مىآيد .  وَ ظَنُّوا أَنَّهُمْ أُحِيطَ بِهِمْ دَعَوُا اللَّهَ مُخْلِصِينَ لَهُ الدِّينَ لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرِينَ .  و چنان دانند كه هلاك ايشان باشد ، در آن حال خداى را خوانند و گويند : خدايا اگر ما را از اين بيم رهائى دهى تو را سپاسگزار خواهيم بود !\r\n23 -  فَلَمَّا أَنْجاهُمْ إِذا هُمْ يَبْغُونَ فِي الْأَرْضِ بِغَيْرِ الْحَقِّ يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا ثُمَّ إِلَيْنا مَرْجِعُكُمْ فَنُنَبِّئُكُمْ بِما كُنْتُمْ تَعْمَلُونَ .  چون باز رهانيد آنان را به خشكى ، در آن هنگام چون درنگرى باز فزونى جستن و ستمكارى به ناحق در زمين درگيرند ، اى مردمان همانا اين برترى جستن و ستمكارى بر خويشتن ، متاع ناپايدار اين جهان ناپاينده است ، آنگاه بازگشت همه شماها به ما است و ما شما را آگاه كنيم به آنچه در دنيا مىكرديد !\r\n24 -  إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ .  مثل زندگانى اين جهانى و جهان‌دارى همچون آبى است كه از آسمان فروفرستاديم تا با آن رستنيهاى زمين روئيد و رنگارنگ و درهم و بويا بوى بهم آميخت از آنچه مردم و چهارپايان خورند .  حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ .  تا آنكه زمين آرايش خود را گرفت و آراسته گشت و خداوندان آن‌چنان پنداشتند كه آنها توانا هستند بر برداشت ميوه‌ها كه بر شاخ است ، همان دم فرمان در سرماى شب يا گرماى روز رسيد و آن را ريزيده و پژمرده كرد گوئى كه ديروز هيچ نبود ! بدين‌گونه ما سخنان خود را گشاده و روشن مىفرستيم براى گروهى كه به خردهاى خويش در آن بينديشند .\r\n25 -  وَ اللَّهُ يَدْعُوا إِلى دارِ السَّلامِ وَ يَهْدِي مَنْ يَشاءُ إِلى صِراطٍ مُسْتَقِيمٍ .  خداوند ( بندگان را ) به سراى سلامت مىخواند و راه مىنمايد هركس را كه بخواهد ( و بر طلب مىدارد ) به راه راست و پاينده !\r\n26 -  لِلَّذِينَ أَحْسَنُوا الْحُسْنى وَ زِيادَةٌ وَ لا يَرْهَقُ وُجُوهَهُمْ قَتَرٌ وَ لا ذِلَّةٌ أُولئِكَ أَصْحابُ الْجَنَّةِ هُمْ فِيها خالِدُونَ .  براى كسانى كه نيكوكارى كردند نيكوئى و افزونى از خواستهء آنان بيشتر است ، و بر روى ايشان گردى و خوارى نه‌نشيند ، و ايشانند بهشتيان جاويدان .\r\n27 -  وَ الَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها وَ تَرْهَقُهُمْ ذِلَّةٌ ما لَهُمْ مِنَ اللَّهِ مِنْ عاصِمٍ كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً أُولئِكَ أَصْحابُ النَّارِ هُمْ فِيها خالِدُونَ  و آنان كه بديها كردند ، ايشان را پاداش مانند همان بديها است و خوارى به سر و روى ايشان نشيند و كسى نيست كه آنان را از خشم و عذاب خدا نگاه دارد ، چنان پندارى كه بر رخسار آنان تكه‌اى از شب تاريك پوشيده‌اند ! ايشانند دوزخيان جاويدان !\r\n\r\n","description":"","footnote":"","page_name":" 427 ","page_number":447},
  {"content":"\r\n\r\n\r\n( تفسير ادبى و عرفانى )\r\n22 -  هُوَ الَّذِي يُسَيِّرُكُمْ فِي الْبَرِّ وَ الْبَحْرِ .  آيه . به زبان اهل اشارت ، سير در برّ راه بردن در شارع شرع از روى استدلال بواسطهء رسالت است ، و سير در بحر جذبه‌هاى حقّ است در هنگام وجد كه مركب بنده را در منزل‌گاه حقيقت به مشاهده‌هاى قدس كشد ! تا همان گونه كه سير يك‌ماهه در دريا به يك روز كشد ، جوانمرد عارف هم در اين ميدان به يك جذبه خدائى ، مسافت همه عمر بازبرد .\r\nگفته‌اند : سير برّ ، سير عابدان و زاهدان است در باديهء مجاهدت بر مركب رياضت با رهنمائى شريعت كه مقصد آنان بهشت رضوان است و نعمت جاودان ، سير بحر ، سير عارفان و صدّيقان است در كشتى رعايت كه آن را باد عنايت در درياى مشاهدت مىرواند ، و مقصد آنان كعبهء وصلت و راز ولىنعمت است .\r\nبرخى گفته‌اند : برّ و بحر اشاره به قبض و بسط عارفان است ، گهى در قبض ، ميان دهشت و حيرت مىزارند و گهى در بسط ميان وجود و شهود مىنازند .\r\n . . . حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ .  آيه . باز چون باد شادى از افق تجلّى وزد ، و أبر لطف ، باران گرم ريزد ، بنده رعايت و عنايت بيند ، و بر بساط شهود در حالت انس فرحى در وى پديد آيد و بسطى بيند و بنازد و از سر ناز و دلال گويد :\r\n مائيم عياران و عياران مائيم * بر ديدهء مشترى قدم مىسائيم ! \r\nهمين‌كه اين بسط به نهايت رسد ، از موارد قدرت ، هيبت و دهشت آيد ! آنگاه درياى عظمت موج هيبت زند و مسكين بنده در تنگناى وحشت و تاريكى افتد ، زبان به تضرّع و زارى و ناله و زارى گشايد .\r\nشبلى عارف بزرگوار ، در روش خويش از هر دو حالت خبر داده و بر هر دو مقام گذشته ، چنان كه در وقت شادى و ناز در مقام بسط گفت : كجا است آسمانها و زمين تا بر موى مژهء خود آن را بردارم ! و در مقام قبض گفت : ذلّت و خوارى من ، ذلّت و خوارى يهود را از اثر انداخت !\r\nمصطفى سرور كائنات ، گاهى مىگفت : من آقاى فرزند آدم هستم و فخرى نيست ! و گاه مىگفت : اى مردم ، مرا به يونس بن متى ( كه مورد غضب حق بود و در شكم ماهى زندانى شد ) برترى ندهيد !\r\n24 -  إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ .  آيه . همانند كردن مالها و حظّهاى دنيا به باران ، از آن روى است كه باران به حيلت و تدبير آدمى نتوان فرود آوردن و جز به خواست خداوند نيايد ، كار دنيا هم همين‌گونه است به تدليس و تدبير و حيله و كوشش بنده راست نشود و مجتمع نگردد مگر به قسمت ازلى و تقدير الهى ، و هرچند كه باران به تقدير است اما استسقا و خواستن باران به دعا و نماز در شريعت روا است و خواستن آن در دين نقصان نيارد ، همين‌گونه روزى دنيا ، گرچه به قسمت و تقدير است ليكن طلب كردن آن روا باشد و كوشش در آن راه كردن و از خدا خواستن سزاوار بنده و خداوند است !\r\nپيغمبر فرمود : چون از خدا چيزى خواهيد قدر كفايت خواهيد تا طاغى و بيراه نشويد چه اين دنيا همچون آب است و خداوند آن را به آب مثل زد ، كه چون آب به اندازه بود ، سبب صلاح و سعادت خلق باشد و چون از حدّ و اندازهء خويش درگذرد باعث فساد و خرابى گردد ، همين‌گونه است مال كه چون به قدر كفايت و حاجت باشد نعمت است ولى چون از آن حدّ بگذرد سبب طغيان كفران نعمت است !\r\n\r\n","description":"","footnote":"","page_name":" 428 ","page_number":448},
  {"content":"\r\n\r\nلطيفه گويند : آب تا وقتى روان است ، پاك و پاكيزه است و چون راكد شود تغيير كند ، مال هم به همين منوال است ، اگر انفاق شود و جريان يابد و در راه صحيح صرف گردد ، صاحبش محمود و پسنديده است و اگر امساك شود و روى هم انبار گردد ، صاحبش مذموم و ناپسنديده است . چنان كه گفته‌اند : هرگاه آب پاك باشد شايستهء آشاميدن و پاكيزه كردن است ، و اگر ناپاك باشد شايسته نباشد . همين‌گونه مال اگر از راه حلال به دست آيد ، شايستهء بهره‌مند شدن است و اگرنه ، ناروا باشد .\r\n25 -  وَ اللَّهُ يَدْعُوا إِلى دارِ السَّلامِ .  آيه . دعوت چهار گونه است : يكى دعوت توحيد و شهادت كه فرمود :\r\n يَدْعُوكُمْ لِيَغْفِرَ لَكُمْ .  دوم دعوت حمد و اجابت ، كه فرمود :  يَدْعُوكُمْ فَتَسْتَجِيبُونَ بِحَمْدِهِ .  سوم دعوت اتباع و امامت ، كه فرمود :  نَدْعُوا كُلَّ أُناسٍ بِإِمامِهِمْ .  چهارم دعوت كرامت و ضيافت ، كه فرمود :  وَ اللَّهُ يَدْعُوا إِلى دارِ السَّلامِ .  كسى كه دعوت كند و خواهد كه عزيزان را به مهمانى برد ، شرط مهمانى آنست كه ابتدا كسى از نزديكان و خاصگيان خويش را فرستد تا ايشان را خبر كند و نويد دهد ، پس چون آيند ، باز عزيزان را به استقبال آنان فرستد و يكى را تنها نخواند كه دوستان و خويشان وى را همه برخواند و مركبها و مشعلها به راه ايشان فرستد ، چون آيند جاى ايشان ساخته و پرداخته دارد ، و چون بنشينند اوّل آنها را گلاب دهند پس ميوه آرند ، پس خوراكهاى ساخته بنهند و غلامان و چاكران بر سر آنان بدارند ، چون از آن فارغ شدند سماع كنند و شرط است كه ميزبان ديدار خود را از مهمان بازنگيرد و به عاقبت ايشان را به اكرام و خلعت بازگرداند . خداوند عالم در مهمانى فردوس اين همه ساخته و راست كرده و قرآن مجيد از آن ياد مىكند و خبر مىدهد كه فرمود :  وَ داعِياً إِلَى اللَّهِ ،  پس فرشتگان به پيشباز روند كه فرمود :  وَ تَتَلَقَّاهُمُ الْمَلائِكَةُ  و مشعلهاى نور بر راه ايشان فرستند كه فرمود :  يَسْعى نُورُهُمْ بَيْنَ أَيْدِيهِمْ .  تنهاشان نخواند كه خويشان و نزديكان را همه خواند كه فرمود :  وَ مَنْ صَلَحَ مِنْ آبائِهِمْ وَ أَزْواجِهِمْ وَ ذُرِّيَّاتِهِمْ *  آنگاه بهشت و جنّت نعيم را جايگاه آنان سازد .\r\nپير طريقت گفت : ديدار دوست بهرهء مشتاقان است ، روشنائى ديده و دوست دل و جان و آئين جهان است ، راحت جان و عيش جان و درد جان و جمال جانان است ، پس اى جوان‌مرد ، باش تا شادى بينى ، و يك‌بار با دوست بر بساط وصل ايمن نشينى ، و از دوست آن بينى كه هيچ چشمى نديده و هيچ گوشى نشنيده و به خاطر هيچ بشرى خطور نكرده است .\r\n\r\n[ آيات 41 - 28 
  ]\r\n\r\n( تفسير لفظى )\r\n28 -  وَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا مَكانَكُمْ أَنْتُمْ وَ شُرَكاؤُكُمْ فَزَيَّلْنا بَيْنَهُمْ وَ قالَ شُرَكاؤُهُمْ ما كُنْتُمْ إِيَّانا تَعْبُدُونَ .  آن روز كه همگان را باهم آريم آنگاه به كسانى كه براى خدا انباز گفتند گوئيم : به جاى خود باشيد شما و هم انبازان خويش كه براى من ساختيد ، پس ميان آنها جدائى افكنديم آنگاه شريكان آنها را گفتند كه هرگز شما ما را نپرستيديد .\r\n29 -  فَكَفى بِاللَّهِ شَهِيداً بَيْنَنا وَ بَيْنَكُمْ إِنْ كُنَّا عَنْ عِبادَتِكُمْ لَغافِلِينَ .  ميان ما و شما خداوند گواه است كه ما از پرستش شما هرگز آگاه نبوديم و غفلت داشتيم .\r\n30 -  هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ .  در آن وقت و در آن هنگام هر نفسى پاداش كارهائى كه كرده است مىگيرد و همه آنها بسوى خدا مولاى حق و مدبّر و متولّى كارها به شايستگى بازبرده مىشوند ، و هرچه جز او مىپرستيدند و فرامىساختند همه گم گشت !\r\n\r\n","description":"","footnote":"","page_name":" 429 ","page_number":449},
  {"content":"\r\n\r\n31 -  قُلْ مَنْ يَرْزُقُكُمْ مِنَ السَّماءِ وَ الْأَرْضِ أَمَّنْ يَمْلِكُ السَّمْعَ وَ الْأَبْصارَ وَ مَنْ يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ مَنْ يُدَبِّرُ الْأَمْرَ فَسَيَقُولُونَ اللَّهُ فَقُلْ أَ فَلا تَتَّقُونَ . \r\nبگو اى محمّد ، كى روزى شما از آسمان آب و از زمين گياه مىدهد ؟ كيست كه شنوائى در گوشها و بينائى در چشمها آفريده ؟\r\nو كيست كه زنده را از مرده و مرده را از زنده بيرون مىآورد ؟ و آن كيست كه مىداند و مىسازد و مىدارد و ساخته برسپارد ؟\r\nهمگى گويند : سازنده و كننده همهء آن كارها خدا است ! پس به آنها بگو : آيا از خشم و عذاب او نمىپرهيزيد ؟\r\n32 -  فَذلِكُمُ اللَّهُ رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ .  پس اين خدا پروردگار به حق و بسزا است و پس از راستى و حقيقت چيزى جز گمراهى نيست ؟ و شما چرا از آن گمراهى برنمىگرديد ؟\r\n33 -  كَذلِكَ حَقَّتْ كَلِمَةُ رَبِّكَ عَلَى الَّذِينَ فَسَقُوا أَنَّهُمْ لا يُؤْمِنُونَ .  آن است كه از سوى خدا سخن راست و درست بر آنها برفت كه فاسقند و نتوانند بگروند !\r\n34 -  قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُهُ قُلِ اللَّهُ يَبْدَؤُا الْخَلْقَ ثُمَّ يُعِيدُهُ فَأَنَّى تُؤْفَكُونَ .  به مشركان بگو ( اى محمّد ) از اين شريكان شما كسى هست كه خلق را در اين جهان آرد پس به جهان ديگر برد ؟ بگو : خدا است كه امروز جهانيان را جهان سازد و باز فردا ايشان را جهان سازد ، پس چگونه شما را از خدا برمىگردانند ؟\r\n35 -  قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّهُ يَهْدِي لِلْحَقِّ أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ .  بگو : آيا از شريكان شما كسى هست كه راه راست نمايد ؟ بگو خدا است كه راه راست مىنمايد ، پس آن كس كه راه راست مىنمايد سزاوار است كه پيرو او باشند و بر طاعت او روند ؟ يا آن كس كه راه ننمايد مگر كه او را راهنمائى كنند ؟ پس چه رسد شما را و چگونه حكم مىكنيد ؟\r\n36 -  وَ ما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً إِنَّ اللَّهَ عَلِيمٌ بِما يَفْعَلُونَ . \r\nبيشتر ايشان نمىروند مگر بر پنداشت و گمان ، درصورتىكه پنداشت بجاى حق هيچ به كار نيايد و همانا خداوند دانا است به آنچه مىكنند .\r\n37 -  وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ .  اين قرآن جز نامه‌اى نهاده از سخن كسى جز خداى نيست و لكن سخنى است گواه آن كتاب كه پيش آمده و پيدا كردن و روشن كردن و گشاده نمودن آنست ، شك نيست در آنكه از خداوند جهانيان است .\r\n38 -  أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ .  آيا مىگويند اين مرد نهاد آن را از خود آورده ، بگو شما يك سوره مانند آن آوريد و هركس را كه جز خدا مىتوانيد بخوانيد اگر راست مىگوئيد ؟\r\n39 -  بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ .  بلكه دروغ شمردند چيزى را كه درنيافتند و به علم خود به آن نرسيدند و به حقيقت آنكه در فهمشان بگنجد نرسيدند ، همچنان‌كه پيغمبران پيش از خودشان را هم دروغ شمردند ، پس درنگر كه سرانجام ستمكاران چون است ؟\r\n\r\n","description":"","footnote":"","page_name":" 430 ","page_number":450},
  {"content":"\r\n\r\n40 -  وَ مِنْهُمْ مَنْ يُؤْمِنُ بِهِ وَ مِنْهُمْ مَنْ لا يُؤْمِنُ بِهِ وَ رَبُّكَ أَعْلَمُ بِالْمُفْسِدِينَ .  از آنان برخى ايمان به قرآن آوردند و بعضى ايمان نياوردند و خداى تو دانا به حال تباه‌كاران است\r\n41 -  وَ إِنْ كَذَّبُوكَ فَقُلْ لِي عَمَلِي وَ لَكُمْ عَمَلُكُمْ أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ .  اگر تو را دروغ‌زن خوانند بگوى كه عمل من مراست و عمل شما شما راست ، شما از آنچه من مىكنم بيزاريد و من از آنچه شما مىكنيد بيزارم .\r\n\r\n( تفسير ادبى و عرفانى )\r\n28 -  وَ يَوْمَ نَحْشُرُهُمْ جَمِيعاً .  آيه . خداوند از هيبت و سياست روز رستاخيز و روز حشر و نشر ، روز عرض و شمار ، روز حساب و كتاب . روزى كه ديوان مظالم فرونهاده ، ترازوى عدل درآويخته ، دوزخ آشفته ، بر گستوان سياست برافكنده ، و آن را به عرصات حاضر كرده ، شعله‌هاى آتش حسرت از دلها برافروخته ، جانها به لب رسيده ، دوست و دشمن آشنا و بيگانه از هم جدا ساخته . در چنين زمان و چنان ساعتى از درگاه احديّت و ساحت جبروت و عزت ، به حكم سياست نداى قهر به پرستنده و پرستيده آيد . چون معبودان آن هيبت و سياست بينند ، از عابدان خويش بىزارى گيرند . و عابدان دعوى كنند كه آنان ما را به عبادت و طاعت خويش فرمان دادند ، گناه ايشان راست كه ما را از راه در بردند ! بتان و طاغوتان پاسخ دهند كه : خداوند گواه ما و شما است و او مىداند كه ما از عبادت شما بىخبر بوديم ، جماد بوديم ، بىحيات ، بىصفات و بىمعنى ! نه سزاوار پرستيدن بوديم نه زبان فرسودن ! آنگاه عاقبت اين مناظره و مشاجره آنست كه همه را به دوزخ فرستند كه فرموده :  إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ أَنْتُمْ لَها وارِدُونَ . \r\n31 -  قُلْ مَنْ يَرْزُقُكُمْ مِنَ السَّماءِ وَ الْأَرْضِ .  آيه . خبر مىدهد كه در آسمانها و زمين ، خدا است كه آفريدگار است و روزىگمار ! در آفريدن يكتا و در روزى دادن بىهمتا ! مىآفريند بىمعونت كسى بلكه به قدرت وسيع خويش ، و روزى مىدهد از خزينهء فراخ خويش بىمئونت كس !\r\n34 -  قُلْ هَلْ مِنْ شُرَكائِكُمْ مَنْ يَبْدَؤُا الْخَلْقَ ثُمَّ يُعِيدُهُ .  آيه . قدرت بر كمال ، قدرت آفريدگار است كه جهان را آفريننده و آغازكننده است ، و آنگاه گذشته را بازپس آرنده و كهنه را نوسازنده ، از نيست هست بيرون آرد و آنگاه هست را نيست كند ، هر چيزى را ضدّ او تواند ، و هر كارى را عكس آن راند ، بستن و گشودن و بريدن و چسبانيدن ، جبر و كسر كردن ، همه را تواند و سرّ آن داند .\r\nلطيفه : جبرى و اختيارى باهم مناظره مىكردند ، اختيارى ( يا قدرى ) دست به درخت برد و ميوه‌اى چيد و گفت اين نه قدرت و اختيار من است ؟ جبرى گفت اگر توانى آن را به حال اول برگردان ؟ قدرى ناتوان ماند ، جبرى گفت : پس قدرت مطلق خداى راست و بس !\r\n35 -  قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ .  آيه . حق ، نامى است از نامهاى خداوند ، معنى آن اينست كه او به راستى خدا است و به خدائى سزا است و به قدرت خود بجا است ، بوده و هست و بودنى است ، همه رفتنىاند و او ماندنى ، همه فانىاند و او باقى ، موجود دل دوستان ، مشهود جان عارفان ، نه تغيّر پذيرد و نه حال گيرد ، و به سزاوار خدائى را جاودان .\r\nلطيفه : بر اهل طريقت اين نام ( حق ) بسيار رود ، از آن سبب كه اين طايفه از شهود افعال به شهود صفات پيوستند ،\r\n\r\n","description":"","footnote":"","page_name":" 431 ","page_number":451},
  {"content":"\r\n\r\nآنگاه از شهود صفات به شهود ذات افتادند ، اوّل نظارهء صنع كردند پس از آن از صنع گذشته نظارهء صفات كردند ، باز نظارهء صفات بگذاشتند و نظارهء ذات كردند .\r\nمصطفى در نظارهء فعل گفت : خدايا من از عقاب تو به عفوت پناه مىبرم ، و در نظارهء صفت گفت : من از خشم تو به رضايت پناه مىبرم ، و در نظارهء ذات گفت : خدايا من از تو به خودت پناه مىبرم ! آنگاه از ديدن خود نيز درگذشت ، از صفات خود مجرّد گشت ، از مقام فنا گفت : ثناى بر تو را نتوانم شمرد ، باز قدم بالاتر نهاد بر مقام بقا از حقيقت افراد نشان داد ، كه مقام اول مقام استدلال است ، دوم مقام افتقار ، سوم مقام مشاهد ، چهارم مقام حيات و پنجم مقام بقا .\r\nپير طريقت به رموز اين معانى اشارت كرده و گفته : اى رستاخيز شواهد و استهلاك رسوم ، عارف به نيستى خود زنده است ، اى ماجد قيّوم ، همه در آرزوى ديدارند ، و من در ديدار گم ! سيل كه به دريا رسيد از آن سيل چه معلوم ؟ جهان از روز پر است و نابيناى مسكين محروم .\r\n خصمان گويند كين سخن زيبا نيست * خورشيد نه مجرم ار كسى بينا نيست ! \r\n\r\n[ آيات 56 - 42 
  ]\r\n\r\n( تفسير لفظى )\r\n42 -  وَ مِنْهُمْ مَنْ يَسْتَمِعُونَ إِلَيْكَ أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ .  از مشركان كسانى هستند كه مىنيوشند به تو ، آيا تو هيچ توانى كر را شنوانى ؟ هرچند كه كران نتوانند دريابند .\r\n43 -  وَ مِنْهُمْ مَنْ يَنْظُرُ إِلَيْكَ أَ فَأَنْتَ تَهْدِي الْعُمْيَ وَ لَوْ كانُوا لا يُبْصِرُونَ .  از آنان كسانى هستند كه به تو مىنگرند ، تو هيچ توانى نابينايان را راهنمائى ؟ هرچند كه نتوانند دريابند .\r\n44 -  إِنَّ اللَّهَ لا يَظْلِمُ النَّاسَ شَيْئاً وَ لكِنَّ النَّاسَ أَنْفُسَهُمْ يَظْلِمُونَ .  خداوند بر مردمان ستم نكند و اين خود مردم هستند كه بر خود ستم روا مىدارند !\r\n45 -  وَ يَوْمَ يَحْشُرُهُمْ كَأَنْ لَمْ يَلْبَثُوا إِلَّا ساعَةً مِنَ النَّهارِ يَتَعارَفُونَ بَيْنَهُمْ قَدْ خَسِرَ الَّذِينَ كَذَّبُوا بِلِقاءِ اللَّهِ وَ ما كانُوا مُهْتَدِينَ .  آن روز كه آنان بهم جمع شوند گوئى كه ايشان را درنگى نبوده جز يك ساعت از روز كه آشنائى باهم ( در محشر ) فرامىدهند ! و آنان كه ديدار خداى را دروغ شمردند زيان‌كار گشتند و بر راه نبودند .\r\n46 -  وَ إِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّهُ شَهِيدٌ عَلى ما يَفْعَلُونَ .  اگر به تو بنمائيم آنچه را از عذاب كه به مشركان قريش وعده مىدهيم ؟ يا تو را پيش از آن بميرانيم ، در هر حال عاقبت بازگشت آنها بسوى ما است و آنگاه خداوند بر آنچه ايشان مىكنند گواه است .\r\n47 -  وَ لِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ .  هر امّتى را پيغمبرى است ، چون رسول به ايشان آمد البته ميان ايشان كار را به داد برگزارند .\r\n48 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  مىگويند : هنگام وعدهء رستاخيز كى است ؟ اگر راست مىگوئيد كه ما برانگيخته مىشويم !\r\n49 -  قُلْ لا أَمْلِكُ لِنَفْسِي ضَرًّا وَ لا نَفْعاً إِلَّا ما شاءَ اللَّهُ لِكُلِّ أُمَّةٍ أَجَلٌ إِذا جاءَ أَجَلُهُمْ فَلا يَسْتَأْخِرُونَ ساعَةً وَ لا يَسْتَقْدِمُونَ .  بگو ( اى محمّد ) من نتوانم خويشتن را از گزند بازدارم و نه‌توانم سودى دريابم مگر آنچه خدا خواهد ، چون هنگام اجل ايشان دررسد ، آن هنگام نه يك ساعت پس شود نه يك ساعت پيش شود .\r\n\r\n","description":"","footnote":"","page_name":" 432 ","page_number":452},
  {"content":"\r\n\r\n50 -  قُلْ أَ رَأَيْتُمْ إِنْ أَتاكُمْ عَذابُهُ بَياتاً أَوْ نَهاراً ما ذا يَسْتَعْجِلُ مِنْهُ الْمُجْرِمُونَ .  بگو : چگونه بينيد اگر ناگهان عذاب بشما رسد شبانه يا روزانه ؟ اين چيست كه بدكاران بدان شتاب مىكنند ؟\r\n51 -  أَ ثُمَّ إِذا ما وَقَعَ آمَنْتُمْ بِهِ آلْآنَ وَ قَدْ كُنْتُمْ بِهِ تَسْتَعْجِلُونَ .  پس آن‌گاه كه روز رستاخيز واقع شود آيا شما امروز به آن ايمان مىآوريد ؟ درحالىكه همه عمر به آن مىشتابيديد و مىگفتيد كه قيامت كى خواهد بود ؟\r\n52 -  ثُمَّ قِيلَ لِلَّذِينَ ظَلَمُوا ذُوقُوا عَذابَ الْخُلْدِ هَلْ تُجْزَوْنَ إِلَّا بِما كُنْتُمْ تَكْسِبُونَ . \r\nآنگاه ستمكاران را گويند بچشيد عذاب جاودانى و شما را كيفر ندهند جز به آنچه مىكرديد .\r\n53 -  وَ يَسْتَنْبِئُونَكَ أَ حَقٌّ هُوَ قُلْ إِي وَ رَبِّي إِنَّهُ لَحَقٌّ وَ ما أَنْتُمْ بِمُعْجِزِينَ .  و از تو خبر رستاخيز پرسند كه آيا راست است ؟ بگو آرى ، به خداى من كه راست است و شما پيش نشويد و او را در خود عاجز نياريد .\r\n54 -  وَ لَوْ أَنَّ لِكُلِّ نَفْسٍ ظَلَمَتْ ما فِي الْأَرْضِ لَافْتَدَتْ بِهِ وَ أَسَرُّوا النَّدامَةَ لَمَّا رَأَوُا الْعَذابَ وَ قُضِيَ بَيْنَهُمْ بِالْقِسْطِ وَ هُمْ لا يُظْلَمُونَ .  اگر هركس كه بر خود ستم كرد و كافر شد مالك همهء روى زمين باشد ، خويشتن را با آن بازخريد جويد و نيابد و پشيمانى خويش را در دل نهان دارند وقتى كه عذاب بينند ! و ميان ايشان كار به داد و سزا برگزار شده و بر هيچ‌يك از آنان ستم نكنند .\r\n55 -  أَلا إِنَّ لِلَّهِ ما فِي السَّماواتِ وَ الْأَرْضِ أَلا إِنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ . \r\nآگاه باشيد كه آنچه در آسمانها و زمين است از خدا است و لكن بيشتر آنها نمىدانند .\r\n56 -  هُوَ يُحيِي وَ يُمِيتُ وَ إِلَيْهِ تُرْجَعُونَ .  او است كه مرده را زنده مىكند و زنده را مىميراند و بازگشت همه شماها بسوى اوست .\r\n\r\n( تفسير ادبى و عرفانى )\r\n42 -  وَ مِنْهُمْ مَنْ يَسْتَمِعُونَ إِلَيْكَ .  آيه . مستمعان مختلفند و درجه‌ها به تفاوت دارند ، يكى به طبع شنيد و به گوش سر خفته بود ! سماع او را بيدار كرد تا از غم بياسود ، يكى به حال شنيد و به گوش دل آرميده بود ، سماع او را در حركت آورد تا او را نسيم انس دميد ، يكى به حق شنيد با نفسى مرده و دلى تشنه و نفسى سوخته تا به يادگار ازلى رسيده و جان به مهر آسوده و سر از محبّت پر گشته .\r\nلطيفه : عارفان گويند : شنيدن يكى به دل است كه آن شنيدن ايمان است ، ديگرى شنيدن به گوش است كه نتوان آنان را به گوش دل شنوا كرد ! و همچنين ديدن به دل و ديدن به چشم متفاوت است كه اين كور است و آن بينا چنان كه در شنيدن هم اين كر است و آن شنوا .\r\nعارفى گفت : مستمع در سماع ميان استتار و تجلّى است . استتار حقّ مبتديان است و نشان نظر رحمت در كار مردان ، كه از ضعف و عجز طاقت مكاشفت سلطان حقيقت ندارند چنان كه در خبر است كه :\r\nمنصور مغربى : ( يكى از عارفان ) نقل مىكند كه به قومى از عرب فروآمدم ، جوانى مرا مهمانى كرد در اين ميان ناگهان بيفتاد و بىهوش شد ! از حال وى پرسيدم ، گفتند دلش به دختر عمّش بسته و دختر عمو آويختهء او گشته ، در اين لحظه كه معشوقه به خيمهء خود فرارفت ، گرد دامن او را در حال رفتن بديد غش كرد ! درويش عارف برخاست و به در خيمهء دختر شد و شفاعت خواست ، و گفت : شما به غريبان حرمت مىگذاريد من آمده‌ام كه شفاعت آن جوان كنم كه نسبت به او\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nمهربانى و دلدارى كنى ، دختر گفت : تو مرد ساده‌دلى هستى ! اين جوان كه طاقت ديدن گرد دامن من را ندارد چگونه طاقت محبت و نوازش من دارد !\r\nاين است كه مريد را در پردهء خودى در پوشش مىدارند تا در سطوت‌هاى حقيقت يكباره سوخته و گداخته نگردد ! چون يك تابش برق حقيقت بيش نبيند كه او را در حركت آرد و نعره زند و جامه درد و گريه كند ، باز چون به محل استقامت رسد و در حقيقت افراد متمكن شود نسيم قرب از افق تجلّى به او دميدن گيرد و آن حركات به سكنات بدل شود ، زيرا در موارد هيبت ، ادب بجاى آرد .\r\n44 -  إِنَّ اللَّهَ لا يَظْلِمُ النَّاسَ شَيْئاً .  آيه . خداوند در اين آيت از خود نفى ظلم كرد و صفت ظلم دربارهء وى محال است كه خلق خلق او است و ملك ملك او و حقّ حقّ او ، و ظالم كسى باشد كه از حدّ فرمان درگذرد و حكمى كه او را لازم آيد از اندازهء آن درگذرد ! و حق تعالى به جلال قدر خويش حاكم است نه محكوم ، آمر است نه مأمور ، قهّار است نه مقهور ، بنده را بىوسيلت و با قدرت بيافريد و او را بىشفاعت به نعمت بپرورد و حكم خود بىمشورت بر او براند . اگر بخواند و بنوازد فضل و لطف او است ، و اگر براند و بيندازد ، قهر و عدل او است ، هرچه كند روا است ، كه خداوند است و آفريدگار .\r\n46 -  وَ إِمَّا نُرِيَنَّكَ بَعْضَ الَّذِي نَعِدُهُمْ .  آيه . خبر خداوند درست ، وعدهء وى راست ، وعيد او حقّ ، و حشر و نشر بودنى ، و نامهء كردار خواندنى ، و حساب اعمال رسيدنى ، و ثواب و عقاب ديدنى است !\r\n49 -  قُلْ لا أَمْلِكُ لِنَفْسِي ضَرًّا وَ لا نَفْعاً .  آيه . اى رسول خدا ، بگوى كه ضرر و نفع بدست ما نيست ، راندن و نواختن كار ما نيست ، بستن و گشودن به داشت ما نيست ، كه ضارّ و نافع جز صفت و نام خداى يكتا نيست ، زيان رساننده است خداى گشود و بند ، و پادشاه پرسود و گزند و كليددار جدائى و پيوند . سود رسانيده است سودنماى مردمان كه سپردن سودها بر او آسان و سود همه به دست وى نه به دست كسان !\r\n53 -  وَ يَسْتَنْبِئُونَكَ أَ حَقٌّ هُوَ .  آيه . راه حقّ بر روندگان روشن لكن چه سود كه يك مرد راه‌رو نيست ؟\r\nدريغا كه بوستان نعمت پر از ميوه‌هاى گوارا است ، و يك خورنده نيست ! همه جهان پر از صدف دعوى ! و يك ذرّه جوهر معنى نيست ، در ميدان جلال صد هزار سمند هدايت ! و يك سوار نيست .\r\nبايزيد بسطامى گويد : راه حق چون آفتاب تابان است ، هركه بينائى دارد چون درنگرد با يقين و ايمان است ، در هر كلوخى و ذرّه‌اى از ذرّات موجودات بر يگانگى حق صدهزاران بيان است .\r\n مرد بايد كه بوى داند برد * ورنه عالم پر از نسيم صبا است \r\n\r\n[ آيات 70 - 57 
  ]\r\n\r\n( تفسير لفظى )\r\n57 -  يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ وَ شِفاءٌ لِما فِي الصُّدُورِ وَ هُدىً وَ رَحْمَةٌ لِلْمُؤْمِنِينَ .  اى مردم ، از خداوند بشما پندى آمد و شفا و آسانى آن را كه در دلها بود و راهنمونى و مهربانى براى مؤمنان .\r\n58 -  قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ .  بگو ( اى محمّد ) به فضل و رحمت خداوند شاد و خرّم باشند كه فضل خداوند از آنچه در دنيا جمع مىكنند بهتر است .\r\n59 -  قُلْ أَ رَأَيْتُمْ ما أَنْزَلَ اللَّهُ لَكُمْ مِنْ رِزْقٍ فَجَعَلْتُمْ مِنْهُ حَراماً وَ حَلالًا قُلْ آللَّهُ أَذِنَ لَكُمْ أَمْ عَلَى اللَّهِ تَفْتَرُونَ .  بگو چه بينيد آنچه خداوند شما را فرستاد از آسمان از روزى ؟ و شما فراايستاديد و از آن به خويشتن حرام و حلال ساختيد ! بگو آيا خداوند به شما چنين دستورى داد ؟ يا بر خدا دروغ مىسازيد ؟\r\n\r\n","description":"","footnote":"","page_name":" 434 ","page_number":454},
  {"content":"\r\n\r\n60 -  وَ ما ظَنُّ الَّذِينَ يَفْتَرُونَ عَلَى اللَّهِ الْكَذِبَ يَوْمَ الْقِيامَةِ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَهُمْ لا يَشْكُرُونَ .  چه مىپندارند آنها كه بر خدا دروغ مىسازند كه در روز رستاخيز چه بينند ؟ خداوند بر مردمان در مهلت دادن درين جهان و در فراگذاشت ايشان با فضل است ، لكن بيشتر آنها سپاسگزار نيستند .\r\n61 -  وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيهِ .  در هيچ كار نباشى تو ( اى محمّد ) و از اين قرآن هيچ نخوانى و شماها هيچ كار نكنيد جز آنكه ما بر شما آنگاه كه در كار مىباشيد و در آن كار مىرويد گواه باشيم .  وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ .  و از خداى تو پنهان و دور نيست ، هم‌سنگ يك ذرّه نه در زمين و نه در آسمان ، نه كوچكتر و نه بزرگتر ، مگر آنكه در كتاب روشن و پيدا است .\r\n62 -  أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ .  آگاه باشيد كه اولياء حق را نه ترس است و بيم و نه اندوهگين باشند .\r\n63 -  الَّذِينَ آمَنُوا وَ كانُوا يَتَّقُونَ .  يعنى آنان كه ايمان آوردند و آزرم داشتند و پرهيزكار بودند .\r\n64 -  لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ ذلِكَ هُوَ الْفَوْزُ الْعَظِيمُ .  ايشان را بشارت است درين جهان و در آن جهان ، كه در كلمات و وعده‌هاى خداوند بدل كردن نيست و اين است پيروزى و رستگارى بزرگ .\r\n65 -  وَ لا يَحْزُنْكَ قَوْلُهُمْ إِنَّ الْعِزَّةَ لِلَّهِ جَمِيعاً هُوَ السَّمِيعُ الْعَلِيمُ .  گفتار و سخنان آنان تو را اندوهگين نكناد ، كه عزت و توانائى در همه كارها خدا راست و او است شنوا و دانا .\r\n66 -  أَلا إِنَّ لِلَّهِ مَنْ فِي السَّماواتِ وَ مَنْ فِي الْأَرْضِ وَ ما يَتَّبِعُ الَّذِينَ يَدْعُونَ مِنْ دُونِ اللَّهِ شُرَكاءَ إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ .  آگاه باشيد ، هرچه و هركس در آسمانها و زمين است از آن خدا است ، و به چه چيز كه آن را انباز خدا مىدانند پيروى مىكنند ؟ آنان متابعت نمىكنند مگر پندار و نمىگويند جز دروغ\r\n67 -  هُوَ الَّذِي جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً إِنَّ فِي ذلِكَ لَآياتٍ لِقَوْمٍ يَسْمَعُونَ .  او است كه شب را آفريد تا شما درو بيارميد و روز روشن آفريد تا درو ببينيد ، در اين‌ها همه نشانيهاى دانائى و توانائى خداوند است براى گروهى كه گوش شنوا دارند .\r\n68 -  قالُوا اتَّخَذَ اللَّهُ وَلَداً سُبْحانَهُ هُوَ الْغَنِيُّ لَهُ ما فِي السَّماواتِ وَ ما فِي الْأَرْضِ إِنْ عِنْدَكُمْ مِنْ سُلْطانٍ بِهذا أَ تَقُولُونَ عَلَى اللَّهِ ما لا تَعْلَمُونَ .  گفتند كه خداوند فرزند گرفت ! پاك و بىعيب و بىفرزند است خداى يگانه ، او راست آنچه در آسمانها و زمين است ، نزد شما از اين سخن هيچ عذر و دليلى نيست ، آيا بر خدا چيزى مىبنديد و مىگوئيد كه نمىدانيد ؟\r\n69 -  قُلْ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ .  بگو اى محمّد آنان كه بر خداى دروغ مىسازند رستگار نخواهند بود .\r\n70 -  مَتاعٌ فِي الدُّنْيا ثُمَّ إِلَيْنا مَرْجِعُهُمْ ثُمَّ نُذِيقُهُمُ الْعَذابَ الشَّدِيدَ بِما كانُوا يَكْفُرُونَ . \r\nيك چند آنان را در اين دنيا فرادارند ، پس از آن بازگشت آنها بسوى ما است ، سپس آنها را عذاب سخت مىچشانيم . بسبب آنكه كافر شدند و حق را فرامىپوشيدند .\r\n\r\n","description":"","footnote":"","page_name":" 435 ","page_number":455},
  {"content":"\r\n\r\n\r\n( تفسير ادبى و عرفانى )\r\n57 -  يا أَيُّهَا النَّاسُ قَدْ جاءَتْكُمْ مَوْعِظَةٌ مِنْ رَبِّكُمْ .  آيه . خداوند دربارهء مشركان قريش فرمود :\r\nقرآن كه به شما آمده موعظه است چون در آن هم وعظ است هم زجر ، مطيع به آن پند پذيرد و عاصى پند گيرد و از معصيت بازايستد ، شفا است كه درد جهل را دارو است و بيمارى شك را درمان . هدى و رحمت است كه بيگانه را به راه مىخواند و آشنا را بر صواب مىراند ، هدايت را سبب است و نجات را وسيلت ، رحمت مؤمنان است و تذكرهء خائفان و تبصرهء دوستان .\r\nخطاب در اين آيت عام است و با همگان مىگويد تا خود كه نيوشد ؟ خطاب جامع است تا كه پذيرد ؟ همه را مىخواند تا كرا خواهد ؟ نداى عامّ است و بار دادن خاص ، دعوت عام است و هدايت خاص ، فرمان عام است و توفيق خاص ، اعلام عام است و قبول خاص . نه هرك را خواند او را خواهد ، ناخواسته براى حجّت خواند و خواسته براى قربت ، ظاهر ندا يكى ، و باطن مختلف است .\r\n . . . وَ شِفاءٌ لِما فِي الصُّدُورِ .  آيه . شفا در قرآن بر سه وجه است : شفاى عام ، شفاى خاص ، شفاى خاصّ خاص . شفاى عام شفاى مردم است ، شفاى خاص شفاى مؤمنان است و شفاى خاصّ خاص شفاى خاصان است .\r\nشفاى عام نعمت او است ، شفاى خاص سخن او است ؛ و شفاى خاصّ خاص خود او است .\r\nچهار صفت قرآن : موعظت و شفاء و هدى و رحمت است ، موعظت عوام راست ، شفا خواص راست ، هدى خاص خاصگان راست ، رحمت همگنان راست . شفاى گناهكاران در رحمت او است ، شفاى ثواب‌كاران در نعمت او است ، شفاى عارفان به زيادت قربت او است ، شفاى واجدان در شهود حقيقت او است ، شفاى محبّان در مناجات با او است .\r\n58 -  قُلْ بِفَضْلِ اللَّهِ وَ بِرَحْمَتِهِ .  آيه . اى محمّد ، مؤمنان را بشارت ده و بگو به فضل من شاد باشيد ، به قرآن و به محمّد كه شما را گرامى كردم بنازيد ، به ياد من انس گيريد ، به وعدهء من چشم داريد ، بر درگاه من خوى كنيد ، با ذكر من آرام گيريد ، عهد من به جان پذيريد ، به مهر من بنازيد ! بندهء شاد من آن است كه به من شاد است و او را دو شادى است : امروز شاد است به من و فردا شاد است با من .\r\n روى ما شاد است تا تو حاضرى ، با روى تو * جان ما خوش باد چون غايب شوى ، با ياد تو \r\nبنى اسرائيل را زاهدى بود هفتاد سال در صومعه نشسته و خداى را عبادت كرده بود روزى به پيغمبر آن روزگار وحى آمد كه زاهد را گوى : نيكوروزگار به سر آوردى و عمرى در عبادت من گذاشتى ، تو را وعده دادم كه به فضل و رحمت خويش بيامرزم ، زاهد گفت : مرا به فضل خودش به بهشت مىرساند پس هفتاد سال عبادت من كجا به حساب ( واديد ) آيد و از آنچه آيد ؟ - همان ساعت خداوند بر دندان او دردى سخت پديد آورد كه از نهاد او فرياد برآمد ، نزد پيغمبر شد و زارى كرد و شفا خواست ، وحى آمد كه زاهد را كوى : عبادت هفتادساله خواهم تا تو را شفا دهم ! زاهد گفت رضا دادم و نقدى شفا خواهم ، فردا تو خود دانى مرا خواه به دوزخ فرست خواه به بهشت ! وحى آمد كه تمام عبادت هفتادساله در مقابل شفاى درد دندان افتاد و چيزى نماند جز فضل و رحمت من !\r\n62 -  أَلا إِنَّ أَوْلِياءَ اللَّهِ لا خَوْفٌ عَلَيْهِمْ .  آيه . اولياء خدا در درياى دانشهاى حقيقت ، غوّاصان گوهر حكمتند ، و در آسمان فطرت خورشيد ارادتند ، و مستقرّ عهد دولت ، و مقبول حضرت الهيّت و صدف اسرار ربوبيّتند و عنوان شريعت و برهان حقيقتند ، نسب حضرت مصطفى در عالم حقايق به ايشان زنده و منهج صدق به ثبات قدم ايشان\r\n\r\n","description":"","footnote":"","page_name":" 436 ","page_number":456},
  {"content":"\r\n\r\nمعمور . ظاهرشان به احكام شرع آراسته و باطنشان به گوهر فقر افروخته . آثار نظر اين عزيزان به هر خارستان خذلان كه رسد ، گلستان دين برآيد و بركات انفاس آنان به هر شورستان ادبار كه تابد بوى گل خوش‌بوى عشق دهد ، اگر به عاصى نظر كنند مطيع گردد اگر به زنّار دارى ديده باز كنند مقبول درگاه عزت شود چنان كه :\r\nگويند : وقتى شبلى ( عارف بزرگوار ) بيمار گشت به خليفهء وقت خبر رسيد ، طبيبى ترسا كه سخت حاذق بود به وى فرستاد تا درمان كند ، طبيب شيخ را گفت : اگر تو را از پوست و گوشت خودم دارو بايد ، دريغ نكنم ! شبلى گفت : داروى من كمتر از اين است ! گفت داروى تو چيست ؟ - شبلى گفت : زنّارت قطع كن من عافيت يابم ! پزشك ترسا گفت : شرط جوان‌مردى نباشد كه دعوى كردم و به سر نبرم ، اگر شفاى تو در قطع زنّار ما است ، آسان كارى است ! ترسا مرد با حقيقت زنّار را بريد و شبلى از بيمارى برخاست ! خبر به خليفه رسيد او را از اين خبر خوش آمد گفت : پنداشتم كه طبيبى بر بيمار مىفرستم ، خود ندانستم كه بيمارى بر طبيب مىفرستم !\r\n64 -  لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ .  آيه . اولياء را در زندگانى دنيا و در آخرت بشارت باد كه مردان حقّند و علامت ولىّ آنست كه سرتاپاى وى عين حرمت باشد ، چشمش به حرمت بيارايند تا به ناشايست ننگرد ، زبانش به ادب بند كنند تا بيهوده سخن نگويد ، قدم او را بند حقيقت برنهند تا به هر كوى و برزن فرونشود ، خوى او را بند شريعت برنهند تا جز حلال به خود راه ندهد ، اعضا و جوارح او را دربند بندگى كشند تا جز كمر بندگى حق بر ميان نبندد در دنيا به خدمت آراسته و در عقبى به نعمت و رؤيت رسيده ، در دنيا شناخت و محبّت ، و در عقبى نواخت و مشاهدت ، در دنيا صفا و وفا ديده و در عقبى به لقاء و رضا رسيده است .\r\n\r\n[ آيات 86 - 71 
  ]\r\n\r\n( تفسير لفظى )\r\n71 -  وَ اتْلُ عَلَيْهِمْ نَبَأَ نُوحٍ إِذْ قالَ لِقَوْمِهِ يا قَوْمِ إِنْ كانَ كَبُرَ عَلَيْكُمْ مَقامِي وَ تَذْكِيرِي بِآياتِ اللَّهِ فَعَلَى اللَّهِ تَوَكَّلْتُ فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَيَّ وَ لا تُنْظِرُونِ .  به ايشان خبر نوح را برخوان هنگامى كه به قوم خود گفت : اى قوم من ، اگر اين مقام من و دعوت و پند دادن من به سخنان خداوند بر شما دراز و بزرگ آيد ، من به خدا توكّل كردم ، پس شما كارتان و شريكانتان گرد آوريد و هيچ‌چيز از كار شما و توان شما پوشيده نماناد ، پس از آن مرا هيچ درنگ ندهيد و زنده مگذاريد .\r\n72 -  فَإِنْ تَوَلَّيْتُمْ فَما سَأَلْتُكُمْ مِنْ أَجْرٍ إِنْ أَجْرِيَ إِلَّا عَلَى اللَّهِ وَ أُمِرْتُ أَنْ أَكُونَ مِنَ الْمُسْلِمِينَ .  پس اگر از فرمان بردن من برگرديد و استوار نداريد ، من از شما از پيغام رساندن مزدى نمىخواهم ، مزد من نيست مگر بر خداى ، و فرموده‌اند كه من از گردن نهندگان باشم .\r\n73 -  فَكَذَّبُوهُ فَنَجَّيْناهُ وَ مَنْ مَعَهُ فِي الْفُلْكِ وَ جَعَلْناهُمْ خَلائِفَ وَ أَغْرَقْنَا الَّذِينَ كَذَّبُوا بِآياتِنا فَانْظُرْ كَيْفَ كانَ عاقِبَةُ الْمُنْذَرِينَ .  پس او را دروغ‌زن گرفتند و ما او را با همراهان در كشتى رهانيديم و آنان را پس‌نشينان زمين كرديم و آنان كه پيغام‌هاى ما را به دروغ شمردند غرق كرديم ، بنگر كه سرانجام بيم‌دادگان چون بوده است !\r\n74 -  ثُمَّ بَعَثْنا مِنْ بَعْدِهِ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا بِهِ مِنْ قَبْلُ كَذلِكَ نَطْبَعُ عَلى قُلُوبِ الْمُعْتَدِينَ .  پس از نوح ، پيغمبرانى به قوم ايشان فرستاديم تا ايشان\r\n\r\n","description":"","footnote":"","page_name":" 437 ","page_number":457},
  {"content":"\r\n\r\nپيغامهاى روشن آوردند ، پس نخواستند كه به آنچه از سابق دروغ انگاشته بودند ايمان آورند ، و ما اين‌گونه بر دلهاى از اندازه گذران و شوخان مهر مىنهيم .\r\n75 -  ثُمَّ بَعَثْنا مِنْ بَعْدِهِمْ مُوسى وَ هارُونَ إِلى فِرْعَوْنَ وَ مَلَائِهِ بِآياتِنا فَاسْتَكْبَرُوا وَ كانُوا قَوْماً مُجْرِمِينَ .  پس از آن موسى و هارون را به فرعون و گروه او فرستاديم كه آنان گردن كشيدند و قومى گناهكار بودند .\r\n76 -  فَلَمَّا جاءَهُمُ الْحَقُّ مِنْ عِنْدِنا قالُوا إِنَّ هذا لَسِحْرٌ مُبِينٌ .  چون كار راست و درست از نزد ما به ايشان رسيد گفتند : اين جادوئى است آشكار !\r\n77 -  قالَ مُوسى أَ تَقُولُونَ لِلْحَقِّ لَمَّا جاءَكُمْ أَ سِحْرٌ هذا وَ لا يُفْلِحُ السَّاحِرُونَ .  موسى گفت آيا سخن درست كه بشما مىآيد گوئيد آيا اين جادو است ؟ درصورتىكه ساحران و پرديوگيران را نه پيروزى است نه بقا !\r\n78 -  قالُوا أَ جِئْتَنا لِتَلْفِتَنا عَمَّا وَجَدْنا عَلَيْهِ آباءَنا وَ تَكُونَ لَكُمَا الْكِبْرِياءُ فِي الْأَرْضِ وَ ما نَحْنُ لَكُما بِمُؤْمِنِينَ .  گفتند : شما بما آمدى تا ما را از آنچه پدران خود را بر آن يافتيم برگردانى و تا براى شما پادشاهى و بزرگى روى زمين باشد ! و ما بشما ايمان نمىآوريم .\r\n79 -  وَ قالَ فِرْعَوْنُ ائْتُونِي بِكُلِّ ساحِرٍ عَلِيمٍ .  فرعون گفت : هرچه جادوگر استاد هست به من آريد .\r\n80 -  فَلَمَّا جاءَ السَّحَرَةُ قالَ لَهُمْ مُوسى أَلْقُوا ما أَنْتُمْ مُلْقُونَ .  چون جادوگران آمدند ، موسى به آنها گفت : بيفكنيد آنچه خواهيد افكند .\r\n81 -  فَلَمَّا أَلْقَوْا قالَ مُوسى ما جِئْتُمْ بِهِ السِّحْرُ إِنَّ اللَّهَ سَيُبْطِلُهُ إِنَّ اللَّهَ لا يُصْلِحُ عَمَلَ الْمُفْسِدِينَ .  پس چون بيفكندند ، موسى گفت : آنچه آورديد جادوئى است كه خداوند آن را باطل خواهد كرد ، كه خداوند كار مفسدان را اصلاح نخواهد كرد .\r\n82 -  وَ يُحِقُّ اللَّهُ الْحَقَّ بِكَلِماتِهِ وَ لَوْ كَرِهَ الْمُجْرِمُونَ .  خداوند كار حق را به سخنان راست پيش خواهد برد هرچند گناهكاران را ناپسند افتد .\r\n83 -  فَما آمَنَ لِمُوسى إِلَّا ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلَائِهِمْ أَنْ يَفْتِنَهُمْ وَ إِنَّ فِرْعَوْنَ لَعالٍ فِي الْأَرْضِ وَ إِنَّهُ لَمِنَ الْمُسْرِفِينَ .  پس بر اثر بيم از فرعون به موسى نگرويدند جز فرزندانى از خويشان او ( موسى يا فرعون ) و گروه او ، از ترس اينكه آنان را از دين بازدارند ، زيرا فرعون مردى است بر زمين برافراشته و از اسراف‌كاران و گزاف‌گويان است .\r\n84 -  وَ قالَ مُوسى يا قَوْمِ إِنْ كُنْتُمْ آمَنْتُمْ بِاللَّهِ فَعَلَيْهِ تَوَكَّلُوا إِنْ كُنْتُمْ مُسْلِمِينَ .  موسى گفت :\r\nاى قوم ، اگر به خدا ايمان داريد ، اگر او را گردن نهاده‌ايد كارها را به او واگذاريد .\r\n85 -  فَقالُوا عَلَى اللَّهِ تَوَكَّلْنا رَبَّنا لا تَجْعَلْنا فِتْنَةً لِلْقَوْمِ الظَّالِمِينَ .  به موسى جواب دادند كه : ما به خدا توكّل كرديم ، پروردگارا ، ما را آزمايش ستمكاران قرار مده .\r\n86 -  وَ نَجِّنا بِرَحْمَتِكَ مِنَ الْقَوْمِ الْكافِرِينَ .  و به رحمت خويش ما را از گروه ناگروندگان بازرهان .\r\n\r\n( تفسير ادبى و عرفانى )\r\n71 -  وَ اتْلُ عَلَيْهِمْ نَبَأَ نُوحٍ .  آيه . مثال ربّانى از حضرت سبحانى آنست كه بلا از درگاه ما ، خلعت دوستان است و جرعهء محنت از جام محبت ما نوشيدن پيشهء مردان است ، كه هركه نهاد او نشانهء تير بلاى ما را نشايد ، طلعت او محبّت\r\n\r\n","description":"","footnote":"","page_name":" 438 ","page_number":458},
  {"content":"\r\n\r\nو جمال ما را هم نشايد . عادت خلق چنان است كه هركه را به دوستى اختيار كنند ، همه راحت و آسايش آن دوست خواهند ، و سنّت الهى بر خلاف اين است ، هركه را به دوستى بپسندد ، شربت محنت با خلعت محبّت بر او فرستد .\r\nنگر در حال نوح پيغمبر ، كه از امّت خويش چه رنج‌ها و چه محنت‌ها ديد و در دعوت ايشان بار بلا و عنا چون كشيد ؟ سالها آنان را شب و روز دعوت كرد هر روز او را چنان بزدند كه بىهوش گشتى ! و او گفت : شما هرچه خواهيد كنيد و هر كيد كه توانيد سازيد كه من به خداى خويش پشت بازنهادم و او را كارساز خود مىدانم و با مهر و محبّت او آرميدم و از ديگران پروا ندارم ، توكّل من بر خدا است و هركس به خدا پشتى دارد او را بسنده است . و ديگرى او را مى نبايد .\r\nلطيفه : خداوند در شب معراج به محمّد فرمود : عجب از كسى كه به من ايمان دارد چگونه به ديگرى تكيه دارد ! كسى كه ياد ما در دل دارد با ياد ديگران چون پردازد ؟ او كه مهر ما بجان دارد ، گر جان در سر آن كند شايد .\r\nعارفى بزرگوار مريدى را نزد بو على سياه فرستاد كه بازگوى در توكّل تا كجا رفته‌اى ؟ جواب داد : بو على مردى بىكار است و توكّل نشناسد اما در اين بىكارى چنان مشغول شده كه پرواى خلق نمىدارد كه كمال تحقيق عبوديّت در عين تقصير ديدن نه كار هر بىكارى و تردامنى است ! بايد به خود كافر شوى اگر خواهى به حق مسلمان باشى !\r\n84 -  وَ قالَ مُوسى يا قَوْمِ إِنْ كُنْتُمْ آمَنْتُمْ بِاللَّهِ فَعَلَيْهِ تَوَكَّلُوا .  آيه . اشارت است كه ايمان تنها نه گفتار است كه عمل در آن ناچار است ، اعمال در اقوال پيوسته و احوال در اعمال بسته ، اقوال صفت زبان است و اعمال حركت اركان است و احوال عقيده پاك از ميان جان است و توكّل عبارت از جملهء آنست .\r\nموسى قوم خود را گفت : اگر خواهيد كه مسلمان باشيد ( خدا را گردن نهيد ) بر خدا توكّل كنيد ، دست تسليم از آستان رضا بيرون كنيد و بر روى اغيار باززنيد ، و به حقيقت دانيد كه به دست كسى هيچ نيست و از حيلت سود نه ! قوم موسى جواب دادند : ما دست اعتماد و توكّل در ضمان خداوند زديم و او را كارساز و وكيل خود بسنديديم و مرادها فداى مراد او كرديم و كار به وى سپرديم .\r\n\r\n[ آيات 97 - 87 
  ]\r\n\r\n( تفسير لفظى )\r\n87 -  وَ أَوْحَيْنا إِلى مُوسى وَ أَخِيهِ أَنْ تَبَوَّءا لِقَوْمِكُما بِمِصْرَ بُيُوتاً وَ اجْعَلُوا بُيُوتَكُمْ قِبْلَةً وَ أَقِيمُوا الصَّلاةَ وَ بَشِّرِ الْمُؤْمِنِينَ .  و به موسى و برادر او پيغام داديم كه براى قوم خود خانه‌ها در مصر بسازيد و آنجا را نمازگاه خود قرار دهيد و نماز به‌پاى داريد و مؤمنان را بشارت دهيد كه من دشمنانشان را هلاك خواهم كرد و خانه‌هاى دشمن را به آنان خواهم سپرد .\r\n88 -  وَ قالَ مُوسى رَبَّنا إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَ اشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الْأَلِيمَ .  موسى گفت : خداوندا ، تو به فرعون و كسان او آرايش اين جهانى بهره كردى و مالها دادى تا از راه راست تو بيراه شوند ، خداوندا ، مالهاى ايشان برگردان و تغيير حالت ده و دلهاشان را سخت نما تا ايمان نياورند و عذاب دردناك بينند .\r\n89 -  قالَ قَدْ أُجِيبَتْ دَعْوَتُكُما فَاسْتَقِيما وَ لا تَتَّبِعانِّ سَبِيلَ الَّذِينَ لا يَعْلَمُونَ .  خداوند فرمود : دعاى شما دو نفر ( موسى و هارون ) مستجاب شد پس در رسالت و دعوت خود استوار باشيد و استقامت داشته باشيد و راه كسانى كه نمىدانند پيروى مكنيد .\r\n\r\n","description":"","footnote":"","page_name":" 439 ","page_number":459},
  {"content":"\r\n\r\n90 -  وَ جاوَزْنا بِبَنِي إِسْرائِيلَ الْبَحْرَ فَأَتْبَعَهُمْ فِرْعَوْنُ وَ جُنُودُهُ بَغْياً وَ عَدْواً حَتَّى إِذا أَدْرَكَهُ الْغَرَقُ قالَ آمَنْتُ أَنَّهُ لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ .  ما بنى اسرائيل را از دريا فراگذرانديم و فرعون و سپاه او از روى فزونىجوئى و ستمگرى و دشمنى آنان را تعقيب كرد ! تا آنكه آب تا دهان او رسيد و گفت : بگرويدم كه نيست خدائى جز خدائى كه بنى اسرائيل به او گرويدند ! و من از گردن‌نهندگان آن هستم .\r\n91 -  آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ .  او را گفتند : حالا ايمان مىآورى ! درحالىكه پيش از اين سركشى و گناه مىكردى و از تباه‌كاران بودى !\r\n92 -  فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً وَ إِنَّ كَثِيراً مِنَ النَّاسِ عَنْ آياتِنا لَغافِلُونَ .  امروز ما تو را با زره و بدنت از آب به درآورديم تا پسينيان از جهانيان را عبرتى باشد و نشانى ! كه بيشتر مردمان از نشانهاى ما غافل و ناآگاهند .\r\n93 -  وَ لَقَدْ بَوَّأْنا بَنِي إِسْرائِيلَ مُبَوَّأَ صِدْقٍ وَ رَزَقْناهُمْ مِنَ الطَّيِّباتِ فَمَا اخْتَلَفُوا حَتَّى جاءَهُمُ الْعِلْمُ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ .  ما بنى اسرائيل را ( پس از غرق فرعون و كسان او ) جايگاه پاك و بسزا و نيكو جا داديم ، و آنها را از روزيهاى پاك و نيك روزى داديم و پس از آن باهم مخالف شدند تا آنكه به ايشان سخن خدا ( قرآن ) رسيد و خداى تو در روز رستاخيز ميان آنها در آنچه باهم اختلاف داشتند داورى خواهد كرد .\r\n94 -  فَإِنْ كُنْتَ فِي شَكٍّ مِمَّا أَنْزَلْنا إِلَيْكَ فَسْئَلِ الَّذِينَ يَقْرَؤُنَ الْكِتابَ مِنْ قَبْلِكَ لَقَدْ جاءَكَ الْحَقُّ مِنْ رَبِّكَ فَلا تَكُونَنَّ مِنَ المُمْتَرِينَ .  اگر چنان است كه از آنچه به تو فرستاديم در گمانى پس از آنان كه پيش از تو كتاب ما را خواندند بپرس و بدانكه آنچه به تو از سوى خدا آيد ، راست و درست است ، هان ، از گمان‌بردگان نباشى !\r\n95 -  وَ لا تَكُونَنَّ مِنَ الَّذِينَ كَذَّبُوا بِآياتِ اللَّهِ فَتَكُونَ مِنَ الْخاسِرِينَ .  و نگر كه از ايشان نباشى كه سخنان خدا را دروغ شمردند و تو هم از جملهء زيان‌كاران باشى !\r\n96 -  إِنَّ الَّذِينَ حَقَّتْ عَلَيْهِمْ كَلِمَتُ رَبِّكَ لا يُؤْمِنُونَ .  همانا ، كسانى كه خداوند آنها را بدين و توحيد نه‌پسنديد و سزاوار عذاب پروردگارت دانست ، ايمان نخواهند آورد .\r\n97 -  وَ لَوْ جاءَتْهُمْ كُلُّ آيَةٍ حَتَّى يَرَوُا الْعَذابَ الْأَلِيمَ .  هرچند همه نشانها و سخنان خداوند به آنها بيايد ( ايمان نخواهد آورد ) تا آنكه عذاب دردناك را ببيند .\r\n\r\n( تفسير ادبى و عرفانى )\r\n87 -  وَ أَوْحَيْنا إِلى مُوسى وَ أَخِيهِ أَنْ تَبَوَّءا .  آيه . ظاهر تفسير آيت ، مقصود مسجد و محراب است كه مىگويد آن را براى عبادت و خدمت ما ساخته داريد ، و در آن براى طلب قربت ما معتكف نشينيد و سود خود در آن جوئيد كه آنجا بازار آخرت است و شما بازرگان و توحيد سرمايه و اصل بضاعت ، و هركس را سود به‌اندازهء بضاعت باشد .\r\nو شرط آنست كه چون روى به عبادتگاه نهى تا نمازگزارى ، نخست باطن خود را به آب توبه بشوئى چنان كه ظاهر را به آب مطلق طهارت دادى ، آنگاه خواجگى و رعنائى و تكبّر بر در مسجد از خود فرونهى ، بنده‌وار به سان بندگان شكسته و كوفته ، قدم عجز و نياز در سجده‌گاه نهى و سر در پيش افكنده و زبان به تضرّع گشوده با دلى پردرد و جانى پرحسرت و چشمى پرآب با خجلت و شرمسارى ، تكبير بندى و در آن كبرياء حق به ديدهء سر ديده و به وقت قيام در خجلت گناه خود بمانده ،\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nو چون نام و كلام خداى را بر زبان راندى ، بايد نهاد تو به كلّى آگاه گردد ، و در ركوع همين تواضع و فروتنى رود ، و در سجود ، ادب حضور بجاى آرد ، و چنان داند كه در جوار قرب او است و در عين نظر او ! چون سلام بازدهد همه بشارت و شادى بيند . و چون توفيق اين طاعت يافت فرمان خدمت را به سر برده است چنان كه فرمود :\r\n . . . وَ أَقِيمُوا الصَّلاةَ .  آيه . خداوند به موسى فرمان داد كه به قوم خود بگو نماز بر پا داريد و شرط بندگى و فرمان‌بردارى در آن بجاى آريد ، چون توفيق يافتيد به رحمت من شادى كنيد ، به فضل من بنازيد ، به كرم من گوش داريد ، به فرمان من فخر كنيد ، به ياد من انس گيريد ، با نام من تكبير كنيد ، بر صنمان من پشتى داريد ، بر وعدهء من چشم داريد .\r\n . . . وَ بَشِّرِ الْمُؤْمِنِينَ .  اى موسى ، آنان را به عزّ رشاد و راست راهى و نكونامى در دنيا و نعيم باقى و ملك جاودانى در عقبى بشارت ده . اين ظاهر آيت است به زبان تفسير ، لكن به زبان اشارت بر ذوق اهل معرفت ، خانهء خدمت ، نفس عابدان است و خانهء حرمت ، دل عارفان است ، و خانهء صحبت ، جان عاشقان است .\r\n88 -  رَبَّنَا اطْمِسْ عَلى أَمْوالِهِمْ .  آيه . كار موسى كليم در بدايت شبانى بود تا به مقام كليمى رسيد و چندين معجزه در دست و عصاى او آشكار ساخت . لكن عهد موسى عهد عدل بود و روزگار وى روزگار قهر ! اين بود كه چون از قبول دعوت خويش از قوم خود نااميد شد ، به درگاه خداوند به حق ناليد و بر ايشان دعاى بد كرد و گفت خداوندا ، اموال آنها را جملگى دگرگونه كن ! و خداوند دعاى او را اجابت كرد و عدل خود را به ايشان نمود و حكم قهر بر ايشان براند ! بر وفق دعاى موسى ، ايشان ايمان نياوردند مگر به وقت معاينهء عذاب ، لكن ايمان آنان سود نداشت چنان كه جبرئيل به فرعون گفت : حالا ايمان مىآورى درصورتىكه دعوى خدائى و گناهان ديگر همه از پيش داشتى ! اين است كه ايمان تو پذيرفتنى نيست .\r\nلطيفه : نوبت عهد كه به مصطفى رسيد به عهد فضل بود و روزگار رحمت ، با آنكه آن همه رنج از قريش كشيد ، دندانش را شكستند و اهانت‌ها كردند ، باز دست شفقت و رأفت بر سر آنان كشيد و دست ترحّم و شفاعت بگشود ! اگر موسى در عهد عدل در حق كافران نفرين كرد - مصطفى در عهد عدل گفت : خداوندا ، قوم من نادانند آنان را راهنمائى كن ! خداوندا ، راهشان نماى كه مىندانند ، عذر ايشان مىخواهم كه مرا مىنشناسند ! خداوند دانست كه دل وى تنگ است و رنج دل او به‌غايت رسيده از درگاه عزت خويش و به كمال لطف خويش او را مرهم نهاد و تسلّى داد .\r\n\r\n[ آيات 109 - 98 
  ]\r\n\r\n( تفسير لفظى )\r\n98 -  فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَ مَتَّعْناهُمْ إِلى حِينٍ .  پس چرا مردم شهرى كه مىخواستند ايمان آورند ، ايمان نياوردند تا عذاب خدا را ديدند كه از آن ايمان سود ببرند ؟ مگر قوم يونس نبودند كه ايمان آوردند ، ما عذاب رسوائى را از آنها درين جهان بازبرديم و آنان را تا روز مرگشان برخوردار كرديم .\r\n99 -  وَ لَوْ شاءَ رَبُّكَ لَآمَنَ مَنْ فِي الْأَرْضِ كُلُّهُمْ جَمِيعاً أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ .  اگر خداوند تو خواستى ، همهء اهل زمين ايمان آوردى آيا تو مىتوانى مردمان را با اكراه و ناكامى پيغام شنوانى تا جزء مؤمنان شوند ؟\r\n100 -  وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ وَ يَجْعَلُ الرِّجْسَ عَلَى الَّذِينَ لا يَعْقِلُونَ  هيچ كسى نيست ايمان آورد ، جز به خواست خداوند ! و او بر كسانى كه حق در نمىيابند كژى و پليدى مىافكند .\r\n\r\n","description":"","footnote":"","page_name":" 441 ","page_number":461},
  {"content":"\r\n\r\n101 -  قُلِ انْظُرُوا ما ذا فِي السَّماواتِ وَ الْأَرْضِ وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ . \r\nبگو ( اى محمد ) در نگريد كه خود در آسمانها و زمين چه چيز است ، ( از نشانهاى هستى و يگانگى خداوند ) و چه سود دارد و بىنياز مىكند نشانها و سخنان و پيغامهاى بيم‌دهنده و آگاه‌كننده ، گروهى را ( كه در علم من و حكم من و خواست من ) ايمان نمىآورند ؟\r\n102 -  فَهَلْ يَنْتَظِرُونَ إِلَّا مِثْلَ أَيَّامِ الَّذِينَ خَلَوْا مِنْ قَبْلِهِمْ قُلْ فَانْتَظِرُوا إِنِّي مَعَكُمْ مِنَ الْمُنْتَظِرِينَ .  آنان چشم نمىدارند مگر روزگار كسانى كه پيش از آنها بودند بگو ( اى محمّد ) چشم بداريد به من و به خويشتن ، كه منهم از چشم‌دارندگان با شما هستم .\r\n103 -  ثُمَّ نُنَجِّي رُسُلَنا وَ الَّذِينَ آمَنُوا كَذلِكَ حَقًّا عَلَيْنا نُنْجِ الْمُؤْمِنِينَ .  آنگاه فرستادگان خويش را و كسانى كه گرويده‌اند بازرهانيم ، همچنان حقّ است بر ما كه گروندگان را بازرهانيم .\r\n104 -  قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّهِ وَ لكِنْ أَعْبُدُ اللَّهَ الَّذِي يَتَوَفَّاكُمْ وَ أُمِرْتُ أَنْ أَكُونَ مِنَ الْمُؤْمِنِينَ .  بگو ( اى محمّد ) اى مردم ، اگر از دين من در گمانيد ( شكّ داريد ) ، نخواهم پرستيد آنكه شما فرود از خدا ( جز خدا ) مىپرستيد و لكن من خدائى را مىپرستم كه شما را مىميراند و من مأمور شده‌ام كه از زمرهء مؤمنان به خدا باشم .\r\n105 -  وَ أَنْ أَقِمْ وَجْهَكَ لِلدِّينِ حَنِيفاً وَ لا تَكُونَنَّ مِنَ الْمُشْرِكِينَ .  ( و مرا فرمان رسيده ) كه روى خويش را بر دين حنيف ابراهيم ( دين مسلمان ) راست‌دار و نگر كه از مشركان نباشى !\r\n106 -  وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ فَإِنْ فَعَلْتَ فَإِنَّكَ إِذاً مِنَ الظَّالِمِينَ . \r\nو فرود از خدا مخوان چيزى را كه نه سود دارد و نه زيان ، اگر چنين كنى ، آنگاه تو از ستمكاران باشى .\r\n107 -  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ يُصِيبُ بِهِ مَنْ يَشاءُ مِنْ عِبادِهِ وَ هُوَ الْغَفُورُ الرَّحِيمُ .  اگر به تو گزندى رسد ، باز برنده‌اى جز خدا نيست و اگر به تو نيكى خواهد ، فضل او را بازدارنده‌اى نيست ، مىرساند آن را به هر يك از بندگان كه بخواهد و او است آمرزندهء مهربان .\r\n108 -  قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنَا عَلَيْكُمْ بِوَكِيلٍ .  بگو ( اى محمّد ) ، اى مردم ، پيغامى درست و راست از پروردگار شما آمد ، پس هركس بر راه راست افتد ، تن خويش سود برد و هركس از راه بيفتد سود تن خويش را بيندازد .\r\nو من بر شما وكيل ( گوش‌دارنده و نگاهدارنده ) نيستم .\r\n109 -  وَ اتَّبِعْ ما يُوحى إِلَيْكَ وَ اصْبِرْ حَتَّى يَحْكُمَ اللَّهُ وَ هُوَ خَيْرُ الْحاكِمِينَ .  و پيروى كن از آنچه به تو وحى ( پيغام ) مىرسد و صبر كن تا خداوند كار را برگزار كند كه او بهترين كارگزاران است .\r\n\r\n( تفسير ادبى و عرفانى )\r\n98 -  فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ .  آيه . خداى جهان و جهانيان ، دوستدار نياز و سوز درويشان و نالهء خستگان ، او بنده‌اى را دوست دارد كه در او زارد و از كردار خويش به دو نالد ، و خود را دست‌آويزى نداند ، و دست از همهء وسائل و طاعات تهى بيند . اشك از چشم روان و ذكر بر زبان و مهر در ميان جان ، نبينى كه خداوند با قوم يونس چه كرد ؟ آنگاه كه درماندند و عذاب و بلا به ايشان نزديك شد چون يونس رسيدن بلا را\r\n\r\n","description":"","footnote":"","page_name":" 442 ","page_number":462},
  {"content":"\r\n\r\nنزديك ديد و قوم خود را وعدهء عذاب داده بود ، از خانه و شهر بيرون شد . مردم شهر كه بامدادان از خانه‌ها بيرون شدند ابر سياهى در آسمان ديدند كه دود عظيم بپراكند و آتش از آن پاره‌پاره مىافتاد ! در آن حال يونس را طلب كردند و نيافتند ، گروهى عظيم به صحرا شدند ، طفلكان را از مادران و پدران جدا كردند تا آنها گريه و زارى درگرفتند !\r\nپيران سرها را برهنه كرده به‌يك‌بار فغان برآوردند و به زارى و خوارى زينهار خواستند و گفتند : خدايا گناه ما بزرگ است ولى عفو تو از آن بزرگتر ! خدايا به سزاى ما چه نگرى ، به سزاوارى خود نگر و همگى يك صف ايستادند .\r\nپس از آن جوانها به صف ايستادند و گفتند خدايا ، تو ما را فرمودى كه ستمكاران را عفو كنيد و از گناه آنان درگذريد ، خدايا ما همه ستمكاران بر خود هستيم ما را عفو كن و از ما درگذر .\r\nصف كودكان آغاز شد ، همگى يك صدا فرياد برآوردند : خدايا تو ما را فرمودى كه سائلان را ردّ نكنيم ، ما همه سائليم ما را ردّ مكن و نوميد برمگردان ، اى فريادرس نااميدان ، اى چارهء بيچارگان و أى خداى مهربان عذاب از ما بگردان .\r\nدود و آتش كه بالاى سر هر سه صف بود از ميان رفت و خداوند توبهء آنها را پذيرفت اين بود كه فرمود : ما عذاب رسوائى را در زندگانى اين جهان از آنها بازگرفتيم و تا هنگام مرگ آنها را از متاع اين جهانى بهره‌مند ساختيم .\r\n100 -  وَ ما كانَ لِنَفْسٍ أَنْ تُؤْمِنَ إِلَّا بِإِذْنِ اللَّهِ .  آيه . اذن در اينجا مشيّت است كه بىآينهء توفيق كس روى ايمان نبيند ، و بىعنايت حق ، كس به شناخت حق نرسد ، بنده به كوشش خويش نجات خويش كى تواند ؟\r\nو تا خداوند با دل بنده را تعريف نكند و شواهد صفات حق در دل وى برقرار ننمايد ، بنده هرگز به شناخت او راه نبرد ! و اگرنه عنايت قديم بود ، دعوى شناخت ربوبيّت چون كند اگر توفيق رفيقش نبود ؟\r\n دل كيست كه گوهرى فشاند بىتو ؟ * با تن كه بود كه ملك راند بىتو ؟ \r\n و اللّه كه خود راه ندارد بىتو * جان زهره ندارد كه بماند بىتو \r\n101 -  قُلِ انْظُرُوا ما ذا فِي السَّماواتِ وَ الْأَرْضِ .  آيه . همه هستىهاى جهان ، آيات و نشانيهاى قدرت و عظمت او است و دلائل وحدانيت . نگرنده همه را درمىيابد ، و از همه جانب به ساحت او راه است و رونده مىبايد ! بوستان حقايق پر از ميوه‌هاى لطائف است خورنده مىبايد !\r\n مرد بايد كه بوى داند و بس * ورنه عالم پر از نسيم صبا است \r\n . . . وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ .  پيغام‌ها و بيم‌ها براى كسانى كه شايستگى ايمان ندارند چه فايده دارد ؟ دلائل هر قدر روشن و نمايان و آشكار باشد وقتى راه بصيرت و بينائى بسته باشد چه سود دارد ؟ همچنان‌كه آفتاب هر اندازه تابان و درخشان باشد براى ديدن كور چه اثر و نتيجه دارد ؟\r\n103 -  ثُمَّ نُنَجِّي رُسُلَنا وَ الَّذِينَ آمَنُوا .  آيه . شريف و نوازش مؤمنان است كه خداوند نجات آن را بر نجات پيغمبران بست و گفت : بر ما حق است كه مؤمنان از كرم و لطف خود نجات بخشيم و از عذاب برهانيم چنان كه پيغمبران را رهانيديم تا همان گونه كه هيچ پيغمبرى روا نيست فردا در آتش شود و عذاب چشد ، مؤمنان را هم روا نيست كه در دوزخ و عذاب جاويد گرفتار آيند .\r\nاين است كه به پيغمبر فرمود : دين خويش را از شوب ريا پاك دار ، و قصد خويش در جستن كيمياى حقيقت درست كن ، دل از علايق بريده و حلقهء خدمت در گوش وفا كن و خواست خود را فداى خواست ازلى كن ، نفس فداى رضا ، دل فداى وفا ، و چشم فداى بقا كن .\r\n\r\n","description":"","footnote":"","page_name":" 443 ","page_number":463},
  {"content":"\r\n\r\n نفسم همه عمر در وصالت خواهد * روحم راحت ز اتّصالت خواهد \r\n گوشم سمع از بهر مقالت خواهد * چشمم بصر از شوق جمالت خواهد \r\nاز اينجا نور حقيقت آغاز كند و باز محبّت بر هواى تفريد پرواز كند ، جذبهء الهى دررسد ، بنده را از دست تصرّف بستاند ، نه غبار زحمت آرزوى بهشت بر روى وى نشيند ، نه بيم دوزخ او را راه‌گيرى كند و به زبان حال گويد :\r\n عاشق به ره عشق چنان مىبايد * كز دوزخ و از بهشت يادش نايد \r\nلطيفه : رهى تا اكنون طالب بود مطلوب گشت ، عاشق بود معشوق شد ، مريد بود مراد گشت ، بساط يگانگى ديد بشتافت ، تا قرب دوست بيافت ، خبر عيان گشت ، و مبهم بيان شد ، رهى در خود مىرسيد كه به دوست رسيد ! خود را نديد كسى كه به دوست رسيد .\r\nپير طريقت گفت : الهى تا آموختن را آموختم ، آموخته را جمله بسوختم ، اندوخته را برانداختم و انداخته را بيندوختم ، نيست را بفروختم تا هست بيفروختم ، خدايا ، تا يگانگى بشناختم ، در آرزوى شادى بگداختم ، كى باشد كه گويم پيمانه بينداختم ، و از علايق واپرداختم و بود خويش جمله درباختم .\r\n كى باشد كين قفس بپردازم * در باغ الهى آشيان سازم \r\n\r\n( سورهء - 11 - هود - ( مكى ) 123 آيه )\r\n\r\n[ آيات 11 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  ( تفسير آن در سورهء فاتحه گذشت ) .\r\n1 -   الر كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ .   اين كتابى است درست و راست ، گفته و فرستاده از سوى داناى راست‌دان و آگاه نهان‌دان .\r\n2 -  أَلَّا تَعْبُدُوا إِلَّا اللَّهَ إِنَّنِي لَكُمْ مِنْهُ نَذِيرٌ وَ بَشِيرٌ .  كه نپرستيد جز خداى يگانه ، كه من رساننده و آگاه‌كننده و بيم‌دهنده و شادكنندهء شما از آن كتاب هستم .\r\n3 -  وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُمَتِّعْكُمْ مَتاعاً حَسَناً إِلى أَجَلٍ مُسَمًّى وَ يُؤْتِ كُلَّ ذِي فَضْلٍ فَضْلَهُ وَ إِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ .  و اينكه آمرزش بخواهيد از پروردگارتان و بازگرديد بسوى او تا شما را برخوردارى نيكو دهد ( و روزى برسازد و بهره سپارد ) تا آن هنگام كه نامزد كرده دررسد ، و خداوند هر صاحب فضلى را فزونى دهد و ثواب افزون به او بخشد و اگر از راه راست برگردند ، من بر شما از عذاب روز بزرگ مىترسم .\r\n4 -  إِلَى اللَّهِ مَرْجِعُكُمْ وَ هُوَ عَلى كُلِّ شَيْءٍ قَدِيرٌ .  بازگشت همه شما بسوى خدا است و او است كه بر هر چيزى توانا است .\r\n5 -  أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَ ما يُعْلِنُونَ إِنَّهُ عَلِيمٌ بِذاتِ الصُّدُورِ .  آگاه باشيد و ( بدانيد ) كه آنها ( منافقان ) آنچه در دل دارند پنهان مىكنند تا آنها را از خداوند نهان دارند ، ( آرى ) آگاه باشيد كه آنها وقتى جامه‌هاى خود را در سر مىكشند با فراهم داشتن پوشيدن رازها در دل ، خداوند آنچه را از كژى كه نهان و آشكار مىسازند مىداند و از سرّ و علن آنان آگاه است زيرا خداوند به آنچه در دلها است دانا است .\r\n\r\n","description":"","footnote":"","page_name":" 444 ","page_number":464},
  {"content":"\r\n\r\nجزو دوازدهم : 6 -  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ .  هيچ جنبنده‌اى در زمين نيست جز آنكه روزى او با خدا است و جاى آرامش در رحم مادر و جاى وديعه شده در صلب پدر همه را مىداند كه همه در لوح محفوظ پيدا و روشن است .\r\n7 -  وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ وَ كانَ عَرْشُهُ عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا .  و او است كه آسمانها و زمين را در شش روز آفريد و عرش او بر آب بود ( چنان كه اكنون ) تا بيازمايد شما را كه نيكوكارتر از همه كيست ؟  وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ .  و اگر ( به مشركان گوئى ) كه شما پس از مرگ برانگيخته مىشويد ( براى روز رستاخيز ) خواهند گفت : اين سخنها دروغ و جادوئى است آشكار !\r\n8 -  وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُهُ أَلا يَوْمَ يَأْتِيهِمْ لَيْسَ مَصْرُوفاً عَنْهُمْ وَ حاقَ بِهِمْ ما كانُوا بِهِ يَسْتَهْزِؤُنَ .  اگر عذاب را تا مدّت شمرده شده از آنها پس اندازيم ، خواهند گفت : چه چيز باعث شد كه عذاب بازمىبرد ؟ آگاه باشيد آن روز كه عذاب مىآيد از آنها نخواهد گذشت و از آنها بازداشته نخواهد شد و فرا سر ايشان رسد آنچه را كه بر آن مىخنديدند و فسوس مىكردند .\r\n9 -  وَ لَئِنْ أَذَقْنَا الْإِنْسانَ مِنَّا رَحْمَةً ثُمَّ نَزَعْناها مِنْهُ إِنَّهُ لَيَؤُسٌ كَفُورٌ .  اگر از خود مهربانى به مردم بچشانيم آنگاه از آنان بازستانيم ، مردم به راستى نوميد و ناسپاسند .\r\n10 -  وَ لَئِنْ أَذَقْناهُ نَعْماءَ بَعْدَ ضَرَّاءَ مَسَّتْهُ لَيَقُولَنَّ ذَهَبَ السَّيِّئاتُ عَنِّي إِنَّهُ لَفَرِحٌ فَخُورٌ . \r\nاگر پس از گزند و بدى روزگار كه به او رسيده ، روزى و تن‌آسائى به او بچشانيم خواهد گفت : بدروزى و بدحالى و بيمارى و درويشى همه رفت از من ! به راستى كه خويشتن دوست و لاف‌زن شاد است !\r\n11 -  إِلَّا الَّذِينَ صَبَرُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ أَجْرٌ كَبِيرٌ .  مگر كسانى كه از بد روزگار شكيبائى كردند و كارهاى نيكو كردند ، آنان را آمرزش و پاداش بزرگ است .\r\n\r\n( تفسير ادبى و عرفانى )\r\n  الر .   الف نشان الفت و امر به توحيد . لام نشانهء لؤم و سرزنش . راء نشانهء رفق و لطف .\r\nپير طريقت گفت : خدايا ، گاه مىگوئى : فرود آى ، گاه مىگوئى : گريز ، گاه فرمائى بيا ، گاه گوئى پرهيز . خدايا ، اين نشان قربت است ؟ يا محض رستاخيز ؟ هرگز بشارت نديدم تهديدآميز ! اى مهربان بردبار ، اى لطيف نيك يار ، آمدم به درگاه ، خواهى به نازدار و خواهى خوار دار .\r\nحقيقت اين كار همه نياز است و حسرتى بىكران و دردى مادرزاد ، در آن هم ناز است و هم گداز ! هم رستخيز نهان و هم زندگانى جاودان و بىقرارى دل واجدان ، بلاى جان مقرّبان ، حيرت علم محقّقان ، احتراق عشق عارفان و سرگردانى جوان‌مردان . سرگردانى آنان درين راه چنان است كه كسى در چاهى بىته افتد هرچند كه در آن بيشتر مىشود آن چاه بىته‌تر مىشود ! كه هرگز او را پاى بر زمين نيايد ! همچنين روندگان درين راه هميشه روانند ، افتان‌وخيزان كه هرگز ايشان را نه وقفتى ، و در اين راه نه سلوتى ، و نه اين دريا را قعرى ، و نه اين حديث را غايتى .\r\n\r\n","description":"","footnote":"","page_name":" 445 ","page_number":465},
  {"content":"\r\n\r\n3 -  وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ .  آيه . استغفار توبه است و توبه استغفار ، و هر دو باهم آوردن اشارت است كه از گناهان بيرون آئى ، آنكه باور دار كه نجات تو نه به توبه است بلكه به فضل و كرم او است ، نخست استغفار كن تا از گناه پاك شوى ، پس توبه كن تا درست شوى ، اول برخيز و طاعت و خدمت به فرمان شريعت بگزار ، پس از آن به اشارت حقيقت برخيز . آن يكى راه عابدان است و اين يكى طريق عارفان ، آن يكى حق خدمت از روى شريعت ، اين يكى نشان صحبت در منهج حقيقت ، حاصل خدمت ، رسيدن به متاع حسن است و ثمرهء صحبت ، رسيدن هر صاحب فضلى به فضل خداوند .\r\n6 -  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها .  آيه . خدا آفريدگار است و روزىگمار ، به قدرت وسيع مىآفريند ، و از خزينهء گشاد روزى مىدهد ، نه در قدرت او در اين صنع وهن آيد و نه از بذل در خزينهء او نقص آيد .\r\nسزاوار بنده آنست كه چون خداوند دادن روزى را بر خود واجب كرد ، هرگز بر روزى غم نخورد و بر ضمان آن تكيه كند و اعتماد و توكّل به حق داشته باشد .\r\n . . . وَ يَعْلَمُ مُسْتَقَرَّها وَ مُسْتَوْدَعَها .  آيه . قرارگاه عابدان مسجدها و قرارگاه عارفان مشهدها است و قرارگاه دوست سر كوچهء محبوب است كه هنگام عبور او را مشاهده مىكند ، آرى ، هركس را جايگاه و قرارگاهى باشد جز موحّد كه نه مأوى دارد و نه منزل !\r\nگويند عيسى روزى گفت : همه موران لانه دارند و مرا ويرانه‌اى نه ! ندا آمد از پروردگار كه من قرارگاه بىقرارانم و جايگاه بىخان‌ومان !\r\nعارف زنى در باديه از كاروان بريده و در بيابان حيران و سرگردان ، زير مغيلانى فرود آمد ، سر بر زانوى حسرت نهاد ، همىگفت : خدايا غريبم و بيمار ، و غمگين و درويش و تنها و دل ريش . از غيب آوازى شنيد كه : وحشت دارى درحالىكه من با تو هستم ! چه اندوه برى ؟ و چگونه تنهائى ؟ من حاضر دل تو و مونس جان توأم . زبان حال او ناگهان اين شد :\r\n گر شوند اين خلق عالم ، سربه‌سر خصمان من * من روا دارم نگارا ، چون تو باشى آن من ! \r\n\r\n[ آيات 22 - 12 
  ]\r\n\r\n( تفسير لفظى )\r\n12 -  فَلَعَلَّكَ تارِكٌ بَعْضَ ما يُوحى إِلَيْكَ وَ ضائِقٌ بِهِ صَدْرُكَ أَنْ يَقُولُوا لَوْ لا أُنْزِلَ عَلَيْهِ كَنْزٌ أَوْ جاءَ مَعَهُ مَلَكٌ إِنَّما أَنْتَ نَذِيرٌ وَ اللَّهُ عَلى كُلِّ شَيْءٍ وَكِيلٌ .  پس شايد تو فروخواهىگذاشت و نهان خواهى كرد بعضى از آنچه به تو پيغام فرستاده‌اند و دل تو از آن تنگ خواهد بود كه چرا بر او گنجى از مال دنيا نفرستاده‌اند يا چرا با او براى پيغام رساندن فرشته‌اى نيامده ! همانا تو تنها بيم‌دهنده‌اى و خداوند بر همه چيز گواه است و همه چيز به او واگذار است .\r\n13 -  أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ .  يا مىگويند : اين مرد اين پيغامها را از خود ساخته ، بگو ده سوره مانند همين ساخته‌ها بياريد ! و هر قدر بتوانيد هرك را كه جز خدا بخواهيد بخوانيد ، اگر راست مىگوئيد ( اى منافقان و مشركان ) !\r\n14 -  فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ وَ أَنْ لا إِلهَ إِلَّا هُوَ فَهَلْ أَنْتُمْ مُسْلِمُونَ .  اگر آنها آنچه گوئيد استجابت نكردند و نتوانند ، ( بگو ) پس بدانيد كه آنچه فروفرستاده شده به دانش خداى يگانه\r\n\r\n","description":"","footnote":"","page_name":" 446 ","page_number":466},
  {"content":"\r\n\r\nو سخن به قدرت او و پيغام به علم او است . و بدانيد كه خدائى جز او نيست پس آيا در حال گردن نهادن به آن هستيد ؟\r\n15 -  مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ  هركس زندگانى اين دنيا و آرايش آن را مىخواهد ، تمام مزد كردارشان در اين جهان به ايشان واگذاريم ، و مزد ايشان در اين جهان كم نمىشود !\r\n16 -  أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ .  آنان را در جهان ديگر پاداشى جز آتش نيست ، و كردار آنها در دنيا تباه مىگردد و آنچه از كارها كه كرده‌اند باطل و نيست مىشود .\r\n17 -  أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ وَ مِنْ قَبْلِهِ كِتابُ مُوسى إِماماً وَ رَحْمَةً أُولئِكَ يُؤْمِنُونَ بِهِ وَ مَنْ يَكْفُرْ بِهِ مِنَ الْأَحْزابِ فَالنَّارُ مَوْعِدُهُ فَلا تَكُ فِي مِرْيَةٍ مِنْهُ إِنَّهُ الْحَقُّ مِنْ رَبِّكَ وَ لكِنَّ أَكْثَرَ النَّاسِ لا يُؤْمِنُونَ .  آيا كسى كه از جانب خداوند خويش بر درستى و پيدائى است و زبان او او را مىخواند كه گواه خدا است ( بر خلق ) و پيش از قرآن هم تورات موسى پيشوا و رحمت حق بوده ، آنان هستند كه به قرآن گرويده‌اند و هركس ( از هر گروه ) ، بر آن كافر شود آتش وعده‌گاه او است ، پس تو ( اى محمّد ) نگر كه از اين قرآن در گمان ( شك ) نيفتى كه اين سخن راست و درست است و لكن بيشتر مردم نمىدانند .\r\n18 -  وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أُولئِكَ يُعْرَضُونَ عَلى رَبِّهِمْ وَ يَقُولُ الْأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّهِ عَلَى الظَّالِمِينَ .  و كيست ستمكارتر از كسى كه بر خدا دروغ بست ؟\r\nآنان را فردا بر پيشگاه خداوند عرضه مىدارند و گواهان گويند : اين‌ها هستند كه دروغ بر خداوند خويش گفتند ، آگاه باشيد كه لعنت خدا بر ستمكاران است .\r\n19 -  الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ هُمْ كافِرُونَ .  كسانى كه مردم را از راه خدا بازمىدارند و در آن عيب بينند و راستى آن را كجى مىجويند ، آنان در آخرت هم كافر و بىايمان هستند .\r\n20 -  أُولئِكَ لَمْ يَكُونُوا مُعْجِزِينَ فِي الْأَرْضِ وَ ما كانَ لَهُمْ مِنْ دُونِ اللَّهِ مِنْ أَوْلِياءَ . \r\nآنان عاجز سازندهء خدا نيستند ( كه زمين از او بازگيرند ) و جز خداوند يارانى ندارند .  يُضاعَفُ لَهُمُ الْعَذابُ ما كانُوا يَسْتَطِيعُونَ السَّمْعَ وَ ما كانُوا يُبْصِرُونَ .  بر ايشان بر عذاب دنيا عذاب آخرت هم مىافزايند و ( از زشتى كار خود ) سخن حق را نمىتوانند بشنوند و نمىتوانند ببينند .\r\n21 -  أُولئِكَ الَّذِينَ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ .  آنانند كه به خويشتن زيان كردند ( و از خود درماندند و نوميد شدند ) و آنچه را كه به دروغ نسبت به خدا مىخواندند از آنها گم شد .\r\n22 -  لا جَرَمَ أَنَّهُمْ فِي الْآخِرَةِ هُمُ الْأَخْسَرُونَ .  و بسزا و به راستى ، ايشان در آن جهان از همهء زيان‌كاران زيان‌كارترند .\r\n\r\n( تفسير ادبى و عرفانى )\r\n12 -  فَلَعَلَّكَ تارِكٌ بَعْضَ ما يُوحى إِلَيْكَ .  آيه . از درگاه احديّت فرمان آمد كه : اى مهتر كائنات ، ما تو را به خلق فرستاديم تا طبيب دلهاى اندوهناك باشى و مرهم درد سوختگان ، و آسايش جان مؤمنان ! اين نامهء ما را بر ايشان بخوانى ، و لهيب آتش عشق ايشان و سوز دلشان در آرزوى ديدار ما امروز فرونشانى و فردا را وعدهء وصال دهى . پس\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nبدانكه چند تنى ازين مهجوران شنيدن آن نمىخواهند ! آنان را بگذار ، اى محمّد مراد ايشان مجوى و دل در آنان مبند ، كه ما آنها را در ازل برانديم و داغ حرمان و خذلان بر ايشان نهاديم . اى سيّد آنان تو را دشمن و بد خواهند ، اگر سخنى به طعن گويند دل خويش به تنگ ميار و اگر ايمان نيارند غم مخور ، ايشان خبيث‌اند و خداى جز پاكان را به خود راه ندهد .\r\nهركه نه آن ما است گر به ظاهر عين طهارت است او را پليد دان ، و هركه آن ما است اگرچه عين نجاست است او را پاك شمر ! نه‌بينى سگ اصحاب كهف بر وفاى دين قدمى برداشت ما او را به طهارت برداشتيم و در دنيا با آن جوان‌مردان بداشتيم و از آفات نگه داشتم ، در دنيا با ايشان و در نماز با ايشان و در بهشت با ايشان است ! پس بندهء مؤمن كه هفتاد سال بر بساط اسلام بوده و ذوق ايمان چشيده و قدم بر قدم رسول نهاده ، خداوند عالم او را پاك خوانده و مهر خود در دل وى نهاده ، كجا روا دارد كه در قيامت او را نوميد كند ؟\r\n ما را نه بران چو سائلان از در خويش * بنگر صنما كه عاشقم يا درويش \r\n15 -  مَنْ كانَ يُرِيدُ الْحَياةَ الدُّنْيا وَ زِينَتَها .  آيه . كسى كه خواهان متاع دنيا و زرق و برق آن باشد به او خواهيم داد ، لكن بايد مزهء تلخى حنظل پس از خوردن عسل بچشد و نداند كه هركس از ما دنيا خواهد از وى دريغ نيست لكن در آخرت درماند ! و آن دنيا هم با او نماند .\r\nدر آثار بيارند كه هركس روى در دنيا داشت پشت بر خداى دارد و پشت بر خداى داشتن آنست كه پيوسته به انديشهء دنيا خسبد و بر انديشهء دنيا خيزد ، و اوقات وى بدان مشغول بود و آن بيچاره نداند كه اين جهان خانهء غرور است و بساط يهود شرور ، جاى بازيچهء ناداران ، و سبب فريب آنان . دنيادار به سان مسافرى باشد در كشتى نشسته و دنيا زاد او است ، اگر زاد افزون از آن گير در كشتى غرق شود و باعث هلاك او گردد .\r\nآورده‌اند كه ذو القرنين : ( ظاهرا كورش كبير ) در بلاد مغرب به كشورى رسيد كه زنى بر آن حكومت داشت ذو القرنين تسليم كشور او را خواست ، زن حاضر نشد ! و او را عار آمد كه با زنى جنگ كند . زن گفت : تو را مهمانى كنم چون از آن فراغت يافتى ملك به تو تسليم كنم . ذو القرنين پذيرفت ، چون به خوان آمد ، ديد همه كاسه‌هاى زرّين نهاده و بجاى خوراك ، مرواريد و جواهر در آنها ريخته ، پرسيد چه خورم ؟ آن زن گفت : چون بهرهء تو از دنيا يك نان بيش نباشد اين ملك روى زمين كجا برى ؟ پس بدان جز دوتا نان كه نصيب تو در دنيا است باقى و بال و نكال است !\r\n17 -  أَ فَمَنْ كانَ عَلى بَيِّنَةٍ مِنْ رَبِّهِ .  آيه . يكى از عارفان بزرگوار گويد : حيات دنيا ديگر است و زينت دنيا ديگر ، زينت دنيا حبّ شهوات و حيات دنيا كراهت مرگ و بيم از آن است ، هركه دنيا دوست دارد از خدا خبر ندارد و هركه چنين است هرگز آرزوى مرگ نكند و زندگانى همين داند كه زندگى دنيا است ، شهوتى بر كمال و غفلتى بىنهايت ! و از حيات طيّب كه زندگانى دوستان است از آن بىخبر ! و اين حيات غافلان است كه در تاريكىاند و حيات عارفان در روشنائى آشنائى بر نور دين و روح يقين است كه به راه توفيق رفته و به مقصد تحقيق رسيده ، دلهاشان از تفريد و تجريد عمارت يافته .\r\nاين بيّنه به زبان اهل اشارت ، تخم درد عشق است كه در عهد ازل در دلهاى دوستان خود ريخت ، نهاد ايشان خاكى خوش بود كه در زمان آفرينش آدم از نوع پاك آن برآمده و قابل قبول تخم عشق آمده ، پس آفتاب الوهيت بر آن تافت تا پرورشى تمام يافت ، گل انس بشكافت و نسيم سعادت وزيدن گرفت ، محل نظر الهيّت شد ، او شبها خفته و خداى همواره او را نگهبان . اگر از جادهء حقيقت يك‌بار ميلى كند يا در هواى بشريّت پروازى نمايد از عالم غيب و جهان لا ريب ندا آيد كه : بسوى خدا بازگرد ! و زبان حال چنين باشد :\r\n\r\n","description":"","footnote":"","page_name":" 448 ","page_number":468},
  {"content":"\r\n\r\n اى باز هوا گرفته بازآى و مرو * كز رشتهء تو سرى در انگشت من است ! \r\n\r\n[ آيات 36 - 23 
  ]\r\n\r\n( تفسير لفظى )\r\n23 -  إِنَّ الَّذِينَ آمَنُوا وَ عَمِلُوا الصَّالِحاتِ وَ أَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ .  آنان كه بگرويدند و كارهاى نيك كردند و با خداى خويش آرميدند ، و خويشتن به فروتنى فرا وى دادند ، ايشان بهشتيانند كه جاويدانند .\r\n24 -  مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ هَلْ يَسْتَوِيانِ مَثَلًا أَ فَلا تَذَكَّرُونَ  مثل اين دو گروه ( كافران و مؤمنان ) سان نابينا و كر و بينا و شنوا است ، آيا اينان در صفت برابرند آيا در نمىيابيد كه چنين نيست ؟\r\n25 -  وَ لَقَدْ أَرْسَلْنا نُوحاً إِلى قَوْمِهِ إِنِّي لَكُمْ نَذِيرٌ مُبِينٌ .  ما نوح را به قوم خويش فرستاديم ( تا بگويد ) كه من شما را بيم‌دهنده و آگاه‌كننده‌ام .\r\n26 -  أَنْ لا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ أَلِيمٍ .  ( تا بگويد ) كه جز خداوند يكتا كسى را نپرستيد ، من بر شما مىترسم از عذاب روز دردناك !\r\n27 -  فَقالَ الْمَلَأُ الَّذِينَ كَفَرُوا مِنْ قَوْمِهِ ما نَراكَ إِلَّا بَشَراً مِثْلَنا وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَ ما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ .  پس سران و سرفرازان قوم او گفتند : تو را نمىبينم جز مردمى مانند خود ما و نمىبينم كه از تو پيروى كرده باشند جز مردمان رذل‌تر ما در آغاز امر ، ( نشناخته و نينديشيده ) و نمىبينم از شما برترى بر ماها بلكه يقين داريم كه شما دروغ‌گو هستيد .\r\n28 -  قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي رَحْمَةً مِنْ عِنْدِهِ فَعُمِّيَتْ عَلَيْكُمْ أَ نُلْزِمُكُمُوها وَ أَنْتُمْ لَها كارِهُونَ .  نوح گفت : اى قوم چه بينيد اگر من بر راستى و درستى باشم از جانب خداى خويش و آن بر شما پوشيده باشد ؟ آيا من شما را به بيّنه‌ها الزام مىكنم درحالىكه شما ناخواهان و دشواردار آن هستيد ؟\r\n29 -  وَ يا قَوْمِ لا أَسْئَلُكُمْ عَلَيْهِ مالًا إِنْ أَجرِيَ إِلَّا عَلَى اللَّهِ وَ ما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَ لكِنِّي أَراكُمْ قَوْماً تَجْهَلُونَ .  اى خويشان و تبار من ، من از شما مال نمىخواهم ، مزد من با خدا است و من هرگز كسانى كه ايمان آوردند از خود دور نمىكنم و از خود نمىرانم كه آنها هم ديدار خداوند خويش خواهند بود ، لكن من شما را گروهى نادان مىدانم .\r\n30 -  وَ يا قَوْمِ مَنْ يَنْصُرُنِي مِنَ اللَّهِ إِنْ طَرَدْتُهُمْ أَ فَلا تَذَكَّرُونَ .  اى گروه ، چه كسى به من يارى دهد و رهاند از خداوند ؟ اگر من مؤمنان را از خود برانم ؟ آيا در نمىيابيد ؟\r\n31 -  وَ لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ إِنِّي مَلَكٌ وَ لا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّهُ خَيْراً اللَّهُ أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ .  من نمىگويم كه خزينه‌هاى خدا نزد من است و من غيب نمىدانم و نمىگويم كه من فرشته‌ام و نمىگويم دربارهء كسانى كه به چشم شما خوار و بىمقدارند كه هرگز خداوند به آنها نيكى نداد و نيكى ايشان را نخواست ! و خداوند از خود آنها داناتر است كه در نفسهاى آنها چيست ؟ و من اگر چنان كنم از ستمكاران بشمار آيم !\r\n32 -  قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ . \r\n\r\n","description":"","footnote":"","page_name":" 449 ","page_number":469},
  {"content":"\r\n\r\nگفتند : اى نوح ، با ما بازپيچيدى ( جدال كردى ) و اين پيچيدن را با ما فراوان و دراز كردى ، پس بيار آنچه وعده مىدهى اگر راست مىگوئى ؟\r\n33 -  قالَ إِنَّما يَأْتِيكُمْ بِهِ اللَّهُ إِنْ شاءَ وَ ما أَنْتُمْ بِمُعْجِزِينَ .  نوح گفت : اگر خدا بخواهد ( عذاب را ) به شما آرد و شما عاجزكنندهء او نيستيد .\r\n34 -  وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّهُ يُرِيدُ أَنْ يُغْوِيَكُمْ هُوَ رَبُّكُمْ وَ إِلَيْهِ تُرْجَعُونَ .  نوح گفت : پند من به شما سودى ندارد اگر بخواهم بشما پند دهم ، اگر خداوند بخواهد كه شما را بيراه و تباه كند ، او پروردگار و آفرينندهء شما است و بسوى او بازگشت داده مىشويد .\r\n35 -  أَمْ يَقُولُونَ افْتَراهُ قُلْ إِنِ افْتَرَيْتُهُ فَعَلَيَّ إِجْرامِي وَ أَنَا بَرِيءٌ مِمَّا تُجْرِمُونَ .  مىگويند : اين مرد آنها را از خود ساخته ! بگو به آنها اگر من افترا مىزنم و دروغ مىگويم گناه آن بر من است و من از آنچه شما گناه مىكنيد بىزارم .\r\n36 -  وَ أُوحِيَ إِلى نُوحٍ أَنَّهُ لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ .  به نوح پيغام داده شد كه از قوم تو جز كسانى كه ايمان آوردند كسى ديگر ايمان نخواهد آورد ، پس تو از آنها رنجه مباش و تيمار مدار به آنچه مىكنند .\r\n\r\n( تفسير ادبى و عرفانى )\r\n23 -  إِنَّ الَّذِينَ آمَنُوا وَ عَمِلُوا الصَّالِحاتِ .  آيه . خداوند از روى اشارت ، بر ذوق جوان‌مردان طريقت مىگويد : فردا ساكنان حظيرهء قدس و اشراف درجات عليّين كسانى خواهند بود كه امروز حلقهء فرمان ما در گوش بندگى دارند ، و از راه معارضه برخاسته‌اند .\r\nگفته‌اند : حقيقت بندگى دو خصلت است ، آن كنى كه او پسندد و آن پسندى كه او كند ، نمرود طاغى در كافرى يك‌بار تير انكار در روى ايمان زد ! تو اى مسكين در مسلمانى به روزى چند بار تير انكار و اعتراض به روى احكام تقدير زنى ؟\r\nصفت بندگيت كجا درست آيد ؟ رضا و تسليت چون بود ؟ بندگى آنست كه در كوى حقيقت ، كمر وفا بر ميان بندى ، و دست دربند شريعت دهى ، كه تا دست دربند مىبود ، هرگز به گشودن كمر نرسد ، تو بنده‌اى و راه آزادان مىروى ! تو بنده‌اى و مراد خداوندان مىجوئى ، بنده هرگز چون خداوند نبود ، و آزادى و بندگى هر دو بهم نيايند .\r\n24 -  مَثَلُ الْفَرِيقَيْنِ كَالْأَعْمى وَ الْأَصَمِّ .  آيه . نابيناى به حقيقت اوست كه نه ديدهء عبرت دارد تا از روى استدلال به آيات آفاق نظر كند ، نه دل فكرت دارد تا در آيات انفس تأمّل كند ، نه بصيرت حقيقت دارد تا به نور فراست ، مكاشفات اسرار غيبى بيند ، بلكه بيناى به حقيقت كسى است كه به علم يقين به شواهد افعال نگرد و به عين يقين حقايق صفات بيند ، تا به حقّ يقين جلال ذات حق بيند . علم يقين به شرط برهان است ، عين يقين به حكم بيان است و حق يقين به صفت عيان است ، علم يقين مؤمنان راست ، عين يقين پيغامبران راست ، حق يقين مصطفى راست . از آنجا است كه عالميان باخبرند و او با عيان ، همهء عالم صدفند و او گوهر ، همهء عالم طفيل‌اند و او مقصود .\r\n گرنه تو سبب بودى اى درّ خوشاب * آدم نزدى دمى در اين كوى خراب \r\n25 -  وَ لَقَدْ أَرْسَلْنا نُوحاً إِلى قَوْمِهِ .  آيه . آورده‌اند كه نوح روزى به سگى برگذشت و به زبان وى برفت كه چه زشت است اين سگ و چه ناخوش و ناپسند است صورت او ! تازيانهء عتاب از ناحيهء خداوند آمد كه اى نوح\r\n\r\n","description":"","footnote":"","page_name":" 450 ","page_number":470},
  {"content":"\r\n\r\nبر آفريدهء ما عيب مگير آيا تو از او بهترى ؟ نوح از سياست اين خطاب بگريست و روزگار دراز از اين عتاب بر خود نوحه كرد ، تا نام وى نوح نهادند « 1 » از جانب آفريدگار وحى آيد كه اى نوح تا چند گريه كنى ؟\r\nنوح با درازى عمر يك‌بار كلمه‌اى گفت كه پسند خداوند نبود ، بنگر كه بسيار زارى كرد و بگريست ؟ پس تو را با اين گناهان بسيار و معصيت بىشمار ، خود چه بايد كرد ، و حال تو گوئى چون بود ؟ و سرانجام به كجا رسد ؟ درصورتىكه نوح ، پير پيغمبران و نواختهء جهان بود با اين همه ، مايهء حسرت و كان درد و معدن اندوه بود !\r\nپير طريقت گفت : خدايا ، اين دل من كان حسرت است ، و تن من مايهء درد و غم ، خدايا ، نيارم گفت كه اين همه چرا بهرهء من ؟ نه دست رسد مرا به معدن چارهء من ! نوح نهصد و پنجاه سال بر زخم و ضرب و بلا و عناء قوم خويش شكيبائى همىكرد و خداى را شكر همىگفت ، نه آن بلا و رنج از وى كاست ، نه او از سر آن صبر و بردبارى برخاست ! دانست كه بلا بستر پيغمبران است و هم دم دوستان و هركه در آن بلا صبر كند دوستى حق را سزا است . مصطفى فرمود : چون خداوند بنده‌اى دوست بدارد بلاها به دو فرستد تا پرواى ديگرانش نبود و چون بر بلا صبر كند از خاصگيان حضرتش كند .\r\nنوح آن همه بار بلاى قوم خويش همىكشيد كه او را گفته بودند هركه جامهء جوان‌مردى پوشد ناچار تير جفاى ناجوانمردان خورد و در راه رياضت زخمهاى زهرآلود چشد و ننالد !\r\n در عشق تو از ملامت بىخبران * در جان و جگر خدنگها دارم من \r\nپير طريقت گفت : خداوند چون بنده‌اى را به دوستى خود بپسندد و شايستهء حضرت عنايت گرداند ، نخست بار بلا بر او نهد ، تا بنده در زخم بلا رام شود ، پس از آنكه از حقيقت رضا غذا خورد پس چنان گردد كه خود عاشق بلا شود .\r\nبايزيد بسطامى روزى كه بلا به او نرسيدى گفتى : بارخدايا ، غذاى بىخورش چون خورم ؟ مردم پنداشتند كه او غدا با بلا مىخورد ! خود ندانستند كه او غذا با رضا مىخورد و خود رضا مىجويد كه در منزلهاى دوستى منزلى بالاتر و برتر از منزل رضا نيست ! و ميوه‌اى برتر و بهتر از ميوهء رضا نه !\r\n\r\n[ آيات 48 - 37 
  ]\r\n\r\n( تفسير لفظى )\r\n37 -  وَ اصْنَعِ الْفُلْكَ بِأَعْيُنِنا وَ وَحْيِنا وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ . \r\nاى نوح ، زير نظر ما كشتى بساز و به پيغام ما و از ستمكاران با ما سخن مگو كه آنها غرق‌شدنى هستند .\r\n38 -  وَ يَصْنَعُ الْفُلْكَ وَ كُلَّما مَرَّ عَلَيْهِ مَلَأٌ مِنْ قَوْمِهِ سَخِرُوا مِنْهُ قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ .  نوح مشغول ساختن كشتى شده و هربار كه خويشان او بر او مىگذشتند او را مسخره و افسوس مىكردند ، نوح گفت : اگر شما ما را افسوس مىكنيد ، ما هم در موقع خود شما را افسوس مىكنيم .\r\n39 -  فَسَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذابٌ مُقِيمٌ .  به زودى خواهيد دانست و شناخت آن كسى كه عذاب خداوند به او مىآيد و او را براى هميشه رسوا مىكند !\r\n40 -  حَتَّى إِذا جاءَ أَمْرُنا وَ فارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلَّا مَنْ سَبَقَ عَلَيْهِ الْقَوْلُ وَ مَنْ آمَنَ وَ ما آمَنَ مَعَهُ إِلَّا قَلِيلٌ .  ( او را مسخره مىكردند ) تا آنكه فرمان رسيد و از اجاغ آب جوشيدن گرفت ، گفتيم به نوح كه در كشتى از هر جفتى دوتا و از كسان خويش برگير ( جز كسى كه به كفر وى در ازل سخن برفت ) و همچنين ( برگير ) كسى كه ايمان آورده . و ايمان به او نياوردند جز شمار كمى !\r\n\r\n\r\n","description":"","footnote":"\r\n( 1 ) نوشته‌اند نام اصلى او ساكت بوده ! و بواسطهء همان ناله و نوحه زياد نوح ناميده شده .\r\n","page_name":" 451 ","page_number":471},
  {"content":"\r\n\r\n41 -  وَ قالَ ارْكَبُوا فِيها بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ .  نوح گفت : سوار شويد و بگوئيد بسم اللّه ، بنام خدا راندن و لنگر انداختن ، زيرا كه پروردگار من آمرزنده و مهربان است .\r\n42 -  وَ هِيَ تَجْرِي بِهِمْ فِي مَوْجٍ كَالْجِبالِ وَ نادى نُوحٌ ابْنَهُ وَ كانَ فِي مَعْزِلٍ يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ .  كشتى آنها را موج‌موج مانند كوهها مىبرد و نوح پسر خود را كه در يك‌سو از خويشان كنار گرفته بود به آواز بلند بخواند كه اى پسرم بيا با ما سوار شو و با كافران مباش .\r\n43 -  قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّهِ إِلَّا مَنْ رَحِمَ وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ .  پسر گفت : به كوه پناه خواهم برد تا مرا از آب نگاه دارد ، نوح گفت :\r\nامروز ديگر نگاه‌دارنده‌اى به امر خداوند نيست مگر كسى كه مورد رحم او قرار گيرد ! ( و تا در گفتگو بودند ) موجى ميان آنها درگرفت و پسر را ببرد و از جمله غرق‌شدگان بود .\r\n44 -  وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ .  ( پس از هلاك‌شدگان ) گفته شد ، اى زمين آب خود را فروبر ، و اى آسمان آب بازگير ، پس آب زمين فرورفت و كار برگزار شد و كشتى بر سر كوه جودى « 1 » آرام گرفت و خداوند فرمود : دورى و لعنت باد بر گروه ستمكاران .\r\n45 -  وَ نادى نُوحٌ رَبَّهُ فَقالَ رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ  ( چون نوح خواست از كشتى فرود آيد ) خداى خويش را خواند و گفت : پروردگارا ، پسر من از كسان من بود و وعدهء تو راست است و تو راست‌تر حاكمانى .\r\n46 -  قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِهِ عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ .  ندا آمد : اى نوح ، آن پسر از كسان تو نبود او كسى بود كه كار ناشايست مىكرد ، پس تو چيزى را كه به آن آگاهى ندارى مخواه و مپرس و من تو را پند مىدهم كه از نادانان مباش .\r\n47 -  قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ وَ إِلَّا تَغْفِرْ لِي وَ تَرْحَمْنِي أَكُنْ مِنَ الْخاسِرِينَ .  نوح گفت : پروردگارا ، به تو پناه مىبرم از اينكه از تو بخواهم آنچه كه مرا به آن دانشى نيست و اگر مرا نيامرزى و رحم نكنى من از جملهء زيان‌كاران باشم .\r\n48 -  قِيلَ يا نُوحُ اهْبِطْ بِسَلامٍ مِنَّا وَ بَرَكاتٍ عَلَيْكَ وَ عَلى أُمَمٍ مِمَّنْ مَعَكَ وَ أُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ .  ندا آمد اى نوح ، فرود آى به سلام و درودى از ما و بركتهائى از ما ، بر خودت و بر گروهانى كه از پشت اين پسرانى كه با توأند و خواهند آمد ، و گروهى ديگر هم خواهند بود كه ما برخوردارى اين جهان به آنها مىدهيم پس از آن گرفتار عذاب دردناك از سوى ما خواهند شد .\r\n\r\n( تفسير ادبى و عرفانى )\r\n37 -  وَ اصْنَعِ الْفُلْكَ بِأَعْيُنِنا .  آيه . به نوح فرمان آمد از روى شريعت به ظاهر حكم ، كه از چوب ساج كشتى ساز و در آن نشين تا از توفان برهى و از روى حقيقت به حكم تخصيص و صفت تقريب به سر وى ندا آمد كه درياى\r\n\r\n\r\n","description":"","footnote":"\r\n( 1 ) كوه جودى را بعضى كوه آرارات گفته و بعضى كوه نزديك موصل گفته‌اند .\r\n","page_name":" 452 ","page_number":472},
  {"content":"\r\n\r\nنفس در پيش دارى كه در آن گردابهاى پرخطر و مغرق و مهلك است ، و نهنگان جان‌رباى در كمين ، و ناچار از آن دريا بايد عبور كرد تا به ساحل امن و سلامت رسى ، از اخلاص كشتى به سه طبقه ساز ، يكى بيم ، ديگرى اميد ، و سوّمى رضا .\r\nآنگاه بادبان صدق بر آن بند ، و بر مهبّ صباى اطّلاع ما بدار كه ما خود چنان كه بايد راند و آنجا كه بايد راند خود رانيم .\r\nخداوند در اين آيت به اشارت مىگويد : بندهء من ، تدبير كار خود با من واگذار و خويشتن يك‌سره به من بسپار و تصرّف خود دور دار ، كه تو محمول لطف مائى و محمول كريمان نمىافتد و غرق نشود .\r\nپير طريقت گويد : خدايا ، تا مهر تو پيدا گشت همه مهرها جفا گشت ، و تا نيكى تو پيدا گشت همه جفاها وفا گشت ، خداوندا ، ما نه ارزانى بوديم تا ما را برگزيدى و نه ناارزانى بوديم كه به غلط برگزيدى ، بلكه به خود ارزانى كردى تا برگزيدى و هر عيب كه مىديدى بپوشيدى !\r\n40 -  حَتَّى إِذا جاءَ أَمْرُنا وَ فارَ التَّنُّورُ .  آيه . چون خداوند قهّار به صفت سياست ، كمين‌گاه مكر بر آن بىحرمتان و بيگانگان گشود ، توفان عذاب فرا سر ايشان نشست ، از خداوند جبّار به نوح پيغمبر فرمان آمد كه هركه را ما در ازل در پناه لطف و جوار رحمت خود گرفتيم ، امروز تو او را در پناه خود گير و در كشتى نشان كه امروز از رستگاران است و فردا از نواختگان و در ازل از خواندگان است . آن دم شيطان آمد كه مرا در كشتى جاى ده ! نوح گفت : تو از راندگانى و اينجا جاى خواندگان است ! شيطان گفت : ندانستى كه من از مهلت‌يافتگان تا روز رستاخيزم ؟ و امروز جز در كشتى تو جائى براى من نيست . ندا آمد كه اى نوح شيطان را سوار كن كه : در رشته كشند با جواهر شبهى !\r\nشگفت آنكه نوح پسر خود را مىخواند و شيطان را مىراند ، فرمان آمد كه شيطان را بردار و پسر را بگذار تا بدانى كه اسرار تقدير بر قياس خلق نيست ! و مىگويد : من آن كنم كه خود دانم و كس را به حكم من اعتراض نيست .\r\n41 -  وَ قالَ ارْكَبُوا فِيها بِسْمِ اللَّهِ مَجْراها وَ مُرْساها .  آيه . نام خدا آرامش دل مؤمنان است و شفاى درد بيماردلان ، و آسايش اندوهناكان .\r\nپير طريقت گفت : خداوندا ، نامت نور ديدهء آشنايان ، يادت آئين منزل مشتاقان ، يافتت فراغ دل مريدان ، مهرت انس جان دوستان .\r\n45 -  فَقالَ رَبِّ إِنَّ ابْنِي مِنْ أَهْلِي .  آيه . پير طريقت گفت : درگاه حق عزيز است و پيشگاه قدس او عظيم ، سراپردهء قهرزده ، الوان كبرياء بركشيده ، بساط عظمت گسترانيده ، كس را نرسد كه گستاخى ( بستاخى ) بر آن بساط كند جز به فرمان او ، نديدى كه نوح بستاخى كرد و گفت : پسر من از اهل من است ، جواب شنيد كه نه او از اهل تو نيست !\r\nموسى بر بساط جلال و عظمت ، انبساطى نمود و ربّ ارنى گفت ، جواب لن‌ترانى شنيد ولى مصطفى شب قربت و كرامت كه به حضرت اعلى رسيد و آن بساط عظمت بديد ، سر در پيش افكند و هيچ نگفت ! حرمت جلال احديّت را نگاه داشت و خاموش گشته و گوش فراداشته تا چه فرمان آيد ؟ و دستور چه دهد ؟ - ندا آمد : اى محمّد تو را دستور داديم ، زبان به دعا و ثنا بگشاى و ما را به پاكى بستاى . مصطفى در نگريست آن جلال و عظمت را بديد ، دانست كه كمال ثناى مخلوق هرگز به بدايت جلال خالق نرسد و ثناى خود همچون چراغ ديد در برابر آفتاب و قطره در برابر دريا ! گفت : خداوندا ، مرا چه رسد كه توانم ثناى تو گويم ؟ فرمان آمد كه اى محمّد بستاخى كن ، بخواه تا بخشم ، بگوى تا نيوشم كه :\r\n من آن توأم تو آن من باش ز دل * بستاخى كن چرا نشينى تو خجل \r\n\r\n","description":"","footnote":"","page_name":" 453 ","page_number":473},
  {"content":"\r\n\r\n\r\n[ آيات 60 - 49 
  ]\r\n\r\n( تفسير لفظى )\r\n49 -  تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ .  اين قصّه از خبرهاى پوشيده است كه ما به تو پيغام دهيم و تو هرگز ندانستى و نه قوم تو ( عربها ) پس تو بر آزار قوم خويش شكيبائى كن كه عاقبت پيروزى با پرهيزكاران است .\r\n50 -  وَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنْ أَنْتُمْ إِلَّا مُفْتَرُونَ  و فرستاديم بسوى قوم عاد ، برادرشان هود كه گفت : اى خويشان من ، خدا را بپرستيد ، جز او خدائى براى شما نيست ، اگر جز اين كنيد شما نيستيد جز دروغ‌گويان .\r\n51 -  يا قَوْمِ لا أَسْئَلُكُمْ عَلَيْهِ أَجْراً إِنْ أَجْرِيَ إِلَّا عَلَى الَّذِي فَطَرَنِي أَ فَلا تَعْقِلُونَ .  هود گفت :\r\nاى قوم ، من از شما مزدى نمىخواهم ، مزد من با خدائى است كه مرا آفريده آيا درست نمىيابيد و تعقّل نمىكنيد ؟\r\n52 -  وَ يا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُرْسِلِ السَّماءَ عَلَيْكُمْ مِدْراراً وَ يَزِدْكُمْ قُوَّةً إِلى قُوَّتِكُمْ وَ لا تَتَوَلَّوْا مُجْرِمِينَ .  اى قوم ، از پروردگار خود آمرزش بخواهيد و بسوى او بازگرديد و توبه كنيد ، تا براى شما از آسمان باران پيوسته ببارد ، و نيروئى بر نيروى شما بيفزايد و از پذيرفتن پيغام برمگرديد درحالىكه گناهكار باشيد .\r\n53 -  قالُوا يا هُودُ ما جِئْتَنا بِبَيِّنَةٍ وَ ما نَحْنُ بِتارِكِي آلِهَتِنا عَنْ قَوْلِكَ وَ ما نَحْنُ لَكَ بِمُؤْمِنِينَ .  گفتند : اى هود ، تو براى ما پيغامى درست و روشن نياوردى و ما خدايان خود را به گفتهء تو از دست نمىدهيم و به تو هم نمىگرويم .\r\n54 -  إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّهَ وَ اشْهَدُوا أَنِّي بَرِيءٌ مِمَّا تُشْرِكُونَ .  نمىگوئيم به تو چيزى جز آنكه از بعض خدايان ما به تو گزندى رسيده ! هود گفت : من خدا را گواه مىگيرم و شما هم گواه باشيد كه از آنچه شما با خداى يگانه شريك مىدانيد بيزارم .\r\n55 -  مِنْ دُونِهِ فَكِيدُونِي جَمِيعاً ثُمَّ لا تُنْظِرُونِ .  پس با من هر كار داريد بكنيد و بكوشيد به هر ساز و توانى كه داريد و مىتوانيد ، آنگاه به من هيچ درنگ ندهيد .\r\n56 -  إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ .  من به خداى خودم و خداى شما توكّل مىكنم هيچ جنبنده‌اى نيست مگر خداوند ناصيت او را گرفته دارد و از او بازخواست مىكند ، زيرا خداى من بر راهى راست است .\r\n57 -  فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِهِ إِلَيْكُمْ وَ يَسْتَخْلِفُ رَبِّي قَوْماً غَيْرَكُمْ وَ لا تَضُرُّونَهُ شَيْئاً إِنَّ رَبِّي عَلى كُلِّ شَيْءٍ حَفِيظٌ .  اگر برگرديد ، من به شما مأموريت خود را رسانيدم و خداوند گروه ديگرى جز شما در زمين برقرار خواهد كرد كه جاى شما را خواهند گرفت و شما هيچ زيانى به آنها نتوانيد رسانيد ، كه خداى نگاهبان و نگاهدار همه چيز است .\r\n58 -  وَ لَمَّا جاءَ أَمْرُنا نَجَّيْنا هُوداً وَ الَّذِينَ آمَنُوا مَعَهُ بِرَحْمَةٍ مِنَّا وَ نَجَّيْناهُمْ مِنْ عَذابٍ غَلِيظٍ .  آنگاه كه فرمان ما آمد ، هود و كسانى كه با او ايمان آورده بودند از عذابى بزرگ نجات داديم .\r\n59 -  وَ تِلْكَ عادٌ جَحَدُوا بِآياتِ رَبِّهِمْ وَ عَصَوْا رُسُلَهُ وَ اتَّبَعُوا أَمْرَ كُلِّ جَبَّارٍ عَنِيدٍ .  و اين قوم عاد است كه سخنان ما را انكار كردند و فرستادگان خدا را عصيان ورزيدند و از هر ناپاك ستيزه‌كار پيروى كردند .\r\n\r\n","description":"","footnote":"","page_name":" 454 ","page_number":474},
  {"content":"\r\n\r\n60 -  وَ أُتْبِعُوا فِي هذِهِ الدُّنْيا لَعْنَةً وَ يَوْمَ الْقِيامَةِ أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ .  و آنان در اين جهان و در روز رستاخيز لعنت را در پى بردند ! آگاه باشيد كه قوم عاد به خداى خود كافر شدند ، آگاه باشيد دورى و لعنت باد بر عاد قوم هود .\r\n\r\n( تفسير ادبى و عرفانى )\r\n49 -  تِلْكَ مِنْ أَنْباءِ الْغَيْبِ نُوحِيها إِلَيْكَ .  آيه . اشارت است به جلال قدر مصطفى و كمال عزّ او ، لطف ايزدى است كه گوهر فطرت محمّد را جلوه مىكند و مىگويد : ما قصّهء پيشينيان و آئين رفتگان و سرگذشت جهانيان از قوم نوح و عاد و ثمود و امثال آنها همه بر تو كشف كرديم و مشكلهاى غيبى و نكته‌هاى علمى خلق را به زبان تو بيان نموديم ، و از آن دو قصد داشتيم يكى اجلال قدر تو خواستيم و ديگرى كمال امانت و ديانت تو را با خلق نموديم ، تا جهانيان بدانند كه مفتى عالم جبروت توئى ! و محل كشف اسرار ازل و ابد توئى ، آن اسرار كه با تو بگفتيم و آن انوار كه به دل تو راه داديم به كس نداديم . اى محمّد ما جان تو را از خزينهء قدس بيرون آورديم و در صورتى شيرين و پيكرى نگارين بيرون داديم ، تا به زبان خوش واجبات شرع ما را با بندگان شرح دهى و قصّهء عالميان و سرگذشت ايشان از مبدا كائنات تا مقطع حادثات بر ايشان خوانى ، تا به بركت رسالت تو ، خلقى را از تاريكى بيگانگى به روشنائى آشنائى رسانيم .\r\nمعنى و مقصود دوم ما از بيان اين سرگذشتها آنست كه ما خواستيم به بيان اين داستانها ، آرامى در دل تو آريم و در آن سكون افزائيم تا بدانى كه برادران تو يعنى آن پيغمبران كه درگذشتند ، از قوم خويش چه رنجها كشيدند و به عاقبت يارى ما چون ديدند ! سنّت ما با تو همان است كه صبر كن كه عاقبت با صابران و پرهيزكاران است ، هيچ منال و اندوه مدار ، كه هر آن گل كه در اينجا خار در دست تو بيش نشاند ، در قيامت بوى خوش به دماغ تو خوش‌تر رساند .\r\nپيرى را پرسيدند تقوى چيست ؟ گفت : تقوى آنست كه چون با تو حديث دوزخ گويند آتشى در نهاد خود برافروزى چنان كه دود خوف بر ظاهر تو بنمايد ، و چون حديث بهشت گويند نشاطى گرد جان تو برآيد چنان كه از شادى گونه‌هاى تو سرخ‌رنگ شود ، و چون خواهى متّقى بر كمال باشى ، به دل بدان ، و به تن درآى و به زبان بگوى ، و آنچه گوئى از مايهء علم و سرمايهء خرد گوى ، كه هرچه نه آن باشد بر شكل سنگ آسيا باشد كه عمرى مىگردد و يك سر سوزن فراتر نشود .\r\nبو هريره گفت : روزى رسول خدا نماز بامداد كرد و گفت : هم‌اكنون مردى از در مسجد درآيد كه منظور حق است و نظر مهر ربوبيّت در دل او پيوسته بر دوام است ! بو هريره برخاست به در شد و بازآمد ! سيّد گفت : اى ابا هريره زحمت مكش كه آن نه توئى ، تو خود مىآئى ، و او را مىآرند ، تو خود مىخواهى و او را مىخواهند ، خواهنده هرگز چنين خواسته نبود و رونده هرگز ربوده نبود ! رونده مزدور است و ربوده مهمان ! مزد مزدور درخور مزدور ، و پذيرائى مهمان درخور ميزبان .\r\nدر ساعت ، سياهكى از در درآمد جامهء كهنه پوشيده و از بس رياضت كشيده و مجاهدت كرده ، پوست روى او خشك گشته و از بيدارى و بىخوابى شب ، تن وى نزار شده و چون خيالى گشته ! اين است زبان حال او :\r\n زين‌گونه كه عشق را نهادى بنيان * اى بس كه چو من بباد برخواهى داد \r\nبو هريره پرسيد : اى رسول خدا ، اين جوان‌مرد كيست ؟ گفت : آرى اين است غلام مغيره نام او هلال ،\r\n\r\n","description":"","footnote":"","page_name":" 455 ","page_number":475},
  {"content":"\r\n\r\nدر مسجد آمد و در نماز ايستاد حضرت فرمود : فرشتگان آسمان بر موافقت و متابعت و اقتداء به او در نماز ايستاده‌اند چون سلام بازداد ، رسول خداى او را نزد خود خواند ، او دست در دست مصطفى نهاد رسول گفت : مرا دعائى گوى ، هلال بر حكم فرمان گفت : اللّهمّ صلّ على محمّد و آل محمّد ، رسول آمين گفت ، پس هلال برخاست و رفت ، و رسول خداى دو ديدهء خود در او نهاده و سخت در او مىنگرد و مىگويد : چقدر تو نزد خدا گرامى هستى ! چقدر نزد او محبوبى ! چه عزيز روزگارى و صافى وقتى كه در خلوت با خدا تو دارى ! كه دل تو در نظر حق شادان و جان تو به مهر ازل نازان !\r\nپير طريقت گفت : خدايا ، چه خوش روزى كه خورشيد جلال تو به ما نظر مىكند ، چه خوشوقتى كه مشتاقى از مشاهدهء جمال تو ما را خبرى دهد ، جان خود را طعمهء بازى سازيم كه در فضاى طلب تو پروازى كند و دل خود نثار دوستى كنيم كه بر سر كوى تو آوازى دهد . چون هلال از مسجد بيرون رفت رسول خدا فرمود : از عمر اين جوان سه روز بيش نمانده ! بو هريره گفت : چرا خبرش نكنى ؟ گفت : هرچند وى به مرگ اندوه ندارد لكن من نخواستم بر اندوه وى بيفزايم .\r\nروز سوم حضرت با ياران به سراى آل مغيره رفت و پرسيد : آيا از شما كسى رحلت كرده ؟ گفتند نه ! حضرت فرمود به خدا قسم مرگ به خانهء شما آمده و بهترين كس شما را ربوده ! مغيره پرسيد : اى رسول خدا ، اين غلام كم‌شأن‌تر و گمنام‌تر از آنست كه مانند شما بزرگوارى ياد او كند ! حضرت فرمود : هلال در آسمانها شناخته شده و در زمين ناشناخته است ، دوستان خدا در زمين مجهول و در آسمانها معروفند ، غيرت حق نگذارد كه ايشان از پردهء عزّت بيرون آيند كه خداوند فرمود :\r\nدوستان من در پرده‌اند و جز من كسى آنها را نمىشناسد !\r\nآنگاه رسول خدا در چهرهء آن دوست خدا بگريست ، قفس تن را از مرغ جان تهى ديد كه مرغ امانت به آشيان ازل بازرفته‌بود !\r\n به دوستيت بميرم به ذكر زنده شوم * شراب وصل تو گردانم ز حال به حال \r\nدر آن حال چشمان رسول خدا پرآب شد و فرمود : اى مغيره ، خداوند در زمين هفت نفر دارد كه بواسطهء وجود آنان باران مىبارد ، و گياه زنده مىشود و مىميرد و اين غلام سياه بهترين آن هفت نفر بود !\r\nآنگاه فرمود : برادران در شست‌وشوى برادر خود برآئيد ، برخى ياران پيش آمدند حضرت فرمود : روز روز غلامان و كار كار مولايان است ، سلمان فارسى و بلال حبشى در پيش رفتند و او را شست‌وشو دادند ، آرى ، خوش بود داستان دوستان گفتن و قصّهء دل‌افروز جانان خواندن .\r\n در شهر ، دلم بدان گرايد صنما * گر قصهء عشق تو سرآيد صنما \r\n\r\n[ آيات 76 - 61 
  ]\r\n\r\n( تفسير لفظى )\r\n61 -  وَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها فَاسْتَغْفِرُوهُ ثُمَّ تُوبُوا إِلَيْهِ إِنَّ رَبِّي قَرِيبٌ مُجِيبٌ .  و فرستاديم به قوم ثمود ، صالح برادرشان را كه گفت : اى قوم خدا را بپرستيد كه جز او خدائى براى شما نيست ، همان است كه شما را از خاك زمين آفريد و زمين را استعمارگاه شما قرار داد ، پس آمرزش از او بخواهيد و توبه كنيد ( از گناهان ) چون پروردگار من نزديك و پاسخ‌گو است .\r\n62 -  قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ .  گفتند : اى صالح ما تو را پيش ازين جز اين مىدانستيم و مىشناختيم ( و مىبيوسيديم )\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nاكنون تو ما را بازمىدارى از اينكه آنچه را پدران ما مىپرستيدند بپرستيم ! و ما در شكّ هستيم از آنچه ما را بسوى آن مىخوانى و دل و خرد شورنده داريم !\r\n63 -  قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي مِنْهُ رَحْمَةً فَمَنْ يَنْصُرُنِي مِنَ اللَّهِ إِنْ عَصَيْتُهُ فَما تَزِيدُونَنِي غَيْرَ تَخْسِيرٍ .  صالح گفت : اى قوم ، ببينيد چه مىگوئيد ! اگر من بر راهى راست و درست از سوى خداوند هستم و رحمت او شامل حال من شده ، درصورتىكه او را نافرمانى كنم چه كسى مرا يارى خواهد كرد ؟ و اگر فرمان شما برم و به رأى شما آمدم ! جز زيان چيزى بر من افزوده نخواهد شد !\r\n64 -  وَ يا قَوْمِ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ .  اى قوم اين ماده شتر خدا است و نشانى و برهانى بر پيغمبرى من است آن را واگذاريد تا از زمين خداى روزى خورد و به آن هيچ بدى مرسانيد كه شما را عذاب نزديك بگيرد .\r\n65 -  فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ .  پس آنان ناقه صالح را پى كردند ! و صالح به آنها گفت : تنها سه روز از جهان برخوردار باشيد و پس از آن هلاك خواهيد شد ، اين وعده‌ايست كه دروغ نيست !\r\n66 -  فَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا وَ مِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ .  چون فرمان به عذاب و هلاكت آنان آمد ، ما صالح و كسانى كه با او ايمان آورده بودند به بخشايشى از خود ما ، از رسوائى آن روز عذاب نجات داديم ، كه به راستى خداوند تو توانا و سخت‌گير است .\r\n67 -  وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ .  پس فرشته بانگ به ستمكاران زد و آنان همگى در خانه‌هاى خود افتاده و مردند .\r\n68 -  كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ .  چنان كه گوئى هرگز نبودند . اكنون آگاه باشيد كه قوم ثمود به خداى خويش كافر شدند ، آگاه باشيد ، دور باد ثمود از لطف خداى و لعنت بر او باد .\r\n69 -  وَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ .  و فرستادگان ما به ابراهيم آمدند و بشارت آوردند ( به فرزند ) و گفتند : درود بر تو و ابراهيم درود گفت و درنگ نكرد تا براى آنها گوساله‌اى بريان شده آورد .\r\n70 -  فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ .  چون ابراهيم ديد كه دستهاى ايشان فرا گوساله نمىرسد ، ايشان را به انكار ( ناشناخت ) ديد و ترس در دل مىپوشيد ! آنان گفتند : اى ابراهيم ، نترس ، ما براى هلاك قوم لوط فرستاده شده‌ايم .\r\n71 -  وَ امْرَأَتُهُ قائِمَةٌ فَضَحِكَتْ فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ .  و زن ابراهيم آنجا ايستاده بود ، چون ما او را به فرزند بشارت داديم از شگفتى بخنديد پس ما به آن زن بشارت داديم كه فرزندى اسحاق نام از او و يعقوب نام از اسحاق به جهان خواهد آمد .\r\n72 -  قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ .  زن گفت : واى بر من ! آيا من مىزايم درحالىكه من پيرم و اين شوهر من پير است ؟ اين امرى شگفت‌آور است !\r\n73 -  قالُوا أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ إِنَّهُ حَمِيدٌ مَجِيدٌ . \r\n\r\n","description":"","footnote":"","page_name":" 457 ","page_number":477},
  {"content":"\r\n\r\nگفتند ( به آن زن ) آيا تو از كار خدا و رحمت و بركات خدا بر شما خانوادهء ابراهيم در شگفتيد ؟ و بدانيد كه خداوند ستودهء بزرگوار است .\r\n74 -  فَلَمَّا ذَهَبَ عَنْ إِبْراهِيمَ الرَّوْعُ وَ جاءَتْهُ الْبُشْرى يُجادِلُنا فِي قَوْمِ لُوطٍ .  همين‌كه ترس از ابراهيم رفت و بشارت به او رسيد ، با ما بناى پيچيدن براى قوم لوط گذاشت ( و الحاح در طلب شفاعت كرد ) .\r\n75 -  إِنَّ إِبْراهِيمَ لَحَلِيمٌ أَوَّاهٌ مُنِيبٌ  « 1 » . همانا ، ابراهيم بردبار و آوه‌كننده و بازگراينده و دل با خدا آرنده است .\r\n76 -  يا إِبْراهِيمُ أَعْرِضْ عَنْ هذا إِنَّهُ قَدْ جاءَ أَمْرُ رَبِّكَ وَ إِنَّهُمْ آتِيهِمْ عَذابٌ غَيْرُ مَرْدُودٍ . \r\n( آنان بر اثر شفاعت او ) گفتند : اى ابراهيم ، از اين سخن روىگردان كه فرمان خداوند تو آمده و به ايشان عذابى بازنبردنى و ردّ نشدنى خواهد رسيد .\r\n\r\n( تفسير ادبى و عرفانى )\r\n61 -  وَ إِلى ثَمُودَ أَخاهُمْ صالِحاً .  آيه . خداوند در بيان قصّهء عاد و ثمود اظهار جلال و استغناى ازلى مىكند و سياست جبّارى و عظمت قهّارى خود به خلق مىنمايد تا بدانند كه او از جهان و جهانيان بىنياز است ، نه ملك او به طاعت مطيعان است و نه عزّت وى به توحيد موحّدان ، و نه نقصى در جلال او از كفر كافران ! اگر همه عالم زنّار بندند ، درگاه عزّت او را چه زيان ؟ - در باغ جلال گو خلالى كه باش !\r\nپير طريقت گفت : آدمى هرچند كوشيد با حكم خدا برنيامد ، كوشش بنده با ردّ ازلى برنيامد ، عبادت او با داغ خداى برنيامد ، ايست ما با نه‌ايست حق برنيامد ، جهد ما با مكر نهانى برنيامد ، مفلس گشتيم كسى را بر ما رحمت نيامد ، دنيا به سرآمد و اندوه ما به سر نيامد !\r\n . . . هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ .  آيه . ( اى قوم ) خداوند شما را آفريد و ساكنان زمين كرد ، تا به نظر عبرت در آن نگريد و كردگار و آفريدگار آن را بشناسيد ، و در اين دنيا كار آخرت بسازيد ، نه بدان آفريد تا يك‌بارگى روى به دنيا آريد و طاغى و ياغى شويد .\r\nآورده‌اند كه : جوانى زيبا ، دست از دنيا بداشته بود ، ياران او را گفتند چرا از دنيا نصيبى برندارى ؟ گفت :\r\nاگر كسى از شما شنود كه با عجوزى فرتوت وصلتى كرده‌ايم چه گوئيد ؟ ناچار گوئيد دريغا ، چنين جوانى كه سر به چنين پيرزنى فرود آورد و جوانى خود را ضايع و تباه كرد ! پس بدانيد كه اين دنيا عجوز گنده پير است و تا امروز هزاران هزار شوهر كشته ، هنوز عدّهء يكى تمام به سر نبرده كه با ديگرى پيوسته ! و در حجلهء جلوهء وى آمده . كسى كه خرد دارد چگونه با وى عشق‌بازى كند و دل در وى بندد ؟ آن بيچارهء بدبخت كه با وى آرام دارد ، و او را به عروسى خود مىپسندد ، آز آنست كه عروس دين نزد او جلوه نكرده و جمال او را هرگز نديده ، كه گفته‌اند :\r\n اگر در قصر مشتاقان تو را يك روز بارستى * ترا با اندهان عشق اين جادو چه‌كارستى ؟ \r\n و گر رنگى ز گلزار حديث او ببينى تو * به چشم تو همه گلها كه در باغ است خارستى \r\n69 -  وَ لَقَدْ جاءَتْ رُسُلُنا إِبْراهِيمَ بِالْبُشْرى .  آيه . ابراهيم پيغمبرى بزرگوار ، شايستهء كرامت نبوّت و رسالت و سزاوار خلّت و محبّت و صاحب فراستى صادق بود ، با اين همه چون فرشتگان آمدند ايشان را نشناخت و در فراست برو بسته شد ! به دو سبب ، يكى تا بداند كه عالم به همهء خفيّات خدا است و در آسمانها و زمين يگانه نهان‌بين و دوربين يكتا است .\r\n\r\n\r\n","description":"","footnote":"\r\n( 1 ) كلمهء اوّاه از آوه و آه فارسى گرفته شده !\r\n","page_name":" 458 ","page_number":478},
  {"content":"\r\n\r\nديگر آنكه چون خداوند حكمى كند و قضائى راند ، بر آن كس كه خواهد راه فراست بربندد ، تا حكم براند و قهر خود بنمايد و خدائى خود را آشكار سازد ، چه كه او را رسد هرچه كند و سزد هرچه خواهد .\r\nگفته‌اند : خداوند فرشتگان را به ابراهيم فرستاد تا او را به خليل بودن بشارت دهند و به سلام خليل بر خليل بشارت را كامل و تمام كنند .\r\n . . . فَما لَبِثَ أَنْ جاءَ بِعِجْلٍ حَنِيذٍ .  آيه . ابراهيم ، نخست پنداشت كه آنان مهمانانند ! اين بود كه شرط ميزبانى بجاى آورد ، زود برخاست و خوراكى آورد . خداوند آن شتابزدگى از او پسنديد . و از او تمجيد كرد ، چه كه محبت اندك ، از دوست به بسيارى جلوه كند .\r\nجنيد گفت : بناى تصوّف بر شش خصلت نهاده‌اند : اوّل سخا ، دوّم رضا ، سوّم صبر ، چهارم پشمينه‌پوشى ، پنجم جهان‌گردى ، ششم فقر و نادارى . ازاين‌رو گفته‌اند : سخا براى ابراهيم - رضا براى اسماعيل ، صبر براى ايّوب ، پشمينه‌پوشى براى موسى جهان‌گردى براى عيسى و فقر براى محمّد .\r\nعارفى بزرگوار را مهمانهائى رسيد ، و به جوان‌مردى و مهمان‌نوازى شناخته شده بود ، خادم را گفت : خوان غذا آر ، خادم رفت و دير كرد ، مسافران در انتظار ماندند و در بعضى از ايشان انكارى پديد آمد ! كه نه نشانهء فتوّت و جوان‌مردى است ، پس از انتظار زياد سفرهء غذا بياورد ، پير سبب تأخير پرسيد ؟ گفت : مولاى من ، در سفره مورچه‌اى بود كه خلاف جوان‌مردى ديدم آن را آزار رسانم و بر خلاف ادب بود كه سفره را با مورچه براى مهمان آوردم لاجرم صبر كردم تا مورچه خود از سفره برفت آنگاه آوردم ! حاضران همه آفرين كردند .\r\n74 -  يُجادِلُنا فِي قَوْمِ لُوطٍ .  آيه . مجادله‌اى كه ابراهيم در كار لوط مىكرد چون براى خدا و در راه خدا بود و از شوب ريا پاك و از حظّ نفس دور بود ، لاجرم جدال او را مسلّم داشتند و از او درگذشتند و در نوازش و كرامت بيفزودند و او را به صفت حليم و اوّاه ستودند .\r\nلطيفه : گويند جوان‌مردى گروهى تازه‌رسيده را مهمانى كرد و بفرمود تا هزاران چراغ بيفروختند ! يكى او را گفت :\r\nاسراف كردى كه اين همه چراغ بيفروختى ! گفت : برو آنچه از چراغها كه نه از بهر حق و رضاى مطلق او روشن كرده‌ام خاموش كن ، آن مرد برفت و گرد يك‌يك چراغها برآمد تا آن را خاموش كند نتوانست و نه دستش به آن رسيد كه گفته‌اند :\r\n چراغى را كه ايزد برفروزد * هرآن‌كس پف كند ريشش بسوزد \r\n- يا -\r\n هر آن شمعى كه ايزد برفروزد * گر آن را پف كنى سبلت بسوزد \r\n\r\n[ آيات 86 - 77 
  ]\r\n\r\n( تفسير لفظى )\r\n77 -  وَ لَمَّا جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً وَ قالَ هذا يَوْمٌ عَصِيبٌ .  چون فرستادگان ما به لوط آمدند ، از آمدنشان اندوهگين شد و دل‌تنگ گرديد ( و چون ايشان را ديد ) گفت : روزى سخت و بر من گران است .\r\n78 -  وَ جاءَهُ قَوْمُهُ يُهْرَعُونَ إِلَيْهِ وَ مِنْ قَبْلُ كانُوا يَعْمَلُونَ السَّيِّئاتِ قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا اللَّهَ وَ لا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ .  قوم لوط با شتاب بسوى او شتافتند و چون آنان از پيش كارهاى بد مىكردند ، لوط گفت : اينان دختران من براى شما حلال‌ترند پس از خداى بترسيد و مرا در برابر مهمانهايم سرافكنده نكنيد ، آيا در ميان شما مردى بر راه راست نيست ؟\r\n\r\n","description":"","footnote":"","page_name":" 459 ","page_number":479},
  {"content":"\r\n\r\n79 -  قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَ إِنَّكَ لَتَعْلَمُ ما نُرِيدُ .  گفتند ( اى لوط ) تو دانسته‌اى كه ما را فرا دختران تو راه نيست و تو مىدانى كه ما چه مىخواهيم .\r\n80 -  قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ .  لوط گفت : كاش مرا نيروئى بود ، يا كاشكى من جائى استوار و خاندانى داشتمى كه به آنها گرائيدمى !\r\n81 -  قالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَ لا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّهُ مُصِيبُها ما أَصابَهُمْ إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ . \r\n( فرشتگان ) گفتند : اى لوط ما فرستادگان خداى تو هستيم و از آنان به تو هيچ نرسد ، پس تو خويشان خود را براى پاسى از شب بيرون بر و مبادا كه يكى از شما واپس نگرد ! مگر زن تو كه واپس خواهد نگرست ! و به او مىرسد آنچه به آنان خواهد رسيد و هنگام عذاب آنان بامداد است آيا بامداد نزديك نيست ؟\r\n82 -  فَلَمَّا جاءَ أَمْرُنا جَعَلْنا عالِيَها سافِلَها وَ أَمْطَرْنا عَلَيْها حِجارَةً مِنْ سِجِّيلٍ مَنْضُودٍ  پس چون فرمان ( عذاب ) ما نازل شد ، شارستان ( شهرستان ) آنها زير و رو كرديم و باران سنگ ( گل‌نما ) بر آنها باريديم .\r\n83 -  مُسَوَّمَةً عِنْدَ رَبِّكَ وَ ما هِيَ مِنَ الظَّالِمِينَ بِبَعِيدٍ .  سنگها نزد خداى تو بنام هركس نشان شده بود و اين كيفر از ستمكاران دور نيست .\r\n84 -  وَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ .  و بسوى اهل مدين برادرشان شعيب فرستاديم كه گفت : اى خويشان من خدا را بپرستيد ، شما را جز او خدائى نيست و پيمانه و ترازو را نكاهيد و كم ندهيد ، من نيكوئى شما را مىبينم و مىخواهم و از عذاب روز بزرگ بر شما مىترسم .\r\n85 -  وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ .  شعيب گفت : اى قوم ، پيمانه و ترازو را به راستى و درستى و داد بپيمائيد و برسنجيد ، و در زمين تباه‌كارى و فساد نكنيد .\r\n86 -  بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ وَ ما أَنَا عَلَيْكُمْ بِحَفِيظٍ .  آنچه در دست شما از مال حلال ماند ، براى شما بهتر است اگر ايمان داريد و من نگاهبان ( گوشوان ) شما نيستم بلكه من پيغام رسانم .\r\n\r\n( تفسير ادبى و عرفانى )\r\n77 -  وَ لَمَّا جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً .  آيه . اشارت است به كمال حزن لوط و نهايت اندوه وى در راه دين . اين آيت هم تشريف است و هم بشارت ، تشريف است از آن روى كه قرآن اندوه او را جلوه مىدهد و از اندوه او عالميان را بر آتش اندوه مىنشاند . بشارت است از آن روى كه هرك را طالع رسيدن به مراد داشته باشد ، نخست تير بىمرادى در كام وى نشانند و بر درد و اندوهش بيفزايند ، آنگاه چون يكباره دل به اندوه سپرد ، محبّت حق او را در پردهء عصمت خويش گيرد ، چه كه خداوند دلى دوست دارد كه غم ناديدن وى خورد و همه بار درد نايافتن او كشد ، اندوهش بدان دهد تا روزى گويد : دلتنگ مباش ، بيم در دلش افكند تا به وقت مردن او را گويد : مترس .\r\nپير طريقت گفت : خدايا ، نصيب اين بيچاره از اين كار همه درد است ، مبارك باد كه مرا اين درد ، سخت درخور است ، بيچاره آن كس كه از اين درد فرد است ، حقّا كه هركس بدين درد ننازد ناجوانمرد است . زيرا :\r\n\r\n","description":"","footnote":"","page_name":" 460 ","page_number":480},
  {"content":"\r\n\r\n هر درد كه زين دلم قدم برگيرد * دردى دگرش بجاى دربرگيرد . \r\n زان با هر درد صحبت از سر گيرد * كآتش چو رسد به سوخته اندر گيرد ! \r\n80 -  قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ .  آيه . مىگويد كاش من نيروئى داشتم كه شما را از نافرمانى حق بازميداشتم . قوم لوط همين‌كه آن زيبارويان را ديدند ، آن مهجوران درگاه عزّت و زخم خورندگان عدل ازل ، گرد سراى لوط به قصد آن عزيزان برآمدند ، و آن پيش آمد به لوط دشوار آمد ، و رنج دل او در حق مهمانان به غايت رسيد ، و بىآرام گفت : كاش نيروئى داشتم كه . . .\r\nبا آنكه لوط رنج از ايشان ديد شفقت و مهربانى از ايشان بازنگرفت و آرزوى توفيق و هدايت آنان در دل خود راه داد و گفت : اگر كليد معرفت و هدايت به دست من بودى ، بر دلهاى شما در معرفت گشودى ، و شما را به اين خذلان و عصيان فرونگذاشتمى ، لكن چه سود كه اين كار به دست من نيست ، و هدايت بخواست من نه !\r\n82 -  فَلَمَّا جاءَ أَمْرُنا جَعَلْنا عالِيَها سافِلَها .  آيه . سنّت خداوند در بندگان برگرداندن احوال بر ايشان است و حدوث تغيير و انقلاب در ميان آنان ، چه كه گردش احوال و تيرگى روزگار ، صفت حادثات و سرانجام بندگان است . روزى ايشان را نعمت دهد و روزى غم ، يكى بىكام و نوا ، يكى شادان و نازان ! از آن روى كه گاه چنان است و گاه چنين ، چون از خاك مختلط آفريده شده و به آب تغيّر و تغيير سرشته ! و تا بدانى كه تنها خداى يگانه و يكتا است كه در صفت او تغيير نه و با او هيچ منازع و مشارك نيست ، به فضل خود نوازد و او را به كس نيازى نه ، آن را كه خواهد ب عدل خود راند ، و آن را كه خواهد به فضل خود نوازد .\r\n\r\n[ آيات 102 - 87 
  ]\r\n\r\n( تفسير لفظى )\r\n87 -  قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا إِنَّكَ لَأَنْتَ الْحَلِيمُ الرَّشِيدُ .  گفتند : اى شعيب اين نمازهاى تو فرمان مىدهد تو را ( و ما را ) كه دست بداريم از آنچه پدران ما مىپرستيدند ، يا در مالهاى خويش ( از كم دادن و زياد گرفتن در پيمانه و ترازو ) آن كنيم كه مىخواهيم ؟ راستى توئى آن زيرك راست آهنگ ( به‌طور فسوس و مسخره ) .\r\n88 -  قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ رَزَقَنِي مِنْهُ رِزْقاً حَسَناً وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ إِنْ أُرِيدُ إِلَّا الْإِصْلاحَ مَا اسْتَطَعْتُ وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ .  شعيب گفت : اى قوم ، چه بينيد و چه گوئيد اگر من بر دليل روشن و نشان راست از خداوند باشم و كه مرا از خود روزى نيكو داده است ، و من نمىخواهم از آنچه پيش شما مىگويم و شما را از آن بازمىدارم با شما مخالفت كنم ( و در پنهانى شما آن بازداشته را خود كنم . ) من جز اصلاح و نيكوكارى هيچ قصد و اراده‌اى ندارم و نيست توفيق و كاميابى من مگر از خداى يگانه ، به او پشت باز و توكّل كردم و بر او باز مىكردم و مىگرايم .\r\n89 -  وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ .  اى قوم ، مخالفت شما با من وادارتان نكند كارى كنيد كه بشما برسد آنچه به قوم نوح و هود و صالح رسيد ! و از آنچه به قوم لوط رسيد از شما نه دور است .\r\n90 -  وَ اسْتَغْفِرُوا رَبَّكُمْ ثُمَّ تُوبُوا إِلَيْهِ إِنَّ رَبِّي رَحِيمٌ وَدُودٌ .  آمرزش بخواهيد از خداوند و به او برگرديد و توبه كنيد كه خداى من بخشنده و دوست‌دارنده است .\r\n\r\n","description":"","footnote":"","page_name":" 461 ","page_number":481},
  {"content":"\r\n\r\n91 -  قالُوا يا شُعَيْبُ ما نَفْقَهُ كَثِيراً مِمَّا تَقُولُ وَ إِنَّا لَنَراكَ فِينا ضَعِيفاً وَ لَوْ لا رَهْطُكَ لَرَجَمْناكَ وَ ما أَنْتَ عَلَيْنا بِعَزِيزٍ .  گفتند : اى شعيب ، ما بسيارى از آنچه تو مىگوئى نمىفهميم ( از اخبار غيب ) و ما تو را در ميان خود بيچاره و ناتوان مىبينيم ، و اگر خاندان تو نبودند ما تو را بيرون مىكرديم و سنگباران مىنموديم و تو نزد ما گرامى نيستى !\r\n92 -  قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّهِ وَ اتَّخَذْتُمُوهُ وَراءَكُمْ ظِهْرِيًّا إِنَّ رَبِّي بِما تَعْمَلُونَ مُحِيطٌ .  گفت : اى قوم ، آيا خاندان من نزد شما گرامىتر از خدا است ؟ و او را شما پشت سر گرفته‌ايد ! بدانيد كه خداى من به آنچه شما مىكنيد دانا و محيط است .\r\n93 -  وَ يا قَوْمِ اعْمَلُوا عَلى مَكانَتِكُمْ إِنِّي عامِلٌ سَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ مَنْ هُوَ كاذِبٌ وَ ارْتَقِبُوا إِنِّي مَعَكُمْ رَقِيبٌ .  شعيب گفت : اى قوم ، همچنان باشيد و همچنان كار كنيد و همچنان زيست كنيد و منهم همچنان مىكنم و به زودى خواهيد دانست كه عذاب رسواكننده به چه كسى مىآيد ؟ و چه كسى دروغ‌گو است ؟\r\nو چشم بداريد منهم با شما چشم مىدارم ( تا عاقبت كار معلوم شود ) .\r\n94 -  وَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا وَ أَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ .  و همين‌كه فرمان عذاب ما آمد شعيب و گروندگان با او را از روى رحمت خودمان نجات داديم و ستمكاران را بانگ فرشته گرفت تا در سراهاى خود مرده بيفتادند .\r\n95 -  كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ .  چنان كه گوئى هرگز نبودند ، دورى باد و لعنت باد بر مدين چنان كه ثمود دورى ديد و لعنت شنيد .\r\n96 -  وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ .  ما موسى را با نشانها و سخنان خويش و با حجّت آشكارا فرستاديم .\r\n97 -  إِلى فِرْعَوْنَ وَ مَلَائِهِ فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ .  بسوى فرعون و كسان او ، پس آنان از فرمان فرعون پيروى كردند ! درصورتىكه فرمان فرعون بر راه راست نبود !\r\n98 -  يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ .  در پيشاپيش كسان خود روز رستاخيز مىآيد ( فرعون ) تا آنها را به آتش دوزخ قرار دهند و بد رسيدن‌گاهى است .\r\n99 -  وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ بِئْسَ الرِّفْدُ الْمَرْفُودُ .  بر پى ايشان در اين دنيا و در روز رستاخيز لعنت است و بد چيزى است لعنت كه به آنها دادند .\r\n100 -  ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ .  اين‌ها از حال شهرها است كه ( بر عرب ) پوشيده بود و ما ( اى محمد ) براى شما مىگوئيم از آنها شهرها كه برخى بر پا و بعضى به كلى نيست و نابود شده‌اند .\r\n101 -  وَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ وَ ما زادُوهُمْ غَيْرَ تَتْبِيبٍ .  ما به آنها ستم نكرديم لكن آنها خودشان به خودشان ستم كردند و خدايانى كه جز خداى يگانه خواندند به‌هيچ‌وجه و به هيچ‌چيز به كار نايد و براى اين‌ها سودمند نباشد ، و چون فرمان عذاب از خداوند آمد ، آنان جز زيان چيزى ديگر نديدند و نيفزودند .\r\n102 -  وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ .  و چنان است\r\n\r\n","description":"","footnote":"","page_name":" 462 ","page_number":482},
  {"content":"\r\n\r\nگرفتن خداوند تو كه شهرهاى دشمنان را به عذاب فراگرفت درحالىكه بر خود ستم كرده بودند ! ( نه بيدادگرى بر خدا ) آرى ، گرفتن خداوند سخت دردناك است .\r\n\r\n( تفسير ادبى و عرفانى )\r\n87 -  قالُوا يا شُعَيْبُ أَ صَلاتُكَ تَأْمُرُكَ .  آيه . شعيب بر اداء طاعتها متعبّد و بر تحصيل عبادتها پيوسته حريص و بر آنها مواظب بود ، ساعتهاى شب به نماز مستغرق و هنگام روز به سخن شيرين و بيان پرآفرين ، پيغام حق را با قوم خوش داشت و از اين سخنان كه خداوند از او حكايت مىكند ، كمال كفايت و وفور عقل و درايت و وفور بصارت و حصول سكينه در دل وى پيدا است ، كه گفت : اگر من بر بيّنت باشم ! و آن نورى است كه در دل بتابد تا خاطر از حرمت پر كند و اخلاق مهذّب گرداند .\r\n88 -  وَ رَزَقَنِي مِنْهُ رِزْقاً حَسَناً .  آيه . شعيب بازنمود و بيان كرد كه آنچه يافتم و ديدم نه از خود يافتم و نه به مردى و فتوت خود به آن رسيدم ، بلكه آن روزى خدائى و موهبت الهى و رزق ربّانى و لطف ايزدى است كه به من رسيده !\r\nگويند : رزق حسن ، دوام نعمت است بىمئونت و كمال صفاوت است بىوسيلت . دوام نعمت ، غذاى نفس است كه مركب خدمت باشد و كمال صفاوت ، غذاى روح است كه مركز مشاهدت باشد و از رزق حسن است كه كردار مخالف گفتار نباشد ، چون كسى كه به زبان پند دهد و آنچه خود گويد نكند واعظ نيست و آن‌كس كه بر زبان حكمت راند و كارهاى او بر وفق حكمت نباشد حكيم نيست .\r\n . . . وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ .  آيه . خداوند به عيسى وحى فرستاد كه اى عيسى ، نخست خود را پند ده اگر خود پند گرفتى آنگاه به ديگران پند ده ، و گرنه از من شرم دار . چنان كه گفته‌اند : هركس حاكم بر خود در منع هوا و هوس نباشد ، حكم بر ديگران كه به قصد ارشاد و هدايت است نافذ نگردد ، و هركس كه دانش بسيار دارد ولى راه هدايت بر او گشوده نشده باشد از راه حق دور است ، و به يقين بايد دانست كه كليد گنج هدايت توفيق است چنان كه كوشش در طاعات و يافتن درجات به توفيق است و خوشا به حال كسى كه توفيق او را رفيق است . اگر توفيق نبود ، نجات خود كى تواند و بىمركب توفيق راه به حق چون برد ؟ و تنها به جهد خود كجا رسد ؟ اين است كه شعيب گفت :  وَ ما تَوْفِيقِي إِلَّا بِاللَّهِ . \r\nپير طريقت گفت : تا جان در تن است و نفس را بر لب گذر است و هشيارى حاصل است ، از عبوديت چاره نيست ، راست است كه طاعت به توفيق است ، لكن سعى و كوشش بگذاشتن روا نيست .\r\n90 -  وَ اسْتَغْفِرُوا رَبَّكُمْ ثُمَّ تُوبُوا إِلَيْهِ .  آيه . مىگويد : از خداوند خويش آمرزش خواهيد كه آمرزگار است و بنده‌نواز ، نه به سزاوارى بنده ، بلكه به شايستگى خويش ، هرچند كه بنده را جرم بسيار است ، آخر فضل خداوند پيش و الطاف پروردگار بيش است ، و كرم خود بر بنده چنين عرضه مىكند كه : هرچه تقصير از بنده است بىنيازى خداوند برابر آنست ، و هرچه از او ناپسنديده است ، مهربانى خداوند بر سر آنست ، و هرچه بنده را اميد است فضل خداوند برتر از آنست .\r\nخداوند به داود فرمود : اى داود ، راه ما بر بندگان ما روشن دار ، و دوستى ما در دل ايشان افكن ، و نعمت ما به ياد ايشان ده ، و سخنان ما را در دل آنان شيرين كن ، و بگوى من آن خداوندم كه با جودم بخل نه ، و با علمم جهل نه ، و با صبرم عجز نه ، و با غضبم ضجر نه ، در صفتم تغيّر نه ، در گفتم تبدّل نه ، اگر بنده تقصير كند و حقّ كرامت حق را نشناسد و شكر نعمت نگزارد ، خداوند او را عتاب كند . چنان كه به نقل از على بن ابى طالب خداوند فرمايد : اى بندهء من ، انصاف ده ،\r\n\r\n","description":"","footnote":"","page_name":" 463 ","page_number":483},
  {"content":"\r\n\r\nمن با تو به نعمتها دوستى كنم و تو به معصيتها با من دشمنى كنى ! نيكى من پيوسته بر تو فرود مىآيد ، و بدى تو همواره بسوى من اوج مىگيرد !\r\n\r\n[ آيات 123 - 103 
  ]\r\n\r\n( تفسير لفظى )\r\n103 -  إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ .  در اين داستان نشانى است براى كسى كه از عذاب آن جهانى ترسان است ، آن روز روزى است كه آن را مردمان فراهم خواهند آورد ، و آن روز داور و دادخواه و داد ده حاضر است .\r\n104 -  وَ ما نُؤَخِّرُهُ إِلَّا لِأَجَلٍ مَعْدُودٍ .  ما آن روز را بتأخير نيندازيم مگر مدّت شمرده شده‌اى .\r\n105 -  يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ .  آن روز سخن نگويد هيچ‌كس مگر به دستورى خداوند ، پس از جملهء ايشان بدبخت و از جملهء ايشان خوش‌بخت باشد .\r\n106 -  فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَ شَهِيقٌ .  اما آنها كه بدبختند در آتشند و ايشان را در آتش ناله‌اى زار و خروشى سخت باشد .\r\n107 -  خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ . \r\nدر آن آتش هميشه تا آسمانها و زمين بر پا است جاويدانند ، مگر آنچه كه خداى خواهد ، چون پروردگار تو همه آن كند كه خود خواهد .\r\n108 -  وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ .  اما آنها كه خوشبختند هميشه تا آسمانها و زمين هست در بهشت جاويدانند مگر آنچه خداى تو بخواهد كه اين بخشش هميشگى و نبريدنى است .\r\n109 -  فَلا تَكُ فِي مِرْيَةٍ مِمَّا يَعْبُدُ هؤُلاءِ ما يَعْبُدُونَ إِلَّا كَما يَعْبُدُ آباؤُهُمْ مِنْ قَبْلُ وَ إِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ .  پس تو در گمان مباش از آنچه ايشان مىپرستند ( كه روزگار دراز بر آنها گذشته ) آنان نمىپرستند جز همان گونه كه پدرهاشان از پيش مىپرستيدند و ما بهرهء ايشان را به ايشان از عذاب تمام و كامل خواهم سپرد .\r\n110 -  وَ لَقَدْ آتَيْنا مُوسَى الْكِتابَ فَاخْتُلِفَ فِيهِ وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَ إِنَّهُمْ لَفِي شَكٍّ مِنْهُ مُرِيبٍ .  ما موسى را تورات داديم و در آن دو گروه گشتند و اگرنه سخنى از خداوند تو از پيش گفته شده بود ( كه عمر و روزى هركس كم و زياد نمىشود ) ميان تو و ايشان كار از عذاب برگزار شده بود و اين مشركان از كار تو اى محمّد در گمان و دل شورنده هستند .\r\n111 -  وَ إِنَّ كُلًّا لَمَّا لَيُوَفِّيَنَّهُمْ رَبُّكَ أَعْمالَهُمْ إِنَّهُ بِما يَعْمَلُونَ خَبِيرٌ .  و نيست هيچ‌كس از مشركان مگر آنكه به ايشان ( پاداش ) كارهاشان خواهد رسيد ، كه خداوند به‌آنچه مىكنند آگاه است .\r\n112 -  فَاسْتَقِمْ كَما أُمِرْتَ وَ مَنْ تابَ مَعَكَ وَ لا تَطْغَوْا إِنَّهُ بِما تَعْمَلُونَ بَصِيرٌ .  پس با ياران استوار و پاى بر جاى باش چنان كه تو را فرمودند . و سركشى نكنيد كه خدا به آنچه مىكند آگاه است .\r\n113 -  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ ثُمَّ لا تُنْصَرُونَ .  و با ستمكاران مگرائيد و تكيه به آنها نكنيد كه آتش شماها را فراگيرد و جز خداى كسى يار و ياور و دوست شما نيست .\r\n\r\n","description":"","footnote":"","page_name":" 464 ","page_number":484},
  {"content":"\r\n\r\n114 -  وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ .  نماز را بر دو طرف روز بر پا دار و نماز شام و خفتن ، كه نيكىها بدىها را مىبرد و اين دستور يادگارى است براى يادداران .\r\n115 -  وَ اصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ .  و شكيبائى كن كه خدا مزد نيكوكاران را ضايع نكند .\r\n116 -  فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الْأَرْضِ إِلَّا قَلِيلًا مِمَّنْ أَنْجَيْنا مِنْهُمْ وَ اتَّبَعَ الَّذِينَ ظَلَمُوا ما أُتْرِفُوا فِيهِ وَ كانُوا مُجْرِمِينَ .  چرا نبود از گروهان پيش از شما ، دانايانى كه مردم را از فساد در زمين بازدارند ، مگر اندكى كه ما آنها از عذاب رهانيديم ، و ستمكاران از بيدادگران كه بر پى فراخى جهانى و توانگرى بودند پيروى كردند .\r\n117 -  وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ .  پروردگار تو ( اى محمّد ) هرگز نخواست شهرهائى را كه هلاك كرد ، به بيداد هلاك كند درحالىكه مردم آن شهرها اصلاح‌خواه و نيكوكار باشند .\r\n118 -  وَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً وَ لا يَزالُونَ مُخْتَلِفِينَ .  اگر خداى تو مىخواست همه مردم را يك دين و يك دل و يك راه مىكرد ولى هميشه جداجدا خواهند بود و باهم اختلاف دارند .\r\n119 -  إِلَّا مَنْ رَحِمَ رَبُّكَ وَ لِذلِكَ خَلَقَهُمْ وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ .  مگر كسانى كه خداوند به بخشايش خويش آنان را به راه راست بداشت و براى آن آنها را آفريد و به راستى سخن خداوند تمام و كامل شد كه فرمود حقّا دوزخ را از جنّ و انس پر مىكنيم .\r\n120 -  وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ .  همه آنچه از قصّهء پيغمبران كه به تو مىخوانيم براى آنست كه دل تو را از ضعف و تنگى و اندوه با جاى آوريم و پيغامى كه به تو آمد همه به راستى و درستى و پند و يادگار براى مؤمنان آمد .\r\n121 -  وَ قُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ .  به كسانى كه نمىگروند بگو شما بر عادت خود بكنيد آنچه مىكنيد و ما هم در كار خويش هستيم و عمل مىكنيم .\r\n122 -  وَ انْتَظِرُوا إِنَّا مُنْتَظِرُونَ .  پس شما چشم مىداريد تا ما هم چشم مىداريم ( از عاقبت كار ) .\r\n123 -  وَ لِلَّهِ غَيْبُ السَّماواتِ وَ الْأَرْضِ وَ إِلَيْهِ يُرْجَعُ الْأَمْرُ كُلُّهُ فَاعْبُدْهُ وَ تَوَكَّلْ عَلَيْهِ وَ ما رَبُّكَ بِغافِلٍ عَمَّا تَعْمَلُونَ .  علم همه گذشتنىها و بودنىها در آسمانها و زمين مخصوص خداوند است و بازگشت همهء امور بسوى او است پس ( اى محمّد ) او را پرستش كن و بر او توكّل كن كه خداى تو از كار آنها ناآگاه و غافل نيست .\r\n\r\n( تفسير ادبى و عرفانى )\r\n103 -  إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ .  آيه . در اين آيت نشانى است از كسانى كه از عذاب آخرت مىترسند ، و آن روز مجموع است كه همهء مردمان فراهم آيند و آن روز مجموع است كه داوران و دادخواهان همه مشاهده مىشوند .\r\nروزهاى دو جهان پنج است : اول روز مفقود كه بر تو گذشته و از دست رفته ، روزى كه با تو جز حسرت نمانده و دريافت را درمانى نيست و پس آوردن آن ناممكن است ، و اگر گوئى امروز تدارك كنيم ، امروز را خود حقى است كه جز\r\n\r\n","description":"","footnote":"","page_name":" 465 ","page_number":485},
  {"content":"\r\n\r\nحق خويش در آن جاىگير نشود ، پس اگر خداوند گناهان گذشته را بيامرزد از فضل است كه سزاوار او است و اگر كيفر دهد از عدل است كه سيرت اوست ، دوم روز مشهود روزى است كه در آنى ، اگر خود را دريابى و براى سفر آخرت زاد برگيرى ، وقت را غنيمت دار ، و به هشيارى و بيدارى كار خود را بساز ، پيش از آنكه روز به سر آيد ، و بكوش تا امروز تو را از دى به بود .\r\nمصطفى فرمود : مغبون كسى كه ديروز و امروز او يكسان باشد .\r\nنيز فرمود : در دنيا مانند بيگانه ( غريب ) باش يا چون مسافر ، در بامدادان حديث شام نيامده مكن و در شب حديث بامداد نيامده منما ، روز تندرستى را براى روز بيمارى درياب ، و روزگار جوانى را براى روز پيرى به كار بند ، و از بيكارى براى هنگام كار بگير ، و از زندگى براى مرگ آماده باش . زيرا تو از فرداى خويش ناآگاهى !\r\nسوم روز مورود كه روز فردا است ، نگر تا انديشهء آن نبرى و دل در آن نبندى و وقت خود را به اميد فردا ضايع نكنى كه فرداى ناآمده در دست تو نيست و باشد كه در شمار عمر تو نيايد !\r\n گفتى برسم به كار تو در فردا * آن كو كه تو را ضمان كند تا فردا \r\nچهارم روز موعود : كه روز مرگ است ، يعنى آخر روزگار و هنگام بار ، عمر به آخر رسيده ، و جان به چنبر گردن مانده و در غرقاب حيرت افتاده ، آب حسرت گرد ديدگان آمده ، و روى ارغوانى زعفرانى گشته است .\r\nهشيار كسى كه آن روز را پيوسته برابر چشم خويش دارد و ساعتى از ياد آن نياسايد .\r\nمصطفى فرمود : هشيارترين شما كسى است كه بيشتر به ياد مرگ است و باحزم‌ترين شما كسى است كه نيكوتر براى مرگ آماده است . و نشانهء خرد دورى از سراى نمرود است و بازگشت به دار خلود ، و آمادگى براى روز نشور است .\r\nپنجم روز ممدود ، و آن روز رستاخيز است كه خلق اولين و آخرين همگى حشر كنند و ايشان را دو گروه كنند : گروه نيك‌بختان و گروه بدبختان ، در اين آيت بيان حكم ازل كه در سعادت و شقاوت خلق رفته ، گروهى را به داغ خود گرفته و با عيبشان خريده و نامشان در جريدهء سعيدان كرده و گروهى مهر شقاوت بر دلهاشان نهاده و در رديف شقيّان آورده ، سعيد پيش از عمل رسته و كارش به قبول بسته و شقّى به تير بدبختى خسته و به ميخ ردّ وابسته ، چه توان كرد ؟ حاكم حكم عدل رانده و كارى است در ازل بوده و رفته نه فزوده و نه كاسته ! چرا چنين است ؟ چون :\r\nپير طريقت را از انفاس نيك‌بختان و بدبختان و فرق ميان آنان پرسيدند ، گفت : نفس بدبخت دود چراغى است كشته ، در خانه‌اى تنگ و بىدر ، و نفس نيك‌بخت چشمه‌ايست روشن و روان در بوستانى آراسته به بر !\r\nاز شقيق بلخى : عارف بزرگوار علامت سعادت پرسيدند ، گفت پنج است : دلى نرم در عبادت حق به دست آوردن ، از بيم عقوبت بسيار گريستن ، به دنيا بىميل بودن ، آرزو را كوتاه كردن ، بر حيا و شرم زيستن . و نشان شقاوت برعكس اين پنج است : دل سخت ، چشم تهى از اشك ، ميل به دنيا ، آرزوى دور و دراز ، بىشرمى و بىحيائى .\r\n112 -  فَاسْتَقِمْ كَما أُمِرْتَ .  آيه . در تمام عالم و در ميان همهء فرزندان آدم كه را سزد كه چنين خطاب عظيم با او كنند ؟ و خود در كدام حوصله گنجد مگر حوصلهء محمّد مصطفى ( ص ) كه به الطاف كرم آراسته و به انوار شهود افروخته و به تأييد رسالت مؤيّد گشته ، آنگاه رشتهء عصمت و طهارت بر دل وى بسته و بر بساط انبساط نشسته و در خلوت سخن از حق شنيده ، و آيات كبرى ديده است ؟ و اگرنه اين قوّت و كرامت و الطاف عنايت بودى ، طاقت كشش بار استقامت نداشتى ، نبينى كه چون اين خطاب از درگاه نبوّت به امّت پيوست و دانست كه ايشان هرگز به كمال استقامت نرسند از ناتوانى ايشان با آن خبر داد و عذر ايشان بنهاد .\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nيكى از عارفان بزرگ گويد : خواهان استقامت باش نه خواهان كرامت ! چه كه نفس تو خواهان كرامت است ولى خداوند از تو خواهان استقامت است .\r\nمعنى استقامت ، همواره بودن بىتلوّن است ، و هركس از مقام تلوين به هيئت تمكين رسد ، مقام استقامت او درست گردد . و اين استقامت هم در كار و هم در خوى بايد باشد ، در كار آنست كه ظاهر بر موافقت دارى و باطن در مخالفت و در خوى آنست كه جفا شنوى عذر دهى و اگر آزار بينى شكر كنى .\r\n114 -  وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ .  آيه . اوقات و ساعات شبانروز كه نامزد كرده‌اند ، از بهر اوراد و اذكار و نظر ، اعتبار كرده‌اند ، تا بنده روزگار بلكه اوقات و ساعات خود را مستغرق دارد ، هر وقتى را وردى ساخته دارد و بداند كه واردات الهى در اوراد بندگى بسته ، هركه را ورد طاعتها بيشتر ، او را واردات مكاشفات قوىتر و تمام‌تر ، پس بنده بايد اوقات دو قسمت كند قسمتى تذكّر زبان و عبادت اركان ، و قسمتى تفكّر دل و مراقبت جان ، تا كرامت ثناء حق به او رسد .\r\n . . . إِنَّ الْحَسَناتِ يُذْهِبْنَ السَّيِّئاتِ .  آيه . حسنات اداء وظيفهء بندگى نسبت به حق تعالى است و سيّئات ارتكاب گناهان از سوى بندگان ، همين‌كه حسنات آمد عفو خداوند زشتيهاى او را محو و باطل مىكند . به بيان ديگر حسنات توبه ، سيّئات گناه را از ميان مىبرد و يا حسنات عنايات الهى ، سيّئات جنايات بشرى نابود مىكند .\r\n120 -  وَ كُلًّا نَقُصُّ عَلَيْكَ مِنْ أَنْباءِ الرُّسُلِ .  آيه . اهل معنى گويند : مقصود از آن قصّه‌ها فضل و شرف امّت محمّد بر ديگر امّتها است كه فرمود :  كُنْتُمْ خَيْرَ أُمَّةٍ .  و آن فضل و شرف كه اين امّت بر ديگر امّتها بديد ، سبك‌بارى بار اينان در برابر بار سنگين آنان بود كه فرمود :  يُرِيدُ اللَّهُ بِكُمُ الْيُسْرَ . \r\nچون اين مزيت و عنايت و اين كرامت و نعمت از پيشگاه حق به مصطفى پيوست ، از وى خواست تا به شكر آن قيام كند ، از قيام شب و صيام روز ، كارى و جهدى بزرگ بر عهدهء خود نهاد كه شبها آن‌قدر نماز خواندى كه پاها ورم كردى ، صحابه عرض كردند : اى رسول خدا ، مگر غفر اللّه لك دربارهء شما نازل نشده ؟ فرمود بلى ، ولى آيا من نبايد در درگاه او سپاسگزار باشم ؟\r\nخداوند دربارهء پيغمبر خاتم فرمود : اى مهتر عالم و اى سيّد بنىآدم ، ساكن باش و دل بر جاى دار ، كه ما حديث پيغمبران را با تو گفتيم و در اكرام و نوازش تو افزوديم تا آنان بدانند كه نه چون تو هستند و تو بدانى كه آنان به منزلت تو نرسيدند .\r\n\r\n( سورهء - 12 - يوسف - ( مكى ) 111 آيه )\r\n\r\n[ آيات 7 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان ( تفسير آن در سورهء فاتحه گذشت ) .\r\n1 -   الر تِلْكَ آياتُ الْكِتابِ الْمُبِينِ .   اين آيت‌ها نامه‌ايست بيان‌كنندهء حق و باطل .\r\n2 -  إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ  ما فروفرستاديم قرآن تازى تا مگر شما كه تازى هستيد دريابيد .\r\n3 -  نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَ إِنْ كُنْتَ مِنْ \r\n\r\n","description":"","footnote":"","page_name":" 467 ","page_number":487},
  {"content":"\r\n\r\n قَبْلِهِ لَمِنَ الْغافِلِينَ .  بر تو نيكوتر قصّه‌ها را مىخوانيم بوسيلهء پيغام كه در اين قرآن به تو داديم و هرچند تو پيش از فرود آمدن قرآن از ناآگاهان بودى .\r\n4 -  إِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  ، ( ياد دار ) آن‌گاه كه يوسف به پدرش ( يعقوب ) گفت : اى پدر ، من به خواب ديدم كه يازده ستاره و آفتاب و ماه مرا سجده كردند !\r\n5 -  قالَ يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلْإِنْسانِ عَدُوٌّ مُبِينٌ .  يعقوب گفت : پسرم ، خواب خود را به برادران مگوى كه مكر كنند و تو را ساز بد سازند كه ديو دشمن آشكار مردمان است .\r\n6 -  وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ وَ يُتِمُّ نِعْمَتَهُ عَلَيْكَ وَ عَلى آلِ يَعْقُوبَ كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَ إِسْحاقَ إِنَّ رَبَّكَ عَلِيمٌ حَكِيمٌ .  و همچنين خداوند تو را برمىگزينند و به تو تعبير خوابها مىآموزد و نعمت خود را بر تو تمام كند چنان كه بر پدران تو ابراهيم و اسحاق از پيش تمام كرد ، چون پروردگار تو دانا و راست دانش است .\r\n7 -  لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ .  در داستان يوسف و برادرانش شگفتها و نشانىها براى پرسندگان است .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  نام خداوندى كه زبانها سزاى وى جست و نديد ، وهمها فرا حجاب عزّت رسيد و ببريد ، گوشها فرا حق وى رسيد و نرسيد ، صفت و قدر خويش برداشت تا هيچ عزيز به عزّت او نرسد . و هيچ فهم حدّ او درنيابد و هيچ دانا قدر او نداند ، توان او كس نتواند ، به قدر او كس نرسد ، قدم را با حدوث چه مناسبت ؟ حق باقى در رسم فانى چه پيوند ؟\r\n گر حضرت لطفش را ، اغيار به كارستى * عشاق جمالش را ، امّيد وصالستى \r\n ممكن شودى جستن ، گر روى طلب بودى * معلوم شدى آخر ، گر روى سؤالستى \r\nپير طريقت گفت : خدايا ، نور ديدهء آشنايانى ، روز دولت عارفانى ، چراغ دل مريدانى ، و انس جان غريبانى ، آسايش سينهء محبّانى ، نهايت همّت قاصدانى ، مهربانا ، حاضر نفس واجدانى ، سبب دهشت والهانى ، نه به چيزى مانى تا گويم كه چنانى ، آنى كه خود گفتى ، و چنان كه گفتى آنى ، جانهاى جوان‌مردان را عيانى و از ديده‌ها امروز نهانى .\r\n اندر دل من بدين عيانى كه توئى * وز ديدهء من بدين نهانى كه توئى \r\n وصّاف تو را وصف نداند كردن * تو خود به صفات خود چنانى كه توئى \r\n1 -   الر .   الف اشاره به اللّه ، لام اشاره به لطيف ، راه اشاره به رحيم يعنى بنام من كه خداوند لطيف و رحيم هستم .\r\n  . . . تِلْكَ آياتُ الْكِتابِ الْمُبِينِ .   آيه . اين سوره آيات كتابى است كه در تورات وعده داده‌ام .\r\n2 -  إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ .  آيه . اين قرآن ، راه‌جويان را راه است و مؤمنان را شفيع و گواه ، امروز بشارت است و رحمت ، فردا عزّ است و ناز و كرامت .\r\n\r\n","description":"","footnote":"","page_name":" 468 ","page_number":488},
  {"content":"\r\n\r\n3 -  نَحْنُ نَقُصُّ عَلَيْكَ أَحْسَنَ الْقَصَصِ .  آيه . چه نيكوقصّه‌اى قصّهء يوسف ، قصّهء عاشق و معشوق ، و حديث فراق و وصال ، دردزده‌اى بايد تا قصّهء دردمندان خواند ، عاشقى بايد كه از درد عشق و سوز عاشقان خبر دارد ، و سوخته‌اى بايد كه سوز حسرتيان در وى اثر كند ، غلام آن مشتاقم كه بر سر كوى دوست آتش حسرت افزود ، رشك بر چشمى برم كه در فراق عشق جانان اشكى فروبارد ، جان و دل نثار دل شده‌اى كنم كه داستان دل‌شدگان گويد :\r\n در شهر ، دلم بدان گر آيد صنما * كو ، قصهء عشق تو سرآيد صنما \r\nآن روز كه تخم درد عشق در دلهاى آشنايان پاشيدند ، دل يعقوب پيغمبر بر شاه راه اين حديث بود ، تا در بوتهء رياضت به اخلاص برده ، قابل تخم درد عشق گشته ، چون آن تخم به زمين دل وى رسيد ، آب نور آن را پرورش داد تا گل عهد برآمد ، آنگاه جمال يوسفى از روى بهانه قبلهء وى ساختند و بشريّت را به حبس خود راه نمودند و اين آواز برآوردند كه حلق يعقوب در حلقهء دام ارادت يوسف آويختند و مىگويد : ارسلانم خوان تا كس نه بداند كه منم .\r\n4 -  إِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً .  آيه . گفته‌اند : اين يازده ستاره يازده برادرند و همچنان برادران يوسف را روشنائى پيغمبرى بود ، امّا غدرى كه با برادر كردند و حسد بر او بردند نوعى از گناهان كوچك است كه بر پيغمبران رود و حكمت آن آنست تا عالميان بدانند كه بىعيب خدا است ، كه يگانه و يكتا است و ديگران همه با عيبند .\r\n6 -  وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ .  آيه . هرك را رقم سعادت ازلى در بدايت كار بر حواشى روزگار او كشيدند ، در نهايت آن ، نور هدايت تحفهء او گردانيدند و چشمه‌هاى علم و حكمت در سينهء وى گشودند و نعمت دين و دنيا بر او تمام كردند ، اين است حال يوسف صدّيق كه خداوند او را علم و حكمت و ملك و نبوّت داد و او را حسن جمال بر كمال داد .\r\nلطيفه : گفته‌اند : چون يوسف در كوىهاى مصر برگذشتى ، روشنائى نور روى او بر ديوارها چنان تافتى كه شعاع خورشيد به زمين تابد !\r\n\r\n[ آيات 18 - 8 
  ]\r\n\r\n( تفسير لفظى )\r\n8 -  إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ إِنَّ أَبانا لَفِي ضَلالٍ مُبِينٍ . \r\nهنگامى كه برادران يوسف گفتند يوسف و برادر هم مادريش ( بنيامين ) از ما نزد پدر ما محبوب‌تر است درحالىكه ما ( ده تن ) گروهيم و پدر ما در مهر اين دو برادر در گمراهى آشكار است .\r\n9 -  اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ  ( از رشك يوسف به يكدگر گفتند ) بكشيد او را يا او را به زمينى افكنيد تا روى پدر و مهر دل او به شما پرداخته شود و پس از آن شما گروهى از نيكان و توبه‌كاران باشيد .\r\n10 -  قالَ قائِلٌ مِنْهُمْ لا تَقْتُلُوا يُوسُفَ وَ أَلْقُوهُ فِي غَيابَتِ الْجُبِّ يَلْتَقِطْهُ بَعْضُ السَّيَّارَةِ إِنْ كُنْتُمْ فاعِلِينَ .  يكى از ميان آن برادران گفت : يوسف را مكشيد و او را در ته چاه بيفكنيد تا بعضى از كاروانيان او را برگيرند ، اگر نسبت به يوسف آنچه مىسكاليد خواهيد كرد .\r\n11 -  قالُوا يا أَبانا ما لَكَ لا تَأْمَنَّا عَلى يُوسُفَ وَ إِنَّا لَهُ لَناصِحُونَ .  گفتند : اى پدر ما ، تو را چه مىشود كه بر ما از يوسف ايمن نيستى ؟ و ما را بر او استوار نمىدارى درحالىكه ما نيك‌خواه او هستيم !\r\n\r\n","description":"","footnote":"","page_name":" 469 ","page_number":489},
  {"content":"\r\n\r\n12 -  أَرْسِلْهُ مَعَنا غَداً يَرْتَعْ وَ يَلْعَبْ وَ إِنَّا لَهُ لَحافِظُونَ .  او را فردا با ما بفرست تا ما گلّه چرانيم و او بازى كند و ما او را نگهبان باشيم .\r\n13 -  قالَ إِنِّي لَيَحْزُنُنِي أَنْ تَذْهَبُوا بِهِ وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ .  يعقوب گفت : مرا اندوهگين مىدارد كه او را با خود ببريد و من مىترسم كه او را گرگ بخورد و شما از او ناآگاه باشيد .\r\n14 -  قالُوا لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ .  گفتند : اگر او را گرگ بخورد و ما ده تن‌ايم در آن حال ما زيان‌كارانيم .\r\n15 -  فَلَمَّا ذَهَبُوا بِهِ وَ أَجْمَعُوا أَنْ يَجْعَلُوهُ فِي غَيابَتِ الْجُبِّ وَ أَوْحَيْنا إِلَيْهِ لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ .  پس چون او را با خود بردند و در دل كردند كه او را در كنج چاه جاى دهند ، و ما به او پيغام داديم كه ناچار ( در آينده ) تو آنها را خبر كنى به آنچه مىكنند و ايشان خود ندانند !\r\n16 -  وَ جاؤُ أَباهُمْ عِشاءً يَبْكُونَ .  شبانگاه نزد پدر آمدند و مىگريستند .\r\n17 -  قالُوا يا أَبانا إِنَّا ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ .  گفتند : اى پدر ، ما رفتيم كه تيراندازى كنيم و يوسف نزد كالا و رخت خود گذاشتم ، پس گرگ او را بخورد و تو ما را به استوار نخواهى داشت و باور ندارى اگرچه ما راست‌گو باشيم !\r\n18 -  وَ جاؤُ عَلى قَمِيصِهِ بِدَمٍ كَذِبٍ قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ .  و آمدند خون به دروغ بر پيراهن يوسف آوردند ! يعقوب ! گفت : تنهاى شما شما را وادار كرد كه كارى را كه مىخواستيد بكرديد ! اكنون كار من شكيبائى نيكو است و خدا در آنچه مىگوئيد و صفت مىكنيد يار من است .\r\n\r\n( تفسير ادبى و عرفانى )\r\n8 -  إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا .  آيه . برادران يوسف خواستند قاعدهء دولت يوسفى را منهدم كنند ، و سپاه عصمت را در حق وى منهزم گردانند و پروردهء عنايت را به دست مكر خود بر خاك مذلت افكنند .\r\nنتوانستند و با قضاى رانده و حكم رفته برنيامدند ! و هرگاه كه نزد پدر آمدند ، او را ديدند نشسته و آن بهار شكفته و ماه دو هفته را پيش خويش نشانده و فرش وصال در خيمهء جمال او گسترده ، ايشان چنان همىديدند و از كينه و دشمنى و حسد بر خود همىپيچيدند و گفتند پدر ما يكى را به ده تن برگزيده كه از راه صواب دور است . اكنون تدبير آنست كه او را از چشم پدر دور بداريم كه هرچه چشم نبيند دل نخواهد ! تا يك‌بارگى دل بر ما نهد و با ما پردازد و اين را ندانستند كه هركه همه جويد از همه درماند !\r\nچون اقبال يعقوب را به كلى براى خود خواستند به آن نرسيدند و بجاى اقبال اعراض ديدند كه فرمود :  وَ تَوَلَّى عَنْهُمْ . \r\nآنگاه از سر كينه و حسد از روى تلبيس بر پدر بازشدند و از مكر آواز دادند كه اى پدر اين روشنائى چشم يعقوبى را فردا با ما فرست تا باهم تماشا كنيم ! از پدر اجازت يافتند نه به مراد خود بلكه به مراد يوسف كه كودك بود و صحبت گردش و تماشا و تنزيه و تفريح به گوش او رسيده ! از پدر درخواست كردند تا او را با ايشان فرستد ، پدر از بهر دل يوسف دستور داد ، كه دوستدار ، همه مراد محبوب خويش خواهد و رنج خود بر لذّت وى بگزيند .\r\nچون پدر دستورى داد ، آن عزيز مكرّم را از كنار پدر به ناز بيرون بردند ، چون به صحرا رسيدند آن چهرهء\r\n\r\n","description":"","footnote":"","page_name":" 470 ","page_number":490},
  {"content":"\r\n\r\nچون خورشيد و ماه را در چاه انداختند و جگر پدر را بر فراق پسر بسوختند ، از آن پس ، يعقوب شب و روز آرام نگرفتى و به راحت نغنودى و زبان‌حالش مىگفت :\r\n همه شب مردمان در خواب ، من بيدار چون باشم ؟ * غنوده هركسى با يار من بىيار چون باشم ؟ \r\nيعقوب از فراق فرزند دلبند صومعه‌اى بساخت و چون در آن خانهء احزان داخل شد به زارى بگريست ، چنان كه جمله كنعانيان از زن و مرد بر اندوه او بگريستند ، آنگاه با زبان حسرت گفت اى يوسف عزيز ! در خانهء غم به اندوه فراق تو مىروم و تا تو را نبينم نخندم و شادى نكنم و چشم از گريستن بازندارم :\r\n مرا تا باشد اين درد نهانى * تو را جويم كه درمانم تو دانى \r\nاين عجب نيست از يعقوب ، كه از نديدن فرزند شكيبائى نتواند ، كه فرزندان بر فراق پدر و مادر صبر كرد توانند اما پدر و مادر بر فراق فرزندان صبر نتوانند ! چون دوستى پدر و مادر به فرزند از روى شفقت و نوازش است و دوستى فرزند به آنها از روى حشمت و ستايش است ، مردم هنگام سختى ، حشمت بگذارند ليكن شفقت نگذارند ، هرگز پدر كه از پسر هزار جفا بيند ، مر او را دشمن نگردد ، و پسر باشد كه چون از پدر جفا بيند ، مر او را دشمن شود ! زيرا اينجا دوستى از حشمت و جاه است و آن با ضجر و سختى و ملال نماند ، و آنجا دوستى از شفقت و مهر است و آن با سختى و اندوه و كلال از ميان برنخيزد .\r\n15 -  فَلَمَّا ذَهَبُوا بِهِ وَ أَجْمَعُوا أَنْ يَجْعَلُوهُ فِي غَيابَتِ الْجُبِّ .  آيه . يوسف از صحبت پدر دور ماند به وحى از سوى مولى نزديك شد ، چنين است سنّت خدائى كه اگر باب بلا بر نفوس اولياء بگشايد از راه ديگر باب صفا و ولاء بگشايد ، اگر يك راه‌بند آمد به حكم بلا ، صد راه صفا به صفت ولاء برگشاد ، اگر يك لقمه بازگرفت ، چه زيان ؟\r\nكه صد نواله در پيچيد .\r\nاگر يوسف به فراق پدر غمگين گشت چرا نالد ؟ چون به وصال وحى حقّ رنگين گشت و وحى حق او را در چاه بىسامان ، خوش‌تر از وصال يعقوب در كنعان ! آرى نواختها همه در ميان رنج است و زير يك ناكامى هزار گنج است !\r\nپير طريقت گفت : اگر نشان آشنائى راست است ، هرچه از دوست رسد احسان است و اگر اين دعوى را معنى است ، شادى و غم و رنج در آن يكسان است كه :\r\n جانى دادم به عشق تو كرده رقم * خواهيش به شادى كش خواهيش به غم \r\n17 -  قالُوا يا أَبانا إِنَّا ذَهَبْنا نَسْتَبِقُ .  آيه . اين دليل است بر اينكه مسابقت روا است چنان كه در زمان رسول خدا محمّد مصطفى اسب‌دوانى و شتردوانى مىكردند و پاها مسابقهء دويدن داشتند و اين مسابقه كه برادران يوسف داشتند ، تيراندازى بوده .\r\nپيغمبر اسلام دربارهء مسابقهء تيراندازى فرمود : هركس تيراندازى بياموزد و آن را ترك كند ، نعمت بزرگى از دست داده است . نيز فرمود : حقّ فرزند بر عهدهء پدر آنست كه كتاب خدا و شنا و تيراندازى به وى بياموزد .\r\nنيز فرمود : سه بازى لهو و بيراه نيست ( 1 ) بازى افراد خانواده با يكدگر ، ( 2 ) بازى با اسب و اسب‌سوارى و اسب‌دوانى ، ( 3 ) تيراندازى .\r\nنيز فرمود : هركس را خداوند تيراندازى آموزد و آن را ترك كند و نسبت به آن بىميل شود ، نعمتى است كه آن را كفران كرده !\r\n\r\n","description":"","footnote":"","page_name":" 471 ","page_number":491},
  {"content":"\r\n\r\nدر حديث است كه همه بازيهاى دنيا ( لهو و لعب ) باطل است جز سه بازى : بازى تيراندازى ، بازى اسب‌سوارى ، بازى در خانواده .\r\nاز پيغمبر روايت شده كه : روزى جمعى را ديد تيراندازى مىكردند فرمود : تير بيندازيد و سوار شويد ولى نزد من تيراندازى دوست‌داشته‌تر از سوارى است .\r\n18 -  وَ جاؤُ عَلى قَمِيصِهِ بِدَمٍ كَذِبٍ .  آيه . پيراهن يوسف را با خون بزغاله رنگين كردند و نزد يعقوب آوردند ، يعقوب ديد پيراهن دريده نشده و پاره نگشته ! گفت : شما دروغ مىگوئيد چه اگر گرگ خوردى پيراهن پاره كردى ! آنگاه گفت : به خدا قسم تاكنون گرگى به اين بردبارى نديده و نشنيده‌ام كه فرزند مرا بخورد و پيراهن او را ندرد !\r\nلطيفه : پيراهن يوسف سه نشان و أثر داشت : يكى وقتى با خون دروغى آوردند ، دوم وقتى در خانهء زليخا از عقب دريده شد سوم وقتى بر صورت يعقوب افكندند و ديده‌اش روشن گرديد .\r\n\r\n[ آيات 23 - 19 
  ]\r\n\r\n( تفسير لفظى )\r\n19 -  وَ جاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَهُ قالَ يا بُشْرى هذا غُلامٌ وَ أَسَرُّوهُ بِضاعَةً وَ اللَّهُ عَلِيمٌ بِما يَعْمَلُونَ .  كاروانى آمد و آب‌جو و آب‌ساز را فرستادند كه آب آورد و دلو در چاه انداخت ( چون آن را بالا كشيد ) گفت : اين بشارت كه اينك غلامى است و آن را به پنهانى بضاعتى براى خود ساختند و خدا به همه كارها كه مىكردند دانا است .\r\n20 -  وَ شَرَوْهُ بِثَمَنٍ بَخْسٍ دَراهِمَ مَعْدُودَةٍ وَ كانُوا فِيهِ مِنَ الزَّاهِدِينَ .  او را به بهائى اندك يعنى به چند درم فروختند و در ارزان فروختن او دريغ نداشتند .\r\n21 -  وَ قالَ الَّذِي اشْتَراهُ مِنْ مِصْرَ لِامْرَأَتِهِ أَكْرِمِي مَثْواهُ عَسى أَنْ يَنْفَعَنا أَوْ نَتَّخِذَهُ وَلَداً  آن‌كسىكه در مصر او را خريد به زن خويش گفت : جاى اين غلام گرامى دار ، باشد كه روزى به كار ما آيد ، يا « اگر زيرك باشد » او را به فرزندى گيريم ،  وَ كَذلِكَ مَكَّنَّا لِيُوسُفَ فِي الْأَرْضِ وَ لِنُعَلِّمَهُ مِنْ تَأْوِيلِ الْأَحادِيثِ وَ اللَّهُ غالِبٌ عَلى أَمْرِهِ وَ لكِنَّ أَكْثَرَ النَّاسِ لا يَعْلَمُونَ .  اين‌چنين ما يوسف را در زمين مصر جا داديم و تا او را سرانجام دانش و تعبير خواب آموزيم و كار خداوند بر همه كارها در امر يوسف برترى و غلبه دارد و لكن بيشتر مردم نمىدانند .\r\n22 -  وَ لَمَّا بَلَغَ أَشُدَّهُ آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ .  چون به زورمند جوانى رسيد ، او را حكمت و دانش داديم ( و نبوّت و الهام ) و ما با نيكوكاران چنين كنيم .\r\n23 -  وَ راوَدَتْهُ الَّتِي هُوَ فِي بَيْتِها عَنْ نَفْسِهِ وَ غَلَّقَتِ الْأَبْوابَ وَ قالَتْ هَيْتَ لَكَ قالَ مَعاذَ اللَّهِ إِنَّهُ رَبِّي أَحْسَنَ مَثْوايَ إِنَّهُ لا يُفْلِحُ الظَّالِمُونَ .  زنى كه يوسف در خانهء او بود در جست‌وجوى وى نشست و گشتن گرد او و او را خواست و درها را بست و به يوسف گفت : ايدر بيا ، نزديك درآى ! يوسف زنهار خواست و گفت : پناه بر خدا آقاى من مرا نيكو جاى داده و گرامى داشته ! و به درستى كه ستمكاران رستگار نمىشوند .\r\n\r\n( تفسير ادبى و عرفانى )\r\n19 -  وَ جاءَتْ سَيَّارَةٌ فَأَرْسَلُوا وارِدَهُمْ .  آيه . تعبيهء لطف الهى است در حق يوسف كه در چاهى افتد با جگرى سوخته و دلى پردرد و جانى پرحسرت ، كه از سر بىنوائى و وحشت تنهائى بناليد و در حق زاريد و گفت : خدايا\r\n\r\n","description":"","footnote":"","page_name":" 472 ","page_number":492},
  {"content":"\r\n\r\nتو دلگشائى ، تو رهنمائى ، تو مهرافزائى ، تو كريم و لطيف و نيك خدائى ، چه بود كه بر اين خسته دل ببخشائى ؟ و از رحمت خود درى برويم گشائى .\r\nيعقوب نيز بر اين صفت همىزاريد و ناليد ، و سوز و نياز خود بر درگاه بىنيازى عرضه مىكرد ، تا آخر شب وحشت ، به پايان رسيد و صبح وصال از مطلع شادى بدميد و كاروان در رسيد !\r\n با دل گفتم كه هيچ انديشه مدار * بگشايد كار ما گشايندهء كار \r\nكاروان به شاه‌راه آهسته و نرم همى مىآمد كه ناگهان راه به ايشان ناپديد شد و شاه‌راه گم كردند ، و همىرفتند تا به سر چاهى رسيدند ، كه بيراه با صد هزار راه برابر آمد ، و دردى بود كه بر صد هزار درمان افزون آمد !\r\nلطيفه : عيسى ( ع ) را ديدند كه از خانهء زن فاجرهء بيرون آمد ، گفتند : يا روح اللّه اين نه جاى تو است ، كجا افتادى تو بدين خانه ؟ گفت : ما شب‌گيرى به درآمديم تا به صخره رويم و با خدا مناجات كنيم ، راه شاه‌راه بر ما بپوشيدند به خانهء اين زن افتاديم ! و آن زنى بود در بنى اسرائيل به ناپارسائى معروف ، آن زن چون روى عيسى بديد دانست كه آنجا تعبيه ( تدبير و سازمان ) ايست ، همان دم برخاست و به خاك افتاد و بناى تضرّع و زارى گذاشت ، و از آن راه بىوفائى برخاست و در كوى صلاح آمد ! به عيسى ندا دادند كه ما مىخواستيم تو اين زن را در رشتهء دوستان ما كشى از اين جهت راه را بر تو بگردانيديم !\r\n20 -  وَ شَرَوْهُ بِثَمَنٍ بَخْسٍ .  آيه . عجب نه آنست كه برادران ، يوسف را به بهائى اندك فروختند ، عجب كار سيّاره است كه چنين يوسفى را به بيست درم به چنگ آوردند ! عجب نه آنست كه قومى بهشت باقى را به دنياى فانى بفروختند ، عجب كار ايشان است كه بهشتى بدان بزرگوارى و ملكى بدان بزرگى به نانى كه در دست درويشى نهادند به دست آوردند ! آرى ، دولت را بهائى نيست و كرامت حق جز عطائى نه !\r\nلطيفه : اگر آنچه در يوسف تعبيه شده بود از عصمت و طهارت و حقيقت قربت و لطائف علوم و حكمت ، بر برادران كشف شد ، بودى ، نه او را به بهاى بخس فروختندى و نه او را نام غلام نهادندى !\r\nآرى ، يك ذرّه از آن حقايق و لطائف بر عزيز مصر و زليخا كشف كردند ، بنگر كه ملك خود در او چگونه باختند و قيمت وى چون نهادند و زنان مصر جمال وى بديدند گفتند : اين بشر نيست اين فرشته است ! آرى ، كار نمودن دارد نه ديدن !\r\nعارفان گويند : جمال دو نوع است جمال ظاهر و جمال باطن ، جمال ظاهر آرايش خلق است و صورت زيبا ، جمال باطن آرايش خلق است و سيرت نيكو ، خداوند به برادران جمال ظاهر يوسف را نمود ، بيش از آن نديدند لاجرم حسد بردند و به بهاى اندك فروختند ! ولى خداوند شمّه‌اى از جمال باطن به عزيز مصر نمود كه به زن خود گفت : او را گرامى دار ! پس عالميان بدانند كه قدر و منزلت نزد خداوند در جمال باطن است نه در جمال ظاهر !\r\nپيغمبر فرمود : خداوند به صورتهاى شما و به دارائى شما نظر نمىكند بلكه به دلهاى شما و سيرت شما نظر مىكند .\r\nلطيفه : نوشته‌اند يوسف روزى در آينه نظر كرد جمال ظاهر خود را بر كمال ديد ، پيش خود گفت اگر من غلامى بودم بهاى من آن‌قدر زياد بود ! كه كسى توانائى خريد من نداشتى ! خداوند از وى نگذشت تا كيفر آن خودبينى را بچشد ! اين بود كه او را غلامى ساختند و به بيست درم فروختند !\r\nپير طريقت گفت : خود را مبينيد كه خودبينى را روى نيست ، خود را منگاريد كه خود نگارى را رأى نيست ، و خود را مپسنديد كه خودپسندى را شرط نيست !\r\n\r\n","description":"","footnote":"","page_name":" 473 ","page_number":493},
  {"content":"\r\n\r\n دور باش از صحبت خودپرور عادت‌پرست * بوسه بر خاك كف پاى ز خود بيزار زن \r\n21 -  وَ قالَ الَّذِي اشْتَراهُ مِنْ مِصْرَ لِامْرَأَتِهِ .  آيه . عزيز مصر چون يوسف را بخريد ، زن خود زليخا را گفت : اين غلام را بزرگ دار و او را گرامى شناس كه ما را به كار آيد و فرزندى را بشايد . زليخا گفت : ما بايد به شكرانهء اين نعمت اهل شهر را دعوت كنيم و درويشان و يتيمان و بيوه‌زنان را بنوازيم و خاصّگيان را خلعت دهيم .\r\nپس از آن همه كارها و تشريفها ، خانهء جداگانه براى يوسف بياراستند و فرشهاى گران‌مايه افكندند ، يوسف در آن خانه بسان زاهدان و متعبّدان به روزه و نماز مشغول شد و گريستن پيشه كرد و غم خوردن عادت گرفت و خويشتن را تشريف نداد و فريفته نگشت و در فراق يعقوب غريب‌وار ، سوكوار روز به سر مىبرد . تا روزى كه بر در سراى نشسته بود غمگين و اندوهگين ، مردى را ديد بر شترى نشسته و صحف ابراهيم همىخواند ، يوسف چون آواز عبرانى شنيد از جاى برجست و آن مرد را به خود خواند و از وى پرسيد كه از كجائى و كجا مىروى ؟ مرد گفت : از كنعانم و اينجا به بازرگانى آمده‌ام ، چون يوسف مرد كنعانى ديد و آواز عبرانى شنيد بسيار گريست و اندوه فراق پدر بر او تازه گشت .\r\n بادى كه ز كوى عشق تو برخيزد * از خاك جفا صورت مهر انگيزد \r\n آبى كه ز چشم من فراقت ريزد * هر ساعتم آتشى به سر برريزد \r\nپرسيد : اى كنعانى ، از كنعان كى بيرون شده‌اى و از پيغمبر شما چه خبر دارى ؟ كنعانى گفت : من تا از كنعان آمده‌ام يك ماه بگذشته و حديث پيغمبر مپرس كه هركه خبر وى پرسد و احوال او بشنود غمگين شود ! چون او را پسرى بود كه او را بسيار دوست داشتى و مىگويند گرگ او را بخورد ! اكنون سوگوارى و غم‌خوارى كه بر خود نهاده از طاقت كوه‌هاى بلند بيرون است تا چه رسد به آدمى !\r\n تنها خورد اين دل غم و تنها كشدا * گردون نكشد آنچه دل ما كشدا \r\nيوسف گفت : از بهر خداى برگو كه آن پير چه مىكند ، حالش چون است ؟ و كجا نشيند ؟ گفت : از خلق نفرت گرفته و از خويش و پيوند بازبريده و صومعه‌اى ساخته و آن را خانهء غم نام نهاده ، پيوسته آنجا نماز كند و جز گريستن و زارى كارى ندارد ! و چندان گريسته كه همه مژگان او ريخته و به گاه سحر از صومعه بيرون آيد و زارزار بنالد چنان كه اهل كنعان همه بگريند ، او همىگويد : كجا است آن گوهر صدف دريائى ، كجا است آن نگين حلقهء زيبائى ؟\r\n ماها ، به كدام آسمانت جويم * سروا ، به كدام بوستانت جويم \r\nيوسف چون اين سخن بشنيد چندان بگريست كه بىتاب شد ، بيفتاد و از هوش برفت ، مرد كنعانى چون اين حال بديد بترسيد بر شتر بنشست و برفت . يوسف كه به هوش بازآمد ، مرد رفته بود ، دردش بر درد زيادت شد و اندوه فزود كه پيغامى به پدر نداد تا اين پير پردرد را دلجوئى و تسلّى باشد .\r\nآرى ، اين درد بر درد چرا ؟ و حسرت بر حسرت از كجا ؟ آرى ، تا عاشق دل خسته بداند كه آن بلا قضا است ! هرچند نه بر وفق اختيار و رضا است ! سوخته را باز سوختن كى رواست ؟ آرى ، همچنان‌كه آتش ، خرقه‌اى سوخته خواهد تا بيفروزد ، درد فراق هم ، دل سوخته‌اى خواهد تا با وى در سازد !\r\n هر درد كه زين دلم قدم برگيرد * دردى دگرش بجاى در برگيرد \r\n زان ، با هر درد صحبت از سر گيرد * كآتش چو رسد به سوخته از سر گيرد \r\nآن مرد رفت تا به كنعان رسيد ، نيم‌شب به در صومعهء يعقوب رفت گفت : درود بر تو باد اى پيغمبر خداى ، خبرى دارم مىخواهم بگويم ، از درون صومعه آوازى حزين آمد تا وقت سحرگاه من بيرون آيم و اكنون كه در خدمت و طاعت\r\n\r\n","description":"","footnote":"","page_name":" 474 ","page_number":494},
  {"content":"\r\n\r\nخداوند هستم از سر آن نيارم برخاستن و به ديگرى مشغول بودن ! مرد همان‌جا بماند تا وقت سحر كه يعقوب بيرون آمد ، آن مرد قصّه را آغاز كرد و هرچه در كار يوسف ديده بود باز گفت : از پرسيدن خبر يعقوب و گريستن و زارى او بر در آن سراى غم ، و عاقبت از هوش رفتن ! يعقوب گفت : او را نشناختى ؟ گفت : اى پيغمبر خداى ، آن غلام برقع بر روى داشت او را نشناختم ، همين‌قدر ديدم از گفته‌هاى من بيفتاد و بىهوش شد و من از ترس آنكه از سراى زليخا مرا ملامت آيد بگريختم و بيامدم .\r\nيعقوب را آن ساعت غم و اندوه بيفزود و بگريست ، گوئى آن جوان كه بود ؟ فرزند من بود كه او را به بندگى بفروختند يا كس ديگر بود كه بر ما شفقت كرده و خبر ما را پرسيد ؟ آنگاه به سر ورد و ذكر خويش بازگشت ، پس از آن خبر ، يعقوب از كسى خبرى ديگر نشنيد تا آنكه برادران به مصر رفتند و خبر وى آوردند .\r\nلطيفه : گفته‌اند : راز اين عقوبت آن بود كه يعقوب را كنيزكى بود و آن كنيزك پسرى داشت ، يعقوب آن پسر را بفروخت و مادر را بازگرفت ! خداوند فراق يوسف پيش آورد ، و تا پسر كنيزك آزادى نيافت و نزد مادر نيامد ، يوسف هم به يعقوب نرسيد !\r\n . . . وَ كَذلِكَ مَكَّنَّا لِيُوسُفَ فِي الْأَرْضِ .  آيه . برادران يوسف در كار او اراده و نيّتى داشتند كه او در خانهء پدر و نزد پدر نباشد ، و ارادهء خداوند اين بود كه يوسف در زمين مصر برقرار و با قدرت گردد ! و ارادهء حق بر ارادهء آنان غالب آمد ، برادران او را در چاه افكندند تا نام و نشانش نماند ، خداوند او را به كشور مصر افكند تا مشهور آفاق گردد ! برادران او را به بندگى بفروختند تا غلام كاروانيان باشد ، خداوند مصريان را بنده و غلام او كرد ؟ تا بر ايشان پادشاهى و كشوررانى كند ، آنان در كار يوسف تدبيرى كردند و خداوند تقديرى كرد و تقدير خداوند بر تدبير آنان غالب شد كه :\r\n وَ اللَّهُ غالِبٌ عَلى أَمْرِهِ . \r\n23 -  وَ راوَدَتْهُ الَّتِي هُوَ فِي بَيْتِها عَنْ نَفْسِهِ وَ غَلَّقَتِ الْأَبْوابَ .  آيه . همچنين زليخا در تدبير كار او شد و در راه جست‌وجوى او نشست و به تدبير بشرى درهاى خلوت را به او فروبست و همىگفت : بيا نزديك ، من مال توأم و تو مال منى ! در برابر تدبير زليخا تقدير ازلى خداوند در عصمت يوسف بود كه در جوابش گفت : تو براى شوهرت هستى و من براى آقاى خود هستم !\r\n\r\n[ آيات 32 - 24 
  ]\r\n\r\n( تفسير لفظى )\r\n24 -  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ .  زليخا آهنگ يوسف كرد ( و او را بايست ) و يوسف هم آهنگ زليخا كرد ( به نهيب دل و بايست هم ) اگرنه آن بودى كه برهان و حجّت خداى خويش بر خويشتن بديد .\r\n كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ .  آن‌چنان از او بدنامى و زشت‌كارى برگردانيم ، كه او از بندگان برگزيدهء ما است .\r\n25 -  وَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ وَ أَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ .  يوسف آهنگ گريختن و زليخا آهنگ گرفتن كرد ! و هر دو بسوى در دويدند ! كه زليخا ( شوهر را ناگهان ديد ) گفت : مجازات كسى كه به اهل تو بدسگالد چيست ؟ جز آنكه به زندان رود يا گرفتار عذاب دردناك شود ؟\r\n26 -  قالَ هِيَ راوَدَتْنِي عَنْ نَفْسِي وَ شَهِدَ شاهِدٌ مِنْ أَهْلِها إِنْ كانَ قَمِيصُهُ قُدَّ مِنْ قُبُلٍ فَصَدَقَتْ وَ هُوَ مِنَ الْكاذِبِينَ .  يوسف گفت : او تن من را خواست و مرا با خود خواند و از كسان زليخا هم كسى گواهى داد ( و گفت ) اگر پيراهن يوسف از جلو دريده شده ، زليخا راست مىگويد و يوسف دروغ‌گو است .\r\n\r\n","description":"","footnote":"","page_name":" 475 ","page_number":495},
  {"content":"\r\n\r\n27 -  وَ إِنْ كانَ قَمِيصُهُ قُدَّ مِنْ دُبُرٍ فَكَذَبَتْ وَ هُوَ مِنَ الصَّادِقِينَ .  اگر پيراهن يوسف از پس دريده شده زليخا دروغ مىگويد و يوسف از راست‌گويان است !\r\n28 -  فَلَمَّا رَأى قَمِيصَهُ قُدَّ مِنْ دُبُرٍ قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ .  پس چون شوى زليخا ديد كه پيراهن يوسف از پس پاره شده گفت : اين از ساز بد شما زنها است ، به درستى و راستى حيله و كيد شماها بزرگ است .\r\n29 -  يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ .  شوهر زليخا ( عزيز مصر ) گفت : اى يوسف از بازگفت اين كار روىگردان ( و كس را مگوى ) و تو اى زن آمرزش از گناه خود بخواه كه گناه از تو بوده و تو از بدكارانى !\r\n30 -  وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا إِنَّا لَنَراها فِي ضَلالٍ مُبِينٍ .  زنان در شارستان مصر گفتند زن عزيز تن غلام خود را براى خود مىجويد و مهر غلام در دل او جاى گرفته و ما آن زن را در گمراهى آشكار مىبينيم !\r\n31 -  فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ .  آنگاه زن عزيز كه مكر ايشان و بد گفتشان شنيد ، فرستاد آنها را دعوت كرد و براى آنها جاى نشستن آماده كرد و به هريكى از آنها كاردى در دست داد ، آنگاه يوسف را گفت : بر ايشان بيرون آى ، همين‌كه زنها او را ديدند ، جمال او ايشان را بزرگ آمد و از ديدار او در شگفت شدند و دستهاى خود را ( كه مىخواستند ميوه با آن برند ) بريدند و گفتند : پناه بر خدا ( كه اين را از مردم شمارند يا پندارند ! ) اين نه مردم است و اين جز فرشته آزاده نيست .\r\n32 -  قالَتْ فَذلِكُنَّ الَّذِي لُمْتُنَّنِي فِيهِ وَ لَقَدْ راوَدْتُهُ عَنْ نَفْسِهِ فَاسْتَعْصَمَ وَ لَئِنْ لَمْ يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ .  زليخا به زنان گفت : اين غلام است كه مرا ملامت كرديد و ( راست گفتيد ) من نفس او براى خود بازخواستم و او خود را از من نگاه داشت ( و از آنچه من خواستم باز ايستاد ) اگر آن نكند كه او را فرمايم ، ناچار او را در زندان كنند و او از خوارشدگان خواهد بود .\r\n\r\n( تفسير ادبى و عرفانى )\r\n24 -  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ .  آيه . چون خدا را با بنده عنايت بود ، پيروزى بنده را چه نهايت بود ، چون خداوند بنده را در حمايت خود دارد دشمن بر وى كى ظفر يابد ؟ پيروز بنده‌اى كه خداوند پيوسته به دل او نظر دارد و او را هرگز فرا مخالفت نگذارد .\r\nمصطفى گفت : خداوند فرموده چون بدانم كه غالب اشتغال بندهء من به من است خواهش ( شهوت ) او را در سؤال از من و مناجات با من قرار مىدهم ، و چون بخواهد از ياد من غافل شود ، ميان غفلت او با خودم حائل مىشوم كه بىبهره نشود !\r\nلطيفه : بنگر به حال يوسف كه شيطان چگونه دام خود فراراه وى نهاد چون زنان دامهاى شيطانند - و خداوند چگونه برهان خود را فراراه وى نهاد !\r\nامام جعفر صادق ( ع ) فرمود : برهان حق جمال نبوّت و نور علم و حكمت بود كه خداوند در دل يوسف نهاد و فرمود :\r\n\r\n","description":"","footnote":"","page_name":" 476 ","page_number":496},
  {"content":"\r\n\r\n آتَيْناهُ حُكْماً وَ عِلْماً .  تا به نور و ضياء آن ، راه راست و حق بديد و از ناپسند بازگشت و به پسند حق رسيد ، يعنى نه خود رسيد كه رسانيدند ! نه خود ديد كه نمودند !\r\nامام علىّ ابن الحسين ( ع ) فرمود : آن ساعت كه زليخا قصد يوسف كرد ، در آن خلوت‌خانه بتى بود ، زليخا برخاست و چادرى به سر آن بت كشيد ! يوسف پرسيد اين چه بود كه كردى ؟ گفت از آن بت شرم دارم كه به ما مىنگرد ! يوسف گفت : از بتى كه نه‌بيند و نشنود و نه در سود و زيان به كار آيد شرم دارى ! من چرا از آفريدگار جهان و جهانيان شرم ندارم ؟ كه دانا به احوال همگان چه آشكارا و چه پنهان ، شنونده صداها ، نيوشندهء رازها ، بينندهء دورها است !\r\nيوسف اين بگفت و برخاست و آهنگ در كرد و زليخا از پس وى دوان ، پيراهن او را از پس گرفت تا او را نگاه دارد پيراهن از پس دريد ، در آن دم عزيز شوى او را ديد كه بر گذرگاه در ايستاده ، آتش شرم و رسوائى در جان او افتاد و زليخا گناه سوى يوسف نهاد ، چون در عشق وى راست نبود لاجرم بر زبان او هم راست نرفت و به شوى گفت :\r\nكيفر كسى كه به همسر تو قصد بد دارد چيست ؟\r\nلطيفهء بسيار عالى : گروهى از مفسّران ، مناظره‌ها و محاوره‌ها و گفتگوهاى يوسف و زليخا را چنين شرح داده‌اند :\r\nزليخا گفت : اى يوسف ، نيكوموئى دارى ! گفت : اول چيزى كه در خاك بريزد مو باشد زليخا گفت : اى يوسف ، نيكوروئى دارى ، گفت : نگاريدهء حق در رحم مادر است ، گفت : صورت زيباى تو تنم را بگداخت ، گفت شيطانت مدد مىدهد و مىفريبد ، گفت : آتشى به جانم افروختى ، شرر آن بنشان ، گفت : اگر بنشانم خود در آن سوزم ، گفت : تشنه را آب ده كه از تشنگى خشك شده ، گفت : كليد به دست باغبان و باغبان سزاوارتر بدان ، گفت : اى يوسف خانه آراسته و خلوت ساخته‌ام خيز تماشائى كن ، گفت : از تماشاى جاودانى و سراى پيروزى بازمانم ! گفت : اى يوسف : دستى بر اين دل غمناك نه و اين خسته عشق را مرهمى برنه ! گفت : به آقاى خود خيانت نكنم و حرمت برندارم .\r\nيكى از بزرگان دين گويد : من از زنان بيشتر مىترسم تا از شيطان زيرا خداوند در قرآن مكر و حيلهء زنان را بزرگ شمرده كه فرموده :\r\n28 -  . . . إِنَّ كَيْدَكُنَّ عَظِيمٌ .  آيه . و دربارهء شيطان فرمودند :  إِنَّ كَيْدَ الشَّيْطانِ كانَ ضَعِيفاً . \r\nمصطفى در تفسير اين آيه فرمود : من فتنه‌اى را بعد از خودم زيان‌كارتر از زنان براى مردان نگذاشتم !\r\nلطيفه : گفته شده كه سخن ميان يوسف و زليخا دراز شد و شيطان سوّمى ايشان بود كه در كار ايستاده ، دستى به يوسف برد و دست ديگر به زليخا ، هر دو را فراهم كشيد ، پنداشت كه آنها باهم جمع كرده و به مقصود شيطنت خود رسيده ! كه ناگاه برهان حق پديد آمد و همهء تلبيس ابليس تباه گشت .\r\n ابليس گشاده بود در وسوسه دست * فضل ازلى درآمد ابليس بجست ! \r\n30 -  وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا .  آيه . گروهى از زنان شهر ( نزديكان و درباريان ) گفتند كه همسر عزيز دل‌باخته غلام جوانش شده و پردهء دل او مالامال و شرمسار نور عشق و محبّت او شده !\r\nلطيفه : نوشته‌اند دل را پنج پرده است : اول پردهء سينه كه قرارگاه عهد اسلام است ، دوم پردهء قلب كه محل نور ايمان است ، سوّم پردهء فؤاد كه موضع نظر حق است ، چهارم پردهء سرّ كه جايگاه گنج اخلاص است ، پنجم پردهء شغاف است كه فرودگاه عشق و محبت است !\r\n\r\n","description":"","footnote":"","page_name":" 477 ","page_number":497},
  {"content":"\r\n\r\nچون آن بدبخت در كار يوسف برفت و عشق او تمام ولايت فروگرفت ، زبان طاعنان بر او دراز شد و زنان مصر تيرهاى سرزنش و ملامت بر او مىانداختند و او خود را دلجوئى و تسلّى مىداد كه معشوق خوب‌روى به ملامت مىارزد ! و زبان حال مىگفت :\r\n پيوند كنى با صنمى مشكين خال ! * آنگه جوئى تو عافيت ، اينت محال ! \r\nگفته‌اند : سرمايهء عاشقان ملامت است ، آن كس كه بار ملامت نكشد عاشق كى بود ؟ ! زليخا كه اين سخنان و سرزنشها شنيد گفت : من آنان را دعوت كنم و معشوق خود را به آنان بنمايم تا بدانند كه :\r\n عشق چنان روى ، تاج باشد بر سر * گرچه از آن صد هزار دردسر آيد ! \r\nپس چون زنان حاضر شدند و جمال يوسف را بديدند و شعاع آن بر هيكلهاى آنان پرتو افكند ! همه در حيرت و دهشت افتادند ! و دستها را بجاى ترنج بريدند و از خود بىخود گشته ، لختى بىهوش افتاده ، لختى جان داده ، لختى سراسيمه و متحيّر مانده همىگفتند : اين بشر نيست فرشته است !\r\n\r\n[ آيات 42 - 33 
  ]\r\n\r\n( تفسير لفظى )\r\n33 -  قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَ أَكُنْ مِنَ الْجاهِلِينَ .  يوسف گفت : خداوندا ، زندان براى محبوب‌تر است از آنچه مرا به آن دعوت مىكنند و اگر مكر و كيد آنها را از من برنگردانى به ايشان گرايم ( و با ايشان خسبم ) و از شمار نادانان باشم .\r\n34 -  فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ .  خداوند دعاى او را اجابت فرمود و ساز و مكر زنان را از او بگردانيد كه او شنوا و دانا است .\r\n35 -  ثُمَّ بَدا لَهُمْ مِنْ بَعْدِ ما رَأَوُا الْآياتِ لَيَسْجُنُنَّهُ حَتَّى حِينٍ .  پس از آنكه آنان را از نشانيها كه ديده بودند در دل افتاد ( دانستند ) كه او را تا يك چندى زندانى خواهند كرد .\r\n36 -  وَ دَخَلَ مَعَهُ السِّجْنَ فَتَيانِ قالَ أَحَدُهُما إِنِّي أَرانِي أَعْصِرُ خَمْراً وَ قالَ الْآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ نَبِّئْنا بِتَأْوِيلِهِ إِنَّا نَراكَ مِنَ الْمُحْسِنِينَ .  با يوسف در زندان دو جوان هم از غلامان عزيز مصر كه مورد خشم او واقع شده بودند درآمدند ، روزى يكى از آنها گفت : خواب ديدم كه شيرهء انگور مىگيرم تا شراب درست كنم و ديگرى گفت : خواب ديدم كه روى سر خود سبدى از نان حمل مىكنم و مرغ از آن نان مىخورد ، ما را به تأويل و تعبير اين دو خواب آگاه كن كه تو را از نيكوكاران مىشناسيم .\r\n37 -  قالَ لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما ذلِكُما مِمَّا عَلَّمَنِي رَبِّي إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ .  يوسف گفت : شما هيچ خوردنى به خواب نخواهيد ديد مگر آنكه من آن را براى شما تأويل كنم پيش از آنكه سرانجام شما آشكار گردد ، اين از جمله دانشى به خواب نخواهيد ديد مگر آنكه من آن را براى شما تأويل كنم پيش از آنكه سرانجام شما آشكار گردد ، اين از جمله دانشى است كه خداوند به من آموخته و من كيش گروهى كه به خدا ايمان ندارند ترك كرده‌ام چون‌كه آنها به روز رستاخيز كافرند .\r\n38 -  وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ .  من پيروى از كيش پدران خود ابراهيم ، اسحاق ، يعقوب كردم و هرگز ما را نبوده كه براى خداوند انبازى گيريم و اين از فضل خداوند بر ما است و بر همه مردم ( مؤمن ) و لكن بيشتر مردم نمىدانند .\r\n\r\n","description":"","footnote":"","page_name":" 478 ","page_number":498},
  {"content":"\r\n\r\n39 -  يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ .  اى دو هم زندانى من ، آيا خداوندان پراكنده بهترند با خداى يكتا و يگانه و فروشكننده ؟\r\n40 -  ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ .  آنچه جز خداوند مىپرستيد تنها نامهائى هستند كه شما و پدرانتان آنها را نام گذارده‌ايد ، و خداوند براى آن پرستيدگان هيچ‌گونه حقى و سلطه‌اى فرونفرستاده و هيچ حكمى نيست مگر براى خداوند يگانه ، كه فرمود : نپرستيد مگر او را ، اين است دين راست و استوار ، لكن بيشتر مردم نمىدانند .\r\n41 -  يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ قُضِيَ الْأَمْرُ الَّذِي فِيهِ تَسْتَفْتِيانِ .  اى دو غلام هم زندانى من ، اما يكى از شما خواجهء خويش را ساقى باشد ( و او را بنوازد ) اما ديگرى بردار كند پس مرغان از سر او خورند ! اين است حكم رانده شده در آن دو خواب كه شما تأويل آن از من خواستيد .\r\n42 -  وَ قالَ لِلَّذِي ظَنَّ أَنَّهُ ناجٍ مِنْهُمَا اذْكُرْنِي عِنْدَ رَبِّكَ فَأَنْساهُ الشَّيْطانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ .  يوسف به آن غلامى كه دانست او رستنى است گفت : مرا نزد خداوند خويش يادآور ، پس شيطان او را وادار به فراموشى كرد و او را به ياد خواجهء خويش نياورد ( مصلحت خدائى ) و در نتيجهء آن فراموشى ، چند سال يوسف در زندان بماند ( تا پخته‌تر شد ) .\r\n\r\n( تفسير ادبى و عرفانى )\r\n33 -  قالَ رَبِّ السِّجْنُ أَحَبُّ إِلَيَّ .  آيه . از آنجا كه اختيار هر امرى به اختبار و امتحان است ، يوسف زندان را اختيار كرد ، لاجرم در ورطهء امتحان و اختبار افتاد ، و اگر طلب عافيت كردى ، يا بىاختيار طريق اضطرار سپردى ، ممكن بودى كه بىبلا و بىوحشت زندان ، از آنچه مىترسيدى ايمن گشتى ! و از آنچه او را به آن خواندند با عافيت عصمت يافتى !\r\nچه كه در خبر است كه اگر يوسف از خداوند بجاى زندان ، عافيت خواسته بود خداوند به او عطا مىكرد ! لكن اختيار بلا كرد تا در آن بلا از وى صدق خواستند و در محنت او بيفزودند .\r\nدر تورات آمده كه خداوند فرمود : اى موسى اگر خواهى كه به مقام مقرّبان فرود آئى و درجات عالى بهشت رسى ، از خود بازرسته و به دوست پيوسته ، مراد خود را فداى مراد ازلى ما كن . كه بنده را با اختيار چه‌كار ؟ و اختيار اختيار ما است و اراده ارادهء ما .\r\n . . . اذْكُرْنِي عِنْدَ رَبِّكَ .  آيه . يوسف زندان اختيار كرد لاجرم به اختيار خود فروگذاشتند تا روزگار دراز در زندان بماند ، و نتيجهء آن زندان كه خود خواست اين بود كه به غلام هم زندانى خود گفت : چون به نزد خداوندت برگشتى مرا به ياد او بيار !\r\nاين بود كه خداوند او را عتاب كرد و فرمود : تو از ما زندان خواستى و حالا ديگرى را نزد مخلوق ما شفيع خواهى ! به عزّتم سوگند كه زندان تو را دراز خواهم كرد .\r\nدر خبر است كه : پس از اين ندا ، زمين شكافته شد و خداوند نيروى بينائى بيشتر به يوسف داد و فرمود : فرونگر ،\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nتا در زير زمين چه بينى ؟ يوسف مورچه‌اى را ديد كه چيزى در دهان دارد و مىخورد ، ندا آمد اى يوسف ، من از روزى اين مورچه در زير زمين غافل نيستم ! تو ترسيدى كه من تو را فراموش كنم كه به غلام عزيز مصر متوسّل شدى ! آيا من تو را نزد پدر ، عزيز و ارجمند نساختم ؟ آيا كاروان براى نجات تو نفرستادم كه تو را از چاه درآوردند ؟ پس چگونه مرا فراموش كردى و از ديگرى يارى خواستى ؟ يوسف دست به دعا برداشت و گفت : خداوندا ، اين لغزش مرا به فضل خود ببخش و از گناهم درگذر .\r\nدر خبر است كه جبرئيل در زندان نزد يوسف رفت ، يوسف او را بشناخت و گفت : تو را در ميان خطاكاران چون بينم ؟ جبرئيل گفت : خداوند مىفرمايد از من شرم نكردى كه آدميان شفيع قرار دادى ! من زندان تو را چند سال خواهم افزود يوسف گفت : آيا از افزودن زندان خداوند از من راضى است ؟ گفت : بلى ، گفت : پس من از درازى زندان باك ندارم .\r\nزليخا و يوسف زندانى : گفته‌اند چون زليخا يوسف را به زندان فرستاد ، بر كردهء خود پشيمان شد و خسته‌دل و بيمار تن گشت ، هر ساعت نفس سرد مىزد و اشك گرم مىباريد و با دلى پردرد و جانى پرحسرت پيوسته به فراق آن بهار شكفته و ماه دو هفته همىزاريد و نوحه همىكرد و حالش چنين بود كه :\r\n گفتا كه مرو به غربت و مىباريد * از نرگس تر ، به لاله بر ، مرواريد \r\nطاقتش برسيد و صبرش برميد ، زندان جنب سراى او بود ، برخاست به بام زندان آمد ، با دلى آشفته و جگرى سوخته ، زندان‌بان را گفت : سوزم به غايت رسيد ، چكنم ؟ خواهم كه آواز يوسف بشنوم و اين دل خسته را مرهمى برنهم ، آرى ، شغل دوستى و عشق ، شغلى است سخت و زخمى است بىمحابا ، آتشى بىدود و زيانى بىسود ! مستوران را مشهور و مقبولان را مهجور كند ! عزيزان را خوار و پادشاهان را اسير و بىمقدار گرداند و سلامتيان را ملامتى كند . چنان كه گويد :\r\n از هجر تو چيست ، جز ملامت ما را * كرد است در اين شهر علامت ما را \r\n با هجر تو ، كى بود سلامت ما را * بنمود فراق تو ، قيامت ما را \r\nاى زندان‌بان تدبير چيست كه صداى يوسف بشنوم ؟ گفت : آسان است ! تو بفرماى تا من او را زخم كنم و من اين كار را چنان بسازم كه رنجى به دو نرسد ! و تو آواز و نالهء او بشنوى ! زليخا فرمان داد و زندان‌بان رفت و يوسف را گفت مرا فرموده‌اند كه تو را زخم كنم ولى مرا دل ندهد كه چنين كنم ، پس من تازيانه به زمين زنم و تو ناله همىكن ! زندان‌بان چنان كرد و يوسف ناله همى سر داد ، زليخا با دو چشم گريان و دل بريان ، بر بام زندان آه همىكشيد و به زبان حال مىگفت :\r\n آن شب كه من از فراق تو خون گريم * بارى به نظاره آى تا چون گريم . \r\n هر لحظه هزار قطره افزون گريم * هر قطره به نوحه‌اى دگرگون گريم . \r\n\r\n[ آيات 52 - 43 
  ]\r\n\r\n( تفسير لفظى )\r\n43 -  وَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ يا أَيُّهَا الْمَلَأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ .  پادشاه مصر گفت :\r\nمن هفت گاو فربه را خواب ديدم كه هفت گاو لاغر آنها را مىخورند ( و نيز خواب ديدم ) هفت خوشهء سبز و هفت خوشهء خشك از گوشهء تخت من برآمدى و خوشه‌هاى خشك به خوشه‌هاى سبز پيچيده و آنها را خشك كردند ، اكنون اى گروه ويژهء من ، خواب مرا فتوى دهيد و پاسخ گوئيد ، اگر چنان است كه شماها خواب شناسيد و آن را تعبير مىكنيد .\r\n44 -  قالُوا أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ .  گفتند : اين خواب‌ها نادرست و درهم و برهم است و ما به تفسير و تعبير اين‌گونه خوابها دانا نيستيم .\r\n\r\n","description":"","footnote":"","page_name":" 480 ","page_number":500},
  {"content":"\r\n\r\n45 -  وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ .  يكى از آن دو غلام كه از زندان آزاد شده و نزد ملك جاه داشت ، و پس از مدّتى فراموشى ( داستان يوسف و زندان ) گفت : من شما را به تعبير اين خواب آگاه مىكنم مرا ( به زندان ) بفرستيد .\r\n46 -  يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعِ سُنْبُلاتٍ خُضْرٍ وَ أُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ .  ( غلام در زندان رفت ) و گفت : اى يوسف بسيار راست‌گو و راست آهنگ ، براى من ( خوابى را ) كه هفت گاو فربه را هفت گاو لاغر مىخوردند و هفت خوشهء سبز و هفت خوشهء خشك بود كه سبزها هم خشك شدند تعبير كن ! تا من بسوى مردمان برگردم ، باشد كه آنان بدانند و آگاه شوند .\r\n47 -  قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ . \r\nيوسف گفت : هفت سال پياپى بكاريد و آنچه بدرويد دانه را در خوشه بگذاريد ( كه بماند ) جز اندكى كه مىخوريد .\r\n48 -  ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ . \r\nپس از هفت سال برومند ، هفت سال سخت خشك آيد ( تنگ بىباران ) و در آن هفت سال آنچه در آن سالها نهاده‌ايد مردم مىخورند جز اندكى كه براى كشت سال بعد نگاه مىداريد .\r\n49 -  ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ وَ فِيهِ يَعْصِرُونَ .  پس از آن ، سالى باشد كه مردم را در آن سال باران رسد و در آن از تنگى برهند .\r\n50 -  وَ قالَ الْمَلِكُ ائْتُونِي بِهِ فَلَمَّا جاءَهُ الرَّسُولُ قالَ ارْجِعْ إِلى رَبِّكَ فَسْئَلْهُ ما بالُ النِّسْوَةِ اللَّاتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ .  پادشاه مصر گفت : يوسف را به من آريد چون غلام به رسولى نزد او آمد گفت : نزد خداوندت برگرد و از او بپرس كه حال زنانى كه ( در دعوت زليخا ) دستهاى خود را بريدند چيست و چگونه است ؟ ( و بدان ) كه خداوند به آن سازها و حيله‌ها كه زنان ساختند آگاه است .\r\n51 -  قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ قالَتِ امْرَأَةُ الْعَزِيزِ الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ .  پادشاه غلام را نزد زنان ( مهمانان ) فرستاد و آنان را با زليخا گرد آورد و پرسيد كه كاروبار و حال شما چون بود وقتى كه يوسف را از خود به خويشتن خوانديد و چه جستيد ( و چه فهميديد از وضع و اخلاق او ) گفتند : پناه بر خدا ، هرگز ما بر يوسف هيچ بدى نديديم . در آن حال زليخا زن عزيز مصر گفت اكنون راستى پديدار شد و حق آشكار گشت اين من بودم كه جسم و تن او را از خود با خويشتن خواستم و يوسف از راست‌گويان است .\r\n52 -  ذلِكَ لِيَعْلَمَ أَنِّي لَمْ أَخُنْهُ بِالْغَيْبِ وَ أَنَّ اللَّهَ لا يَهْدِي كَيْدَ الْخائِنِينَ .  وقتى رسول خبر آزادى به يوسف داد گفت : اين ( ستيدن ) ايستادگى من و بيرون نشدن از زندان براى آن بود تا عزيز بداند كه من در خانهء او در پنهانى با او كژى نكردم ، ( و تا بداند ) كه خداوند ، كيد كج‌روان را راه‌برى نكند .\r\n\r\n( تفسير ادبى و عرفانى )\r\n43 -  وَ قالَ الْمَلِكُ إِنِّي أَرى سَبْعَ بَقَراتٍ .  آيه . آغاز بلاء يوسف ، خوابى بود كه از خود براى پدر حكايت كرد ، و انجام نجات او هم خوابى بود كه براى ملك مصر تعبير كرد ، تا دانسته شود كه كارها به تقدير خداست\r\n\r\n","description":"","footnote":"","page_name":" 481 ","page_number":501},
  {"content":"\r\n\r\nو تدبير بنده وابسته به تقدير خدا است كه در كاردانى و كارسازى يگانه و يكتا است ، و هرچند سببها پيداست و بىسبب كارى نمىشود ، ليكن با سبب بماندن خطا است !\r\nپير طريقت گفت : سبب نديدن ، نادانى است امّا با سبب ماندن شرك است ! از سبب برگذر تا به مسبّب برسى ، در سبب دل مبند تا در خود برسى . عارف را نه چشم بر لوح است نه بر قلم ، نه بستهء حوّا است و نه اسير آدم ، عطشى دارد دائم ، هرچند قدحها دارد دمادم ، اى مهيمن اكرم و اى مفضّل ارحم ، يك بار قدح بازگير تا اين بيچاره برزند دم !\r\nلطيفه : نوشته‌اند يوسف را دو چيز به حد كمال بود ، يكى حسن خلقت ، و ديگرى علم و فطنت ، حسن خلقت ، جمال صورت است و علم و فطنت ، كمال معنى ، پس خداوند تقدير چنين كرد كه جمال وى سبب بلا گشت ، و علم او سبب نجات ! تا عالميان بدانند كه علم نيكو به از صورت نيكو است !\r\n50 -  وَ قالَ الْمَلِكُ ائْتُونِي بِهِ .  آيه . چون غلام تعبير خواب را نقل كرد و چنين افزود : اين كس كه خواب را تعبير كرد غلامى است زيبا از ملت ابراهيم و چون من او را ديدم ، پيوسته به شب نماز گزاردى و به روز روزه داشتى ! و بيماران را عيادت كردى و از بهر ايشان دارو خريدى و غم‌گساران را دل‌خوشى و ستمديدگان را تسلّى دادى و نوميدان را به اميد داشتى و غذائى كه در زندان داشتى به نيازمندان دادى ، با اين همه هنر ، جوانى است بلندبالا ، سياه چشم ، پيوسته ابرو ، نيكواندام ، تنگ‌دهان ، روشن ديدار ، نيكوكار ، شيرين ديدار ، در خاموشى با مهابت ، در گفتار با ملاحت ، از دور با صولت ، از نزديك با حلاوت ، با اين همه مزيّت مىگويند از فرزندان ابراهيم خليل است و پسر يعقوب پيغمبر كنعان است .\r\nملك گفت : رو و او را نزد من آر ، چون غلام نزد يوسف آمد و بشارت آزادى داد يوسف در بيرون رفتن از زندان توقف كرد و علت آن بود كه خواست ملك بداند كه او درست كار است و به چشم خيانت به او ننگرد كه در آن حال هيبت يوسف در دل وى نماند و سخن دعوت يوسف در او اثر نكند . لاجرم چون پس از رساندن پيغام به ملك و بازجوئى او از زنان مهمان زليخا ، بىگناهى او آشكار و سخن وى در ملك كارگر افتاد و پند وى او را سود داشت تا آن ملك در دين اسلام آمد و ملّت كفر بگذاشت .\r\nگروهى گفتند : ترديد يوسف از رفتن اين بود تا دانسته شود كه كسى به سبب او به تهمتى گرفتار نشود و در هيچ دلى هيچ تهمتى نماند و عصمت پيغمبرى پيدا گردد تا مردم در او سخن نيكو گويند و به سبب آن پاداش و ثواب بينند .\r\nگفته‌اند : هنگامى كه يوسف در زندان بود ، مردى دعوى دوستى با او كرد ، يوسف گفت : اى جوان‌مرد ، دوستى من تو را بچه كار آيد ؟ كه ازين دوستى مرا به بلا افكنى و خود بلا بينى ! پدر من يعقوب مرا دوست داشت ، مرا در چاه افكند و بينائى خود هم از دست داد ، و زليخا دعوى دوستى با من كرد ، به ملامت مردم گرفتار گشت و من دير سال در زندان بماندم ! چنان كه پيغمبر به دوستى جبرئيل دل خوش كرد ، چهل روز او را واگذارد ! و چون كعبه را دوست داشت ، كافران قريش او را بيرون كردند !\r\n\r\n[ آيات 57 - 53 
  ]\r\n\r\n( تفسير لفظى )\r\n53 -  وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ .  من خويشتن را تبرئه نكنم و بىگناه ندارم و بدانم كه تن آدمى نهمار ( بىنهايت ) بدفرما و بدآموز است ، مگر آنكه خداوند مرا ببخشايد و نگاه دارد ، كه خداوند من عيب‌پوش و آمرزنده و بخشاينده و مهربان است « 1 » .\r\n\r\n\r\n","description":"","footnote":"\r\n( 1 ) بعض مفسّرين اين آيه را از گفتهء زليخا دانند كه اقرار مىكند نفس امّارهء او او را به گناه واداشت ولى رحمت حق شامل حال شد و شهوت از يوسف گرفت ! چون كافران هم به خداوند اقرار دارند !\r\n","page_name":" 482 ","page_number":502},
  {"content":"\r\n\r\n54 -  وَ قالَ الْمَلِكُ ائْتُونِي بِهِ أَسْتَخْلِصْهُ لِنَفْسِي فَلَمَّا كَلَّمَهُ قالَ إِنَّكَ الْيَوْمَ لَدَيْنا مَكِينٌ أَمِينٌ .  ملك مصر گفت : يوسف را به من آريد تا خاصهء خويش گيرم ، چون او را آوردند و با او به سخن پرداخت گفت : تو امروز نزد ما پايگاه استوار و جايگاه ايمن و پسنديده دارى !\r\n55 -  قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ .  يوسف گفت : مرا بر خزانهء زمين مصر برگمار كه من آن را نگاهدارندهء دانايم .\r\nجزو سيزدهم : 56 -  وَ كَذلِكَ مَكَّنَّا لِيُوسُفَ فِي الْأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا مَنْ نَشاءُ وَ لا نُضِيعُ أَجْرَ الْمُحْسِنِينَ .  همچنين يوسف را پابرجاى ساختيم و در آن زمين جايگاه داديم تا هرجا كه بخواهد جاى گيرد ، ما رحمت خود را به هر كس بخواهيم مىرسانيم و مزد و پاداش كسى را بىهوده تباه نكنيم .\r\n57 -  وَ لَأَجْرُ الْآخِرَةِ خَيْرٌ لِلَّذِينَ آمَنُوا وَ كانُوا يَتَّقُونَ .  و به راستى كه مزد آن جهان بهتر است براى كسانى كه ايمان آوردند و از بد پرهيزيدند .\r\n\r\n( تفسير ادبى و عرفانى )\r\n53 -  وَ ما أُبَرِّئُ نَفْسِي .  آيه . يوسف وقتى گفت : من در پنهانى خواجه‌ام خيانت به او نكردم ، توفيق و عصمت از حق ديد و باز چون گفت : من خود را از گناه تبرئه نمىكنم ، تقصير در خدمت خود ديد . آن يكى بيان شكر توفيق ، و اين يكى بيان عذر تقصير است . و بنده بايد كه پيوسته ميان شكر و عذر گردان باشد ، هرگاه كه با حق نگرد نعمت بيند بنازد و در شكر بيفزايد ، و چون با خود نگرد گناه بيند بسوزد و به عذر پيش آيد . به سبب آن شكر مستحقّ زيادت گردد ، و به علت اين عذر مستوجب مغفرت شود .\r\nپير طريقت از اينجا گفت : خدايا ، من گاهى به خود نگرم ، گويم از من زارتر كيست ؟ گاهى به تو نگرم ، گويم از من بزرگوارتر كيست ؟\r\n گاهى كه به طينت خود افتد نظرم * گويم كه من از هرچه در عالم ، بترم \r\n چون از صفت خويشتن اندر گذرم * از عرش همى به خويشتن در نگرم \r\nعارفى بزرگوار را ديدند از مردم عزلت گرفته و در گوشهء مسجد تنها نشسته و ذكر حق را مونس خود كرده ، خلوتى كه جوان‌مردان در بساط انبساط خيمهء  ( وَ هُوَ مَعَكُمْ )  با حق بوده ، به دست آورده ! دوستى فرارسيد او را تنها بديد ، به ديدار وى تبرّك گرفت و پيش او بنشست . عارف پرسيد اى برادر چه تو را بر آن داشت كه درين خلوت ما زحمت آوردى ؟ بسيار فارغى كه به ما مىپردازى ! درويش دوست گفت : معذورم بدار كه من ندانستم و از وقت و وجد تو بىخبر بودم ، اكنون از وقت خويش ما را خبرى بازده و از روش خويش نكته‌اى برگوى تا از صحبت تو بىبهره نباشم . عارف گفت : آنچه تو را سزاست بگويم ، بدانكه عارف را از گزاردن شكر نعمت‌بخش و از عذر خواستن لغزش خويش ، با ديگرى پرداخت نيست ، و در دل وى نيز چيزى را جاى نيست ، گاهى به خود نگرم عذر گناه خواهم ، گاهى به دو نگرم شكر نعمت گزارم . آن‌گاه رو سوى آسمان كرد گفت :\r\nخدايا ، كه آن طاقت دارد كه به خود شكر نعمت تو كند ؟ و آن كيست كه به سزاوارى تو تو را خدمت كند ؟\r\nخداوندا ، مغبون كسى كه بهرهء او از دوستى تو گفتار است ! و او را كه در اين راه ، جان و دل به كار است با وصل تو او را\r\n\r\n","description":"","footnote":"","page_name":" 483 ","page_number":503},
  {"content":"\r\n\r\nچه‌كار است ؟ خدايا ، ما را از نعمت تو همين بس كه هرگز در مهر تو شكيبا نبوديم و به جان و دل خاك سر كوى تو مىبوئيم و به دست اميد ، حلقهء در دوستى تو مىكوبيم ، و هرجا كه در جهان گم‌شده‌ايست ، قصّهء خود با او بازگوئيم آنگاه روى به دوست درويش كرد و گفت : جايت را پنهان دار ، زبانت را نگاه دار ، و از خداوند آمرزش گناهانت بخواه .\r\n . . . إِنَّ النَّفْسَ لَأَمَّارَةٌ بِالسُّوءِ .  آيه . بدان كه نفس را چهار رتبه است : اوّل نفس امّاره ، دوّم مكّاره ، سوّم سحّاره ، چهارم مطمئنّه . نفس امّاره آن است كه در بوتهء رياضت نگذاشته ، پوست هستى از او به دبّاغى بازنيفتاده و با خلق خدا به خصومت برخاسته و هنوز بر صفت سبعيّت بمانده ، پيوسته در پوستين خلق افتاده ، همه چيز براى خود خواهد ، هميشه قدم بر مراد خود نهد ، در عالم انسانيت مىچرد و از چشمهء هوا آب مىخورد ، جز خوردن و خفتن و كام راندن چيزى ديگر نداند ، آدمى رنگ است به صورت ! اما شيطان است به صفت ! ميان خدا و بنده حجاب عظيم است ، و قاطع دين است ، معدن فسقها و مركز شرّها است . اين است كه خداوند دربارهء دارندگان اين نفس مىفرمايد : بگذار ايشان را بخورند و تمتّع برند و آرزوها با آنان بازى كند و مشغول دارد ، پس از آن خواهند نتيجهء آن را دانست و ديد و اگر كسى بتواند از او برهد و خلاص باشد ، به مخالفت او تواند رسد ، كه خداوند در قرآن مجيد فرمود : هركس از مقام عظمت و قهر خداوند ترسد و نفس را از هوا و هوس بازدارد بهشت جايگاه او است . و اين همان جهاد با نفس است كه پيغمبر فرمود : ما از جهاد كوچكتر ( مقصود جنگ بدر است ) برگشتيم بسوى جهاد بزرگتر يعنى جهاد با نفس امّاره .\r\nو جهاد با نفس امّاره به اين است كه حرص و شهوت و كينه و كبر و عداوت و خشم را پرورش ندهى و آنها را زيردست خوددارى ، و هريك از آنها سر بردارد با سنگ كوشش و مجاهدت آن را از خود بازمىدارى چنان كه يكى از عارفان گويد :\r\n مار نفست بر سر گنج دلت ساكن شده * سنگ جهد از عهد دل بر تارك آن مار زن \r\n ور كسى بيمار جان است از نهيب هزل چرخ * شربتى از جام جدّ بر جان آن بيمار زن \r\nامّا نفس مكّاره فروتر از نفس امّاره است ، و توانائى ايستادگى در برابر ارادهء مرد ندارد ، و پيوسته در كمين است كه كى دست يابد و با مكر و تلبيس مىخواهد مريد را از مقام جمعيت بيفكند و او را پراكنده خاطر و سرگردان كند ، باشد كه به مقصود برسد يا نرسد .\r\nشيخ جنيد گويد : هزار مريد با ما قدم در اين راه نهادند همه فروشدند و من بر سر آمدم و مريدان را در راه ارادت ، بايد پيرو پير باشند كه پيران منزلهاى اين راه را شناخته‌اند و كمين‌گاه نفس مكّاره بر ايشان پوشيده نماند و مريدان را به آنچه سازگار قدم آنها است دلالت مىكنند . و بزرگان دين گفته‌اند : تا مرد صاحب تمكين نشود از نفس مكّاره ايمن نشود .\r\nامّا نفس سحّاره « 1 » گرد اهل حقيقت گردد و چون او را به طاعات و رياضات استوار بيند گويد : به نفس خود رحم كن ، كه نفس تو بر تو حقّى دارد ! و چون مرد اهل فكر و تحقيق نباشد ، او را از مقام حقيقت به مقام شريعت آورد و رخصت در پيش وى نهد و هرجا رخصت آمد ، آرامش نفس پديد آيد و از آنجا نفس قوّت گيرد و به اول قدم بازگردد و نفس امّاره به بازديد او آيد !\r\nيكى از عارفان گويد : چهل سال با نفس در منازعت و كشمكش بودم كه از من نان و ماست مىخواست ، روزى مرا بر وى رحمت آمد ، درمى حلال به دست آوردم و به بازار مىرفتم تا نان و ماست بخرم ، در خرابه‌اى شدم ، پيرى را ديدم\r\n\r\n\r\n","description":"","footnote":"\r\n( 1 ) نفس مكّاره و سحّاره را مىتوان دو صفت يا دو حالت نفس امّاره كه نفس شيطانى است دانست كه قسم آنست نه قسيم آن ( نگارنده ) .\r\n","page_name":" 484 ","page_number":504},
  {"content":"\r\n\r\nدر آن گرما بر زمين افتاده و زنبوران از هوا در او مىپريدند و از گوشت تن او برمىگرفتند ، مرا بر او رحمت آمد ، گفتم اى مسكين مرد ، سر برداشت و مرا به نام خواند و گفت : در من چه مسكينى مىبينى ؟ تاج اسلام بر سر من است و گوهر معرفت در دلم ، مسكين توئى كه با چهل سال رياضت ، شهوت نان و ماست از نفس خود نتوانى بازگرفت !\r\nخلاصه آنكه نفس سحّاره ، مرد را به گناه نمىدارد بلكه به طاعت دارد ، ولى چون مرد قدم در كوى طاعت نهد ، از عين طاعت وى رنگى برآرد و گويد : تو بهترى از آن مرد شراب‌خوار فاسق ! مرد در خود اين اعتقاد كند و خود را به چشم پسند نگرد و ديگران به چشم حقارت و ناپسند و سرانجام هلاكت باشد !\r\nپير طريقت گفت : خداوندا ، شاد بدانم كه اول من نبودم تو بودى ، آتش يافتنى با نور شناختن تو آميختى ، از باغ وصال ، نسيم قرب تو انگيختى ، باران فردانيّت و وحدانيّت بر گرد بشريّت تو ريختى ، به آتش دوستى ، آب و گل سوختى ، تا ديدهء عارف به ديدار خود آموختى .\r\nامّا نفس مطمئنّه « 1 » همان است كه پس از طاعت و رياضت و تهذيب و پاكى ، مخاطب حق قرار گرفته كه اى نفس مطمئنّه بسوى خداى خود بازگرد كه هم خدا از تو خشنود و هم تو از خدا خشنودى !\r\n56 -  وَ كَذلِكَ مَكَّنَّا لِيُوسُفَ فِي الْأَرْضِ .  آيه . اينجا است كه يوسف به پادشاهى مصر مىرسد و مردم را به خداشناسى و دين حنيف دعوت مىكند و زليخاى نااميد و پير و نابينا دوباره اميدوار و جوان و بينا شده و با يوسف عروسى مىكند و از آنها دو پسر به وجود مىآيند « 2 » .\r\nعروسى يوسف و زليخا : نوشته‌اند پس از مرگ عزيز مصر شوهر زليخا ، بيچاره بيوهء او دوچار بدبختى شد ، مالى كه داشت از دست بشد در يمن برادرانى داشت كه سلطنت آنجا داشتند ، دشمنى بر آنها دست يافت و همه را بكشت ! زليخا بيچاره بىمال ، مرگ عزيزان ديده ، روزگار دراز در اندوه عشق يوسف گذرانيده ، پير و نابينا و ناتوان شده ، با اين همه هنوز بت مىپرستيد ، آخر روزى در كار بت پرستيدن خويش انديشه كرد و خطاب به بت گفت : تو سود كنى نه زيان ! ولى پرستندهء تو هر روز كه برآيد نگونسارتر و زيان‌كارتر ! من از تو بيزار گشتم و از پرستش تو پشيمان ، و به خداى يوسف ايمان آوردم ، آنگاه بت را بر زمين زد و روى به آسمان كرد و گفت : اى خداى يوسف اگر گناهكار مىپذيرى اينك آمده‌ام بپذير ! اگر درد درماندگان را درمان مىكنى ، من درمانده‌ام و بيچاره ، چارهء من بساز ، اى خداى يوسف دانى كه من به جمال بسى كوشيدم ، و به مال جهد كردم ، در چارهء حيلت بسى آويختم و به مقصود نرسيدم ، مرگ آن همه گراميان ديدم و فراق خويشان چشيدم ، و رنج درويشى و عشق يوسف بر دلم هر روز تازه‌تر ! بارخدايا مرا ببخشا و يوسف را به من بنما كه از همه تدبيرها و حيلت‌ها عاجز ماندم .\r\nزليخا پيوسته در درگاه عزّت زارى مىكرد و در دل يوسف هم ديدار زليخا سر برمىزد و با خود مىگفت : كاشكى بدانستمى كه زليخا كجا است و در چه حال است ؟ از آن روز كه زليخا ايمان به خدا آورد و ياد او به دل يوسف گذشت پانزده سال گذشته بود ، روزى با خيل و حشم بعنوان تفريح و گردش و ضمنا جستجوئى از زليخا ، به تماشاى شهر گذرانيد و به هر كوى رسيدى احوال زليخا جويا شدى و زليخا هم كه شنيد يوسف به تماشاى شهر مىآيد ، به سر كوى آمد و انتظار ديدن يوسف\r\n\r\n\r\n","description":"","footnote":"\r\n( 1 ) در اصل تفسير ، نفس مطمئنه شرح داده نشده و ذكرى از او هم به ميان نيامده !\r\n( 2 ) در اينجا براى تفريح خوانندگان گرامى و انبساط خاطر آنان و دلجوئى از دلسوزيها كه بر حال زار يوسف داشتند ، عروسى او را از خود تفسير نقل مىكنيم .\r\n","page_name":" 485 ","page_number":505},
  {"content":"\r\n\r\nداشت ، چون نزديك رسيد او را گفتند اينك زليخا پير و نابينا است ! يوسف آنجا ايستاد زليخا را پيش آوردند ، حوادث روزگار در او اثر كرد و از اشك بسيار ، مژهء چشمانش همه ريخته و نابينا گشته ، شماتت دشمنان هم او را گداخته ، يوسف كه او را ديد آب در چشم آورده اندوهگين گشت ، و با وى ساعتى بايستاد و زليخا دست بر اسب يوسف همىماليد و مىگفت :\r\nبزرگ است خدائى كه بنده را به عزّ طاعت عزيز كرد و پادشاهان را به ذلّ معصيت ذليل !\r\nآنگاه گفت : اى يوسف مرا به سراى خود خوان كه با تو حديثى دارم يوسف فرمود تا او را به سراى بردند ، چون يوسف را ديد گفت : بدان كه من به خداى تو ايمان آوردم و به يگانگى او گواهى مىدهم ، اكنون به تو سه حاجت دارم ، اول آنكه نزد خداوند شفاعت كن تا بينائى من به من بازدهد ، يوسف دعا كرد و چشم زليخا بينا شد ! دوم آنكه از خداوند بخواه تا جمال مرا به من بازدهد ، يوسف دعا كرد و چنان‌كه خواست شد ! سوم آنكه مرا به زنى بخواه ! يوسف از اين خواهش ، سر در پيش افكند تا جبرئيل آمد و گفت : تاكنون زليخا به حيلت و مكر تو را مىخواست لاجرم به تو نمىرسيد ، اكنون كه تو را از ما خواسته و به سبب تو با ما آشتى كرده ، درخواست او روا كن .\r\nيوسف به فرمان خداوند او را به زنى گرفت و يوسف به او گفت : آيا بدين صورت بهتر نبود كه تو به خواستهء خويش رسى ؟ - زليخا گفت : مرا سرزنش مده ، چه من زن جوان و زيبائى بودم و همسرم نزديك زنها نمىرفت و من فريفتهء جمال و كمال خداداد تو شدم و هواى نفس بر من غالب شد !\r\nسپس يوسف با زليخا عروسى كرد و از آنها دو پسر بنام افرائيم و ميشا متولد گشت . و مدتى زندگانى را به خوشى باهم گذرانيدند تا سرانجام به جوار رحمت الهى رسيدند « 1 » .\r\n\r\n[ آيات 68 - 58 
  ]\r\n\r\n( تفسير لفظى )\r\n58 -  وَ جاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَ هُمْ لَهُ مُنْكِرُونَ .  برادران يوسف آمدند و يوسف آنان را بشناخت و ايشان او را نشناختند !\r\n59 -  وَ لَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ مِنْ أَبِيكُمْ أَ لا تَرَوْنَ أَنِّي أُوفِي الْكَيْلَ وَ أَنَا خَيْرُ الْمُنْزِلِينَ .  چون يوسف بارهاى كاروان به راه انداخت و آماده ساخت گفت : آن برادر پدرى خود را هم اين‌بار به من آريد ، آيا نمىبينيد كه من بهرهء پيمانهء شما را كامل مىسپارم ؟ و من بهترين ميزبانانم .\r\n60 -  فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي وَ لا تَقْرَبُونِ .  اگر برادر پدرى نزد من نياريد بارى نزد من نخواهيد داشت و نزديك من نيائيد .\r\n61 -  قالُوا سَنُراوِدُ عَنْهُ أَباهُ وَ إِنَّا لَفاعِلُونَ .  گفتند ما بكوشيم با پدر و از او بخواهيم و چنين كنيم .\r\n62 -  وَ قالَ لِفِتْيانِهِ اجْعَلُوا بِضاعَتَهُمْ فِي رِحالِهِمْ لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ .  يوسف غلامان را گفت : آنچه بهاى گندم آورده‌اند در ميان گندم آنها پنهان كنيد تا مگر آنها چون با خانه و كسان خود شوند ببينند و بشناسند ، و تا مگر بازآيند .\r\n63 -  فَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ فَأَرْسِلْ مَعَنا أَخانا نَكْتَلْ وَ إِنَّا لَهُ لَحافِظُونَ .  چون نزد پدر برگشتند گفتند : اى پدر ، بار از ما بازگرفتند ، پس برادر با ما بفرست تا بار باز بستانيم ، و ما او را نگهبانانيم .\r\n\r\n\r\n","description":"","footnote":"\r\n( 1 ) نوشته‌اند تابوت يوسف را در كنار رود نيل براى بركت مصر دفن كردند .\r\n","page_name":" 486 ","page_number":506},
  {"content":"\r\n\r\n64 -  قالَ هَلْ آمَنُكُمْ عَلَيْهِ إِلَّا كَما أَمِنْتُكُمْ عَلى أَخِيهِ مِنْ قَبْلُ فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ .  يعقوب گفت : من شما را بر بنيامين ايمن باشم ؟ مگر همان‌طور كه بر برادرش ايمن شدم از پيش ! پس خداوند بهترين نگهبان است و او است مهربان‌ترين مهربانان !\r\n65 -  وَ لَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ قالُوا يا أَبانا ما نَبْغِي هذِهِ بِضاعَتُنا رُدَّتْ إِلَيْنا وَ نَمِيرُ أَهْلَنا وَ نَحْفَظُ أَخانا وَ نَزْدادُ كَيْلَ بَعِيرٍ ذلِكَ كَيْلٌ يَسِيرٌ .  چون بار خويشتن بگشودند آنچه از بها برده بودند در ميان بار خويش يافتند كه به ايشان برگردانده شده گفتند : اى پدر ما دروغ نمىگوئيم ! اينك پولى كه برده بوديم به ما بازدادند و ما كسان خويش را خوراك آريم و برادر خود را نگاه داريم و بار شتران بيفزائيم و اين افزودن بر ما آسان است .\r\n66 -  قالَ لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِي بِهِ إِلَّا أَنْ يُحاطَ بِكُمْ فَلَمَّا آتَوْهُ مَوْثِقَهُمْ قالَ اللَّهُ عَلى ما نَقُولُ وَكِيلٌ .  يعقوب گفت : اين برادر را با شما نخواهم فرستاد تا مرا به زبان خويش از خداى تعالى پيمان دهيد ، مگر آنكه همه هلاك شويد و ناتوان مانيد ، پس چون پدر را از خويشتن پيمان دادند و ببستند گفت : خداوند بر آنچه گفتيم يار است و گواه .\r\n67 -  وَ قالَ يا بَنِيَّ لا تَدْخُلُوا مِنْ بابٍ واحِدٍ وَ ادْخُلُوا مِنْ أَبْوابٍ مُتَفَرِّقَةٍ وَ ما أُغْنِي عَنْكُمْ مِنَ اللَّهِ مِنْ شَيْءٍ إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَ عَلَيْهِ فَلْيَتَوَكَّلِ الْمُتَوَكِّلُونَ .  گفت اى پسران من چون آنجا شويد از يك درب در مرويد و از درهاى پراكنده درآئيد و اگر خدا كارى خواهد من شما را به كار نيايم و با خواست او چير ( ستيز ) نتوانم ، هيچ كارى و حكمى نيست مگر خداى راست ، كار به او سپردم و پشت به او باز كردم و كارسپاران ، كار به او سپارند و واگذارند .\r\n68 -  وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّهِ مِنْ شَيْءٍ إِلَّا حاجَةً فِي نَفْسِ يَعْقُوبَ قَضاها وَ إِنَّهُ لَذُو عِلْمٍ لِما عَلَّمْناهُ وَ لكِنَّ أَكْثَرَ النَّاسِ لا يَعْلَمُونَ .  و چون از همان‌جا كه پدرشان دستور داده بود به شهر درآمدند ، آن حذر و احتياط هيچ به آنها سود نداشت و هيچ‌چيز از خواست خدا به كار آنها نيامد جز آنكه در دل يعقوب افتاد و به زبان آورد تا از دل او بيرون شود و گرنه يعقوب با دانش بود ، ( و مىدانست كه حذر كس را از قدر نرهاند ) چه كه ما دانش را به او آموختيم ! و لكن بيشتر مردمان نمىدانند .\r\n\r\n( تفسير ادبى و عرفانى )\r\n58 -  وَ جاءَ إِخْوَةُ يُوسُفَ .  آيه . برادران يوسف به سبب نياز و درويشى به مصر آمدند ، يوسف به ايشان نگاه كرد و به فراست آنها را شناخت و بدانست كه برادران ويند ، لكن آشكار نساخت و گفت : جوانان از كجا مىآيند ؟\r\nو با اينكه مىدانست از كجا مىآيند ، لكن همىخواست كه ذكر كنعان و وصف حال يعقوب را از ايشان بشنود ! كه حديث دوست شنيدن و ديار و وطن دوست ياد كردن ، غذاى جان عاشق و مرهم خستگى او است .\r\nبرادران گفتند : آى آفتاب خوبان ، ما از حدود كنعان مىآئيم ، گفت : به چه كار آمده‌ايد ؟ گفتند : به تظلّم از اين گردش تلخ زمانهء بىوفا ! اى عزيز ، ما مردمانى باشيم به ذلّ غربت خو نكرده ، به اضطرار به ولايت تو آمده‌ايم و روزگار نامساعد پردهء تجمّل از روى ما فروكشيده و بارى كه آورده‌ايم نه سزاوار حضرت تو است ، به كرم خود ما را بنواز و به بضاعت ما منگر ، ما را خشنود بازگردان ، كه پدرى پير داريم تا به نزديك وى بازشويم .\r\n\r\n","description":"","footnote":"","page_name":" 487 ","page_number":507},
  {"content":"\r\n\r\nيوسف چون نام پدر شنيد بسيار بگريست ، اما نقاب بر چهره بربسته بود و ايشان ندانستند كه وى مىگريد .\r\nآنگاه غلامان خويش را بفرمود كه بارهاى ايشان جز به حضرت ما مگشائيد و پيش از آنكه ما در آن نگريم در آن منگريد ! ايشان همه تعجب كردند كه اين چه حالست و چه شايد بودن ؟ چندان بارهاى قيمتى از اطراف جهان بياورند ، گوهرهاى پربها و زر و سيم نهمار ( بسيار ) و جامه‌هاى الوان ، هرگز نگويد كه پيش من گشائيد ، لا بدّ اينجا سرّى است . سرّش آن بود كه اين‌بار محقّر و ناقابل ( كه بضاعتى مزجات و خرواركى چند از پشم ميش و موى گوسفند و كفشهاى كهنه بود ) هر تار موى آن حامل عشقى و حامل دردى بود از دردهاى يعقوب . اگرنه درد و عشق يعقوبى بودى ، يوسف را با آن موى و چشم چه كار ؟ آنان شرح حال پدر و برادران را گفتند !\r\n مرا تا باشد اين درد نهانى * تو را جويم كه درمانم تو دانى \r\nلطيفه : خداوند يكتا ، صدها هزار سال عبادت و تسبيح ابليس در صحراى لاابالى بباد داد ، تا آن يك نفس دردناك به حضرت عزّت خود برد ! كه نالهء گناهكاران از آواى تسبيح‌خوانان نزد خداوند محبوب‌تر است .\r\nپس يوسف بفرمود كه ايشان را هريكى شتروارى بار بدهيد و بضاعتى كه دارند از آنان ستانيد و ايشان را گفت :\r\nدر بازگشتن ، بنيامين برادر خود را هم بياوريد و يعقوب آن فرزند را به بوى يوسف كه برادر پدر و مادرى او بود نزد خود نگاه مىداشت تا مايهء دلجوئى او باشد و بوى گل را از گلاب جويد ! و براى او غم‌گسارى باشد .\r\nگفته‌اند بنيامين را بدان سبب خواند كه به گوش وى رسيد كه همه انس دل يعقوب به ديدن بنيامين است و او را دوست مىدارد و به جاى يوسف مىدارد ! يوسف را رگ غيرت برخاست گفت : پدر دعوى دوستى ما كند و آنگه ديگرى را بجاى ما دارد ! و با او آرام گيرد ، از پيش او بربائيد و نزديك من آريد تا غبار اغيار به صفحهء دوستى ننشيند ، كه در دوستى جاى شركت نيست و در يك دل جاى دو دوست نه !\r\n آمد بر من كارد كشيده بر من * گفتا كه در اين شهر تو باشى يا من ! \r\n65 -  وَ لَمَّا فَتَحُوا مَتاعَهُمْ .  آيه . چون بارها را باز كردند ، بضاعت خويش در آن ميان ديدند ، يعقوب گفت : من در عزيز مصر جوان‌مردى تمام و گرمى عظيم مىبينم ، بضاعت از راه شفقت از شما بستد و براى نفى خوارى و مذلّت آن را پنهانى ردّ كرد ! كه اگر در ظاهر ردّ كردى . خوراك كه دادى بر سبيل صدقه دادى ! و صدقه ستاندن شما را نپسنديد ! اين است كرم لايح و فضل لايح ، يعنى مذلّت از بخشنده و رفع خجالت از پذيرنده !\r\nگويند : عارفى بزرگوار به خانهء درويشان شدى و ايشان را زر و درم بردى ، گفتى اين نزد شما وديعت مىنهم تا آنكه من بخواهم ، پس از سه روز كس فرستادى بر ايشان و خواهش نمودى كه چون از من سوگندى بيامده كه آن وديعت باز نخواهم و به كار من نيايد ، اكنون شما اندر رفع خلل معيشت خويش به كار بريد تا سوگند من راست شود و من سپاس دارم و منّت پذيرم . بزرگان صدقه را به درويشان اين‌سان دادى .\r\nبزرگوارى حسين بن على ( ع ) نوشته‌اند حضرت حسين چون درويشى را ديدى گفتى : تو را كه خوانند ( نام تو چيست ؟ ) و پسر كه اى ؟ درويش گفتى : من فلان پسر فلان ، حسين گفتى : نيك آمدى كه از ديرباز من جوياى تو بودم كه در دفتر پدر خويش ديده‌ام و پدر تو را چند درم بر پدر من است اكنون مىخواهم تا ذمّهء پدرم را از حق تو فارغ گردانم ! - و بدين بهانه عطا به درويش دادى و منّت بر خود نهادى !\r\n\r\n","description":"","footnote":"","page_name":" 488 ","page_number":508},
  {"content":"\r\n\r\n\r\n[ آيات 80 - 69 
  ]\r\n\r\n( تفسير لفظى )\r\n69 -  وَ لَمَّا دَخَلُوا عَلى يُوسُفَ آوى إِلَيْهِ أَخاهُ قالَ إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ  چون برادران پيش يوسف درشدند ، برادر خويش ( پدر و مادرى ) را با خود آورد و خود او را خلوت كرد و گفت : من يوسف هم مادرى تو هستم ، نگر ، تيمار ندار و غم مخور و باك مدار از آنچه ايشان با من كردند و از آنچه پس از اين كنند !\r\n70 -  فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ .  چون بار آنها ساخت و فراهم كرد فرمود تا جام نوشابه‌خورى را دربار بنيامين پنهان كردند ، آنگاه آوازدهنده‌اى بر دروازهء شهر ( كه كاروان مىخواست بگذرد ) آواز داد ، اى كاروانيان بداريد كه در ميان شما دزد است !\r\n71 -  قالُوا وَ أَقْبَلُوا عَلَيْهِمْ ما ذا تَفْقِدُونَ .  كاروانيان روى فرا منادى كردند و گفتند : چه گم كرده‌ايد كه نمىيابيد ؟\r\n72 -  قالُوا نَفْقِدُ صُواعَ الْمَلِكِ وَ لِمَنْ جاءَ بِهِ حِمْلُ بَعِيرٍ وَ أَنَا بِهِ زَعِيمٌ .  گفتند : جام پادشاه گم كرده‌ايم ، و هركس كه آن را بازآورد يك‌بار شتروارى گندم او راست ، و من او را ضامن هستم !\r\n73 -  قالُوا تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ .  گفتند به خداى سوگند ، شما دانسته‌ايد كه ما نيامديم تا راه مصر را ناامن كنيم و فساد انگيزيم و ما هرگز دزدان نه‌ايم .\r\n74 -  قالُوا فَما جَزاؤُهُ إِنْ كُنْتُمْ كاذِبِينَ .  مناديان گفتند كيفر اين دزد چيست اگر شما دروغ مىگوئيد ؟\r\n75 -  قالُوا جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ كَذلِكَ نَجْزِي الظَّالِمِينَ .  برادران گفتند كيفر اين دزد آنست كه جام را دربار هريك ديدند آن كس بنده و بردهء پادشاه خواهد بود ، كه ما اين‌چنين دزدان را عقوبت كنيم ( اين جمله را طبق قانون مصر نگفتند كه به خواست خداوند به آنها الهام شد تا بنيامين بماند ) .\r\n76 -  فَبَدَأَ بِأَوْعِيَتِهِمْ قَبْلَ وِعاءِ أَخِيهِ ثُمَّ اسْتَخْرَجَها مِنْ وِعاءِ أَخِيهِ كَذلِكَ كِدْنا لِيُوسُفَ ما كانَ لِيَأْخُذَ أَخاهُ فِي دِينِ الْمَلِكِ إِلَّا أَنْ يَشاءَ اللَّهُ نَرْفَعُ دَرَجاتٍ مَنْ نَشاءُ وَ فَوْقَ كُلِّ ذِي عِلْمٍ عَلِيمٌ .  پس به جوالهاى برادران جستن پيش از جوال بنيامين پيش گرفت آنگاه جام را از جوال بنيامين بيرون آورد ! اين‌چنين ما كيد و تدبير براى يوسف ساختيم ( چون برده گرفتن دزد در دين ملك مصر روا نبود و در دين اسرائيل بود ، مگر آنكه خداوند هرچه خواهد كند ، و ما درجات هركس را به خرد و دانش بالا مىبريم كه بالاى هر دانائى دانشمندى است .\r\n77 -  قالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ فَأَسَرَّها يُوسُفُ فِي نَفْسِهِ وَ لَمْ يُبْدِها لَهُمْ قالَ أَنْتُمْ شَرٌّ مَكاناً وَ اللَّهُ أَعْلَمُ بِما تَصِفُونَ .  گفتند اگر دزدى كرد او ، او را برادرى بود از اين پيش كه او هم دزدى كرده بود ، يوسف از اين سخن خشم خويش و جواب آن را در دل خويش پنهان داشت و براى آنان آشكار نساخت ! و پيش خود گفت شما بدتر از دزديد ! و خدا مىداند آنچه شما بيان مىكنيد .\r\n78 -  قالُوا يا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ إِنَّا نَراكَ مِنَ الْمُحْسِنِينَ  گفتند : اى عزيز اين برادر ، پدرى پير و سخت بزرگ دارد ، پس يكى از ماها را بجاى او برده گير ! كه ما تو را ( در پادشاهى ) از نيكوكاران مىبينيم .\r\n79 -  قالَ مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ إِنَّا إِذاً لَظالِمُونَ .  گفت : پناه بر خدا كه ما برده نگيريم جز آن كس كه كالاى ما نزد او يافتيم ، كه ما در آن صورت از ستمكارانيم .\r\n\r\n","description":"","footnote":"","page_name":" 489 ","page_number":509},
  {"content":"\r\n\r\n80 -  فَلَمَّا اسْتَيْأَسُوا مِنْهُ خَلَصُوا نَجِيًّا قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ وَ مِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي أَوْ يَحْكُمَ اللَّهُ لِي وَ هُوَ خَيْرُ الْحاكِمِينَ .  پس چون از نجات بنيامين مأيوس شدند ، باهم يك‌سو شدند و راز درگرفتند شمعون برادر بزرگ آنها گفت : آيا ندانسته‌ايد كه پدر شما بر شما پيمانى از خداى يگانه گرفت ؟ و پيش از اين شما دربارهء يوسف هيچ كارى فروگذار نكرديد ! ( از رنجاندن دل پدر ) من بارى ، از زمين مصر نجنبم و در همين‌جا خواهم بود تا آنكه پدر مرا دستورى دهد يا خداى مرا حكمى فرمايد كه او بهترين حاكمان است .\r\n\r\n( تفسير ادبى و عرفانى )\r\n69 -  وَ لَمَّا دَخَلُوا عَلى يُوسُفَ آوى إِلَيْهِ أَخاهُ .  آيه . زير تقدير الهى تعبيه‌هاست ، و در قصّهء دوستى در باب دوستان ، قضيّه‌هاست ، يعقوب و بنيامين هر دو مشتاق ديدار يوسف بودند و خستهء تير فراق او ، اينكه يعقوب در غم‌خانه با درد فراق سالها بمانده ، و بنيامين به مشاهدهء يوسف رسيده و بشارت انّى انا اخوك از او شنيده ، نه از آن جهت است كه بنيامين را بر يعقوب شرف است ، لكن با ضعيفان رفق بيشتر كنند كه حوصلهء ايشان بر بار بلا كم تابد ، و بلا كه روى نمايد به قدر ايمان هركس روى نمايد ، هرك را ايمان قوىتر بلاء وى بيشتر ! خداوند موسى را گفت  وَ فَتَنَّاكَ فُتُوناً ،  آن‌قدر تو را آزمايش در بلا كرديم تا صافى و پاك شدى . رسول اكرم فرمود : خداوند بلا را براى وليان قرار داد و شهادت را براى دوستان !\r\nبنيامين از پيش پدر بيامد ، پدر را درد بر درد بيفزود اما يوسف به ديدار وى بياسود ! آرى ، چنين است تقدير الهى و حكم ربّانى ، آفتاب درخشان هرچند فرومىشود تا بر گروهى تاريكى آرد ، ولى به گروهى ديگر باز برآيد و روشنى تابد بنيامين را اگر شب فراق پدر پيش آمد ، آخر صبح وصال يوسفش برآمد و ماه‌روى دولت ناگاه از در درآمد .\r\nبه بنيامين بار نسبت دزدى برنهادند ! گفت : باكى نيست بردارم ، كه در مشاهدهء جمال يوسف اكنون كه نزديك روح خود يافتم ، آن شربت زهرآگين را نوشاگين يافتم ، و اگر روزى به حسرت اشك باريدم ، امروز آن حسرت همه دولت انگاشتم .\r\n گر روز وصال باز بينم روزى * با او گله‌هاى روز هجران نكنم \r\nبرادران و بنيامين : چون از كنعان بيرون شدند او را گرامى داشتند و خدمت وى كردند ، به هر منزل كه مىرسيدند ، جاى او آماده ساخته و طعام و شراب بر او عرضه مىكردند ، تا به يك فرسنگى مصر رسيدند ، يوسف كسى را نشانده بود تا از آمدن آنان او را خبر كنند . يوسف را خبر كردند كه آن ده مرد كنعانى بيامدند و با آنها جوانى ديگر است كه او را مكرّم و محترم مىدارند . يوسف بدانست كه بنيامين با ايشان است .\r\nبفرمود تا سراى بياراستند و آئين بستند و تخت بنهادند و اميران و وزيران و درباريان و سروران و سرهنگان هركس را بجاى خويش به خدمت بداشتند ، يوسف خود را بياراست ، تاج بر سر نهاد و بر تخت پادشاهى بنشست .\r\nچون برادران بيامدند بر پاى خاست و همه را نوازش كرد و پرسش نمود و پيش خود نشانيد ، آنگاه روى به بنيامين كرد و گفت : اى جوان تو چه نامى ؟ گفت : بنيامين ، و به‌پا خاست و بر يوسف ثنا گفت و آفرين كرد و گفت اين نام را پدرم نهاد ، اما اكنون كه عزيز را ديدم ، هر نام كه فرمايد آن بود ، يوسف پرسيد فرزند دارى ؟ گفت آرى ، گفت چه نام نهادى ؟\r\n\r\n","description":"","footnote":"","page_name":" 490 ","page_number":510},
  {"content":"\r\n\r\nگفت يوسف ! گفت چرا نام يوسف كردى ؟ گفت از بهر آنكه مرا برادرى بود نام يوسف و غايب گشت ، اكنون اين پسر را يوسف خواندم تا يادگار او باشد .\r\nيوسف زير برقع اندر ، بگريست و زمانى خاموش گشت . آنگاه گفت : طعام بياريد ، ايشان را شش خوان آوردند ، آراسته و ساخته با خوراكهاى رنگارنگ ، يوسف گفت : هر دو برادر كه از يك مادرند بر يك خوان نشينند ، دو بر دو همىنشستند و بنيامين تنها ماند ! يوسف گفت تو چرا نمىنشينى ؟ بنيامين بگريست و گفت : شرط هم‌خوانى هم‌مادرى كردى ، و مرا برادر هم مادرى نيست ! و آن‌كس كه برادر هم‌مادرى من بوده حاضر نيست ! نه زندگى وى مرا معلوم تا بجويمش و نه از مردگى او مرا خبر تا بمويمش ! نه طاقت دل بر فراق نهادن ، نه اميد وصال داشتن ، و نه آن پدر پير را در محنت و سوكوارى ديدن ، و نه به چارهء او رسيدن ! يوسف رو سوى برادران كرد و گفت چون او تنها است فرمان دهيد تا با من برخوان نشيند ! برادران همه بر پاى خاستند و عزيز را آفرين كردند و گفتند اگر تو او را با خود بر خوان نشانيدى او را ذخيره عظيم و شرفى بس بزرگ و موجب افتخار است و شادى باشد كه به دل محنت‌زده و اندوه ماليده آن پير رسانى !\r\nپس يوسف او را با خود بر خوان نشاند . در آن حال يوسف دست از آستين بيرون كرد تا غذا خورد ، بنيامين دست يوسف را بديد ، دمى سرد برآورد و آب از چشم فروريخت و غذا نمىخورد ! يوسف سبب پرسيد ، گفت مرا ميل و اشتهاى غذا خوردن نماند ، چونكه دست انگشتان تو ديدم كه سخت مانندهء به دست و انگشتان برادرم است ! گوئى عزيز و يوسف سيبى هستند كه دو نيم شده است .\r\nيوسف چون اين سخن از وى بشنيد گريستن به او افتاد و بر خود پيچيد ، اما صبر كرد و خويشتن را ننمود تا از طعام فارغ شدند و به دست هريك خلالى سيمين دادند و به دست بنيامين خلالى زرّين ! كه بر سر آن مرغى مجوّف به مشك سوده بود ، و هر آن كه بنيامين خلال مىكرد مشك بر وى همىريخت ! برادران را شگفت آمد ! تا روبيل برادر بزرگتر گفت : ما هرگز اين خلال نديده‌ايم !\r\nپس ايشان را به مهمان‌خانه فروآوردند و يوسف به خلوت‌خانهء خود بازرفت و كس فرستاد و بنيامين را بخواند و در آن خلوت‌خانه به او گفت : آيا دوست دارى بجاى آن برادر كه ناپديد شده من برادر تو باشم ؟ بنيامين گفت : شاها ، چون تو برادر كه را بود ؟ و كه را سزد ؟ و كجا توان به خانه آورد ؟ لكن نه چون يوسف كه يعقوب و راحيل آن را زادند !\r\nيوسف چون اين سخن بشنيد بگريست و برخاست و او را در بر گرفت و گفت ( انّى انا اخوك ) اندوه مدار و غم مخور كه من يوسف برادر توأم !\r\n76 -  كَذلِكَ كِدْنا لِيُوسُفَ .  آيه . خداوند از روى اشارت مىفرمايد : ما يوسف را به انواع بلا بگردانيديم و در مقام حيرت بر بساط حسرت بسى بداشتيم تا او را به محل كرامت و رفعت رسانيديم . آن محنت در برابر اين نعمت نه گران است و آن حسرت به جنب اين قربت نه تاوان است . سنّت خداوند اين است كه مايهء شادى همه رنج است و زير ناكامى هزار گنج ! و اگر حكمت از اين روشن‌تر خواهى ما در أزل حكم كرده‌ايم و قضا رانده كه يوسف پادشاه مصر خواهد شد ، نخست او را ذلّ بندگى نموديم تا از حسرت دل اسيران و بردگان خبردار گردد ، پس او را به زندان مبتلا ساختيم تا از سوز و اندوه دل زندانيان آگاه شود ، سپس او را به وحشت غربت افكنديم تا از درماندگى غريبان غافل نبود !\r\n مادرى كن مر يتيمان را ، بپرورشان به لطف * خواجگى كن سائلان را ، ميلشان گردان وفا \r\n با تو در فقر و غريبى ، ما چه كرديم از كرم * تو همان كن اى كريم ، از خلق خود بر خلق ما \r\n\r\n","description":"","footnote":"","page_name":" 491 ","page_number":511},
  {"content":"\r\n\r\n . . . نَرْفَعُ دَرَجاتٍ مَنْ نَشاءُ .  آيه . ما آن را كه خواهيم پايگاه بلند دهيم و درجات او بالا بريم ، نخست توفيق طاعت پس تحقيق مثوبت دهيم ، يعنى اول اخلاص در عمل پس تصفيهء حال ، اول دوام خدمت بر مقام شريعت ، پس يافت مشاهدت در عين حقيقت ، آن استقامت اشاره به شريعت است ، و آن مكاشفت نشان طريقت است و آن مشاهده عين حقيقت است ، شريعت بندگى است ، طريقت بىخودى است ، حقيقت از ميان هر دو آزادى است .\r\n78 -  قالُوا يا أَيُّهَا الْعَزِيزُ إِنَّ لَهُ أَباً شَيْخاً كَبِيراً .  آيه . چون يوسف بنيامين را به نام دزدى بازگرفت ، هرچند برادران كوشيدند و وسائل برانگيختند و حرمت پيرى شفيع آوردند تا يكى از ايشان را بجاى او بدارد و بدل پذيرد ، نپذيرفت و سود نداشت . اين جمله اشارت است كه فرداى قيامت هركس به فعل خود مسئول و به گناه خود مأخوذ ، نه پدر براى فرزند نه فرزند براى پدر سودى دارد و كيفر آن يكى را ديگرى نتواند ديد . اين بود كه يوسف گفت : پناه بر خدا كه كسى را به زور بگيريم و نگاه داريم جز آن كس كه جام شاهى در متاع او يافتيم ! !\r\nچون كاروان كنعان از دروازهء مصر خواستند بيرون شوند ، منادى آواز داد كه :  إِنَّكُمْ لَسارِقُونَ .  شما دزديد ، كاروانيان گروه ، منادى را آمدند كه چه شده كى دزده ؟ گفتند : شما دزديد ! چون يوسف برادران را دزد خواند ، خداوند بر زبان برادران او براند كه اگر دزدى كرده برادر بنيامين بوده كه :  إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ . \r\nداستان دزدى يوسف : مفسران در تفسير آيه :  إِنْ يَسْرِقْ . . .  گفته‌هاى مختلف دارند ، گروهى گفتند يوسف ، غذا از سفرهء يعقوب ، پنهانى به درويشان مىداد ! قومى گفتند روزى درويش از او مرغى آرزو كرد ، يوسف به خانه شد و از مادر مرغى خواست و او نداد يوسف براى برآوردن آرزوى درويش مرغ را از مادر دزديد و به درويش داد ! جمعى ديگر گفتند يوسف بتى از پدر مادر خود بدزديد و بشكست و در راه بيفكند ! راويان ديگر گفته‌اند كه عمّهء يوسف دختر اسحاق كمربندى از پدر به ارث داشت و تكفّل و نگاهدارى يوسف در آن وقت با عمّه بود يعقوب خواست يوسف را از او بگيرد او راضى نبود ، و كمربند را به كمر يوسف بست ، آنگاه اظهار كرد كه كمربند او گم شده ! پس چون كمربند را نزد يوسف يافتند طبق حكم مذهبى ، يوسف را در اختيار صاحب كمربند نهادند ! !\r\n\r\n[ آيات 92 - 81 
  ]\r\n\r\n( تفسير لفظى )\r\n81 -  ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَ ما شَهِدْنا إِلَّا بِما عَلِمْنا وَ ما كُنَّا لِلْغَيْبِ حافِظِينَ .  بازگرديد بسوى پدرتان و بگوئيد كه پسر تو دزدى كرد و ما گواهى نمىدهيم جز به آنچه مىدانيم و ما نگهبانان غيب نبوديم .\r\n82 -  وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها وَ إِنَّا لَصادِقُونَ .  ( اى پدر ) از اهل آن شهر كه ما در آن بوديم بپرس و از اين كاروان كه در آن آمديم بپرس و ما راست‌گويانيم .\r\n83 -  قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً إِنَّهُ هُوَ الْعَلِيمُ الْحَكِيمُ .  يعقوب گفت : ( چنين كه مىگوئيد نيست ) بلكه تن شما را به كارى برآراست و آن كار را كرديد ، اكنون كار من شكيبائى است نيكو ! اميد كه خداوند هر سه را با من آرد كه خداى يگانه دانائى است راست‌دان و راست‌كار « 1 » .\r\n84 -  وَ تَوَلَّى عَنْهُمْ وَ قالَ يا أَسَفى عَلى يُوسُفَ وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ .  يعقوب از فرزندان خويش برگشت و تنها ماند و گفت : اى درد و اندوه بر يوسف ! و چشمان وى از اندوه سفيد شد و او در آن غم بىتاب و خوار شد .\r\n\r\n\r\n","description":"","footnote":"\r\n( 1 ) چون علاوه از يوسف و بنيامين ، يكى ديگر از برادران ( شمعون نام ) از مراجعت به كنعان خوددارى كرد .\r\n","page_name":" 492 ","page_number":512},
  {"content":"\r\n\r\n85 -  قالُوا تَاللَّهِ تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ .  فرزندان گفتند تو هيچ نخواهى آسود از ياد يوسف تا در غم او گداخته شوى يا از تباه‌شوندگان باشى !\r\n86 -  قالَ إِنَّما أَشْكُوا بَثِّي وَ حُزْنِي إِلَى اللَّهِ وَ أَعْلَمُ مِنَ اللَّهِ ما لا تَعْلَمُونَ .  يعقوب گفت : من گله و اندوه خود را با خدا مىگويم و از خدا آن دانم كه شما نمىدانيد .\r\n87 -  يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ .  گفت : فرزندان من برويد و از يوسف و برادرش جست‌وجو كنيد و از كارگشائى خدا نااميد نباشيد كه تنها كافران از راحت فرستادن خداوند نااميدند .\r\n88 -  فَلَمَّا دَخَلُوا عَلَيْهِ قالُوا يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَ تَصَدَّقْ عَلَيْنا إِنَّ اللَّهَ يَجْزِي الْمُتَصَدِّقِينَ .  پس چون برادران يوسف بر او وارد شدند گفتند : اى عزيز به ما و كسان ما بيچارگى و تنگ‌دستى آمده و بضاعتى سخت اندك آورده‌ايم ، پس بفرما تا كيل به ما تمام دهند و بر ما صدقه كن كه خداوند صدقهء دهان را پاداش دهد .\r\n89 -  قالَ هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ .  يوسف گفت : مىدانيد شما با يوسف و برادرش چه كرديد آن‌گاه كه جوان بوديد و ندانستيد ؟\r\n90 -  قالُوا أَ إِنَّكَ لَأَنْتَ يُوسُفُ قالَ أَنَا يُوسُفُ وَ هذا أَخِي قَدْ مَنَّ اللَّهُ عَلَيْنا إِنَّهُ مَنْ يَتَّقِ وَ يَصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ .  برادران گفتند آيا تو يوسفى ؟ گفت : بلى من يوسفم و اين برادرم است كه خداوند بر ما منّت و سپاس گذاشت و هركه بپرهيزد و شكيبائى كند خداوند مزد نيكوكاران را تباه نمىكند !\r\n91 -  قالُوا تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ .  برادران گفتند : خداوند تو را بر ما برگزيد و ما نيستيم جز خطاكار و گناهكار !\r\n92 -  قالَ لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ .  يوسف گفت : امروز بر شما سرزنش نيست و خداوند شما را مىآمرزد و او رحيم‌ترين رحم‌كنندگان است .\r\n\r\n( تفسير ادبى و عرفانى )\r\n81 -  ارْجِعُوا إِلى أَبِيكُمْ .  آيه . چون يعقوب از فراق يوسف بىسامان و درماندهء درد بىدرمان شد ، خواست كه از ياد آن عزيز زخم خود را مرهم سازد و با پيوندى از آن يوسف عشق‌بازى كند ، ازاين‌رو بنيامين را كه با او از يك مشرب آب خورده بود و در يك كنار پرورده ، يادگار يوسف ساخت و غم‌گسار خويش كرد و عاشق را پيوسته دل به گيتى گرايد كه او را با معشوق پيوندى بود ! يا به وجهى مشاكلتى دارد .\r\nلطيفه : گويند مجنون چون به صحراء بيرون شد و آهوئى را شكار كرد ، چشم و گردن او را به ليلى مانند كرد ! و دست به گردن وى فرومىآورد و گردن و دو چشم وى مىبوسيد و مىگفت : گردن و دو چشم تو به گردن و چشمان ليلى مىماند !\r\nچون يعقوب دل در بنيامين بست و پاره‌اى در وى آرام آمد ، دگرباره در حقّ او دهرهء زهرآلود از نيام دهر بركشيدند ، و او را از پدر جدا كردند تا نام دزدى بر او افكندند ، بر بلاى وى بلا افزودند و بر زخم او نمك پاشيدند و سوخته را باز بسوختند . چنان كه آتش خرقهء سوخته خواهد تا بيفروزد ! و درد فراق ، دل سوخته‌اى خواهد تا با وى در سازد !\r\n\r\n","description":"","footnote":"","page_name":" 493 ","page_number":513},
  {"content":"\r\n\r\n هر درد كزين دلم ، قدم برگيرد * دردى ديگر بجاش ، در بر گيرد \r\n زان با هر درد ، صحبت از سر گيرد * كآتش چو رسد به سوخته ، از سر گيرد \r\nيعقوب تا بنيامين را مىديد ، او را تسلّى حاصل مىشد ! كه گفته‌اند هركه از نظر محروم شد از اثر محفوظ مىشود ! پس چون از بنيامين درماند ، سوزش به غايت رسيد و از درد دل بناليد ، و به زبان حسرت گفت : اى افسوس بر يوسف و برادرش ! از جبّار كائنات و خلاق موجودات پيام آمد كه اى يعقوب : تا كى از اين تأسّف و تحسّر بر فراق يوسف ؟\r\nو تا كى اين غم خوردن و آه كشيدن و نفس سرد سردادن ؟ خود هيچ غم نخورى كه تا به وى مشغولى از ما بازمانده‌اى ! !\r\n با دو قبله در ره توحيد ، نتوان رفت راست * يا رضاى دوست بايد يا هواى خويشتن ! \r\nاى يعقوب نگر تا دگر نام يوسف بر زبان نرانى و گرنه نامت از جريدهء انبيا بيرون كنم !\r\nپير طريقت گفت : ياد يعقوب يوسف را تخم غمانست ، و ياد يوسف يعقوب را تخم ريحان است ! چون او را به ياد يوسف چندان عتاب است ! پس هرچه جز ياد خدا باشد تاوان است ! مىگويند ياد دوست چون جان است ، بهتر بنگر كه ياد دوست چون جان است ! يعقوب چون سياست عتاب حق ديد ، از آن پس از يوسف ياد نبرد . تا از درگاه عزّت از لطف و رحمت به جبرئيل فرمان آمد كه نزد يعقوب شو ، و يوسف را به ياد او آور ! جبرئيل آمد و نام يوسف برد ، يعقوب آهى كشيد ، آنگاه وحى آمد كه اى يعقوب ما دانستيم زير آه تو چيست ؟ به عزّت و جلال خود سوگند كه اگر يوسف مرده بود ، چون وفادارى كردى ! براى تو او را زنده مىكرديم ! !\r\n84 -  وَ ابْيَضَّتْ عَيْناهُ مِنَ الْحُزْنِ .  آيه . چشمان يعقوب از اندوه فراق يوسف سفيد شد ، آرى ، يعقوب به بندهء خدا گريست ، چشمان از دست داد ! ليكن داود بهر خدا گريست چشمانش از دست نداد !\r\nلطيفه : گريستن از بهر حق دو قسم است : گريستن به چشم ، گريستن به دل ! گريستن به چشم گريستن توبه‌كاران است كه از بيم ديدار خدا بر گناه خويش گريند ، گريستن به دل ، گريستن عارفان است كه از بيم ديدار خدا بر جلال و عظمت خويش گريند . به بيان ديگر گريهء تائبان از حسرت و نياز است ، و گريهء عارفان از راز و نياز ! !\r\nپير طريقت گفت : خدايا ، در سر گريستنى دارم دراز ، ندانم كه از حسرت گريم يا از ناز ؟ گريستن از حسرت نصيب يتيم است و گريستن شمع بهر ناز ! از ناز گريستن چون بود ؟ اين قصّه‌ايست دراز !\r\nمصطفى فرمود : فرداى قيامت چشمها از هول رستاخيز و فزع اكبر همه گريان بود ! مگر چهار چشم ، يكى چشم جان باز فداكار كه در راه خدا زخم بر وى آيد و تباه شود ، دوم چشمى كه از حرامها فروگيرند ، تا به ناشايست ننگرند ! سوم چشمى كه از عبادت شب پيوسته بىخواب بود ! چهارم چشمى كه از بيم خداى بگريد !\r\nداود پيغمبر گفت : خدايا ، پاداش كسى كه گريه كند و اشك بر گونه‌اش روان گردد چيست ؟ ندا آمد ، پاداش او اين است كه از فزع اكبر در روز رستاخيز ايمن است ! و گونهء او بر آتش حرام است ! نيز روايت شده كه خداوند فرموده :\r\nبه عزّت و جلال خودم سوگند كه هيچ بنده‌اى از ترس من نگريست مگر آنكه از شراب رحمت خود او را سيراب كردم و هيچ بنده‌اى از بيم من نگريست مگر آنكه آن گريه را در نور قدس خود به خنده بدل كردم !\r\nخداوند فرمود : چشمان يعقوب سفيد شد و نفرمود : كور شد ! زيرا كورى در حقيقت نابينائى است كه دلها را كور مىكند نه ديده‌ها را ! و يعقوب را بينائى و روشنائى دل بر كمال بود امّا چشمش از مشاهده جز يوسف در حجاب ! كه در عالم عشق ، چشم عاشق در غيبت معشوق از جز او در حجاب بايد ! كه ديگرى را ديدن در مذهب دوستى عين شرك است و نفاق ، كه گفته‌اند : « رسم عاشق نيست يا يك دل دو دل برداشتن ! »\r\n\r\n","description":"","footnote":"","page_name":" 494 ","page_number":514},
  {"content":"\r\n\r\n ما را ز براى يار بود ديده به كار * اكنون چه كنم ؟ بديده بىديدن يار \r\n86 -  قالَ إِنَّما أَشْكُوا بَثِّي وَ حُزْنِي إِلَى اللَّهِ .  آيه . يعقوب شكايت به خدا كرد نه شكايت از خدا ! چون هركه شكايت به خدا كند مىرسد و هركه از خدا شكايت كند جدا مىشود ، گفت : درد خود را به خدا بردارم و از او به كس ننالم ، كه من مىدانم او دردها را شفابخش و مهمّ را كفايت ده است . آن‌گاه زبان به زارى و تضرّع بگشود و گفت :\r\nخدايا ، بهر صفت كه هستم برخواست تو موقوفم ، و بهر نام كه مرا خوانند به بندگى تو معروفم .\r\n تا جان دارم غم تو را غم‌خوارم * بىجان غم عشق تو به كس نسپارم . \r\n87 -  يا بَنِيَّ اذْهَبُوا فَتَحَسَّسُوا .  آيه . فرزندان برويد يوسف جست‌وجو كنيد ، از او نشان و خبر گيريد ، با جمع حواس خود او را بجوئيد ، با چشم شايد او را ببينيد ، با گوش باشد كه ياد او را بشنويد ، با بينى شايد بوى او ببوئيد .\r\nبرويد ، از روح خدا نوميد مباشيد ، محنت به غايت رسيد ، بوى گشايش مىآيد ، كارد به استخوان رسيده وقت است اگر مىبخشايد .\r\n اى قافله ، چون روى بسوى سفر آريد * ما را بشما آرزوئى هست ، برآريد \r\n زان يوسف كنعانى در مصر نشسته * يك‌بار به يعقوب ، غريوان خبر آرند \r\nيعقوب آن سخن را از بهر آن گفت كه از مهر دل خويش ، مهر دل ايشان را نظاره كرد ، ندانست كه مهر يوسفى را سينهء يعقوبى بايد ، از بهر آنكه جمال يوسفى را هم ديدهء يعقوبى شايد .\r\n مرد بىحاصل ، نيابد يار با تحصيل را * سوز ابراهيم بايد درد اسماعيل را \r\n88 -  فَلَمَّا دَخَلُوا عَلَيْهِ قالُوا يا أَيُّهَا الْعَزِيزُ .  آيه . برادران يوسف اين‌بار كه به كنعان بازگشتند بنيامين را به مصر به علت دزدى بگذاشتند و قصّه را با يعقوب بگفتند ، گفت : اين چه داغ است كه دگربار بر جگر سوختهء اين پير غمگين نهاديد ، گاه عذر گرگ آريد ، و گاه عذر دزدى ! از خاندان نبوّت دزدى نيايد كه نقطهء نبوّت جز در عمل عصمت نيفتد . شما را باز بايد رفت كه از اين حديث بوئى همىآيد !\r\nايشان گفتند ما را بر آن درگاه آبروى نيست مگر تو نامه‌اى نويسى كه نامهء تو را ناچار حرمت دارند ، پدر قلم برداشت و اين نامه نبشت : بنام خداوند بخشندهء مهربان . از يعقوب اسرائيل پسر اسحاق پسر ابراهيم خليل به عزيز مصر ، خانواده‌اى هستيم كه بلا پيوسته در خاندان ما است ، جدّم ابراهيم را دست و پا بستند و در آتش افكندند ، خداوند آتش بر او سرد و سلام گردانيد ! پدرم را دست و پا بستند « 1 » و كارد به گلويش نهادند ، خداوند براى او فديه فرستاد ! امّا خود من ، مرا پسرى بود محبوب‌ترين فرزندان من ، برادران او را به صحرا بردند و پيراهن خون‌آلود او را به من آوردند ! و گفتند او را گرگ خورده ! چشمان من از اندوه او سفيد شده ، پس از او مرا پسرى بود هم مادر او ، كه باعث تسلّى و دلجوئى من بود ، آن را هم برادران بردند و برگشتند و گفتند : چون دزدى كرده به فرمان شما او را زندانى كرده‌اند ، درصورتىكه ما خانواده‌اى هستيم كه نه دزدى مىكنيم و نه دزد از ميان ما زائيده مىشود . پس اگر فرزندم را به من بازنگردانى در حق تو دعائى كنم كه درد آن تا به هفتمين فرزندت رسد . . ! فرزندان نامه به يوسف بردند ، يوسف چون آن را خواند ، برقع از روى فروگشاد و تاج از سر فرونهاد و گفت : اين عتاب ما تا آن‌گاه بود كه شفاعت آن پير پيغمبر در ميان نيامده بود ، اكنون كه شفاعت او آمده ، من يوسفم و شما برادران منيد ! !\r\n\r\n\r\n","description":"","footnote":"\r\n( 1 ) گرچه نزد بعضى اهل سنت ، ذبيح خدا اسحاق است ليكن طبق قرآن و تاريخهاى معتبر ، ذبيح پدر ، اسماعيل است كه با پدر خانهء كعبه ساخت و در آن تاريخ هنوز اسحاق متولد نشده بود و قربانى كه در مكه شد اسحاق در كنعان بوده ! !\r\n","page_name":" 495 ","page_number":515},
  {"content":"\r\n\r\n92 -  قالَ لا تَثْرِيبَ عَلَيْكُمُ الْيَوْمَ .  آيه . گفته‌اند محاسبهء خدا با مؤمنان در روز قيامت مانند محاسبهء يوسف است با برادران ! يوسف به برادران گفت : آيا دانستيد با يوسف چه كرديد ؟ خداوند فرمود : اى بندگان من دانستيد در دنيا چه كرديد ؟ يوسف چون برادران را به گناه خويش خستو ديد ، از كرم خود جز اين روا نداشت كه گفت :\r\nامروز بر شما گناهى نيست ! - درصورتىكه يوسف را اين گذشت و اين كرم رسد ، اكرم الاكرمين و ارحم الرّاحمين را سزاوارتر كه در مورد خجلت و شرم‌زدگى بندگان فرمايد : امروز بر شما ترسى نيست و اندوهگين مباشيد !\r\n\r\n[ آيات 100 - 93 
  ]\r\n\r\n( تفسير لفظى )\r\n93 -  اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ . \r\n( يوسف گفت ) اين پيراهن مرا ببريد و آن را بر روى پدرم بيفكنيد تا بينا شود و آن‌گاه كسان خويش همگى به من آريد .\r\n94 -  وَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ .  همين‌كه كاروان از مصر جدا شد ، يعقوب گفت ( بر سر هشت روز راه ) من بوى يوسف مىيابم ، اگر شما مرا نادان و نابكارگوى نخوانيد !\r\n95 -  قالُوا تَاللَّهِ إِنَّكَ لَفِي ضَلالِكَ الْقَدِيمِ .  ( كسانى كه با او بودند ) گفتند : به خدا سوگند كه تو هنوز در گمراهى و محنت ديرينهء خودى !\r\n96 -  فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ .  پس چون بشارت‌دهنده آمد ، پيراهن را بر روى پدر افكند و پدر به بوى پيراهن بينا شد ، گفت بشما نگفتم كه من از خداى آن دانم كه شما ندانيد !\r\n97 -  قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ .  فرزندان گفتند : اى پدر ، گناهان ما را آمرزش خواه كه ما بد كرديم و خطاكار بوده‌ايم .\r\n98 -  قالَ سَوْفَ أَسْتَغْفِرُ لَكُمْ رَبِّي إِنَّهُ هُوَ الْغَفُورُ الرَّحِيمُ .  يعقوب گفت : آمرزش شما را از خداوند خويش خواهم خواست كه آمرزندهء عيب‌پوش و مهربان است .\r\n99 -  فَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ .  پس چون بر يوسف وارد شدند ، پدر و خالهء خود را ( كه جاى مادر بود ) با خود آورد و گفت به مصر درآئيد كه بخواست خداوند ايمن هستيد .\r\n100 -  وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّهُ هُوَ الْعَلِيمُ الْحَكِيمُ .  پدر و خاله را بر تخت خود بالا برد و همگان او را به سجود افتادند ، گفت : اى پدر ، اين بهم رسيدن و سجده‌كردنها ، سرانجام آن خواب من است كه از پيش ديده بودم ! خداوند آن را راست كرد و با من نيكوئى فرمود كه مرا از زندان بيرون آورد و شما را از باديه به من آورد پس از آن تباهى و آغالش ( دشمنى ) كه ديو ميان من و برادران افكند ! كه خداوند دوربين است هر كارى را كه خواهد ، كند ، او داناى راست دانش است .\r\n\r\n( تفسير ادبى و عرفانى )\r\n93 -  اذْهَبُوا بِقَمِيصِي هذا .  آيه . يوسف گفت : پيراهن من بر يعقوب ببريد كه درد او از ديدن پيراهن خون‌آلود ( گرگ ندريده ) بود ، تا مرهم هم از پيراهن من باشد . چون آن پيرهن از مصر بوسيلهء يهودا ( كه در گذشته آورندهء\r\n\r\n","description":"","footnote":"","page_name":" 496 ","page_number":516},
  {"content":"\r\n\r\nپيراهن خون‌آلود به پدر بود ) بيرون شد ، باد صبا را فرمان دادند كه بوى پيراهن به مشام يعقوب رساند تا پيش از آنكه پيك يوسف ( كاروان برادران ) بشارت برد . از پيك حق تعالى بشارت پذيرد و كمال لطف و منّت حقّ بر خود بشناسد .\r\nلطيفه : به ذوق عارفان ، اين بشارت‌باد صبا همان نفحهء الهى است كه متوارىوار گرد جهان مىگردد ، به نزديك سينه‌هاى مؤمنان و موحّدان ، تا كجا سينهء صافى بيند و سرى خالى يابد آنجا منزل كند و حديث منقول از مصطفى ( ص ) كه فرمود : خداوند شما را در روزهاى روزگارتان نفحه‌ها است ، تا كه شايسته و سزاوار پذيرفتن آن باشد !\r\nدر اين كرامت كه به يعقوب ( بواسطهء عشق به يوسف ) نمودند ، سرّى بزرگ نهفته ! بدين بيان كه مشاهدهء يعقوب يوسف را ، بواسطهء مشاهدهء حق بود ، كه هرگاه يوسف را به چشم سر بديدى ، به چشم سرّ ، در مشاهدهء حق نگريستى .\r\nپس چون مشاهدهء يوسف از وى در حجاب شد ، مشاهدهء حق نيز از دل او در حجاب شد ! آن همه جزع نمودن يعقوب و اندوه كشيدن وى بر فوت مشاهدهء حق بود نه بر فوت مصاحبهء يوسف و نه آن افسوس و دريغ بر فراق او از آن بود كه وى آئينهء خود گم كرده بود و نه براى خود آينه مىگريست ! بلكه چون مونس دل خويش را كه نمىديد و بر فوت آن مىسوخت .\r\nلاجرم آن روز كه وى را بازديد به سجده در افتاد كه دلش مشاهدهء حق ديد و آن سجود را فرا مشاهدهء حق برد كه سزاوار سجده جز ذات بارى نيست .\r\n94 -  إِنِّي لَأَجِدُ رِيحَ يُوسُفَ .  آيه . عجب آنكه دارندهء آن پيراهن از آن هيچ بوئى نيافت و يعقوب از مسافت هشتاد پرسنگ بيافت ، زيرا كه بوى عشق بود و آن جز بر عاشق ندمد ، و نيز نه هروقتى دمد ! كه تا مرد پختهء عشق نگردد و زير فشار بلاهاى عشق كوفته نشود ، اين بوى مر او را ندمد ! .\r\nچنان كه يعقوب در آغاز امر كه يوسف را از وى ببردند و هنوز يك مرحله نارسيده ، او را در چاه افكندند ، نه از وى خبر داشت و نه بوئى برد ولى در انجام كار ، در كنعان به مسافت چندين مرحله از بوى يوسف خبر داد !\r\nگويند : يعقوب در خانهء غم هروقت سحر بسيار بگريستى ، گهى به زارى نوحه كردى ، گهى از خوارى بناليدى ، گهى روزنامهء عشق باز كردى و سورهء عشق آغاز كردى ، گهى سر به زانو نهادى و گهى دو دست به دعا برداشتى ، گهى روى به خاك نهادى ، گهى بوى يوسف از باد سحر شناختى و به زبان حال گفتى :\r\n بوى تو باد سحرگه به من آرد صنما * بندهء باد سحرگه ز پى بوى توأم . \r\n96 -  فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ .  آيه . پيراهن يوسف ، چشم يعقوب را بينا كرد چون چشم او از فراق يوسف نابينا شده بود ، چون يعقوب را مهر يوسف با روح آميخته بود و چون جايگاه روح مغز است ، قوت چشم و صفاى بيننده از اوست ، و چون يوسف برفت با او جمال نظر و صفاء بصر نيز برفت ! كه آن قوّت و آن صفا ، بوى يوسف مىداشت و چون برفت با خود ببرد ، لاجرم چون پيراهن به او رسيد بوى يوسف بازآمد و آن صفاى بصر هم بازآمد ! تا بدانى از روى حقيقت كه محبوب آدمى به منزلهء چشم و روح است و فراق او باعث نقصان چشم و روح است همان گونه كه وصال او مدد چشم و روح است .\r\n گفتم صنما ، مگر كه جانان منى * اكنون كه نگه همىكنم جان منى \r\n مرتدّ گردم گر تو ز من برگردى * اى جان جهان تو كفر و ايمان منى ! \r\n99 -  فَلَمَّا دَخَلُوا عَلى يُوسُفَ .  آيه . خانوادهء يعقوب در رفتن به مصر همه يكسان بودند ، ولى به وقت تقرّب و نوازش مختلف بودند كه پدر و خاله را بر عرش كرامت نشاند و به صحبت قربت و جا دادن ايشان را مخصوص گردانيد ، و برادران را در محل خدمت فروآورد .\r\n\r\n","description":"","footnote":"","page_name":" 497 ","page_number":517},
  {"content":"\r\n\r\n100 -  وَ خَرُّوا لَهُ سُجَّداً .  آيه . اشارت است كه فرداى قيامت مؤمنان را بر عموم به بهشت اندر آرند ، و عاصى را آمرزيده و مطيع را پسنديده ، پس آنان كه اهل گناه بوده و شامل آمرزش شده‌اند در بهشت گذارند ولى اهل معرفت را به تخصيص قربت و نزديكى مخصوص گردانند و به حضرت بارى عند مليك مقتدر فرود آرند !\r\nپير طريقت گفت : اهل خدمت ديگرند ، و اهل صحبت ديگر ! اهل خدمت اسيران بهشتند و اهل صحبت اميران بهشت ! اسيران در ناز و نعيم‌اند ، و اميران با راز ولىنعمت مقيم .\r\n . . . وَ قَدْ أَحْسَنَ بِي إِذْ أَخْرَجَنِي مِنَ السِّجْنِ .  آيه . محسن نه او است كه از ابتدا احسان كند ، محسن او است كه پس از جفا احسان كند . يوسف اول جفاى نفس خود ديد كه در زندان التجا به ساقى كرده بود ، پس خلاصى خويش به فضل و كرم حق ديد و آن را احسان شمرد ، و هرچند كه بلاى چاه ديده بود آن را باز نگفت كه آن بلا در حق خود نعمت مىديد ، چون در چاه وحى حق يافت ! و پيغام پادشاه شنيد و جبرئيل پيك حضرت حق را ديد ، پس آن محنت را نعمت شمرد ! و آن بلا را عين عطا ديد ، ازاين‌رو بلاى چاه را ياد نكرد ، و تنها حديث زندان كرد ، و گفت : خداى مهربان با من نيكوئى كرد كه سزاوار ملامت بودم و با من كرامت كرد كه از من بدى ديد و به فضل خويش بر من رحمت كرد و از زندان خلاصى داد و پس از دورى و جدائى دراز ، ميان گراميان جمع كرد و آن همه لطف و بنده‌نوازى و مهربانى نمود ، كه خداوند لطيف به لطف خود بازآورندهء اميدواران ، و به كرم خود درگذرندهء نهانيهاى بندگان و راست دارندهء كار آنها در هر دوجهان است .\r\n\r\n[ آيات 111 - 101 
  ]\r\n\r\n( تفسير لفظى )\r\n101 -  رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ تَوَفَّنِي مُسْلِماً وَ أَلْحِقْنِي بِالصَّالِحِينَ .  خداى من ، از ملك جهان به من دادى و سرانجام دانستن خواب به من آموختى ، آفرينندهء آسمانها و زمين ، تو يار من در دنيا و آخرتى ، مرا بر مسلمانى بميران و مرا به نيكان رسان .\r\n102 -  ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ  ( اى محمّد ) اين داستان يوسف از خبرهاى ناديده و نادانستهء تو است كه به تو پيغام مىفرستيم آنگاه كه آنان به هم‌پشتى كارشان را برساختند و آن مكر و ساز خويش مىساختند .\r\n103 -  وَ ما أَكْثَرُ النَّاسِ وَ لَوْ حَرَصْتَ بِمُؤْمِنِينَ .  بيشتر مردمان هرچند تو حريص به ايمان آورد نشان باشى نخواهند ايمان آورد .\r\n104 -  وَ ما تَسْئَلُهُمْ عَلَيْهِ مِنْ أَجْرٍ إِنْ هُوَ إِلَّا ذِكْرٌ لِلْعالَمِينَ .  تو ( در رساندن پيغام ) از آنها مزدى نمىخواهى و آن نيست جز يادى از خدا براى جهانيان .\r\n105 -  وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ .  و چه‌بسا نشانيها در آسمانها و زمين كه مردم بر آن مىگذرند و آنان ( مشركان مكّه ) از آن آيات غافل و روىگردانند .\r\n106 -  وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ .  و بيشتر آنها به خدا ايمان نياورند مگر آنكه با خداى شريك گيرند .\r\n\r\n","description":"","footnote":"","page_name":" 498 ","page_number":518},
  {"content":"\r\n\r\n107 -  أَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّهِ أَوْ تَأْتِيَهُمُ السَّاعَةُ بَغْتَةً وَ هُمْ لا يَشْعُرُونَ . \r\nآيا مشركان در امانند از اينكه عقوبتى از عذاب خداوند به آنها برسد ؟ يا رستاخيز ناگهان به آنها برسد ؟ درحالىكه آنان نمىدانند .\r\n108 -  قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي وَ سُبْحانَ اللَّهِ وَ ما أَنَا مِنَ الْمُشْرِكِينَ .  بگو اى محمّد ، اين است راه من ( و كار من ) كه مردم را بسوى خدا مىخوانم از روى بصيرت و ديده‌ورى و درستى و همچنين كسى كه مرا پيروى مىكند ، و پاك دانستن و پاك گفتن خداى راست . و من از همتاگيران براى خدا نيستم .\r\n109 -  وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَ لَدارُ الْآخِرَةِ خَيْرٌ لِلَّذِينَ اتَّقَوْا أَ فَلا تَعْقِلُونَ  ما نفرستاديم پيش از تو مگر مردانى كه وحى به آنها مىداديم از مردم شهرهاى پراكنده ، آيا آنان در زمين سير نكردند تا سرانجام كسانى كه پيش از آنها بوده‌اند ببينند چگونه است ؟ و به راستى كه سراى آن جهان بهتر است براى كسانى كه پرهيزكارند ، آيا شما در نمىيابيد كه چنين است ؟\r\n110 -  حَتَّى إِذَا اسْتَيْأَسَ الرُّسُلُ وَ ظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَ لا يُرَدُّ بَأْسُنا عَنِ الْقَوْمِ الْمُجْرِمِينَ .  تا آنكه پيغمبران نااميد شدند و چنان دانستند كه ايشان را دروغ‌زن گرفتند ، آن‌گاه يارى ما به آنها آمد تا آنهائى را كه بخواهيم برهانيم و نجات دهيم و خشم ما و عذاب ما ( چون آيد ) از گروه بدكاران و كافران بازداشته نيايد !\r\n111 -  لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ .  در قصّه‌هاى پيمبران و امّتهاى ايشان عبرتى است و پند دادنى است مر خردمندان و خداوندان مغز را ، اين حديث فرا ساخته و نهاده نيست ، بلكه استوار داشتن و راست‌گوى گرفتن كتاب تورات و انجيل از پيش است و در آن شرح و تفصيل همه چيزها و راهنمونى و بخشايشى مر گروه مؤمنان راست .\r\n\r\n( تفسير ادبى و عرفانى )\r\n101 -  رَبِّ قَدْ آتَيْتَنِي مِنَ الْمُلْكِ .  آيه . در اين آيت اشارت به بعضى و قسمتى از پادشاهى ، شده تا دانسته شود كه تنها خداوند ، پادشاه بر كمال و در پادشاهى ايمن از زوال و قيّومى بىتغيير حال و در صفات متعال است . يعنى خداوند همهء خداوندان ، پادشاه بر همهء پادشاهان ، پيش از هر زمان و پيش از هر نشان ، دارندهء جهان و نوبت سازندهء جهانيان .\r\nهركس را آن دهد كه او را سزد ، و بر كس آن نهد كه برتابد . از معدن محنت ، نقد نعمت پديد آرد و از شب اندوه روز شادى برآرد .\r\nچنان كه از انديشه در قصّهء يوسف محنت وى و اندوه يعقوب و سوزش دل وى و حسد برادران و ستم به برادر خويش ، آن هم اندوهى بدان بزرگى ، رنجى بدان درازى ، حسدى بدان تمامى ، دانسته مىشود كه خداوند از لطف خود به خانوادهء يعقوب چه نعمت داد و از رحمت خود چه بر آنها نثار كرد !\r\nلطيفه : انديشه كنيد كه خداوند چگونه در شاخ حنظل شفاء درد نهاد ، و از مغز افعى ترياق زهر ساخت و از چشمهء اندوه يعقوب آب شادى روان كرد و از تاريكى حسد برادران نور شفقت پديد آورد .\r\nبا آنكه برادران از يكدگر نفرت داشتند ، لطف خداوندى دامن الفت ايشان را بهم دوخت و ايشان را از پراكندگى\r\n\r\n","description":"","footnote":"","page_name":" 499 ","page_number":519},
  {"content":"\r\n\r\nو دشمنى ، به انجمن دوستى و برادرى فراهم كرد ، تا هم يوسف عذر آنها را پذيرفت و هم نعمت منعم را شكر گزارد ، و چون اين همه لطف و كرم از درگاه خداوند ديد ، زبان ثنا و دعا بگشاد كه گفته‌اند خداوند منّان پادشاهى به دو كس داد . يكى به يوسف پيغمبر و دوست خود ، ديگرى به فرعون سركش و دشمن ، به فرعون از روى خوارى و ذلّت داد و به يوسف از روى دوستى و عزّت ! فرعون پادشاهى مصر را از نيروى خود دانست و يوسف آن پادشاهى را از حق تعالى ديد و در خود نيروئى نشناخت ! لاجرم فرعون ذليل و خوار شد و يوسف به عزّت و كرامت نبوّت رسيد .\r\n111 -  لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ .  آيه . خداوند در آغاز سوره ، قصّهء يوسف را  أَحْسَنَ الْقَصَصِ  و در انجام آن قصّهء عبرت‌آميز فرمود ، در اول گفت نيكوترين قصّه‌ها است و در آخر گفت در اين قصّه عبرتها و پندها است ، همه قصّهء پيغمبران كه بيان كرد ، واسطه در ميان آورد ، فرمود : اى محمد تو اين قصّه‌ها بر امّت بخوان ، ولى قصّهء يوسف خود بىواسطه آن را بيان كرد !\r\nدر قصّهء يوسف عبرت و پند براى پادشاهان است كه در بسط عدل و در احسان به مردم بكوشند ، چنان كه يوسف كوشيد ! و در آن قصّه عبرت براى پرهيزكاران است كه يوسف در نتيجهء پرهيزكارى به چه مقامى رسيد ! و پندى است براى هوس‌رانان و شهوت‌پرستان كه چگونه عفّت و خوددارى نتيجهء سرافرازى دارد ؟\r\n\r\n( سورهء - 13 - رعد - ( مدنى ) 43 آيه )\r\n\r\n[ آيات 7 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   المر ، تِلْكَ آياتُ الْكِتابِ وَ الَّذِي أُنْزِلَ إِلَيْكَ مِنْ رَبِّكَ الْحَقُّ وَ لكِنَّ أَكْثَرَ النَّاسِ لا يُؤْمِنُونَ .   اين حروف و كلمات و آيات قرآن است كه از سوى پروردگار تو از روى راستى و درستى فرستاده شده و لكن بيشتر مردم ايمان نمىآورند .\r\n2 -  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها ثُمَّ اسْتَوى عَلَى الْعَرْشِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى يُدَبِّرُ الْأَمْرَ يُفَصِّلُ الْآياتِ لَعَلَّكُمْ بِلِقاءِ رَبِّكُمْ تُوقِنُونَ .  خداى تعالى است كه آسمانها را بدون ستون بلند برداشت كه مىبينيد ! آنگاه بر عرش مستوى شد و خورشيد و ماه را مسخّر و فرمان بردار كرد كه هر دوتا هنگام معيّن و نام برده مىروند ! و او است كه كارها را مىگرداند و مىراند و پيش مىبرد و نشانها را پيدا مىسازد ( و پيغامها را گشاده مىرساند ) تا مگر شما به رستاخيز و ديدار او يقين كنيد و بگرويد .\r\n3 -  وَ هُوَ الَّذِي مَدَّ الْأَرْضَ وَ جَعَلَ فِيها رَواسِيَ وَ أَنْهاراً وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ يُغْشِي اللَّيْلَ النَّهارَ إِنَّ فِي ذلِكَ لَآياتٍ لِقَوْمٍ يَتَفَكَّرُونَ .  او است كه زمين را بازكشيده و در آن كوههاى بلند لنگر كرده و جويهاى روان ساخته و از هر ميوه جفت‌جفت آفريده ، شب تاريك در سر روز روشن مىكشد و در اينجا نشانهاى ( هستى و يگانگى و دانائى و توانائى ) براى گروهى است ( كه درنگرند ) و انديشه كنند .\r\n4 -  وَ فِي الْأَرْضِ قِطَعٌ مُتَجاوِراتٌ وَ جَنَّاتٌ مِنْ أَعْنابٍ وَ زَرْعٌ وَ نَخِيلٌ صِنْوانٌ وَ غَيْرُ صِنْوانٍ يُسْقى بِماءٍ واحِدٍ وَ نُفَضِّلُ بَعْضَها عَلى بَعْضٍ فِي الْأُكُلِ إِنَّ فِي ذلِكَ لَآياتٍ لِقَوْمٍ يَعْقِلُونَ .  و در زمين تيكه و پاره‌هاييست نزديك بهم و بوستانها از انگورها و كشتزارها و خرمابنها دو و سه ساق و يك ساق و ما برخى آنها را\r\n\r\n","description":"","footnote":"","page_name":" 500 ","page_number":520},
  {"content":"\r\n\r\nدر شيرينى و گوارائى و بزرگى و كوچكى بر بعض ديگر برترى داديم . و در آنها نشانهاى روشن براى كسانى است كه خرد دارند و درمىيابند .\r\n5 -  وَ إِنْ تَعْجَبْ فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ أُولئِكَ الَّذِينَ كَفَرُوا بِرَبِّهِمْ وَ أُولئِكَ الْأَغْلالُ فِي أَعْناقِهِمْ وَ أُولئِكَ أَصْحابُ النَّارِ هُمْ فِيها خالِدُونَ .  اگر تو اى محمّد شگفت دارى ، ( بدانكه ) شگفت سخنهاى ايشان است ( كه مىگويند : ) آيا هنگامى كه ما خاك شديم ما در آفرينش نو خواهيم بود ؟\r\nاينانند كسانى كه به پروردگار خود كافر شدند و اينانند كه فردا غلها در گردن دارند و اينانند آتشيان كه در آن جاويدانند !\r\n6 -  وَ يَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَ قَدْ خَلَتْ مِنْ قَبْلِهِمُ الْمَثُلاتُ وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ وَ إِنَّ رَبَّكَ لَشَدِيدُ الْعِقابِ .  اينان ناگرويده و ايمان نياورده عذاب و كيفر خدائى پيش از توبه مىخواهند و در آن شتاب مىكنند و نمىدانند كه روز رستاخيز ، روز جزا و روز بدى براى ايشان است ! درصورتىكه پيش از ايشان عقوبتهاى گوناگون ( بر دروغ‌زنان ) رسيده و خداى تو صاحب مغفرت و آمرزش مردم است با وجود آن ستمها كه بر خود كرده‌اند ( از گناهان ) . و از سوى ديگر خداى تو سخت عقوبت است ( به دشمنان ) .\r\n7 -  وَ يَقُولُ الَّذِينَ كَفَرُوا لَوْ لا أُنْزِلَ عَلَيْهِ آيَةٌ مِنْ رَبِّهِ إِنَّما أَنْتَ مُنْذِرٌ وَ لِكُلِّ قَوْمٍ هادٍ . \r\nكافران مىگويند چرا بر محمّد آيتى نازل نشده ؟ همانا تو بيم نمائى آگاه‌كننده و هر گروهى را راهنمائى هستى !\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  اى نامدارى كه نامت يادگار جان است و دل را شادى جاودان ، روح روح دوستان و آسايش غمگنان « 1 » .\r\n هركه او نام كسى يافت ، از اين درگه يافت * اى برادر كس او باش و مينديش از كس \r\nهركه مقبول درگاه خداوند آمد ، به اقرار اين نام آمد ، و هركه مهجور و مطرود استان عزت گشت ، به انكار وى آمد !\r\nپيرى ، مريد را وصيت مىكرد : كه اگر همه ملك جهان بنام تو باز كنند زينهار تا بىنام خدا بدان ننگرى كه آن را وزنى نيست ، و اگر فرشتگان به چاكرى تو كمر بندند تا نام خدا بر جانت نشانى ننهد آن را محلّى نيست !\r\n1 -   المر تِلْكَ آياتُ الْكِتابِ .   آيه . اين حروف ، سرّى است از اسرار محبّت و گنجى از گنجهاى معرفت ، كه در ميان جان دوستان به وديعت دادند و خود ندانند كه چه دارند ! و شگفت آنكه دريائى همىبينند و در آرزوى قطره‌اى مىزارند . اين چنان‌كه :\r\nپير طريقت گفت : خدايا ، جوى تو روان و مرا تشنگى تا كى ؟ اين چه تشنگى است كه قدحها مىبينم پياپى !\r\n زين نادره‌تر كرا بود هرگز حال * من تشنه و پيش من روان آب زلال ! \r\n2 -  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها .  آيه . آسمان و زمين و خشكى و دريا و هوا و فضا ، همه عالم خلق است و ميدان نظر خلايق ! و آن را نهايت پديد و زوال‌پذير است ، امّا عالم امر آن را نهايتى نبود و زوال‌ناپذير است .\r\nلطيفه : جوانمردانى كه نظر ايشان در عالم امر سفر كند ، ايشان اوتاد زمينند ، چنان كه اين كوه‌هاى عالم در صورت ، زمين را ( ميخ‌كوب ) و پاى برجا دارد و آنان از روى معنى ، عالم را به پاى دارند .\r\n\r\n\r\n","description":"","footnote":"\r\n( 1 ) با آنكه شرح بسم اللّه در سورهء فاتحه گذشت ليكن در بعضى سوره‌ها شرحى مختصر علاوه مىشود .\r\n","page_name":" 501 ","page_number":521},
  {"content":"\r\n\r\n3 -  وَ هُوَ الَّذِي مَدَّ الْأَرْضَ وَ جَعَلَ فِيها رَواسِيَ .  آيه . اين آيت اشارت است به همان اوتاد در عالم خلق و اشاره به رمز اهل حقيقت است كه مىگويد : خداوندى كه بسيط زمين را آفريد و در آنها اوتاد و اقطاب از اولياء و نيكان بندگان خود به‌وجود آورد كه پناه‌گاه و فريادرس مردم زمين هستند !\r\nلطيفه : صد سال آفتاب از خاور برآيد و به باختر فروشود ، تا يكى را سرمهء حقيقت به ميل عنايت در ديدهء او كشند ، باشد كه آن جوان‌مردان را بتوان ديد و به يك ديدار ايشان ، سعادتمند جاويدان گرديد !\r\n4 -  وَ فِي الْأَرْضِ قِطَعٌ مُتَجاوِراتٌ .  آيه . از آنجا كه رموز عارفان است و فهم صادقان ، به زبان اشارت مىگويد : چنان كه خداوند در زمين تفاوت نهاد و نقاط مختلف آفريد ، و بعضى را بر بعضى فزونى داد ، همين‌گونه در طينت سالكان تفاوت نهاد ، و گروهى را بر گروهى برترى داد !\r\nپيغمبر فرمود : مردم همچون كان‌ها مختلف و متفاوت هستند ، يكى زر ، يكى سيم ، يكى نفت ، يكى قير ، همچنين يكى را بالاترين قدمگاه ، اقبال او ، و يكى را پست‌ترين محل ، ادبار او ، يكى رضوان در آرزوى صحبت او ، يكى را شيطان ننگ از عمل او ، چون از اين مقام برتر آئى ، يكى اسير بهشت ، و يكى امير بهشت !\r\nلطيفه : چنان كه درختان بهم نمانند ، و ميوه و بار آن نيز بهم نمانند ، هر درختى را بارى ، و هر نباتى را برى است ، هر طاعتى را فردا ثوابى است و هركس را مقامى ، جاى هركس به قدر روش خويش ، و هر فرعى سزاوار اصل خويش !\r\nيكى از عارفان مىگويد : اين دنيا بر مثال عروس است و مردم در حق وى سه گروهند : يكى دنيادار است كه اين عروس را مشاطه‌گرى مىكند و او را مىآرايد و جلوه مىكند ، ديگرى زاهد است كه آن عروس آراسته را تباه مىكند ، مويش مىكند ، جامه بر تن وى مىدرد ، سوم عارف است كه چنان مهر و دوستى حق او را مشغول داشته كه پرواى دوستى و دشمنى عروس ندارد - فردا كه روز رستاخيز باشد ، دنيادار را در مقام حساب كشند ، اگر خداوند با او مسامحت كند ، از فضل خداوندى است ، و اگر با او مؤاخذت و مناقشت كند سزاى او است ، و آن زاهد را به بهشت برند و گويند اين پاداش كردار او است ، و از آن ناز و نعيم بر او عرضه كنند ، و آن عارف از منزلهاى بهشتيان برگذرانند و به اعلى عليّين و مقام قرب رسانند .\r\n\r\n[ آيات 16 - 8 
  ]\r\n\r\n( تفسير لفظى )\r\n8 -  اللَّهُ يَعْلَمُ ما تَحْمِلُ كُلُّ أُنْثى وَ ما تَغِيضُ الْأَرْحامُ وَ ما تَزْدادُ وَ كُلُّ شَيْءٍ عِنْدَهُ بِمِقْدارٍ . \r\nخدا مىداند آنچه در شكم مادر است و آنچه كه رحمها ( از اندام يا نقش يا مدت ) كاهند و آنچه زياد كنند ( از زيبائى يا افزونى در اندام يا در مدت ) و آن همه به خواست و دانش خدا است كه هريك به نزد او به اندازه است .\r\n9 -  عالِمُ الْغَيْبِ وَ الشَّهادَةِ الْكَبِيرُ الْمُتَعالِ .  داناى نهان و آشكار و بزرگ پاك برتر است .\r\n10 -  سَواءٌ مِنْكُمْ مَنْ أَسَرَّ الْقَوْلَ وَ مَنْ جَهَرَ بِهِ وَ مَنْ هُوَ مُسْتَخْفٍ بِاللَّيْلِ وَ سارِبٌ بِالنَّهارِ . \r\nاز شما آن كس كه سخن خويش نهان دارد يا آشكار و بلند بانگ باشد ، و كسى كه در زير جامهء شب پوشيده و پنهان گشته و آن كس كه به روز آشكار است همه آنان نزد خداوند يكسان و عمل آنها در نظر است .\r\n11 -  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ .  خداى را فرشتگانند پياپى روز و شب از پيش و پس او كه بندگان خدا را از كارهائى كه به زمين روى مىدهد به فرمان خدا حفظ مىكنند ( تا آنكه آنچه خدا خواهد به او رسد ) كه خداوند نگرداند آنچه قومى در آن باشند از نيكوئى حال ، تا آنكه خودشان\r\n\r\n","description":"","footnote":"","page_name":" 502 ","page_number":522},
  {"content":"\r\n\r\nآنچه بر دست دارند از نيكوئى اعمال بگردانند ! و چون خداوند به قومى بدى خواهد ، بازداشت و پس‌بردنى نيست و جز خدا ايشان را خداوندگار و كارسازى نه !\r\n12 -  هُوَ الَّذِي يُرِيكُمُ الْبَرْقَ خَوْفاً وَ طَمَعاً وَ يُنْشِئُ السَّحابَ الثِّقالَ .  خداوند است كه برق را به شما مىنماياند ، كه براى مسافر بيم و براى كشاورز اميد باران و او است كه ابرهاى گران‌بار و پرآب مىسازد .\r\n13 -  وَ يُسَبِّحُ الرَّعْدُ بِحَمْدِهِ وَ الْمَلائِكَةُ مِنْ خِيفَتِهِ وَ يُرْسِلُ الصَّواعِقَ فَيُصِيبُ بِها مَنْ يَشاءُ وَ هُمْ يُجادِلُونَ فِي اللَّهِ وَ هُوَ شَدِيدُ الْمِحالِ .  و رعد خداى را مىستايد و فرشتگان هم او را از بيم مىستايند و در هوا صاعقه‌ها و آتش سوزان مىفرستد و آن را بر آن كس كه مىخواهد مىرساند ! و خداى تعالى سخت مكر و زودكار است .\r\n14 -  لَهُ دَعْوَةُ الْحَقِّ وَ الَّذِينَ يَدْعُونَ مِنْ دُونِهِ لا يَسْتَجِيبُونَ لَهُمْ بِشَيْءٍ إِلَّا كَباسِطِ كَفَّيْهِ إِلَى الْماءِ لِيَبْلُغَ فاهُ وَ ما هُوَ بِبالِغِهِ وَ ما دُعاءُ الْكافِرِينَ إِلَّا فِي ضَلالٍ .  او است كه او را خداى خوانند و سزد ، و آنان كه جز او را خداى مىخوانند ، ايشان را به هيچ كار نايد و هيچ‌چيز را پاسخ نكند مگر مانند كسى كه دو كف دست خود را به آب بگشايد تا به دهان او رسد و آن آب به دهان او نخواهد رسيد ، و نيست اين باز خواندن ديگرى را به خدائى مگر در ضلال و گمراهى .\r\n15 -  وَ لِلَّهِ يَسْجُدُ مَنْ فِي السَّماواتِ وَ الْأَرْضِ طَوْعاً وَ كَرْهاً وَ ظِلالُهُمْ بِالْغُدُوِّ وَ الْآصالِ  و هركس كه در آسمانها و در زمين است خداى را سجده مىكنند خواه به خوش‌كامى و خواه به ناكامى و سايه‌هاى ايشان نيز سجده كنند ( بر رغم ايشان ) بامداد ( سوى غرب ) و شامگاه سوى شرق .\r\n16 -  قُلْ مَنْ رَبُّ السَّماواتِ وَ الْأَرْضِ قُلِ اللَّهُ قُلْ أَ فَاتَّخَذْتُمْ مِنْ دُونِهِ أَوْلِياءَ لا يَمْلِكُونَ لِأَنْفُسِهِمْ نَفْعاً وَ لا ضَرًّا قُلْ هَلْ يَسْتَوِي الْأَعْمى وَ الْبَصِيرُ أَمْ هَلْ تَسْتَوِي الظُّلُماتُ وَ النُّورُ .  بگو اى محمّد پروردگار آسمانها و زمين كيست ؟ بگو خدا است ، بگو آيا در اين صورت شما جز خدا ، چيزى را به دوستى و پرستش گرفتيد كه مالك نفس خويش نيستند ! و از خود نيرو و خواستى ندارند كه سودى يا زيانى برند ! بگو آيا نابينا و بينا هر دو برابرند ؟\r\nيا آنكه تاريكيها با روشنائى يكسان است ؟  أَمْ جَعَلُوا لِلَّهِ شُرَكاءَ خَلَقُوا كَخَلْقِهِ فَتَشابَهَ الْخَلْقُ عَلَيْهِمْ قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ .  يا براى خدا انباز خواندند و شريك نهادند كه چنان كه خدا آفريد ، ايشان هم آفريدند ! تا آفرينش خدا و آفرينش انبازان وى بهم ماند ! بگو خداوند آفرينندهء همه چيزها است و او است يكتاى بازشكننده .\r\n\r\n( تفسير ادبى و عرفانى )\r\n8 -  اللَّهُ يَعْلَمُ ما تَحْمِلُ كُلُّ أُنْثى .  آيه . اين آيت ، ثنائى است كه خداوند بر خود مىكند و خود خود را مىستايد ، كه وى تواند كه خود را ستايد و ثناء او او را شايد ، از آب و خاك چه آيد و ثناء آب و خاك تا كجا رسد ؟ و اگر چند بكوشد به سزاوارى خداوند كى رسد ؟ خرد بفرسايد ، و هم بگدازد و به مبادى اشراق جلال او نرسد ، آنكه او را ستايد ، دريا مىپالايد و چراغ است كه در روز افروزد ، پيدا است كه چراغ در نور روز چه افروزد ؟\r\n وصف تو چه جاى حكمت‌انديشان است * خاك كف تو سرمهء دل‌ريشان است \r\n شاهان جهان پاى تو را بوسه دهند * عشق تو چه‌كار و بار درويشان است \r\nخدا است كه دانا است و در دانائى يكتا است و نهانش چون آشكار است ، باريك‌بين و نهان‌دان ، جنبش همهء\r\n\r\n","description":"","footnote":"","page_name":" 503 ","page_number":523},
  {"content":"\r\n\r\nذرّه‌ها در زمين و آسمانها ، چه آشكارا و چه نهان ، چه در روز روشن و چه در شب تاريك ، همه را بيند ، آواز همه شنود ، انديشهء همه داند تا آن كودك اندر شكم مادر و در تاريكى زه ! كه بنالد ، نالهء او بشنود و درد او را درمان سازد !\r\nگفته‌اند : چون كودك در شكم مادر از درد بنالد ، داروئى يا خوراكى كه شفاى درد كودك باشد در دل ما درافتد و آرزوى آن طعامش پديد آيد ، بخورد و كودك شفا يابد ، و تا در رحم مادر بود خداوند او را در حمايت خود مىدارد ، پس از آن صدهزاران عجايب حكمت و بدايع فطرت به حكم عنايت در نهاد و هيكل وى پديد گردد ، از بينائى ، شنوائى ، دانائى ، گيرائى ، روائى ، قامتى خيزرانى ، روى ارغوانى ، صورت آشكارا و سرّش نهانى كه خداوند به اين نعمتها بر بنده منّت مىگذارد و سپاس آن را مىخواهد .\r\nلطيفه : چون نوزاد از رحم مادر بيرون آيد و گام در اين سزاى بليّات و نكبات نهد ، گوش‌وانان و نگاهبانان بر وى گمارد ! بزرگ و مهربان است خداى زمين و آسمان ! !\r\n11 -  لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ .  آيه . در خبر است كه خداوند ده فرشته بر آدمى گماشته ! يكى بر راست ، يكى بر چپ ، يكى در پيش ، يكى در قفا ، دو بالاى سر ، دو بر چشم ، دو بر دهن .\r\nاين ده فرشته گمارندگان حقّند تا بندگان را از آفتها و بديها نگاه دارند .\r\nاز رسول خدا روايت كرده‌اند كه فرمود : فرشتگان خدا گروهى در روز و گروهى در شب ، بندگان را پىگيرى و مراقبت و نگاهبانى مىكنند ! اين فرشتگان در نماز بامداد و پسين گرد هم آيند ، سپس به آسمان عروج مىكنند ، خداوند از آنها مىپرسد كه چرا بندگان مرا ترك كرديد ؟ مىگويند چون آنان مشغول نماز بودند ! !\r\nقضاى لازم ( حتمى ) و قضاى جائز ( تعليقى ) : اگر كسى گويد كه فرشتگان قضاى الهى را ردّ نتوانند ! جواب آنست كه قضاى الهى دو قسم است : قضاى حتمى و قضاى تعليقى ، قضاى حتمى آنست كه خداوند مقدّر كرده و حكم رانده كه از آسمان فرود آيد و به بنده رسد ، البتّه فرشتگان اين حكم را نتوانند دفع كرد و نه به هيچ راهى از راه دعا و صدقات و خيرات بندگان اين قضا و حكم برنمىگردد ، و فرشتگان بنده را به اين قضا بازگذارند ! چه وقتى كه قضا نازل شد فرشته فاصله مىگيرد .\r\nقضاى تعليقى آنست كه حكم به فرود آمدن آن شده ولى به وقوع و حلول آن حكم نشده و بوسيلهء توبه و دعاء و صدقه و ديگر نيكيها آن قضا واقع نمىشود و در حقيقت قضاى معلّق است « 1 »\r\nنوشته‌اند : در روزگار عيسى مردى گازر ( جامه‌شوى ) از راهى بگذشت ، عيسى در او نگريست و بر نيروى معجزه ، قضاى معلّق را بديد كه روى به او نهاده عيسى گفت : اين مرد همين ساعت از دنيا برود ! خود ساخته باشيد تا بر او نماز گزاريم .\r\nگازر برفت و آن ساعت درگذشت و گازر بازآمد ! ياران پرسيدند : اى فرستادهء خدا ، آن يك ساعت گذشت و مرد گازر زنده است ؟ ! عيسى آن مرد را پرسيد كه اين ساعت چه چيز كردى ؟ گفت : دو درويش را ديدم گرسنه و دو قرص نان داشتم به ايشان دادم ، گفت : از آن پس چه ديدى ؟ گفت : پشته‌اى كه داشتم در ميان آن مارى سياه بود چون از آنجا بيرون آمد بندى استوار و سفت بر دهن او نهاده بود !\r\n11 -  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ .  آيه . مردمان زبان را از حقايق ذكر الهى بستند ، ناچار دلهاشان از لطائف نيكيهاى حق دگرگونه شد . ورد زبان با واردات دل درهم بسته و بهم پيوسته است تا اوراد\r\n\r\n\r\n","description":"","footnote":"\r\n( 1 ) اينكه ما مسلمانان به اجل حتمى و اجل معلّقى معتقد هستيم به دليل اين آيه است .\r\n","page_name":" 504 ","page_number":524},
  {"content":"\r\n\r\nو أذكار بر زبان بنده روان است ، واردات انوار در دل وى تابان است . و تا اعضا و جوارح بنده به صفت ادب در نماز است جان و روان وى در حضرت راز و نياز است .\r\nبرعكس ، تا بر زبان بنده بيهده مىرود ، دل وى در غفلت و تارى باشد و تا گام از دايرهء فرمان به در نهد ، شيرينى ايمان به دل او راه نيابد . و لكن چون بنده به قضاى الهى به دام شيطان گرفتار آيد ، كوشش وى سود ندهد و حكم ازل را ردّ نتواند !\r\nبلعم باعورا زاهد بزرگ بنى اسرائيل ، چند صد سال در عبادت و تسبيح به سر برد و چند صد پرستشگاه و رباط بساخت و در پناه اسم اعظم راه اخلاص رفته بود . دشمنان موسى او را گفتند : شما مردى توانا و دانا هستيد و از او خواستند كه دعاى بدى در حقّ موسى كند و چون بواسطهء آن خوش‌آمدها ، هواى نفس بر او مستولى شد دعائى بد دربارهء موسى كرد ! گويند آن تير دعا كارگر افتاد و موسى چهل سال در صحراى تيه سرگردان بماند و در آن مدت از آنجا كه رخت برگرفتى ، همان‌جاى دوباره رخت بنهادى !\r\nموسى دل‌تنگ گشت و گفت : مرا چه بود كه در تيه مانده‌ام ؟ گفتند تير دعاى بلعم در قدم تو مؤثر افتاده كه چنين شده‌اى ! موسى گفت ، چه كنم ما را خود دعائى مستجاب نيست ؟ ياران گفتند : هست ! تو از خدا بخواه ! آنگاه موسى يد بيضا از آستين استقامت بيرون كرد و تير دعائى به سوى او پرتاب نمود - تير به هدف اصابت رسيد ، و موسى خود گفت اى بلعم ما را تير دعوتى است كه در هركس اندازيم دمارى از او برآريم ! اين بود كه تير دعا به سينهء بلعم اصابت كرد و بهينه چيز كه ايمان و اسم اعظم بود از او گرفته شد و از آن پس مانند سگ زوزه مىداد و زبان بيرون مىكشد ! اين است كه خداوند فرمود :\r\n إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ  ، كه چون خداوند ارادهء تاديب كسى كند غرور و خودپسندى و خودبينى در او ايجاد مىكند و آنان به دست و پاى خود بسوى تباهى و نابودى مىروند ! !\r\n15 -  وَ لِلَّهِ يَسْجُدُ مَنْ فِي السَّماواتِ وَ الْأَرْضِ طَوْعاً وَ كَرْهاً .  آيه . بر زبان تفسير ، سجود كافر ، سجود كره است ، ازآن‌رو كه به وقت محنت در حال شدت ، دفع گزند خويش را بوسيلهء سجده كند و تواضع نمايد .\r\nمصطفى ( ص ) فرمود : هركه خداى را سجده كند براى جلب نفعى و طمعى ، يا دفع شرّى و ضررى ، آن سجود ، سجود كراهت است ، و سجود طوعى آنست كه محض اطاعت فرمان و اجلال عزّت حق باشد كه در آن نه شوب طمع و نه اميد عوض و نه بيم از محنت باشد . بدين‌گونه كه شخص در سجود و دل در وجود جان در شهود و شخص باوفا ، و دل باجفا و جان باصفا باشد !\r\nبو يزيد بسطامى در خواب شنيد كه از مقام صدر طريقت به او مىگويند : درگاه ما را ركوع و سجود بىانكسار دل و بىصفاى جان به كار نايد ! كه خزائن عزّت ما پر از ركوع و سجود خداوندان دل است . چون به درگاه ما آئى ، درد دل بر جام جان نه و به حضرت جانان فرست كه درد دل را به نزد ما منزلتى است .\r\nپير طريقت گفت : توحيد در دلهاى مؤمنان بر قدر درد دلها بود ، هر آن دلى كه سوخته‌تر و درد وى تمام‌تر ، با توحيد آشناتر و به حق نزديكتر است :\r\n بىكمال سوز دردى ، نام دين هرگز مبر * بىجمال شوق و صلى ، تكيه بر ايمان مكن \r\n\r\n[ آيات 27 - 17 
  ]\r\n\r\n( تفسير لفظى )\r\n17 -  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ .  خداوند از آسمان آب فرستاد ، پس در رودها برفت و به اندازهء\r\n\r\n","description":"","footnote":"","page_name":" 505 ","page_number":525},
  {"content":"\r\n\r\nآنكه رودبارها توانائى داشت در آن گنجيد ، پس از آن بر سر آب سيل ، كف ايستاد . و از آن چيزها كه آتش بر آن مىفروزند به قصد زيور درست كردن يا پيرايه و متاع ، نيز كفى است مانند آن كف كه بر سر آب سيل است .  كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ كَذلِكَ يَضْرِبُ اللَّهُ الْأَمْثالَ . \r\nاما كف سيل به كران رود و آنچه كه مردم را سودمند است در زمين بماند ، بدين‌گونه خداوند مثلها را به اين نيكوئى زند .\r\n18 -  لِلَّذِينَ اسْتَجابُوا لِرَبِّهِمُ الْحُسْنى وَ الَّذِينَ لَمْ يَسْتَجِيبُوا لَهُ لَوْ أَنَّ لَهُمْ ما فِي الْأَرْضِ جَمِيعاً وَ مِثْلَهُ مَعَهُ لَافْتَدَوْا بِهِ أُولئِكَ لَهُمْ سُوءُ الْحِسابِ وَ مَأْواهُمْ جَهَنَّمُ وَ بِئْسَ الْمِهادُ .  آنان كه پروردگار خود را پاسخ نيكو دادند ( در امن جاويد و در بهشت باقى هستند . ) و آنان كه پاسخ نيكو ندادند ، اگر تمام آنچه در زمين است و هم چندان با آن ، با آن آتش دوزخ را بازخريد كنند . حساب ايشان بد و جايگاه آنها دوزخ كه بد جايگاهيست !\r\n19 -  أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى إِنَّما يَتَذَكَّرُ أُولُوا الْأَلْبابِ .  آيا كسى كه مىداند آنچه از خداوند به تو ( اى محمد ) فروفرستاده شده حق است مثل كسى است كه كور و نابينا دل است ؟ همانا راستى آن دريابند و پندپذير باشند آن كسانى كه خداوند مغزند .\r\n20 -  الَّذِينَ يُوفُونَ بِعَهْدِ اللَّهِ وَ لا يَنْقُضُونَ الْمِيثاقَ .  آنان كسانى هستند كه به عهد و پيمان خود با خدا وفادارند و هرگز پيمان‌شكن نيستند .\r\n21 -  وَ الَّذِينَ يَصِلُونَ ما أَمَرَ اللَّهُ بِهِ أَنْ يُوصَلَ وَ يَخْشَوْنَ رَبَّهُمْ وَ يَخافُونَ سُوءَ الْحِسابِ .  آنان كسانى هستند كه مىپيوندند آنچه كه خداوند به آنها فرمان پيوند داده ، و از خداى خويش و از روز رستاخيز و شمار مىترسند .\r\n22 -  وَ الَّذِينَ صَبَرُوا ابْتِغاءَ وَجْهِ رَبِّهِمْ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً وَ يَدْرَؤُنَ بِالْحَسَنَةِ السَّيِّئَةَ أُولئِكَ لَهُمْ عُقْبَى الدَّارِ .  آنان كه در دشواريها به قصد ديدار پروردگارشان شكيبائى كردند و نماز بر پا داشتند و از آنچه ما به آنها روزى داديم پنهان و آشكار انفاق كردند ( به بىنوايان چيزى دادند ) و بدى را به نيكى باززدند ، آنها راست سرانجام نيكو و بهشت جاويدان .\r\n23 -  جَنَّاتُ عَدْنٍ يَدْخُلُونَها وَ مَنْ صَلَحَ مِنْ آبائِهِمْ وَ أَزْواجِهِمْ وَ ذُرِّيَّاتِهِمْ وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ .  بهشتهاى هميشگى كه در آن روند و هركس كه شايسته و سزاوار باشد از پدرانشان و همسرهاشان و فرزندانشان ، و فرشتگان از هر در بر ايشان درآيند .\r\n24 -  سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ .  مىگويند : درود بر شما به آن شكيبائى كه كرديد ، پس چه نيك است سرانجام آن .\r\n25 -  وَ الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ لَهُمُ اللَّعْنَةُ وَ لَهُمْ سُوءُ الدَّارِ .  و كسانى كه پيمان خداى را مىشكنند بعد از بستن آن ، و آنچه را كه خدا به پيوند آن فرموده ، مىگسلند و در زمين فساد و تبه‌كارى مىكنند . ايشان راست نفرين و لعنت و دورى از حق و بد سراى و جايگاه .\r\n26 -  اللَّهُ يَبْسُطُ الرِّزْقَ لِمَنْ يَشاءُ وَ يَقْدِرُ وَ فَرِحُوا بِالْحَياةِ الدُّنْيا وَ مَا الْحَياةُ الدُّنْيا فِي الْآخِرَةِ إِلَّا مَتاعٌ .  خداوند مىگستراند و مىگشايد روزى را به هركس كه بخواهد و تنگ مىدارد بر او كه بخواهد ، و شادند مردم به زندگانى اين جهانى ، درصورتىكه زندگانى اين جهان در آخرت نيست مگر اندكى ناپاينده بر هيچ بنده !\r\n\r\n","description":"","footnote":"","page_name":" 506 ","page_number":526},
  {"content":"\r\n\r\n27 -  وَ يَقُولُ الَّذِينَ كَفَرُوا لَوْ لا أُنْزِلَ عَلَيْهِ آيَةٌ مِنْ رَبِّهِ قُلْ إِنَّ اللَّهَ يُضِلُّ مَنْ يَشاءُ وَ يَهْدِي إِلَيْهِ مَنْ أَنابَ .  كافران مىگويند چرا نشانى و آيتى از پروردگار محمّد بر او نازل نمىشود ؟ بگو اى محمّد ، خداوند هركه را خواهد ( به استحقاق ) از راه راست گمراه كند و هركس كه بسوى او راه يابد و بازگردد ( و توبه كند ) راهنمائى مىكند .\r\n\r\n( تفسير ادبى و عرفانى )\r\n17 -  أَنْزَلَ مِنَ السَّماءِ ماءً .  آيه . اين آيت مدار علم حقيقت و معرفت است كه جلال احديّت به نعمت رحمت و رأفت از آسمان بر پيغمبران ، پيغام راست و وحى پاك فروفرستاد ، و آنان به سمع شنيدند و به دل دريافتند و همچنين اولياء را الهام داد و نور حكمت در دل ايشان افكند ، دلهاى پيغمبران روشن گشت و هركس به قدر خويش بر درجات مختلف ، يكى برتر ، يكى ميانه و يكى فروتر ، دلهاشان را به نور وحى و رسالت بيفروخت چنان كه يكى را بر نبوّت رسالت افزود ، يكى را حكمت افزود ، يكى را بر علم و معرفت افزود ، يكى را علم يقين با بيان افزود ، يكى را بر أيمان و شهادت افزود ! هركس را آن داد كه سزاوار بود و در هر دلى آن نهاد كه جا بود !\r\n . . . فَاحْتَمَلَ السَّيْلُ زَبَداً .  آيه . اشارت است به اينكه آن دلها اگرچه روشن است و افروخته ، ولى از وسوسه‌ها خالى نباشد و شيطان پيوسته در كمين است تا كجا در دل آنان راه يابد تا شكّى و سهوى و لغزشى افكند ، دروغى برسازد و حفظى بربايد ! او كه مهتر عالم بود و سيّد فرزند آدم ، و درّ صدف شرافت و ايمان و خداشناسى ، باوجود اين شيطان از او هم اختلاسى كرد كه خداوند مىفرمايد :  ( أَلْقَى الشَّيْطانُ فِي أُمْنِيَّتِهِ )  شيطان در دل او رخنه كرد تا آنكه از وسوسهء شيطان به خدا پناه برد و گفت :  رَبِّ أَعُوذُ بِكَ مِنْ هَمَزاتِ الشَّياطِينِ  يعنى خدايا از وسوسه‌هاى شيطانها به تو پناه مىبرم !\r\n . . . وَ مِمَّا يُوقِدُونَ عَلَيْهِ فِي النَّارِ .  آيه . اشارت است به آنچه پيغمبران و اولياء حق ، تدبّر و تفكّر مىكنند و صاحبان الهام و معرفت يكى در بحر تفكّر و استنباط ، جواهر معانى را از آيات و احاديث و اخبار بيرون مىآرد ، يكى از روى تدبّر و استنباط به صفت الهام ، كشف حقايق مىكند ، و پيوسته در آن تفكّر و تدبّر و استنباط ، كوشش نمايند تا بر الهام حق افزونى جويند .\r\n . . . فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ .  آيه . مىگويد : آن جفاى راى و لغزش زبان و طغيان جنان كه از سوى شيطان است پايدار نبود و در دل با ايمان قرار نگيرد ، كه مؤمن يادداشت و ياد كرد حقّ بر دل و زبان دارد و وسوسهء شيطان با ذكر حق پاى ايستادگى ندارد و بر جمله ، اشارت آيت آنست كه نور معرفت چون در دل تابد ، آثار ظلمت معصيت ، پاك ببرد ، و چون معصيتها متفاوت و نورها مختلف است ، نور يقين ، تاريكى شك را ببرد ، و نور علم تهمت جهل را ببرد ، و نور معرفت آثار انكار را محو كند ، و نور مشاهدت آثار ظلمت بشريّت را ببرد ، و نور جمع آثار تفرقت بردارد ، باز بر سر همه ، نور توحيد است كه چون خورشيد يگانگى از افق غيب سر برزند و با شب دوگانگى گويد :\r\n شب رفت تو اى صبح به يك‌بار بدم * تا كى ز صفات آدمى و آدم \r\n19 -  أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ .  آيه . اين استفهام بمعنى نفى است يعنى بينا با نابينا و روشن‌دل با تاريك‌دل يكسان نيست . آن يكى آراستهء توحيد و نواختهء تقريب و اين يكى بيگانه از توحيد و سزاوار تعذيب ! آن يكى به نور معرفت افروخته و اين يكى به آتش بىمعرفتى سوخته ، كسى اين حقيقت را داند كه دل وى پر از يقين است و با عقل مطبوعى او را عقل مسموعى است .\r\n\r\n","description":"","footnote":"","page_name":" 507 ","page_number":527},
  {"content":"\r\n\r\n20 -  الَّذِينَ يُوفُونَ بِعَهْدِ اللَّهِ .  آيه . كسانى كه جز وفاى به عهد خداى ، ايشان را نگيرد ، عهدى كه كرده‌اند بر سر آن عهدند ، نه صيد اين عالم شوند نه قيد آن عالم ، اگر از عرش تا ثرى آب بگيرد لباس وفاى ايشان نم نگيرد !\r\nوفاى مرغ : اى جوان‌مرد ، وفا و حسن عهد را از آن مرغك بياموز كه جان خويش را در سر وفاى عهد كرد ، شرح اين داستان آنگه : يكى از عرفاى بنام ( سفيان ثورى ) را به تهمتى زندانى كردند ، بلبلى در قفس بود چون زندانى را بديد ، زارزار سرائيدن گرفت ، عارف خداشناس آن بلبل را خريد و آزاد كرد . پس از آن در مدت زندگانى او هر روز آن بلبل بيامدى و ناله‌اى چند بكردى ، آنگاه راه هوا گرفتى ، چون سفيان از دنيا برفت و او را دفن كردند ، آن بلبل را ديدند كه بر سر تربت او فروآمد و بارى چند به درد دل و سوز جگر بسرائيد و در خاك بغلتيد تا قطره‌هاى خون از چنگ او ( منقار ) روان شد و جان بداد !\r\nاى مسكين تو پندارى كه شربت عشق ازل ، خود تو نوشيده‌اى ؟ يا عاشق گرم‌رو ، در اين راه ، خود نوخاسته‌اى ؟\r\nاگر تو پندارى كه خداى را در اين ميدان قدرت ، چون تو بنده‌اى نيست كه وى را به پاكى بستايد ، گمانت خطا است و انديشه‌ات غلط ، كه اگر پردهء قهر از باطن بتهاى بىجان بردارند و لگام گنگى از سر اين در و ديوار و درختان فروكنند ، چندان عجايب تسبيح و آواز تهليل بشنوى كه از غيرت و عبرت ، سر در نقاب خجلت خويش كشى و به زبان عجز و نياز گوئى :\r\n پنداشتمت كه تو مرا يك‌تنه‌اى ! * كى دانستم كه آشناى همه‌اى ؟ \r\n\r\n[ آيات 38 - 28 
  ]\r\n\r\n( تفسير لفظى )\r\n28 -  الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ .  كسانى كه ايمان آورده‌اند و دلهاشان به ياد خدا آرميده است ، بدانند كه بواسطهء ياد خدا كردن دلها آرام مىشود .\r\n29 -  الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ .  كسانى كه گرويدند و كارهاى نيك انجام دادند ، ايشان راست زندگانى خوش و بازگشتن‌گاه نيكو .\r\n30 -  كَذلِكَ أَرْسَلْناكَ فِي أُمَّةٍ قَدْ خَلَتْ مِنْ قَبْلِها أُمَمٌ لِتَتْلُوَا عَلَيْهِمُ الَّذِي أَوْحَيْنا إِلَيْكَ وَ هُمْ يَكْفُرُونَ بِالرَّحْمنِ قُلْ هُوَ رَبِّي لا إِلهَ إِلَّا هُوَ عَلَيْهِ تَوَكَّلْتُ وَ إِلَيْهِ مَتابِ .  چنان كه ( پيشينيان فرستاديم ) تو را فرستاديم در ميان امّتى كه پيش از امّتها درگذشتند ، تا تو بر ايشان آنچه را كه به تو وحى فرستاديم به آنها بخوانى درحالىكه آنان به خداوند كافرند ، به آنها بگو آن خدا پروردگار من است و جز او خدائى نيست و من بر او توكّل دارم و بسوى او بازگشت من است .\r\n31 -  وَ لَوْ أَنَّ قُرْآناً سُيِّرَتْ بِهِ الْجِبالُ أَوْ قُطِّعَتْ بِهِ الْأَرْضُ أَوْ كُلِّمَ بِهِ الْمَوْتى بَلْ لِلَّهِ الْأَمْرُ جَمِيعاً .  اگر هرگز قرآنى بودى كه بوسيلهء آن كوه را به حركت و سير درآوردى ! يا با آن زمين را درانديدى ! يا با آن مرده را سخن شنوانديدى ! ( اين قرآن بودى ) بلكه فرمان خداى راست و كار همه با اوست .  أَ فَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّهُ لَهَدَى النَّاسَ جَمِيعاً وَ لا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ أَوْ تَحُلُّ قَرِيباً مِنْ دارِهِمْ حَتَّى يَأْتِيَ وَعْدُ اللَّهِ إِنَّ اللَّهَ لا يُخْلِفُ الْمِيعادَ .  آيا آنان كه كافر شدند نمىدانند كه اگر خدا بخواهد همه مردم را به راه راست رهبرى مىكرد ؟ و پيوسته آنان كه كافر شدند معصيت سخت به ايشان خواهد رسيد ؟ با تو ناگهان بر سراى آنان وارد شوى ! صبر كن تا وعدهء خدائى برسد كه خداوند وعده‌هاى خويش را كژ و خلاف نكند .\r\n\r\n","description":"","footnote":"","page_name":" 508 ","page_number":528},
  {"content":"\r\n\r\n32 -  وَ لَقَدِ اسْتُهْزِئَ بِرُسُلٍ مِنْ قَبْلِكَ فَأَمْلَيْتُ لِلَّذِينَ كَفَرُوا ثُمَّ أَخَذْتُهُمْ فَكَيْفَ كانَ عِقابِ .  پيغمبران پيش از تو را ( اى محمد ) استهزا ( افسوس ) كردند و من كافران را مهلت دادم پس از آن آنان را فراگرفتم و اين‌چنين بود سرانجام عقوبت من !\r\n33 -  أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ وَ جَعَلُوا لِلَّهِ شُرَكاءَ قُلْ سَمُّوهُمْ أَمْ تُنَبِّئُونَهُ بِما لا يَعْلَمُ فِي الْأَرْضِ أَمْ بِظاهِرٍ مِنَ الْقَوْلِ .  آيا كسى كه ايستاده است به نگاهبانى همهء مردم به آنچه كه مىكنند ( و اسرار و انفاس و اعمال آنها را مىداند ) همچون كسى است كه هيچ نداند و نتواند ( منظور بتها است ) كسانى كه براى خدا شريك قرار دادند ! بگو ( اى محمد ) ، به آنها ، آن شريكان را نام ببريد يا خداوند را به چيزى كه در زمين نمىداند خبر دهيد ، يا هرچه فراز آمد به ظاهر همىگوئيد !  بَلْ زُيِّنَ لِلَّذِينَ كَفَرُوا مَكْرُهُمْ وَ صُدُّوا عَنِ السَّبِيلِ وَ مَنْ يُضْلِلِ اللَّهُ فَما لَهُ مِنْ هادٍ .  بلكه مكر كافران را برآراست و آرايش داده شد و از راه راست بازماندند و برگردانده شدند ، و هرك را كه خداوند گمراه كند راهنمائى نخواهند داشت !\r\n34 -  لَهُمْ عَذابٌ فِي الْحَياةِ الدُّنْيا وَ لَعَذابُ الْآخِرَةِ أَشَقُّ وَ ما لَهُمْ مِنَ اللَّهِ مِنْ واقٍ .  آنان را عذابى است در اين جهان و هرآينه عذاب جهان ديگر سخت‌تر است و آنان را از جانب خداوند نگاهدارى و راز پوشنده‌اى نيست .\r\n35 -  مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الْأَنْهارُ أُكُلُها دائِمٌ وَ ظِلُّها تِلْكَ عُقْبَى الَّذِينَ اتَّقَوْا وَ عُقْبَى الْكافِرِينَ النَّارُ .  بيان وصف بهشت كه به پرهيزكاران وعده داده شده آنست كه جويها زير درختان آن روان است و خوردنىها و سايهء آن هميشگى است ، اين است عاقبت كسانى كه تقوى دارند و عاقبت كافران ( ناپرهيزكاران ) آتش است .\r\n36 -  وَ الَّذِينَ آتَيْناهُمُ الْكِتابَ يَفْرَحُونَ بِما أُنْزِلَ إِلَيْكَ وَ مِنَ الْأَحْزابِ مَنْ يُنْكِرُ بَعْضَهُ قُلْ إِنَّما أُمِرْتُ أَنْ أَعْبُدَ اللَّهَ وَ لا أُشْرِكَ بِهِ إِلَيْهِ أَدْعُوا وَ إِلَيْهِ مَآبِ .  كسانى را كه تورات و انجيل داديم به آنچه به تو فرستاديم شادند و از حزبهاى كفر و ضلالت كسانيند كه منكر بعضى از قرآن هستند ، ( و بعضى را قبول دارند ) به آنها بگو من مأمورم كه خدا را پرستش كنم و براى او شريك نگيرم و به او مىخوانم و بازگشت منهم بسوى اوست .\r\n37 -  وَ كَذلِكَ أَنْزَلْناهُ حُكْماً عَرَبِيًّا وَ لَئِنِ اتَّبَعْتَ أَهْواءَهُمْ بَعْدَ ما جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا واقٍ .  همچنان ما اين كتاب و نامه را به زبان عرب فرستاديم و اگر تو از هواى نفس و خوش‌آمدهاى آنان پيروى كنى ، پس از آنكه دانشها به تو آمده ! بدان تو از خداوند نه يارى خواهى داشت و نه نگاهدارنده\r\n38 -  وَ لَقَدْ أَرْسَلْنا رُسُلًا مِنْ قَبْلِكَ وَ جَعَلْنا لَهُمْ أَزْواجاً وَ ذُرِّيَّةً وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ لِكُلِّ أَجَلٍ كِتابٌ .  ما پيش از تو فرستادگانى بفرستاديم و آنان را داراى زنان و فرزندان كرديم ، و هيچ پيغمبرى پيغامى و نشانى نياورد جز به اذن و فرمان خدا ، و هر نوشته‌اى را هنگامى است .\r\n\r\n( تفسير ادبى و عرفانى )\r\n28 -  الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ .  آيه . به زبان اهل اشارت ، اين آيت از دو كس خبر مىدهد : يكى مريد و ديگر مراد ، يكى كه اوقات خويش به ذكر زبان مستغرق دارد ، گهى نماز كند ، گهى تسبيح گويد ، گهى قرآن خواند . آن ديگرى كه به ذكر حق به جان مىنازد ، و مانند غريق در بحر عيان ، او را پرداخت نيست با ذكر زبان ،\r\n\r\n","description":"","footnote":"","page_name":" 509 ","page_number":529},
  {"content":"\r\n\r\nاو گاهى گويد : خدايا ، تا ياد تو بنده را ياد است ، جان وى از همهء يادها به فرياد است ، و تا دل بنده به پيدائى تو شاد است ، شادى دو جهان نزد او ياد است . آن يكى كه در راه دين رونده ، و دربند ذكر خويش بمانده ، با وى همىگويند : ذكر نگهدار ، و نهى گوش‌دار . و اين يكى كه بر بساط قرب از مردم و اسباب دنيوى ربوده شده و به جذبهء الهى ويژه گشته ! او را مىگويند :\r\nكه ذكر را گوش‌دار . اين همچنان است كه گروهى در آرزوى بهشت باشند و بهشت خود در آرزوى آنها ، كه مصطفى فرمود :\r\nبهشت به چهار گروه اشتياق دارد : روزه‌داران رمضان خوانندگان قرآن ، نگاهدارندگان زبان ، سيركنندهء گرسنگان .\r\nلطيفه : مريد را ديده به اين روشن است كه شنيد  ( فَاذْكُرُونِي )  يعنى مرا ياد كنيد . و مراد را اين نمودند كه :  ( أَذْكُرْكُمْ )  يعنى شما را به ياد دارم ، مريد طالب ذكر است و ذكر طالب مراد ! مريد طالب وقت است و وقت طالب مراد ، مريد در طلب دل است و دل در طلب مراد !\r\nدو عارف سرخسى كه هر دو پير و در عصر خويش بىنظير بودند . روزى هر دو يگانهء وقت ، در سماع بودند ، يكى مانند چرخ گردان ، بسيار بگرديد ، از دست خود رها شد ، آنگه به روى ديوار شد ! به رفيق عارف خود گفت : چرا نيائى كه در اين هواى آفرينش پروازى كنيم ؟ عارف كامل بر او بانگ زد كه نامردى مكن ، آفرينش ميدانى تنگ است و پرواز ما را نشايد - اين جمله اشارتى است به نقطهء جمع ، كسى را كه در دل آشنائى است و در جان روشنائى ، اين را داند و يابد !\r\nدر خبر است كه ايمان را هفتاد و اند باب است ، كمترين باب او آنست كه از نهاد تو همّتى سر برزند كه دنيا و عقبى را به پشت پاى از يك‌سو اندازى ، كه چون اين خاشاك از پيش پاى تو برداشتند ، آنگاه جمال ايمان بر دل تو تجلّى كند و آن همان است كه جوان‌مرد گفت :\r\n جمال حضرت قرآن ، نقاب آنگه براندازد * كه دار الملك ايمان را ، مجرّد بيند از غوغا ! \r\n29 -  الَّذِينَ آمَنُوا وَ عَمِلُوا الصَّالِحاتِ طُوبى لَهُمْ وَ حُسْنُ مَآبٍ .  آيه . مىگويد آن مؤمنان و آن جوان‌مردان كه داراى صفت ايمان و عمل صالح هستند ، خوشا عيشا كه عيش ايشان است ، امروز خوشى عيشى ( طوبى ) در دل ايشان است و فردا با نيكوئى و خوشى در پذيرائى ايشان ، امروز ذوق معرفت و انس محبّت بهرهء ايشان است ، و فردا سماع و شراب و ديدار ، حاصل ايشان ، طوباى ايشان وقت است و بهشت ايشان نقد ، و راحت ايشان در درد است .\r\nاى جوان‌مرد : هفت كشور آراسته به طلعت خداوند ، درد است ! و ملك هشت بهشت يك شاخ ( از درخت درد است ! اگر يك ذرّه از آن درد و اندوه كه در دل عارفان است ، بر كلّ كائنات آشكارا گردد ، همهء اهل آفرينش از نشاط آن ذرّه عين طرب شوند ! و خارستان همه بوستان گردد ، زنّارها بر كمر عشق دين شود و هرگه كه طلعت خويش نمايد ، آن ساعت باشد كه عارفان در وجد باشند !\r\nداستان راهب و جنيد : آورده‌اند كه شاه طريقت ( شيخ جنيد ) با جمعى مشايخ قصد زيارت طور كردند ، چون به مناجات موسى رسيدند جنيد را وقت خوش گشت و در وجد آمد ، جماعت از روى موافقت به تواجد درآمدند . راهبى آنجا در غارى نشسته ، چون ايشان را بر آن صفت بديد ، زار بگريست و از درد دل و سوز جگر بناليد ، آواز برآورد كه اى امّت محمّد ، پرسشى دارم مرا پاسخ گوئيد ، جنيد پيش آن راهب رفت ، از او پرسيد : اى شيخ ، تواجد شما بر عموم باشد يا بر خصوص ؟ جنيد گفت : بر خصوص ! گفت : چون مرد مقهور گشت به چه نيّت بر پاى خيزد ؟ گفت نشانى از حقّ به دلهاى آنان رسد و برپاىخيزند ، نبينى كه جمعى نشسته باشند ، چون مهترى آيد همه برپاىخيزند و سر فرود آرند و به فروتنى درآيند ، ما را از حقّ نشانى آيد و در آن نشان پيمانى بود ! و وجد ما از آن است ! گفتا : چه باشد كه ايشان را از آن وجد واستاند ؟\r\n\r\n","description":"","footnote":"","page_name":" 510 ","page_number":530},
  {"content":"\r\n\r\nگفت ، خوف و خطر بيم فراق ! راهب گفت : راست گفتى اى جنيد ، ما در انجيل صورت اين سعادت ديده‌ايم و خوانده‌ايم ، همه راست است و درست ، آنگاه راهب زنّار از كمر بگشاد و ايمان قبول كرد ، پس برخاست و همچون مشايخ چرخى همىگشت و آخر بانگى بكرد و جان به حضرت فرستاد !\r\n30 -  وَ هُمْ يَكْفُرُونَ بِالرَّحْمنِ قُلْ هُوَ رَبِّي لا إِلهَ إِلَّا هُوَ .  آيه . اى محمّد اين كافران قدر ما را نمىدانند ، اين بىحرمتان به نام ما كافر مىشوند ! اى محمّد تو ما را به پاكى بستاى ، و به يگانگى ياد كن ، ما ذكر تو و ثناى تو به عالمى برگرفتيم ، و تو را بجاى جهانيان پسنديديم ، اى محمّد ، مقصود كائنات و نقطهء دائرهء حادثات ، خود توئى ، اگرنه جاه و جلال تو بودى ما اين عالم را خود نيافريدمى !\r\nاى محمّد ، اگر چند نفر مانند بو جهل و بو لهب حرمت نام ما نمىدارند و تعظيم آن در دل خود راه نمىدهند ، تو دل‌تنگ مباش ، و به اين معنى غم مخور ، كه ما در خزانهء غيب خويش جوانمردانى داريم از ميان امّت تو ، كه پس از اين روزگار ، ايشان را سر بدين جهان در دهيم و از خزائن غيب ايشان را بيرون آريم ، كه مونس دل ايشان نام ما بود ! و غذاى جانشان مهر ما !\r\nگويند شبلى وقتى هفت روز در وجد خويش رفته بود كه هيچ طعامى و شرابى نخورد ، غريق درياى رحمت گشته و سر در سرّ خود گم كرده اين كلمات پيوسته به زبان مىگفت :\r\nياد خدايم غذاى من ! ثناى پروردگارم جامهء من ! شرم از خدا شراب من ، جان من فداى دل من ! دل من فداى روح من ! روح من فداى خداى من ! آخر چون آتش وجد وى آرام شد او را پرسيدند كه هفت روز بىنان و آب به سر آوردى ! اين چه حالت است ؟ گفت : اى مسكين ، كسى كه او را با نام و ياد دوست خوش بود ، آب و نانش كجا ياد آيد ؟ !\r\nعيسى بن مريم و عارفى بزرگوار : آورده‌اند كه حضرت عيسى ( ع ) شصت روز در مناجات حق بود و خوراكى و نوشيدنى به خاطر نياورد و نگذشت ! بعد از شصت روز به دلش گذشت كه اگر گردهء نانى بودى آن را به كار بردى ، آن ساعت مناجات قطع شد و گرده نانى پيش او نهاده شد ، عيسى از اينكه مناجات قطع شد بگريست ، پيرى بر او بگذشت كه بر روى او پرتو نيكان و سيماى عارفان هويدا بود ، عيسى او را گفت : اى شيخ مرا چنين حالى فتاد كه در مناجات حق بودم ، به خاطر من غذائى گذشت و آرزوى گردهء نانى در سينهء من حركت كرد و آن مناجات منقطع گرديد ! دعائى در كار من كن ! پير در شگفت شد و گفت : خداوندا ، اگر وقتى به خاطر من نان خطور كند مرا نيامرز !\r\nبه اين حكايت نگر ، ولى اعتقاد نكنى كه ولىّ را بر عيسى برترى بود ! كه عيسى پيغمبر بود و هيچ مرتبه‌اى بالاتر از پيغمبرى نيست ! نهايت كار اولياء ، بدايت كار انبياء است و در زير آن سرّى است كه بيان آن ناچار ! و دانستن آن مهمّ است ! ! - :\r\n38 -  وَ لَقَدْ أَرْسَلْنا رُسُلًا مِنْ قَبْلِكَ وَ جَعَلْنا لَهُمْ أَزْواجاً وَ ذُرِّيَّةً .  آيه . ما پيش از تو اى محمّد پيمبرانى فرستاديم و براى آنها زنها و فرزندها قرار داديم\r\nبدانكه انبيا را از تأييد خدائى و تأثير پيامبرى ، نيروى حظّ نفس باشد كه اولياء را آن نيرو نباشد ! و بودن آن نيرو ، آنان را از بزرگ داشت درگاه احديّت و پرورش دين و ديانت و موجبات نبوّت بازندارد ، ازاين‌رو حظّ نفس خواهند و ايشان را هيچ زيان نرساند ، ليكن اولياء را آن نيرو نبود و اگر در حظّ نفس شوند در برگشت افتند !\r\nاز اينجا بود كه موسى با آن همه كرامتها و معجزه‌ها كه از حق ديده و يافته بود از خداوند نان خواست و همچنين ديگر پيمبران از خداوند طعام و شراب و حظّ نفس و نكاح زنان و مخالطت با آنان خواستند ، و اين آيت اشارت بدين معنى است ! ولى كافران آن را به عيب بازگفتند كه اگر محمد پيغمبر بودى ؟ او را با زنان چه كار بودى ؟ و چرا به زن و فرزند\r\n\r\n","description":"","footnote":"","page_name":" 511 ","page_number":531},
  {"content":"\r\n\r\nپرداختى ؟ خداوند آنان را جواب داد كه همه پيغمبران چنين بوده‌اند ! زن و فرزند داشتند و آنان را از كار نبوّت و اداى رسالت بازنداشت !\r\nامير المؤمنين على ( ع ) از اينجا گفت كه : بهترين امّت اسلام كسانى هستند كه اشتغال به كارهاى دنيا آنان را از كار آخرت بازندارد و همچنين عكس آن ! يعنى كارهاى آخرت آنان را از كار دنيا مانع نشود !\r\nمصطفى ( ص ) در اين مورد گفت : اگر شما مانند من بهترين نماز و ستايش خدا را مىداشتيد كم مىخنديديد و بسيار مىگريستيد و از معاشرت و مباشرت با زنان لذّت نمىبرديد ! . . .\r\nملاحظه كنيد مصطفى ( ص ) با علم به اين معنى ، بواسطهء نيروى تقرّب و انبساط با خداى تعالى هيچ‌گاه حظّ نفس ، او را از حظّ خداى بازنداشت و حظّ خداى هم او را مانع حظّ نفس نشد !\r\n . . . لِكُلِّ أَجَلٍ كِتابٌ .  آيه . حضرت امام جعفر صادق فرمود : براى هر ديدارى وقتى است . . . و ابن عطا گفت :\r\nبراى هر علمى بيانى ، و براى هر بيانى زبانى و براى هر زبانى عبارتى و براى هر عبارتى راهى است ، و براى هر راهى مدت و زمانى است ! پس هركس اين مراتب و شرائط را نداند ، سخن نبايد بگويد !\r\n\r\n[ آيات 43 - 39 
  ]\r\n\r\n( تفسير لفظى )\r\n39 -  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ .  خداوند مىسترد آنچ خواهد و بر جاى مىنهد .\r\n( آنچ خواهد ) و مهر همهء نسخه‌ها نزد او است .\r\n40 -  وَ إِنْ ما نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِنَّما عَلَيْكَ الْبَلاغُ وَ عَلَيْنَا الْحِسابُ .  اگر بازنمائيم به تو آنچه ( آنچ ) دشمنان را وعده مىدهيم ( از يارى تو و كيفر آنان ) يا تو را پيش‌تر بميرانيم ( پس از آن آنها را تهديد نمائيم ) بدان كه بر تو پيغام رساندن و بر ما شمار مردم و پاداش دادن است .\r\n41 -  أَ وَ لَمْ يَرَوْا أَنَّا نَأْتِي الْأَرْضَ نَنْقُصُها مِنْ أَطْرافِها وَ اللَّهُ يَحْكُمُ لا مُعَقِّبَ لِحُكْمِهِ وَ هُوَ سَرِيعُ الْحِسابِ .  آيا ( منافقان و مشركان ) نمىبينند كه شهر و اطراف زمين را از كفر مىكاهيم و بر اسلام مىافزائيم و خداوند حاكم است و بازشكنندهء حكم او كس نيست و اوست آسان توان و روان فرمان .\r\n42 -  وَ قَدْ مَكَرَ الَّذِينَ مِنْ قَبْلِهِمْ فَلِلَّهِ الْمَكْرُ جَمِيعاً يَعْلَمُ ما تَكْسِبُ كُلُّ نَفْسٍ وَ سَيَعْلَمُ الْكُفَّارُ لِمَنْ عُقْبَى الدَّارِ .  دشمنان پيش از اين كافران هم كوشيدند و ساز ( مكر ) ساختند درحالىكه همه سازها و توانها خدا راست و او مىداند كه هر تنى چه مىكند و كافران خواهند دانست كه سرانجام كار كه راست ؟\r\n43 -  وَ يَقُولُ الَّذِينَ كَفَرُوا لَسْتَ مُرْسَلًا قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ .  كافران مىگويند : تو فرستادهء خدا نيستى ! بگو خدا ميان من و شما گواه بسنده است ! او همان كسى است كه نزد او علم كتاب ( تورات يا لوح محفوظ ) است .\r\n\r\n( تفسير ادبى و عرفانى )\r\n39 -  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ .  آيه . بدانكه شاه‌راه دين حق سه چيز است :\r\nاسلام و سنّت و اخلاص . در اسلام خائف باش ، در سنّت اميدوار باش ، و در اخلاص دوستار باش . اسلام از ترس چاره نيست و سنّت بىاميد نيست ، و اخلاص جز مايهء دوستار نيست ، ترسنده را گويند : همىبترس ، اميدوار را گويند :\r\nهمى جست‌وجو كن ، دوستان را گويند : همىبسوز ! تا سرانجام ، ترسنده را گويند : نترس ، كه روز ترس به سر آمد ، اميدوار را\r\n\r\n","description":"","footnote":"","page_name":" 512 ","page_number":532},
  {"content":"\r\n\r\nگويند : اندوه مدار كه اميدت برآمد ، و درخت شادى به برآمد ، و دوستار را گويند : شاد باش كه شب هجر به پايان رسيد و بامداد وصال برآمد . اين حالات هريكى را در عالم روش خويش ، عالم محو و اثبات است . از دل خائف ريا مىسترد و يقين مىنهد ، بخل مىسترد جود مىنهد ، شره مىسترد قناعت مىنهد ، حسد مىسترد شفقت مىنهد ، بيم مىسترد امنيّت مىنهد ، از دل راجى اختيار مىسترد تسليم مىنهد ، تفرقت مىسترد جمع مىنهد ، سرگردانى بنده مىسترد نور سبق مىنهد . از دل محبّ ، رسوم انسانيت مىسترد ، شواهد حقيقت مىنهد ، صفات انسانى را محو و صفات خدائى اثبات مىكند ، شواهد شما را محو و شاهد خود را اثبات مىنمايد ، از شاهد بندگان مىكاهد و از شاهد خود مىافزايد ، تا چنان كه به اول خود بود ، به آخر هم خود باشد !\r\nپير طريقت گفت : خدايا ، جلال عزّت تو جاى اشارت نگذاشت و محو و اثبات تو راه اضافت برداشت تا كم گشت آنچه بنده در دست داشت ! خداوندا ، زان تو مىفزود و زان رهى ( بنده ) مىكاست تا آخر همان ماند كه اول بود راست !\r\n محنت همه در نهاد آب و گل ما است * پيش از دل و گل چه بود آن حاصل ما است \r\nخداوند جبّار و غفّار ، اول بنده را در درياى كشف جلال به موج دهشت غرق كند ، تا در غلبهء انس ، از خود رها شود ، تا جائى كه تن صبر برنتابد و دل با عقل نپردازد ، و نظر تميز را نپايد ، و بسان مستان به وادى دهشت سر درنهد تشنه و سرگردان ، گهى گريان و گه خندان ! نه فراغتى كه دل رميده بازجويد ، و نه مساعدى كه بخت خود با وى بازگويد ! و به زبان انكسار به صفت افتقار همىگويد :\r\nخداوندا ، اين سوز ما امروز دردآميز است ، نه طاقت سر بردن نه جاى گريز است ! خدايا ، اين چه تيغ است كه چنين تيز است ، نه جاى آرام و نه جاى پرهيز است ، كريما ، منزل ما چنين دور است ، همراهان برگشتند كه اين كار غرور است ، گر منزل ما سرور است ، اين انتظار سور است و اين محنت بالاى محنت ، نور على نور است !\r\nباز به نظر لطف در ميان جان بنده نگرد ، و بنده از آن سكر به هوش آيد ، آرميدهء الطاف عنايت و افروختهء نور مشاهدت گردد ، از خود بازرسد و دنيا و آخرت از پيش او برخاسته ، به نسيم انس ، زنده و يادگار ازلى ديده ، و شادى جاودان يافته گويد :\r\nخدايا ، گاه از تو مىگفتم ، و گاه مىنيوشيدم و ميان لطف تو و جرم خود مىانديشيدم ، و كشيدم آنچه كشيدم ، همه نوش گشت چون آواى تو شنيدم .\r\nلوح محو و اثبات : لوح محفوظ كه اصل كتابها و مايهء نسخت‌ها است نزد خداوند است . گروهى گفتند : محو و اثبات به نحو عموم است كه شامل سعادت ، شقاوت ، زندگى ، مرگ ، روزى و مانند آنها است . و دليل آنها اين است كه يكى از صحابه گفت : خداوندا ، اگر مرا در لوح محفوظ شقّى نوشته‌اى ، آن را محو كن و مرا سعيد ثبت نما ! ديگرى گفت : خدايا ، اگر مرا در زمرهء سعيدان نوشته‌اى ، مرا در ميان آنان ثبت نما ، و اگر در جملهء شقيّان نوشته‌اى آن را محو كن و در رديف سعيدان ثبت نما !\r\nدليل ديگر ، مصطفى فرمود : هركس در راه خدا صدقه دهد و با پدر و مادر نيكوئى كند و نيكوكارى و صلهء رحم كند ، عمر او زياد گردد و بدبختى او به خوشبختى گرايد !\r\nگروهى ديگر از عالمان دين گفته‌اند محو و اثبات در همهء امور است جز در شش مورد : در آفرينش ، در خوى ، در روزى ، در مرگ ، در خوشبختى و بدبختى ، كه از محو و اثبات بيرون و هميشه ثابت هستند !\r\nگروهى ديگر گفته‌اند : كتاب دو كتاب است : يكى كتاب محو و اثبات كه قابل تغيير است و ديگرى ام‌ّالكتاب كه هيچ‌گونه تغيير و تبديلى در آن راه ندارد و برخى ديگر گويند محو ، آنست كه بندهء گناهكار توبه كند و خداوند گناهان را از ديوان او برگيرد و بجاى آن ثواب نهد !\r\n\r\n","description":"","footnote":"","page_name":" 513 ","page_number":533},
  {"content":"\r\n\r\nبعضى از عارفان گفته‌اند : مراد از محو ، باطل است و از اثبات ، حق است به دليل  جاءَ الْحَقُّ وَ زَهَقَ الْباطِلُ ،  نيز عالمان گفته‌اند : اينكه خداوند گروهى از جهان‌داران را مىبرد و گروهى ديگر جاى آنها مىنهد ، اين محو و اثبات است .\r\nديگرى از دانشمندان گفته : چون آدمى به دنيا آيد ، روزى و مرگ ثبت مىشود و چون بميرد آن دو محو مىگردد !\r\n41 -  أَ وَ لَمْ يَرَوْا أَنَّا نَأْتِي الْأَرْضَ نَنْقُصُها مِنْ أَطْرافِها .  آيه . به زبان اهل اشارت و به ذوق ارباب معرفت ، تفسير اين آيت در اين خبر است كه مصطفى فرمود : بديلان امّت من چهل نفرند كه هروقت يكى از آنها مرد ، يك نفر ديگر بجاى او بديل مىشود ، و چون فرمان خداوند رسد همگى قبض روح مىشوند .\r\nاين خبر ، اصلى است بزرگ در علوم حقايق و تمكين ارباب معارف ، حكم حكم خداوندى است كه تغييرپذير نيست ، خداونديست كارگزار ، راست‌كار ، پاك‌دار ، كارها به حكمت خود پرداخته ، بنيادها به علم خود ساخته ، حكمها به خواست خود رانده ، هركسى را قسمتى رفته و هريكى را به كارى داشته . چون مىدانى كه بر حكم وى اعتراض نيست به هرچه پيش آيد رضا ده ، كه جز ازين راه نيست ، و در راه دين منزلى بزرگوارتر از رضا دادن به حكم او نيست ، و براى يافتن كرامت قرب ، وسيلتى تمام‌تر از رضا نيست .\r\nحسن بصرى روزى بر رابعهء عدوى درآمد و بانوى زمان خويش عقد نماز بسته بود ، گفت ساعتى بر سجّادهء نماز وى بنشستم ، و نگاه كردم در ديدهء راست او خارى شكسته ديدم و قطره‌هاى خون بر رخان وى روان گشته و به سجده‌گاه او رسيده و چون از نماز فارغ گشت گفتم اين چه حال است ، خار در ديده شكسته و جاى نماز به خون ديده رنگين گشته ؟ ! گفت :\r\nاى حسن ، به عزّت آن خداوندى كه اين كمينه را به عز اسلام عزيز كرده كه مرا از اين حال خبرى نيست ، اى حسن ، در آن ساعت دلم بر صفتى بود كه اگر ممكن شود هر محنتى و عقوبتى كه در طبقات دوزخ است همه را ميلى سازند و در ديدهء راستم كشند اگر ديدهء چپم خبر يابد ، دست فروكنم و ديده از بن بركنم !\r\n به حقّ تو ، به حق مهر تو ، به صحبت تو * كه ديده بركنم ، از ديده ار رضاى تو نيست \r\n تو را خوش است كه هركس تو را بجاى من است * مرا بتر كه مرا هيچ‌كس بجاى تو نيست ! \r\n\r\n( سورهء - 14 - ابراهيم - ( مكى ) 52 آيه )\r\n\r\n[ آيات 9 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   الر ، كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ .   منم خداى دانا و بينا - اين كتابى است كه به تو فروفرستاديم تا مردم را از تاريكيهاى نادانى و كفر به روشنائى دانائى و ايمان آورى ، به فرمان خدايشان بسوى راه خداى يكتاى بىهمتاى نيكو سزاى برى .\r\n2 -  اللَّهِ الَّذِي لَهُ ما فِي السَّماواتِ وَ ما فِي الْأَرْضِ وَ وَيْلٌ لِلْكافِرِينَ مِنْ عَذابٍ شَدِيدٍ .  خدائى كه آنچه در آسمانها و زمين است از آن او است و واى بر كافران از عذاب سخت !\r\n3 -  الَّذِينَ يَسْتَحِبُّونَ الْحَياةَ الدُّنْيا عَلَى الْآخِرَةِ وَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً أُولئِكَ فِي ضَلالٍ بَعِيدٍ .  كسانى كه زندگانى اين دنيا را به دوستى بر زندگانى آخرت برمىگزينند و مردم را از راه خدا برمىگردانند و راه كج مىجويند ، آنان در گمراهى دورند .\r\n\r\n","description":"","footnote":"","page_name":" 514 ","page_number":534},
  {"content":"\r\n\r\n4 -  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ هُوَ الْعَزِيزُ الْحَكِيمُ .  ما هيچ پيامبرى را نفرستاديم مگر به زبان قوم خودش تا براى آنها پيغام ما را بيان كند ، پس خداوند هركس را كه بخواهد ( برحسب استحقاق ) گمراه كند و هركس را كه بخواهد راهنما شود . و او است تاونده با هر كاونده و دانا و راست‌دانش و درستكار .\r\n5 -  وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَ ذَكِّرْهُمْ بِأَيَّامِ اللَّهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  ما موسى را با آيات و نشانيهاى خويش فرستاديم و گفتيم كه قوم خويش را از تاريكيهاى كفر به روشنائى ايمان بيرون بر ، و گذشته‌هاى روزگار خدا ( با دشمنان را ) به آنها يادآورى كن كه در اين پيغام و در اين يادآورى نشانيها است براى مردم پرشكيبا و پرسپاس .\r\n6 -  وَ إِذْ قالَ مُوسى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنْجاكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ وَ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ .  ( ياد بيار ) وقتى كه موسى به قوم خود گفت : نعمتهاى خدا را ياد آريد ، كه شما را از خانوادهء فرعون رهائى داد ، آنهايى كه بشما سخت‌ترين عذاب مىرسانيدند ، فرزندان شما را گلو مىبريدند و زنهاى شما را ( براى بيگارى ) زنده مىگذاشتند ! و در آن شما را از سوى خداوند آزمايشى بزرگ بود !\r\n7 -  وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ .  هنگامى كه خداوند شما را آگاهى داد كه اگر شكر نعمت‌ها گزاريد من بر آن مىافزايم و اگر كفران نعمت كنيد كيفر من بسيار سخت است .\r\n8 -  وَ قالَ مُوسى إِنْ تَكْفُرُوا أَنْتُمْ وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ .  موسى گفت ( به قوم خود ) اگر شما و همهء مردم روى زمين كافر شوند ، خداوند از همه بىنياز و سزاوار ستايش است .\r\n گر جملهء كائنات كافر گردند * بر دامن كبرياش ننشيند گرد \r\n9 -  أَ لَمْ يَأْتِكُمْ نَبَؤُا الَّذِينَ مِنْ قَبْلِكُمْ قَوْمِ نُوحٍ وَ عادٍ وَ ثَمُودَ وَ الَّذِينَ مِنْ بَعْدِهِمْ لا يَعْلَمُهُمْ إِلَّا اللَّهُ جاءَتْهُمْ رُسُلُهُمْ بِالْبَيِّناتِ فَرَدُّوا أَيْدِيَهُمْ فِي أَفْواهِهِمْ وَ قالُوا إِنَّا كَفَرْنا بِما أُرْسِلْتُمْ بِهِ وَ إِنَّا لَفِي شَكٍّ مِمَّا تَدْعُونَنا إِلَيْهِ مُرِيبٍ .  ( بگو اى محمّد ) آيا خبر كسانى كه پيش از شما بودند ، از قوم نوح و طايفهء عاد و ثمود و بعد از آنها كه جز خداى ، آنها را نداند ، فرستادگانى با پيغامها و نشانيها به آنان آمدند ، ايشان دستها را به دهان خويش بازنهادند و گفتند ما به آنچه كه شما با آن فرستاده شده‌ايد كافريم و ما در آنچه ما را دعوت مىكنيد شكّ و دودلى داريم .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  شنيدن  بِسْمِ اللَّهِ *  موجب هيبت و هيبت متضمّن فنا و غيبت است و شنيدن  الرَّحْمنِ الرَّحِيمِ *  موجب حضور و رجوع ، و حضور متضمّن بقا و تقرّب است ! اللّه قادر است و قديم و مستوجب قدمت . رحمن است و قاهر و عظيم است و سزاوار عظمت ! رحيم است و غافر و حليم است و سزاوار فضيلت و كرامت . اى خداى بزرگ ، اى خداى بخشندهء مهربان ، نه با قرب تو اندوه است و نه با ياد تو غم !\r\n چشمى كه تو را ديد ، شد از درد معافا * جانى كه تو را يافت ، شد از مرگ مسلّم \r\n1 -   الر ، كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ .   آيه . اى محمّد اين چراغ قرآن كه در دست تو است ، افروزندهء آن مائيم ، راهبر آن ، كسى بود كه ما خواهيم !\r\n\r\n","description":"","footnote":"","page_name":" 515 ","page_number":535},
  {"content":"\r\n\r\nبزرگان دين گفتند : نشان راه بردن به خدا پنج چيز است : اول آنكه حقّ تعالى آن را قبول كند . دوم آنكه او را دست گيرد . سوم آنكه دل وى در خود بندد . چهارم آنكه پرتو دوستى در دل او تابد . پنجم آنكه جان او را بوى وصال دماند .\r\nو اصل همهء اين پنج چيز ، عنايت ازلى است ، چون عنايت بود ، طاعت سبب مثوبت باشد و معصيت سبب مغفرت ! و اگر عنايت نبود ، طاعت سبب ندامت و معصيت سبب شقاوت باشد !\r\n2 -  اللَّهِ الَّذِي لَهُ ما فِي السَّماواتِ وَ ما فِي الْأَرْضِ .  آيه . هركه خويشتن به آفرينندهء جهان داد و دل خود به صحبت او پرداخت ، كائنات و حادثات همه يكسر به خدمت وى پرداخت ! خداوند گويد : بندهء من ، آسمانها و زمين و هرچه در آن است ملك و ملك ما است ، همه بندهء ما هستند ، اگر وفاى عهد ما را ميان بندى و چاكروار ، سر در ربقهء طاعت آرى ، همه را حلقهء چاكرى تو در گوش كنيم و مسخّر تو گردانيم . و اگر سر از چنبر فرمان برگردانى ، يا دل خود با صحبت ديگرى پردازى ، همه را به دشمنى تو بر پاى كنيم و قدمگاه تو بر زندان كنيم !\r\nلطيفه : - سليمان پيغمبر با چنان مرتبت و منزلت بر تخت مملكت نشسته و شادروان دولت گسترانيده ، جنّ و انس و طيور صف‌ها كشيده ، تاج رسالت بر سر نهاده ، بخاطرش بگذشت كه امروز هيچ‌كس را جز پسر داود روا نبود كه اين منزلت و رفعت عطا كنند ! در حال ، باد را فرمان رسيد كه رداى او از فرقش دركشيد ! و بر خاك انداخت ! سليمان روى درهم كشيد و از سر سطوت خويش باد را گفت : رداى مرا بازگردان ، باد گفت اى سليمان ، تو دل خود را به خود بازآر ، تا ما رداى تو را به تو بازآريم !\r\n5 -  وَ لَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ .  آيه . اى محمّد ، ما موسى را همان فرموديم كه تو را مىفرمائيم ، همه را گفتيم چراغ دعوت بيفروزيد و مردم را از تاريكيهاى شكّ و ترديد به روشنائى يقين بخوانيد و از تاريكى نادانى به روشنائى دانائى آريد .\r\n . . . وَ ذَكِّرْهُمْ بِأَيَّامِ اللَّهِ .  آيه . اى محمّد به يادشان ده آن روزگار كه شما نبوديد و من شما را بودم ، بىشما من كار شما را بساختم و پيمان دوستى ببستم ، و رحمت از بهر شما بر خود نبشتم . اين است رمز اينكه :\r\nپير طريقت در مناجات گفت : الهى ، آن روز كجا بازيابم كه تو مرا بودى و من نبودم ، تا به آن روز نرسم ، ميان آتش و دودم ، اگر به دو گيتى آن روز را بازيابم بر سودم و اگر بود تو خود را دريابم به نبود خود خشنودم ، خدايا ، من كجا بودم كه تو مرا خواندى ، من نه منم كه تو مرا ماندى ! الهى مران كسى را كه تو خود خواندى ، آشكار مكن گناهى را كه تو خود پوشيدى ، كريما ، خود برگرفتى و كس نگفت كه بردار ، اكنون كه برگرفتى مگذار و در سايهء لطف خود مىدار ! و جز به فضل و رحمت خود مسپار .\r\n7 -  وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ .  آيه . يعنى اگر اسلام را سپاس گزارديد ، من ايمان شما را افزايش دهم و اگر شكر ايمان كرديد احسان شما را بيفزايم و اگر احسان را سپاس گزارديد ، معرفت شما را زياد كنم و اگر شكر معرفت بجا آورديد ، وصال و قرب را زيادت گردانم و اگر سپاس آن دو را گزارديد ، مشاهدت و ديدار را بيفزايم ، و اگر آنچه را بشما دادم شكر نموديد ، آنچه را از ملاقات خود وعده داده‌ام زيادت كنم !\r\nداود پيغمبر گفت : خدايا چگونه تو را شكر كنم كه شكر من تجديد منّتى است از تو بر من ؟ - ندا رسيد اى داود :\r\nالآن مرا شكر گزاردى !\r\n\r\n[ آيات 22 - 10 
  ]\r\n\r\n( تفسير لفظى )\r\n10 -  قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ يَدْعُوكُمْ لِيَغْفِرَ لَكُمْ مِنْ ذُنُوبِكُمْ وَ يُؤَخِّرَكُمْ إِلى أَجَلٍ مُسَمًّى .  رسولان ايشان گفتند : آيا در وجود خدا آفرينندهء آسمانها و زمين شكّ است ؟ او شما را\r\n\r\n","description":"","footnote":"","page_name":" 516 ","page_number":536},
  {"content":"\r\n\r\nمىخواند كه گناهانتان را بيامرزد و تا هنگام نام‌زده و معيّن شما را درنگ دهد .  قالُوا إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا فَأْتُونا بِسُلْطانٍ مُبِينٍ .  گفتند : شما هم مانند ما بشر هستيد ، مىخواهيد ما را از آنچه پدران ما مىپرستيدند بازداريد ! براى ما دليل و حجّتى روشن بياريد ( تا ما ايمان آريم ) .\r\n11 -  قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ وَ ما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ .  رسولان ايشان را گفتند ما هم مردمانى چون شما هستيم ، ليكن خداوند منّت و سپاس مىگذارد بر بنده‌اى كه مىخواهد و ما نمىتوانيم براى شما حجّتى آوريم جز به دستور خداى ، پس بايد مؤمنان به خدا توكّل كنند .\r\n12 -  وَ ما لَنا أَلَّا نَتَوَكَّلَ عَلَى اللَّهِ وَ قَدْ هَدانا سُبُلَنا وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ .  ما را نمىرسيد كه به خدا توكّل نكنيم درحالىكه ما را راهنمائى كرده و در برابر آزارى كه بما داديد شكيبائى مىكنيم و اهل توكّل بايد به خدا توكّل كنند ؟\r\n13 -  وَ قالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِي مِلَّتِنا فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ .  كافران به رسولان خود گفتند : ما شما را از زمين خود بيرون مىكنيم مگر آنكه برگرديد و به كيش ما آئيد . پس خداوند به رسولان وحى فرستاد كه ما ستمكاران را هلاك خواهيم كرد .\r\n14 -  وَ لَنُسْكِنَنَّكُمُ الْأَرْضَ مِنْ بَعْدِهِمْ ذلِكَ لِمَنْ خافَ مَقامِي وَ خافَ وَعِيدِ .  شما را پس از آنها در زمين خواهيم نشانيد و اين پاداش كسى است كه به رستاخيز مقام مرا تصديق و از وعيد من بيم دارد .\r\n15 -  وَ اسْتَفْتَحُوا وَ خابَ كُلُّ جَبَّارٍ عَنِيدٍ .  آنان عذاب خواستند و گفتند ميان ما و رسولان ، كار برگزار و برگشاى ، و كسانى كه گردن‌كشى كردند و عناد داشتند نوميد شدند .\r\n16 -  مِنْ وَرائِهِ جَهَنَّمُ وَ يُسْقى مِنْ ماءٍ صَدِيدٍ .  از پس آن دوزخ است و او از آب زرد و چرك نوشانده مىشود .\r\n17 -  يَتَجَرَّعُهُ وَ لا يَكادُ يُسِيغُهُ وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ وَ مِنْ وَرائِهِ عَذابٌ غَلِيظٌ .  جرعه‌اى از آن آب به دهان مىبرد لكن نمىتواند فروبرد و درد مرگ از هر سو به او مىآيد و او مردنى نيست و در پس او عذابى سخت و ستبر است .\r\n18 -  مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ذلِكَ هُوَ الضَّلالُ الْبَعِيدُ .  مثل ( سان ) كردار كسانى كه به خداوندشان كافر شدند مانند خاكستر خشك است كه در روز توفانى باد سختى به آن بوزد و نتوانند از آنچه كسب كرده‌اند كارى كنند ، اين است گمراهى و تباهى دور !\r\n19 -  أَ لَمْ تَرَ أَنَّ اللَّهَ خَلَقَ السَّماواتِ وَ الْأَرْضَ بِالْحَقِّ إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ . \r\nنبينى كه خداوند آسمانها و زمين را به حق آفريد ، اگر بخواهد شما را مىبرد و مردم تازه‌اى مىآورد ؟ !\r\n20 -  وَ ما ذلِكَ عَلَى اللَّهِ بِعَزِيزٍ .  و اين كار بر خداوند دشوار نيست .\r\n21 -  وَ بَرَزُوا لِلَّهِ جَمِيعاً فَقالَ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا مِنْ عَذابِ اللَّهِ مِنْ شَيْءٍ .  پس از آن ضعيفان و پس روان به گردن‌كشان گفتند : ما پيرو شما بوديم ! آيا شما از ما بىنيازيد كه از عذاب خداوند بهره‌اى برداريد ؟  قالُوا لَوْ هَدانَا اللَّهُ لَهَدَيْناكُمْ سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ \r\n\r\n","description":"","footnote":"","page_name":" 517 ","page_number":537},
  {"content":"\r\n\r\n مَحِيصٍ .  گردن‌كشان گفتند اگر خداوند ما را هدايت كرده بود ما هم شما را هدايت مىكرديم ، حال ديگر براى ما مساوى است كه خروش و ناله كنيم يا شكيبائى نمائيم ! ما را پناه‌گاهى از عذاب نيست .\r\n22 -  وَ قالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي .  شيطان به آنها گفت : آنگاه كه كارها برگزارده شده ( و حسابها رسيدگى شده بود ) خداوند به شما وعدهء حقّ داد و من بشما وعدهء كج و ناحق دادم و به آنچه گفتم خلاف كردم و من بر شما سلطه‌اى نداشتم ، شما را دعوت كردم ، شما هم دعوت مرا اجابت كرديد .  فَلا تَلُومُونِي وَ لُومُوا أَنْفُسَكُمْ ما أَنَا بِمُصْرِخِكُمْ وَ ما أَنْتُمْ بِمُصْرِخِيَّ إِنِّي كَفَرْتُ بِما أَشْرَكْتُمُونِ مِنْ قَبْلُ إِنَّ الظَّالِمِينَ لَهُمْ عَذابٌ أَلِيمٌ .  پس مرا سرزنش و ملامت نكنيد بلكه خودتان را سرزنش كنيد ، نه شما فريادرس منيد و نه من فريادرس شما ! من در دنيا به آنچه مرا شركت داديد كافر بودم و كافران را فردا عذابى است دردناك !\r\n\r\n( تفسير ادبى و عرفانى )\r\n10 -  قالَتْ رُسُلُهُمْ أَ فِي اللَّهِ شَكٌّ .  آيه . تا سرمهء عنايت ، با ميل هدايت در ديدهء تو نكشد ، آيات و رايات قدرت او نبينى ! و عجايب و بدايع فطرت او نشناسى ، رسولان خود در شگفت شدند كه آيا در آفرينش ، كسى باشد كه در يگانگى و يكتائى خداوند شكّ داشته باشد ؟ پس از آنكه آن همه دليلهاى كلّى و جزئى بر بىهمتائى او گواهى دادند ؟ !\r\n مرد بايد كه بوى تاند برد * ورنه عالم پر از نسيم صبا است ! \r\nليكن چون زهر افعى بر جان بيچاره‌اى مستولى گردد ، هزار خروار ترياق سود نكند ! آفريدگار زمين و آسمان ، كردگار جهان و جهانيان ، بىنياز از طاعت بندگان ، تا ننمايد نبينى ، تا نخواند نروى ، مىخواند شما را كه بازآئيد ، درگاه ما را لزوم گيريد ، چون مىدانيد كه جز من خداوندى نيست ، از من آمرزش خواهيد كه ما را از گناه آمرزيدن باك نيست ، عيب خود عرضه كنيد كه ما را از معيوب پذيرفتن عار نيست ، بنده را به گناه گرفتن انتقام است و ما را با بندگان انتقام نيست ، شيطان دشمن شما است از وى دورى كنيد ، او را دشمن داريد ، فرمان او مبريد ، دعوت او اجابت مكنيد ، او خود خرمن سوخته ، تو را سوخته خرمن خواهد تا تو را با خود به دوزخ برد !\r\nخداوند همه را به بهشت مىخواند ، لكن تا خود كه را شايستهء قبول داند و بار دهد و مقبول حضرت بىنياز گردد ! آنان كه به درگاه بىنيازى پذيرفته شدند ، پرچم سعادت و رايت اقبال بر درگاه سينهء آنان نصب گردد ، و كليد خزانه‌هاى نيكوئيها و خوبيها در كف كفايت آنان نهند ، و ديوارى از پناه به گرد روزگار آنان كشند ، تا صولت دعوت شيطان به دل آنان راه نيابد ، آن‌گاه جمال بىنهايت بر دل ايشان تجلّى كند ، و از يك جانب ، عنايت شريعت او را مدد دهد ، و از ديگر جانب ، جلال حقيقت او او را نوازد ، پس چه عجب باشد اگر بنده‌اى با اين عنايت و رعايت مقبول درگاه الهيّت شود ؟\r\n12 -  وَ ما لَنا أَلَّا نَتَوَكَّلَ عَلَى اللَّهِ وَ قَدْ هَدانا سُبُلَنا .  آيه . توكّل نشان يقين است و مايهء ايمان و ثمرهء توحيد ، و آن را دو درجه است : يكى توكّل عام براى كاسبان امّت و ديگرى توكّل خاص براى راضيان حضرت . توكّل عام آنست كه از راه اسباب برنخيزى ، و از كسب و تجارت و فلاحت كه سنّت شريعت است دست برندارى ، و در همان حال تنها اعتماد بر كسب نكنى و روزى را از اسباب نبينى ! بلكه از سبب‌ساز دانى ، و اعتماد جز بر فضل او نكنى ، و حركات و اسباب و نيرو و توانائى از داد او بدانى ، و البته در اين توكّل ، اسباب در ميان ديدن روا است ليكن به اسباب ماندن خطا است .\r\nپير طريقت گفت : سبب نديدن ، نادانى است ، امّا با سبب ماندن شرك است . بهشت در ميان نديدن بىشرعى است ،\r\n\r\n","description":"","footnote":"","page_name":" 518 ","page_number":538},
  {"content":"\r\n\r\nامّا با بهشت ماندن ، دون همّتى است ! از روى احكام شريعت ، اگر كسى در غارى نشيند كه راهگذر مردم بر او نبود و آنجا گياه هم نباشد ، در آن حال و در آنجا توكّل حرام است كه او در هلاك خويش شده و فرمان حق در كار اقسام روزى و انواع خلق را ندانسته است !\r\nآورده‌اند كه در بنى اسرائيل زاهدى از شهر بيرون شد و در غارى نشست كه توكّل مىكنم تا روزى من به من رسد ! يك هفته برآمد و هيچ روزى پديد نيامد و به هلاك نزديك گشت ، به پيغمبر روز ، پيغام آمد كه آن زاهد را گوى : به عزّت من تا به شهر نشوى و در ميان مردم نروى من تو را روزى ندهم . پس به فرمان حقّ به شهر بازآمد ، و آسايشها آغاز كرد ، از هر جانبى هركسى تقرّبى مىكرد و چيزى مىآورد ! در دل وى افتاد كه اين چه حال است ؟ پاسخ شنيد كه مىگويد : تو خواستى به زهد خويش ، حكمت ما را باطل كنى ، ندانستى كه من روزى بندگان را كه از دست يكدگر دهم ، دوست‌تر دارم تا از قدرت خويش ، تو بندگى كن ، و كار روزى گمارى را به ما واگذار ! .\r\n . . . وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ .  آيه . حسين منصور حلّاج ، زاهدى را در بيابان ديد ، گفت : چه مىكنى ؟ گفت قدم خود در توكّل درست مىكنم ، حلّاج گفت : عمر خود را در عمران باطنت تلف كردى ، پس فناى در توحيدت كجا است ؟\r\nيكى از صحابهء رسول خدا بيمار شد ، او را گفتند : طبيب بياريم تا تو را درمان كند ، گفت : طبيب مرا ديد و گفت :\r\nمن هرچه اراده كنم انجام مىدهم ولى تو بايد صبر داشته باشى ! و اين آيت به ما مىآموزد كه بايد بر رنج شكيبا بود و بر اذيّت صبر داشت كه تحمّل درد كردن از توكّل است ، كه هركس بر رنجها صبر كند و ننالد ، او را هم مقام متوكّلان است و هم مقام صابران ، و در روش دين‌دارى ، از اين دو مقام عزيزتر نيابى !\r\nدر اخبار آمده كه موسى ( ع ) را علّتى پديد آمد ، طبيبان گفتند داروى اين علّت فلان چيز است ، موسى گفت :\r\nدارو نكنم تا خدا خود عافيت فرستد و شفا دهد ، علّت بر او دراز گشت ، گفتند اى موسى اين داروى تجربه‌شده اگر به كار بندى در آن شفا باشد ، موسى نشنيد و دارو نكرد ، تا از مصدر جلال وحى آمد كه اى موسى ، اگر تو دارو نخورى من شفا ندهم ، موسى دارو بخورد و در حال شفا يافت !\r\nلطيفه : - آنگاه موسى را چيزى در دل آمد كه بارخدايا اين چون است ؟ وحى آمد كه اى موسى ، تو چونى مپرس و اسرار سنّت ما را مجوى ، كه كس را به اسرار الهيّت ما راه نيست و گفتن چون و چرا روا ، نه !\r\nاين است بيان درجهء اوّل در توكّل كه هم اسباب بيند و هم سبب‌ساز ، امّا داند كه اسباب از سبب‌ساز است و آفريده از آفريدگار ! همه از يك اصل مىرود و فاعل يكى بيش نيست و بر ديگرى حوالت نه ! و بنده تا در اين مقام است در تفرقه است كه در دايرهء جمع نيست و چون از اين درجه گذشت ، آن توكّل خاصان و راضيان است و آن حال بندگانى است كه از سبب‌ساز و اسباب نپردازند همه را يكى بينند و يكى شناسند ، ديگران كار به او سپارند و اينان خود را به او سپارند ! ديگران از او خواهند و ايشان خود او را خواهند ، ديگران به عطا آرام گيرند و اينان به عطاكننده آرام گيرند . اين‌گونه توكّل چراغى است در دل كه اينك منم ، و ندائى است در گوش كه آيد درم و نشانى است روشن كه با تو اندرم .\r\nتوكّل و صبر : خداوند عالميان ، دربارهء متوكّلان گويد :  إِنَّ اللَّهَ يُحِبُّ الْمُتَوَكِّلِينَ ،  خداوند توكّل‌كنندگان را دوست دارد ، و دربارهء صابران گويد :  إِنَّ اللَّهَ مَعَ الصَّابِرِينَ ، *  خداوند صبركنندگان را دوست دارد و براى كمال شرافت و فضيلت صبر است كه خداوند بيشتر از هفتاد جاى در قرآن از صبر ياد كرده و هر درجهء بالاتر و نيكوتر را به صبر حوالت\r\n\r\n","description":"","footnote":"","page_name":" 519 ","page_number":539},
  {"content":"\r\n\r\nفرموده ، و مزد بىنهايت و ثواب بىشمار را به صبر داده و فرموده :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ . \r\nخداوند رحمت و صلوات را باهم جمع نكرد مگر با صبر ! كه فرمود : اولئك ( صابرين ) عليهم صلوات و رحمة من ربّهم . و در خبر است كه صبر گنجى است از گنجهاى گران‌بها ، و اگر صبر ، مردى بودى ، مردى كريم بودى !\r\nلطيفه : عيسى ( ع ) را وحى آمد كه اى عيسى ، نيابى آنچه خواهى ! تا صبر كنى بر آنچه نخواهى ! - محمّد مصطفى ( ص ) قومى را ديد پرسيد : مؤمنانيد ؟ گفتند : آرى ، گفت : نشان ايمان چيست ؟ گفتند : بر نعمت شكر كنيم و در محنت صبر و به قضاى الهى راضى هستم . مصطفى فرمود : سوگند به خداى كعبه ، شما مؤمنانيد !\r\n\r\n[ آيات 34 - 23 
  ]\r\n\r\n( تفسير لفظى )\r\n23 -  وَ أُدْخِلَ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها بِإِذْنِ رَبِّهِمْ تَحِيَّتُهُمْ فِيها سَلامٌ .  كسانى را كه ايمان آوردند به بهشتهائى درآرند كه جوىها از زير درختان آن روان‌ست ، در آنجا جاويدان به دستور خدايند ، نوازش و درود آنها با يكدگر سلام است .\r\n24 -  أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ .  نبينى چگونه خداوند مثل زده است سخن خوش‌پاك را به درخت خوش‌پاك كه بيخ آن در زمين استوار و شاخ و برگ آن در بالا است .\r\n25 -  تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ لَعَلَّهُمْ يَتَذَكَّرُونَ . \r\nآن درخت هر زمان ميوهء خود را به دستور پروردگارش مىدهد و خداوند اين مثلها را براى مردم مىزند تا باشد كه مگر دريابند و متذكّر شوند !\r\n26 -  وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ .  و مثل ( سان ) سخن ناراست و ناپاك چون درخت ناخوش و ناشيرين است كه فراجنبانيدند و درويدند از سرزمين و آن را در زمين قرار و آرام نيست !\r\n27 -  يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ وَ يُضِلُّ اللَّهُ الظَّالِمِينَ وَ يَفْعَلُ اللَّهُ ما يَشاءُ .  خداوند مؤمنان را به سخن درست و راست استوار مىدارد هم در دنيا و هم در آخرت ، و بىايمانان را در گمراهى مىدارد و مىكند آنچه خود خواهد .\r\n28 -  أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ .  آيا نبينى كسانى كه شكر نعمت خدا را به ناشكرى و ناسپاسى بدل كردند و به آن كافر شدند و قوم خود را به وادى هلاكت و تباهى و نوميدى فرود آوردند ؟\r\n29 -  جَهَنَّمَ يَصْلَوْنَها وَ بِئْسَ الْقَرارُ .  آنان داخل دوزخ شوند و بد آرامگاهى است !\r\n30 -  وَ جَعَلُوا لِلَّهِ أَنْداداً لِيُضِلُّوا عَنْ سَبِيلِهِ قُلْ تَمَتَّعُوا فَإِنَّ مَصِيرَكُمْ إِلَى النَّارِ .  و براى خدا همتايان قرار دادند تا از راه راست گمراه شوند . بگو بر همين روزگار بمانيد كه سرانجام شما به آتش است .\r\n31 -  قُلْ لِعِبادِيَ الَّذِينَ آمَنُوا يُقِيمُوا الصَّلاةَ وَ يُنْفِقُوا مِمَّا رَزَقْناهُمْ سِرًّا وَ عَلانِيَةً مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خِلالٌ .  اى محمّد ، بگو به بندگان من كه ايمان آوردند ، نماز را بر پاى دارند و از آنچه آنان را روزى داده‌ايم پنهانى و آشكار انفاق و بخشش كنند ، پيش از آن روزى كه نه دادوستد به كار آيد و نه دوستى .\r\n32 -  اللَّهُ الَّذِي خَلَقَ السَّماواتِ وَ الْأَرْضَ وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً \r\n\r\n","description":"","footnote":"","page_name":" 520 ","page_number":540},
  {"content":"\r\n\r\n لَكُمْ وَ سَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَ سَخَّرَ لَكُمُ الْأَنْهارَ .  خداوند كسى است كه آسمانها و زمين را آفريده و از آسمان آب فروفرستاده پس از آن با آب ميوه‌هاى گوناگون روزى شما را قرار داده ، و كشتى را در درياها مسخّر شما كرده تا به دستور خداوند در دريا به فرمان او رود و جوىها را مسخّر شما قرار داده ( تا از آن بهره‌مند شويد ) .\r\n33 -  وَ سَخَّرَ لَكُمُ الشَّمْسَ وَ الْقَمَرَ دائِبَيْنِ وَ سَخَّرَ لَكُمُ اللَّيْلَ وَ النَّهارَ .  و آفتاب و ماه را مسخّر شما قرار داد كه دائم تابان و در حركتند و شب و روز را هم مسخّر شما كرده ( كه از آن بهره مىبريد ) .\r\n34 -  وَ آتاكُمْ مِنْ كُلِّ ما سَأَلْتُمُوهُ وَ إِنْ تَعُدُّوا نِعْمَتَ اللَّهِ لا تُحْصُوها إِنَّ الْإِنْسانَ لَظَلُومٌ كَفَّارٌ .  و به شما داد آنچه خواستيد و اگر نعمت‌هاى الهى را شماريد از عهدهء شمارهء آن برنمىآئيد ، كه آدمى ستمگرى است بسيار ناسپاس !\r\n\r\n( تفسير ادبى و عرفانى )\r\n23 -  وَ أُدْخِلَ الَّذِينَ آمَنُوا وَ عَمِلُوا الصَّالِحاتِ جَنَّاتٍ .  آيه . معنى آنست كه مؤمنان و دوستان را فردا به بهشت آرند ، دران سراى پيروزى و نعيم باقى و ملك جاودانى . از ظاهر لفظ ادخل فهميده مىشود كه از روز ازل اين حكم رانده شده كه مؤمنان را به بهشت فرود آرند ، نه آنكه حكمى نو است ! كردهء ازلى است كه آشكار مىكند ، يعنى كه نه امروزشان مىنوازد ، كه در ازلشان نواخته و اين كار را پرداخته است .\r\nلطيفه : - عابد همه نظارهء ابد كند ، بيم وى از آن باشد كه فردا با من چه كنند ؟ عارف همه نظارهء ازل كند ، سوزش همه آن باشد كه در ازل با من چه كرده‌اند ! او كه در ابد نگرد ، همه ركوع و سجود بيند ، او كه در ازل نگرد ، همه وجد و وجود بيند ! از ديدار خود غايب بود ، نه خود را بيند نه از خود ، بلكه همه حق را بيند و حق را داند . آن‌كس كه به ابد نگرد ، هرچه به دو دهند بپذيرد و به آن قانع شود ، ولى آن‌كس كه به ازل نگرد نه چيزى قبول كند و نه به چيزى قانع گردد ، اگر هرچه در دو عالم است ، خلعتى باشد كه او را بيارايند ! هر لحظه‌اى كه بگذرد برهنه‌تر باشد . و اگر همه عالم مائده‌اى سازند و پيش دل وى نهند ، او را از آن مائده چاشنى نيايد !\r\nعارفى گويد : اگر دو جهان را لقمه‌اى مىساختند و در حوصلهء پردرد بو يزيد مىنهادند ، هنوز او را سيرى نمىديدند ! او فرياد همىداشت كه من گرفتار عيانم ، به خبر قناعت چون كنم ! من كه نقد را جويانم به اميد كفايت چون كنم !\r\n بىتو اى آرام جانم زندگانى چون كنم * چون نباشى در كنارم شادمانى چون كنم ! \r\n . . . تَحِيَّتُهُمْ فِيها سَلامٌ .  آيه . بهشت را مردمى بايد كه در راه خدا با نفس خود به مهر و با شيطان به صبر و با دشمن به تيغ جهاد كنند ، تا اين درجه‌ها گذرانند و به فردوس رسند و با سلام آنها را تحيّت گويند ، گروهى را تحيّت و سلام فرشته و گروهى سلام و تحيّت خداوند ! سلام فرشته خاص اهل طاعت و عبادت باشد و سلام خداوند ويژهء اصل صفوت و قربت است ! كه سلام آزادى و رستگارى است كه مىگويد : از سوختن آزاد گشتند و از جدائى رستند ، اينجا نه عتاب است نه حجاب ، هان كه وقت سماع است و ديدار و شراب !\r\nپير طريقت گويد : اى جوان‌مرد ، بسيار منال كه بس نماند تا آنچه خبر است عيان شود ، و خورشيد وصال از مشرق يافت تابان گردد ، همهء آرزوها نقد شود و ديدهء دل و جان هر سه به او نگران شود .\r\n چه باشد گر خورى صد سال تيمار * چو بينى دوست را يك روز ديدار \r\n24 -  ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ .  آيه . سخن پاك و گفت راست كه از دهن مؤمن بيرون آيد همچون درخت پاك است كه ميوهء پاك بيرون دهد و درخت پاك بر تربت پاك با آب خوش ، جز ميوهء نيكو و شيرين ندهد .\r\n\r\n","description":"","footnote":"","page_name":" 521 ","page_number":541},
  {"content":"\r\n\r\nلطيفه : تربت پاك ، نفس بندهء مؤمن است و درخت پاك درخت معرفت است ، و آب خوش آب ندامت است ، ميوهء شيرين كلمهء توحيد است . همان گونه كه درخت ريشه به زمين فروبرد ، معرفت و ايمان هم در دل مؤمن ريشه دواند ، و چنان كه شاخهء بر هوا ميوه آرد ، درخت معرفت توحيد هم ايمان به زبان و عمل به اركان آرد و هر دو بالا روند كه :\r\nفرمود : -  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ .  آيه . همان گونه كه قوام درخت به ريشه و ساقه و شاخه است ، درخت ايمان هم به سه چيز بر كمال است : اقرار به زبان ، تصديق به جنان ، و عمل به اركان ! - كه اين حديث از پيغمبر است .\r\nپير طريقت گفت : خدايا ، آب عنايت تو به سنگ رسيد ، سنگ بار گرفت ، سنگ درخت رويانيد ، درخت ميوه بار گرفت ، چه درختى ؟ - درختى كه بارش همه شادى ، مزه‌اش همه انس و بويش همه آزادى ! درختى كه ريشهء آن در زمين وفا ، شاخ آن بر هواى رضا ، ميوهء آن معرفت و صفا ، حاصل آن ديدار و لقا !\r\n25 -  تُؤْتِي أُكُلَها كُلَّ حِينٍ بِإِذْنِ رَبِّها .  آيه . آن درخت كه خداوند ايمان مؤمنان را بدان مثل زد ، درختى است بهشتى كه ميوهء آن هرگز بريده نگردد و به سر نيايد ، چنان كه دلهاى اهل عرفان از ميوه‌هاى ايمان هرگز بريده نشود و دلهاى اهل حقيقت از آن ميوه‌ها هيچ‌گاه منصرف و منقطع نگردد ، و اين ميوه‌ها هميشه و در همه حال در دسترس آنان است و هرگز از ديده‌ها دور نشود .\r\n26 -  وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ .  آيه . سخن ناپاك چون درخت ناپاك است . گويند اين درخت ناپاك درخت شهوتها است و زمين آن نفس امّاره و آب آن آرزوها ، و ميوهء آن گناه‌ها ، و حاصل آن دوزخ است . و نهاد كافر چون زمين شوره است ، از شوره زمين هرگز درخت خوش نرويد ، هرچند باران خوش بر او بارد ( زمين شوره سنبل برنيارد ، در او تخم عمل ضايع مگردان . سعدى ) باران هرچند پاك است و خوش ، امّا تا بر كجا بارد ؟ چون بر صدف آيد ، گوهر رويد ، و چون بر مزبله بارد ، كرم زايد ! پس كار عمده با زمين است و تخم ، نه با آب و شخم .\r\nخداوند در اينجا دو بنده را مثال زد : يكى آشنا ، يكى بيگانه ، گفت : مثل آنها مثل دو درخت است يكى شيرين يكى تلخ ، تلخ هم از همان آب خورد كه شيرين خورد ! تلخ را گناهى نباشد كه تلخ آمده ! و شيرين را هنرى نبود كه شيرين آمده ، ليكن اين تخم را بر سبيل شايستگى افكندند و آن تخم بر سبيل ناشايستگى ! پس كار نه به آنست كه از كسى كسل آيد و از كسى عمل ! كار آن دارد كه در ازل شايسته آمد ! تلخ را چه سود كه آب خوش در بر دارد ! و خار را چه حاصل كه گل بر سر دارد ! !\r\n27 -  يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ .  آيه . تثبيت عارف آنست كه وى را در دنيا زندگانى به استقامت دهد ، زندگانى كه دامن او پاك دارد و چشم او بيدار و راه او راست و مركب او رهوار تا به در مرگ ! آنگاه زندگانى حقيقى آغاز كند و به حيات طيّب رسد و از سايهء انسانيّت و صفت كنودى خلاصى يافته و به قرارگاه عزّت خود رسيده و شرف خود را بر فرشتگان بديده ! !\r\nلطيفه : - پيغمبر به يكى از صحابه فرموده : وقتى دو فرشته ديدى كه در گور بر تو ظاهر شوند چه خواهى كرد ؟ گفت آيا عقل من باقى است فرمود بلى ، گفت پس پروا ندارم !\r\nاز حضرت صادق آل محمّد ( ع ) پرسيدند : راجع به دو فرشتهء نكير و منكر چه مىگوئيد ؟ فرمود : نكير و منكر بر قبر كافر آيند و بر قبر مؤمن بشير و مبشّر آيند !\r\n\r\n[ آيات 52 - 35 
  ]\r\n\r\n( تفسير لفظى )\r\n35 -  وَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً وَ اجْنُبْنِي وَ بَنِيَّ أَنْ نَعْبُدَ الْأَصْنامَ .  ( ياد بياور ) هنگامى كه ابراهيم گفت : خداوندا اين شهر را ( مكّه ) امن‌وامان قرار ده و مرا و فرزندانم را از پرستش بت دور نگاه‌دار .\r\n\r\n","description":"","footnote":"","page_name":" 522 ","page_number":542},
  {"content":"\r\n\r\n36 -  رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ .  پروردگارا ، اين بتان بسيارى از مردمان را گمراه كردند ، پس هركس پيرو من است ( در توحيد تو ) او از من است و هركس بر من عاصى شود ، تو خداوند آمرزنده و بخشنده و عيب‌پوشى .\r\n37 -  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ .  خداوندا ، من از فرزندان خودم در اين هامون بىبر ، بنشاندم به نزديك خانهء تو ، خانهء آزرم داشته شده و بزرگ داشته ، خداوند دلهاى گروهى از مردمان را چنان كن كه به اين خانه بشتابند و آنان را از ميوه‌ها روزىرسان تا مگر سپاس تو گزارند .\r\n38 -  رَبَّنا إِنَّكَ تَعْلَمُ ما نُخْفِي وَ ما نُعْلِنُ وَ ما يَخْفى عَلَى اللَّهِ مِنْ شَيْءٍ فِي الْأَرْضِ وَ لا فِي السَّماءِ .  خداوندا ، تو مىدانى آنچه ما در دل داريم ( از سوز بر فرزندان ) و آنچه آشكار داريم ( از فرمان‌بردارى ) و بر خداى هيچ چيزى پنهان و پوشيده نمىماند نه در زمين و نه در آسمان !\r\n39 -  الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ .  ( از هاجر كنيز مصرى ) و اسحاق ( از ساره )  إِنَّ رَبِّي لَسَمِيعُ الدُّعاءِ .  سپاس مر خداى را كه در پيرى اسماعيل و اسحاق را به من داد ، كه پروردگار من ( به راستى ) شنوندهء دعا است .\r\n40 -  رَبِّ اجْعَلْنِي مُقِيمَ الصَّلاةِ وَ مِنْ ذُرِّيَّتِي رَبَّنا وَ تَقَبَّلْ دُعاءِ .  پروردگارا ، مرا نماز بر پا كن قرار ده و از فرزندان من نيز ، پروردگارا ، دعاى مرا بپذير ( و نيوش و پاسخ‌گو ) .\r\n41 -  رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ .  پروردگارا ، مرا و پدر و مادرم را بيامرز و همهء مؤمنان را ، روزى كه حساب خلق بر پا مىشود .\r\n42 -  وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ إِنَّما يُؤَخِّرُهُمْ لِيَوْمٍ تَشْخَصُ فِيهِ الْأَبْصارُ .  مپندار ( اى فرستادهء من ) كه خداى از ستمكاران ناآگاه باشد ، همانا آنان را بازمىدارد براى روزى كه چشمها ( از دهشت ) بر هوا داشته ( و فرومانده ) .\r\n43 -  مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَ أَفْئِدَتُهُمْ هَواءٌ .  در حال شتاب سرها بالا داشته نتوانند از جائى كه مىنگرند چشم برگردانند و دلهاشان همه هوا و هوس ( و از خرد و شكيبائى تهى است ) .\r\n44 -  وَ أَنْذِرِ النَّاسَ يَوْمَ يَأْتِيهِمُ الْعَذابُ فَيَقُولُ الَّذِينَ ظَلَمُوا رَبَّنا أَخِّرْنا إِلى أَجَلٍ قَرِيبٍ نُجِبْ دَعْوَتَكَ وَ نَتَّبِعِ الرُّسُلَ أَ وَ لَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ .  ( اى محمّد ) مردم را به روز عذاب بترسان ( روزى كه مرگ به ايشان رسد ) پس ناگرويدگان گويند پروردگارا ، پس دار ما را درنگى و مهلتى و هنگامى نزديك ، تا دعوت تو را اجابت كنيم و فرستادگانت را پيروى نمائيم ، ( ايشان را بگو ) آيا نه از پيش سوگند مىخورديد ! براى شما برگشتن از مرگ به زندگى راه نيست .\r\n45 -  وَ سَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ وَ تَبَيَّنَ لَكُمْ كَيْفَ فَعَلْنا بِهِمْ وَ ضَرَبْنا لَكُمُ الْأَمْثالَ .  و در نشستن‌گاه ستمكاران نشستيد و بر شما نمايان شد كه چگونه با ايشان رفتار كرديم ، و شما را ، به آنان مثل زديم ( و در ايشان عبرتها نموديم ) .\r\n46 -  وَ قَدْ مَكَرُوا مَكْرَهُمْ وَ عِنْدَ اللَّهِ مَكْرُهُمْ وَ إِنْ كانَ مَكْرُهُمْ لِتَزُولَ مِنْهُ الْجِبالُ  همه كوششها در مكر خود كردند و جزاى مكر آنها نزد خدا است ، هرچند كه مكر آنان كوه‌ها را از جاى بركند ! به اسلام اثرى ندارد !\r\n\r\n","description":"","footnote":"","page_name":" 523 ","page_number":543},
  {"content":"\r\n\r\n47 -  فَلا تَحْسَبَنَّ اللَّهَ مُخْلِفَ وَعْدِهِ رُسُلَهُ إِنَّ اللَّهَ عَزِيزٌ ذُو انتِقامٍ  پس مپندار ( اى محمّد ) كه خداوند وعده‌اى كه به رسولانش داده خلاف كند چون خداوند با هر كاونده ، تاونده است و از دشمنان كين ستاننده !\r\n48 -  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ .  آن روز كه زمين بدل شود به زمين ديگر و آسمانها به آسمانهاى ديگر و بيرون آيند ( همگى از گورها ) به فرمان خداى يكتاى فروشكننده و خشم‌آورنده !\r\n49 -  وَ تَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفادِ .  كافران را آن روز بينى كه باهم در بندها بسته شده‌اند ( همه با يكدگر ) .\r\n50 -  سَرابِيلُهُمْ مِنْ قَطِرانٍ وَ تَغْشى وُجُوهَهُمُ النَّارُ .  پوششها و پيراهنشان از روغن سياه گنديده و آتش روى آنان را مىپوشاند .\r\n51 -  لِيَجْزِيَ اللَّهُ كُلَّ نَفْسٍ ما كَسَبَتْ إِنَّ اللَّهَ سَرِيعُ الْحِسابِ .  تا خداوند پاداش دهد هركس را به آنچه كرده است ، كه خداوند زود حساب و تندشمار است .\r\n52 -  هذا بَلاغٌ لِلنَّاسِ وَ لِيُنْذَرُوا بِهِ وَ لِيَعْلَمُوا أَنَّما هُوَ إِلهٌ واحِدٌ وَ لِيَذَّكَّرَ أُولُوا الْأَلْبابِ . \r\nاين ( قرآن ) پند دادنى و بازنمودنى است مردم را ، تا بيم دهند آنان را و آگاهشان كنند و بدانند كه خدا خداى يكتا و يگانه است و تا خردمندان و صاحبان عقل دريابند و متذكّر شوند .\r\n\r\n( تفسير ادبى و عرفانى )\r\n35 -  وَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً .  آيه . ابراهيم از حقّ دو چيز خواست : يكى امن مكّه از استيلاى دشمن ، ديگرى امن دل از غلبهء سلطان هوا و هوس . گفت : بارخدايا ، اين شهر را حرمى گردان ايمن ، كه هيچ جبّارى نتواند بر آن دست يابد و هيچ‌كس را درو ترس نبود . خداوند دعاى وى را اجابت فرمود . و آن را حرمى مبارك ساخت و جائى امن ، هرگز جبّارى را در آن راه نه و هركس كه در آن شود از آدمى و غير آدمى ، از صيد وحشى و مرغ هوائى او را بيم نيست . و امن دل كه خواست از روى اشارت آنست كه گفت :  وَ اجْنُبْنِي وَ بَنِيَّ أَنْ نَعْبُدَ الْأَصْنامَ .  يعنى خداوندا ، مرا و ذريّه‌ام را از پرستش بتها دور دار . پس هرچه تو را از حقّ بازدارد صنم تو است ، و هرچه دلت بدان گرايد و نگرد جز از حقّ ، آن هواى تو است .\r\n36 -  رَبِّ إِنَّهُنَّ أَضْلَلْنَ كَثِيراً مِنَ النَّاسِ .  آيه . اين بتها باعث گمراهى بيشتر مردم هستند ، ازاين‌رو ابراهيم از خداوند درخواست كرد كه خود و خانواده‌اش را از پرستيدن بتها در امان دارد .\r\nخداوند فرمود : اى مؤمنان اگر مىخواهيد كه دلهاتان را حرم نظر خود گردانم ، و از حجاب دورى و بريدگى ايمن دارم ، يك‌بارگى روى به من نهيد و از همه برگرديد .\r\nحضرت امام جعفر صادق ( ع ) در تفسير آيهء  ( وَ اجْنُبْنِي )  فرموده : ابراهيم گفت : بارخدايا ، مرا خلّت دادى ، ديدهء من از ديدن آن بگردان تا نه از خود بينم و فرزندان مرا كه نبوّت دادى ، ايشان را بستهء فعل خود مگردان .\r\n37 -  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ .  خداوند مردم جهان را به اين آيت ، طريق توكّل و ترك اعتماد بر اسباب آموخت و باز نمود كه خود را در سايهء عنايت حقّ داشتن ، بهتر است از سايهء نعمت وى براى خود خواستن ! كه در هر حال نعمت تابع عنايت است .\r\nگويند : - وقتى سلطان محمود غزنوى لشكريان خود را مىنواخت و هركس را خلعتى فراخور حال همىداد ، و همه\r\n\r\n","description":"","footnote":"","page_name":" 524 ","page_number":544},
  {"content":"\r\n\r\nمقصود او اين بود كه تا اياز آرزوئى كند و خلعتى خواهد ! اياز همچنان كمر بسته و به خدمت ايستاده و زبان معارضه بريده و همّت از آن همه نعمت و خلعت پرداخته ! محمود گفت اى غلام ، تو را از اين همه مال و نعمت آرزوئى بود ؟ اياز ، خدمت بجا آورد و تواضع كرد و گفت : چون تو هستى ، همهء جهان از آن من است !\r\n تا دل ز علايقت يگانه نشود * يك تير تو را سوى نشانه نشود \r\n تا هر دوجهانت از ميانه نشود * كشتى به سلامت به كرانه نشود \r\n . . . فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ .  آيه . هركه يك‌بارگى به خدمت حقّ پردازد ، عالميان دل به محبّت وى پردازند ، اين دوستى ، اول از حقّ پيوندد آنگاه به خلق سرايت كند .\r\nلطيفه : - يك ذرّه جمال محبّت ازلى در ديدهء موسى نهادند تا فرعون جان و دل و ديدهء خود را بر شاهد آن ذرّه همىفشاند و شب و روز جز اين كار نداشتى كه به دست خويش گهوارهء موسى را مىجنبانيدى .\r\n40 -  رَبَّنا وَ تَقَبَّلْ دُعاءِ .  آيه . خداوند ابراهيم را فرمود خانهء كعبه را بنا ساز ، ابراهيم آن را چنان كه فرمود بساخت ، و تمام كرد آنگاه فرمود : پروردگارا ، از ما بپذير آنچه كرديم ! فرمان آمد اى ابراهيم ، فعل خود و منّت خودبينى در آنچه كردى ، و نمىدانى كه آن توفيق از ما و منّت ما بود كه خانه بساختى ! اين بود كه ابراهيم از خداوند دورى خود و خانواده‌اش را از بت‌پرستى و خودپرستى درخواست كرد !\r\n42 -  وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ .  آيه . آن ساعت كه مظلوم از دست ظالم به رنج آيد ، و از درد دل و سوز جگر به حقّ نالد ، از آن ناله و سوز ، زلزله در طبقات آسمان افتد و مقرّبان در غلغله آيند ، و آن دعاى مظلوم بر مثال شرارهء آتش سوى هوا برشود و تا به حضرت بارى هيچ‌چيز حجاب آن نشود و خداوند فرمايد : به عزّتم سوگند كه تو را از اين پس يارى خواهم كرد .\r\nمصطفى فرمود : از دعاى مظلوم بترسيد هرچند كافر باشد زيرا ميان خداوند و مردم ستم‌ديده حجابى نيست .\r\nيكى از بزرگان دين حكايت كند كه : مردى را در طواف كعبه ديدم كه مىگفت : هركس مرا بيند و حال مرا بازداند هرگز بر كسى ستم نكند ! گفتم : اى جوان‌مرد ، در چنين جايگه ، مثل اين سخن نگويند ! بلكه ثنا و دعا خوانند ، گفت : اگر داستان و سرگذشت خود با تو بگويم مرا معذور دارى ، من مردى بودم از متنعّمان و توانگران بصره ، روزگار به غفلت و بىهوده به سر آورده و نفس خويش بر هوا و شهوت داشته ، ناكردنى در شرع مىكردم و كردنى فرومىگذاشتم ! به نادانى و ستم سر در نهاده و از قهر و خشم حقّ ناآگاه بوده ، تا روزى بر كنار شطّ بر صيّادى گذشتم كه ماهى بزرگى صيد كرده بود ، آن ماهى را به زور و ستم از وى بستدم و از دعا و سوز دل او نينديشيدم ، چون به خانه آمدم ، آن ماهى را بريان كرده خوردم ، ناگاه دست من سياه شد ! طبيب را خواندم تا معالجت كند ، طبيب گفت : اين كف دست را بايد از خود جدا كنى ورنه به تمام دست سرايت مىكند ! كف دست را جدا كردم ، بالاى كف تا بازو سياه شد ، آن را نيز جدا كردم ! هنوز درد مىافزود ، از سختى درد به خواب شدم ! گوينده‌اى بر من بانگ زد كه برو صيّاد را ببين و گرنه تمام تن تو سياه گردد ! از خواب درآمدم و مرا به كنار شطّ بردند ، به پاى صيّاد افتادم و عذر همىخواستم ، صيّاد گفت : اين درمان نه كار من است آنگاه مرا برداشتند و به محلّى ديگر بردند ، دختركى پانزده‌ساله در حال نماز بود چون مرا بديد نماز را كوتاه كرد تا سلام باز داد آنگاه گفت : اى پدر تو را چه رسد ؟ شرح حال باز گفتم ، دخترك روى سوى آسمان كرد و گفت : اى مولاى من ، تو را شتاب‌زده در كيفر ندانستم ، به حقّ جاه من در پيشگاه تو ، بازوى اين مرد را به وى بازگردان ، فورا دست من به حال اوّل بازگشت !\r\n\r\n","description":"","footnote":"","page_name":" 525 ","page_number":545},
  {"content":"\r\n\r\n52 -  هذا بَلاغٌ لِلنَّاسِ .  آيه . اين آيت از جوامع قرآن است كه مصطفى گفت : به من جامعه‌هاى كلمات داده شده ، و در قرآن از اين‌گونه بسيار است ، هر آيتى از آن به جاى كتابى است كه اگر از آسمان براى امّت جز اين نيامدى ، ايشان را در آن غنا وافى بودى و در دين ايشان تمام بودى ، نبينى در يك آيت كه چگونه در آن همه‌گونه دانشها و ركنهاى دين و وجوه شريعت و حكمت و درهاى حقيقت در آن جمع كرده ! هم قرآن را مدح است و هم شريعت را ، هم وعظ را پيغام است و هم تهنيت را ، هم رحمت را بسط است و هم حجّت را .\r\nاين آيت ستايش قرآن است و تصديق قصّهء آن ، و برداشت قدرت آن و تعظيم منّت بدان ، و جهانيان را تهنيت بدان ، و باز نمودن اين نكته است كه از مردم در آن چيزى نيست ، بلكه بلاغ است كه به مردمان رسيده ، كلامى پاك و پيغامى درست از خداى جهان كه با آن خلق را انذار دهند و در اين انذار باز الزام حجّت به دشمنان است و بناى همهء تهديدها است كه در قرآن است و پايهء همه حدّها و همهء نهى منكرها كه بر مؤمنان واجب است و اينكه بايد بدانند كه خدا خداى يكتا و يگانه و بىهمتا است .\r\nو اين باز خود دليل است بر اينكه ايمان سمعى است كه توحيد را در بلاغ بست ، و بلاغ هم سمعى است ، چه كه پيغام شنيدنى است .\r\nاز اينجا گفتند كه دين اسلام سمعى است كه ايمان را شنيدن مايه است ، و عقل آن را پيرايه است .\r\nنكتهء مهم آنكه در هر آيت از قرآن كه : در آن ذكر نامى از نامهاى خدا يا صفتى از صفتهاى او است ، يا اشارتى فرا ذات وى يا كلمه‌اى از مدح او و هرچه در عالم پيدا است از آيات و روايات قدرت او ، و صنايع و عجايب فطرت او ، آنها همه در زير اين كلمهء ( توحيد ) است ، پس اين كلمه خزينه‌ايست از علم و قاعده‌ايست از اصول دين تا اينكه فرمود :\r\n . . . وَ لِيَذَّكَّرَ أُولُوا الْأَلْبابِ .  آيه . تا عاقلان پند گيرند و زيرك‌دلان يادگار ستانند ، كه خردمندان و هشياران و زيرك‌دلان را نزد خداوند مقدار است . و نازيركان بر آفريدگار خوار ، چه كه از خداوند كسى پند پذيرد كه دل با او دارد ، و از او شرم دارد و به خدا كسى گرود كه نياز خود به او داند و مهر خود را بر او نهد كه وى را شناسد و او را پيش چشم خويش دارد .\r\n\r\n( سورهء - 14 - حجر - ( مكّى ) 99 آيه )\r\n\r\n[ آيات 20 - 1 
  ]\r\n\r\n( تفسير لفظى )\r\nجزو چهاردهم :  بِسْمِ اللَّهِ الرَّحْمنِ الرَّحِيمِ .  ( بنام خداوند بخشندهء مهربان ) .\r\n1 -   الر ، تِلْكَ آياتُ الْكِتابِ وَ قُرْآنٍ مُبِينٍ .   اين كلمه‌ها و حرفها ، آيت‌هاى كتاب و قرآن پيداكننده و بازنماينده است .\r\n2 -  رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ .  چه‌بسا كسانى كه كافر شدند ، دوست دارند كه مسلمان باشند .\r\n3 -  ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ .  بگذار ايشان را بخورند و كامرانى كنند و درازى آرزو ، آنان را مشغول دارد ، پس به زودى خواهند دانا و آگاه شد !\r\n4 -  وَ ما أَهْلَكْنا مِنْ قَرْيَةٍ إِلَّا وَ لَها كِتابٌ مَعْلُومٌ .  ما مردم هيچ شهرى را هلاك نكرديم مگر آنكه حكمى و تقديرى از جانب ما بود كه هلاكت و مدّت مهلت در آن كتاب دانسته شده است .\r\n5 -  ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ .  هيچ ملّتى بر مرگ خويش پيش نگيرد و نه پس بازماند از مرگ حتمى .\r\n6 -  وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ .  كافران گفتند : اى آن كسى كه پيغام و يادآورى بر او فروفرستادند ، همانا تو ديوانه‌اى !\r\n\r\n","description":"","footnote":"","page_name":" 526 ","page_number":546},
  {"content":"\r\n\r\n7 -  لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ .  چرا فرشتگان بسوى ما نمىآيند اگر تو راست مىگوئى ؟\r\n8 -  ما نُنَزِّلُ الْمَلائِكَةَ إِلَّا بِالْحَقِّ وَ ما كانُوا إِذاً مُنْظَرِينَ  ما فرشتگان را فرونفرستيم جز به حقّ و پس از مرگ ايشان و در آن صورت آنان مهلت داده نمىشوند و درنگ نتوانند !\r\n9 -  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ .  ما اين يا دو پيغام را فروفرستاديم و ما خود نگاهدار آن هستيم .\r\n10 -  وَ لَقَدْ أَرْسَلْنا مِنْ قَبْلِكَ فِي شِيَعِ الْأَوَّلِينَ .  و ما پيش از تو رسالتها در گروه پيشينيان فرستاديم .\r\n11 -  وَ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ .  نيامد به آنها هيچ پيغمبرى مگر آنكه او را فسوس ( مسخره ) مىكردند .\r\n12 -  كَذلِكَ نَسْلُكُهُ فِي قُلُوبِ الْمُجْرِمِينَ .  اين چنان در دل گناهكاران نهاديم تا به خداوند نگروند ( و تا پيغمبران را افسوس كنند ) .\r\n13 -  لا يُؤْمِنُونَ بِهِ وَ قَدْ خَلَتْ سُنَّةُ الْأَوَّلِينَ .  به آنها نگروند و سنّت پيشينيان در اين جهان ( از دروغ زدن پيغمبران و افسوس كردن آنان ) گذشت .\r\n14 -  وَ لَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيهِ يَعْرُجُونَ .  اگر بر ايشان درى از آسمان بازگشائيم پس آنان در آن آمد و شد مىكنند ، و در آن بر مىشوند .\r\n15 -  لَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ .  هرآينه خواهند گفت چشمهاى ما پوشيده و بربسته‌اند و كژ نموده‌اند ، بلكه ما گروهى جادو زده‌ايم .\r\n16 -  وَ لَقَدْ جَعَلْنا فِي السَّماءِ بُرُوجاً وَ زَيَّنَّاها لِلنَّاظِرِينَ .  ما در آسمان برجها ( ستاره‌ها ) آفريديم و آنها را براى بينندگان در شب زينت داديم .\r\n17 -  وَ حَفِظْناها مِنْ كُلِّ شَيْطانٍ رَجِيمٍ .  و آنها را از هر ديو نفرين كرده‌اى نگاه داشتيم .\r\n18 -  إِلَّا مَنِ اسْتَرَقَ السَّمْعَ فَأَتْبَعَهُ شِهابٌ مُبِينٌ .  مگر كسى كه از ايشان سخنى دزديده بشنوند كه آنان را شاخه‌اى آتشين دنبال مىكند .\r\n19 -  وَ الْأَرْضَ مَدَدْناها وَ أَلْقَيْنا فِيها رَواسِيَ وَ أَنْبَتْنا فِيها مِنْ كُلِّ شَيْءٍ مَوْزُونٍ .  و زمين پهن باز كرديم و در آن كوه‌ها درافكنديم و در آن از هر چيزى به‌اندازهء معيّن رويانيديم .\r\n20 -  وَ جَعَلْنا لَكُمْ فِيها مَعايِشَ وَ مَنْ لَسْتُمْ لَهُ بِرازِقِينَ .  و در زمين براى شما زيستنگاه‌ها ساختيم ، و براى همهء شماها روزىخواران و كسانى كه شما روزىدهندهء آنها نيستيد !\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  به نام او زبانها گويا شده ، به نام او جانها شيدا شده ، بيگانه آشنا شده ، زشتها زيبا شده ، و كارها هويدا شده ، راه‌ها پيدا شده به نام او چشم مشتاقان گريان ، دلهاى عارفان سوزان ، سرّهاى والهان خروشان ، تنهاى عاشقان بىجان . به نام او جانها اسير پيغام او ، عارف افتاده به دام او ، مشتاقان مست مهر از جام او . خوشا به حال كسى كه از اين جام شربتى چشيد ، يا درين راه منزلى بريد ، دل وى به نور حقّ افروخته . و به روح انس زنده ، و به عزّ وصال فرخنده .\r\nگهى در حيرت شهود ، مكاشف جلال ، گهى در بحر وجود ، غرقهء لطف و جمال . به زبان حال همىگويد :\r\n در عشق تو من كيم ، كه در منزل من * از وصل رخت گلى دمد بر گل من ! \r\n اين بس نبود ز عشق تو حاصل من * كآراستهء وصل تو باشد دل من \r\n\r\n","description":"","footnote":"","page_name":" 527 ","page_number":547},
  {"content":"\r\n\r\n1 -   الر   - الف لام را - الف ، آلاء او است ، لام ، لطف او ، را ، رحمت او است . از روى اشارت مىگويد : بندهء من ، نعمت از ما دان ، و لطف از ما بين ، و رحمت از ما خواه ، من آن خداوندم كه با جودم بخل نه ، و با لطفم عجز نه ، و در رحمتم كمبود نه .\r\nبندهء من ، هرچه جوئى به از نعمت من نجوئى ؟ شاكر باش تا بيفزايم ، ذاكر باش تا پردهء لطف بر تو نگه دارم ، هرچه گزينى چون رحمت من نگزينى : بر در من باش تا رحمت بازنگيرم ، بندهء من ! هركس را گنجى است و گنج مؤمنان خزينهء نعمت من است .\r\nهركس را نازى است و ناز دوستان به لطف من است ، هركس را اميدى است و اميد گناهكاران به رحمت من است .\r\n2 -  رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ .  آيه . باش تا اين زندگانى دنيا را بردارند و اين بساط لهو و لعب درنوردند و در ميدان عقبى و عرصهء عظمى ، ايوان كبريا بركشند ، و پرده از روى كارها برگرفته و خبرها عيان گشته ، بيچارگان آن روز بدانند كه از چه بازمانده‌اند و چه شراب خوردند ! و آرزوى سلام كنند و چه سود دارد ؟ تخمى كه نكشتند چه بدروند ؟ درختى كه ننشانند چه اميد به بر آن دارند ؟ و تا نگوئى كه اين حسرت و غبن خاص كافران خواهد بود كه از اسلام بازماندند ! فاسقان امّت را نيز همين حسرت خواهد بود كه از طاعت بازماندند و غافلان امّت نيز كه از ذكر بازماندند !\r\n3 -  ذَرْهُمْ يَأْكُلُوا وَ يَتَمَتَّعُوا .  آيه . خوش بودن به دنيا ، از اخلاق منافقان است و لذّت بردن از دنيا از اخلاق كافران است و غوته‌ور شدن در دنيا از اخلاق تباه‌كاران است !\r\nمصطفى فرمود : سعادت و صلاح اين امّت در اوّل به زهد و يقين است و هلاكت او در آخر به بخل و آرزو است !\r\n9 -  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ .  آيه . اشارت است به نشر بساط توقير قرآن و اظهار شرف و عزّت آن به نزد خداوند ، قرآنى كه يادگار دل مؤمنان است و مونس جان عارفان و مايهء دلجوئى دوستان و آسايش مشتاقان ! دلهاى مؤمنان بدان آراسته ، عيب ايشان بدان پوشيده ، دين ايشان به آن كوشيده ، سعادت و پيروزى فرداى آن در آن نهفته . و ما خود آن را نگاهبانيم . گروهى گويند نگاهدارى قرآن به خواندن آنست كه دلهاى قرآن‌خوانان خزانه‌هاى كتاب خدا است ! و خداوند حقّ حافظان قرآن را تباه نمىكند زيرا در ضايع كردن پاداش حفظ قرآن ضايع كردن خود كتاب است .\r\nلطيفه : - بشارتى بزرگ باد خوانندگان قرآن و دانايان آن ، از بهر آنكه اطوار طينت ايشان خزانهء آيات قرآن است و دل آنان وديعه‌گاه اسرار و عزّت قرآن ! و معلوم است كه مرواريد تا در صدف است ، صدف به علّت عزّت مرواريد عزيز باشد و از خطر ايمن و از آفت ضياع در امان است !\r\n16 -  وَ لَقَدْ جَعَلْنا فِي السَّماءِ بُرُوجاً .  آيه . برجهاى آسمان ستارگانند كه خداوند آنها را بقدرت خويش آفريده و آسمان را به آنها نگاشته و ديدگاه آدميان كرده . همچنين دلهاى عارفان را به لطف خويش به ستارگان معرفت و ماه دانش و آفتاب توحيد آراسته و نظرگاه خود ساخته است .\r\nمصطفى فرمود : - خداوند در دستگاه آسمانها به دلهاى شما مىنگرد ، و شيطان چون قصد آسمان كند كه استراق سمع نمايد به آتش سوزان شهاب ثاقب مىسوزد ، و چون قصد دل بندهء مؤمن كند وسوسهء او به آتش دانش و معرفت بسوزد !\r\n20 -  وَ جَعَلْنا لَكُمْ فِيها مَعايِشَ .  آيه . اسباب عيش هر گروهى مختلف است . چنان كه عيش مريدان به يمن اقبال خداوند است و عيش عارفان به لطف جمال او است و عيش موحّدان به كشف جلال او است و همهء آنها مربوط و وابسته به خود او است و هركسى را از فضل خداوند بهره‌ايست و او از آراستن به كارهاى خويش و آرايش شدن به جمال خويش منزّه است .\r\n\r\n[ آيات 42 - 21 
  ]\r\n\r\n( تفسير لفظى )\r\n21 -  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ .  هيچ‌چيز نيست مگر آنكه نهاد و نهفت آن نزد ما است و ما آن را فرونمىفرستيم مگر به‌اندازهء معلوم .\r\n\r\n","description":"","footnote":"","page_name":" 528 ","page_number":548},
  {"content":"\r\n\r\n22 -  وَ أَرْسَلْنَا الرِّياحَ لَواقِحَ فَأَنْزَلْنا مِنَ السَّماءِ ماءً فَأَسْقَيْناكُمُوهُ وَ ما أَنْتُمْ لَهُ بِخازِنِينَ . \r\nو فرومىگشائيم بادهاى آبستن‌كننده پس از آن فرومىفرستيم آب از آسمان كه شما را سيراب مىكنيم و شما خازن و انباردار آن نيستيد .\r\n23 -  وَ إِنَّا لَنَحْنُ نُحْيِي وَ نُمِيتُ وَ نَحْنُ الْوارِثُونَ .  ما هستيم كه زنده مىكنيم و مىميرانيم و ما آخر جهان از جهانيان وارث هستيم .\r\n24 -  وَ لَقَدْ عَلِمْنَا الْمُسْتَقْدِمِينَ مِنْكُمْ وَ لَقَدْ عَلِمْنَا الْمُسْتَأْخِرِينَ .  ما دانسته‌ايم پيشينيان از شما و دانسته‌ايم پسينيان از شما .\r\n25 -  وَ إِنَّ رَبَّكَ هُوَ يَحْشُرُهُمْ إِنَّهُ حَكِيمٌ عَلِيمٌ .  خداى تو آنها را ( پيشينيان و پسينيان ) آخر باهم آرد ، كه او راست كردار و راست دانش است و به همه چيز دانا است .\r\n26 -  وَ لَقَدْ خَلَقْنَا الْإِنْسانَ مِنْ صَلْصالٍ مِنْ حَمَإٍ مَسْنُونٍ .  ما انسان را از سفال خام و گل خشك و سياه آفريديم .\r\n27 -  وَ الْجَانَّ خَلَقْناهُ مِنْ قَبْلُ مِنْ نارِ السَّمُومِ .  ما پرى را پيش از آدم از آتش گرم بىدود آفريديم .\r\n28 -  وَ إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ صَلْصالٍ مِنْ حَمَإٍ مَسْنُونٍ .  هنگامى كه خداوند تو به فرشتگان گفت من آدمى را از گلى خشك و سياه بيافرينم .\r\n29 -  فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ .  پس چون بالا و نگاشت او را راست كنم و در او از روح خويش دميدم ، پس شما او را سجده كنيد .\r\n30 -  فَسَجَدَ الْمَلائِكَةُ كُلُّهُمْ أَجْمَعُونَ .  پس همهء فرشتگان به‌يك‌بار آدم را سجده كردند .\r\n31 -  إِلَّا إِبْلِيسَ أَبى أَنْ يَكُونَ مَعَ السَّاجِدِينَ .  جز شيطان كه از سجده كردن بازايستاد و ابا كرد !\r\n32 -  قالَ يا إِبْلِيسُ ما لَكَ أَلَّا تَكُونَ مَعَ السَّاجِدِينَ .  خداوند گفت : اى شيطان تو را چه شد كه از سجده‌كنندگان نبودى ؟\r\n33 -  قالَ لَمْ أَكُنْ لِأَسْجُدَ لِبَشَرٍ خَلَقْتَهُ مِنْ صَلْصالٍ مِنْ حَمَإٍ مَسْنُونٍ .  گفت من نيستم كه سجده كنم مردمى را كه از گل سياه آفريده‌اى ؟\r\n34 -  قالَ فَاخْرُجْ مِنْها فَإِنَّكَ رَجِيمٌ .  خداوند گفت : از آسمان بيرون شو كه تو راندهء درگاه منى !\r\n35 -  وَ إِنَّ عَلَيْكَ اللَّعْنَةَ إِلى يَوْمِ الدِّينِ .  و نفرين بر تو باد تا روز رستاخيز !\r\n36 -  قالَ رَبِّ فَأَنْظِرْنِي إِلى يَوْمِ يُبْعَثُونَ .  شيطان گفت : پروردگارا ، مرا تا روز رستاخيز مهلت ده .\r\n37 -  قالَ فَإِنَّكَ مِنَ الْمُنْظَرِينَ .  خداوند گفت : تو از درنگ‌دادگانى .\r\n38 -  إِلى يَوْمِ الْوَقْتِ الْمَعْلُومِ .  تا روز معيّن و معلوم كه من دانم .\r\n39 -  قالَ رَبِّ بِما أَغْوَيْتَنِي لَأُزَيِّنَنَّ لَهُمْ فِي الْأَرْضِ وَ لَأُغْوِيَنَّهُمْ أَجْمَعِينَ .  شيطان گفت پروردگارا ، به علّت آنكه مرا اغواء ( گمراه ) كردى ، زشتيهاى زمين را به نظر آنها زيبا سازم تا گناه كنند و همگان را از راه گمراه كنم .\r\n40 -  إِلَّا عِبادَكَ مِنْهُمُ الْمُخْلَصِينَ .  مگر بندگان برگزيدهء تو و يكتاخوان تو !\r\n41 -  قالَ هذا صِراطٌ عَلَيَّ مُسْتَقِيمٌ .  خداوند فرمود : اين راه به من راهى است راست !\r\n42 -  إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ .  همانا تو را بر بندگان من تسلّطى و قدرتى نيست جز بر آنها كه تو را پيروى كردند و از گمراهانند !\r\n\r\n","description":"","footnote":"","page_name":" 529 ","page_number":549},
  {"content":"\r\n\r\n\r\n( تفسير ادبى و عرفانى )\r\n21 -  وَ إِنْ مِنْ شَيْءٍ إِلَّا عِنْدَنا خَزائِنُهُ .  آيه . مىگويد : خزينه‌هاى آب و باران كه اصل همهء چيزها است و مايهء همهء نبات است به نزد ما است ، يعنى در حكم و فرمان ما است و مقدور ما است . نزد اهل عرفان ، خزينه‌هاى خداوند در زمين دلهاى عارفان است و سرّهاى مريدان ! و در آن خزينه‌ها درّهاى شب‌افروز است ، و وديعتهاى گران‌مايه كه بعضى به لطائف علم آراسته و آن دلهاى عالمان است ، بعضى به حقايق عقل نگاشته و آن دلهاى عابدان است و بعضى به بدايع سرّ پرداخته و آن دلهاى عارفان است .\r\nاگر كسى گويد : اين خزينه را چه نشان است ؟ گوئيم : نشان آنست كه درخشندگى آن گوهر بر اعضاء بنده تابد تا همگى آن به خدمت خداوند پردازد ، يعنى شب نماز گزارد و روز روزه دارد و پيوسته دلش به طاعت مىگرايد و به خير و نيكى مىشتابد ، از شبهت پاك بود و از حرام دور ! در حلال زاهد ، از گذشته به درد ، و در حال به انديشه ! و در باقى عمر لرزان ! و از دوزخ گريزان ! به لقمه‌اى و خرقه‌اى راضى ، جهان به جهانيان فروگذاشته و به خدمت خداوند پرداخته ، تن در اشتياق سوزان ، دل به دوست نازان و جان در دوست خندان !\r\nپير طريقت گفت : الهى ، از جود تو هر مفلسى را نصيبى و از كرم تو هر دردمندى را طبيبى است ، از سعت رحمت تو هركسى را بهره‌اى و از بسيارى بخشش تو هر نيازمندى را قطره‌ايست ، بر سر هر مؤمن از تو تاجى است و در دل هر محبّ از تو سراجى است ، هر شيفته‌اى را با تو سروكارى است ، و هر منتظرى را آخر روزى ديدارى است .\r\n22 -  وَ أَرْسَلْنَا الرِّياحَ لَواقِحَ .  آيه . هنگام بهار كه نظر حقّ به جهان رسد و عالم به ناز آيد ، بادها پيوندها را بگشايند و بندهاى بربسته را برگشايند ، رگهاى درختان را دهان باز كنند ، تا شاخه‌هاى آن از راه رگها آب كشند و ميوهء گوارا دهند .\r\nهمچنين خداوند به نظر مهر و محبّت به دل بندهء مؤمن بنگرد ، باد عنايت فروگشايد ، راه شنيدن و طاعت كردن بر او بگشايد ، تا شايستهء قبول موعظت گردد ، و به توبه و انابت حق بازگردد و راغب در خدمت مشغول عبادت شود ، و پيوسته به ذكر حقّ مداوم ، و بر قهر نفس مواظب باشد .\r\nلطيفه : چون باد فضل و كرم بر دل عارفان وزد ، آنان را از هواجس نفسانى و هوسهاى شيطانى برهاند و در دل آنها اعتماد به حقّ و اعتصام به خدا و انقطاع از جز خدا بروياند .\r\nنشانهء سعادت بنده آنست كه از وزيدن‌گاه توفيق باد عنايت درآيد ، ابر معاملت فراهم آرد ، پس آن ابر به درياى عين يقين فروشود ، آب ندامت برگيرد ، برق اطاعت بدرخشد ، رعد ارادت بنالد ، باران فكرت ببارد ، زمين دل از آن باران زنده شود ، و با نفسى مرده و دلى زنده به حقّ ، زبانى گشاده به ذكر ، و جانى زنده به مهر پديد آرد .\r\n23 -  وَ إِنَّا لَنَحْنُ نُحْيِي وَ نُمِيتُ .  آيه . ما دلهاى عارفان را به مشاهدت زنده مىداريم ، پس تنشان را به مجاهدت مىميرانيم ، نفس امّاره حجاب دل است ، تا اين حجاب در پيش دل است ، دل از مشاهدت محروم است ، همين‌كه نفس از روى مجاهدت بر وفق شريعت كشته گردد ، زندگى دل آغاز شود ، و هدايت دررسد و مشاهدت در پيوندد كه خداوند فرموده : ما مريدان را با ذكر زنده مىداريم و عارفان را با هجر مىميرانيم !\r\n26 -  وَ لَقَدْ خَلَقْنَا الْإِنْسانَ مِنْ صَلْصالٍ .  آيه . خداوند آدم را از پنج چيز آفريد : از گل و آب و آتش و روشنائى و باد ! و حكمت آن در اين است كه خداوند همهء خلق را از يك جنسى آفريد : فرشتگان را از نور و جنّ را از نار ، و مرغان را از باد و آب و حشرات را از خاك آفريد و خلق دريا را از آب و هريك را از جنسى مفرد و جدا خلق كرد ، و آدم را از همهء اين\r\n\r\n","description":"","footnote":"","page_name":" 530 ","page_number":550},
  {"content":"\r\n\r\nاجناس آفريد و او را تكريم و تشريف داد تا به همهء مخلوق خداوند فضيلت و برترى داشته باشد و همه را مسخّر او گردانيد تا او بر همه مسلّط باشد ، كه فرمود :  وَ لَقَدْ كَرَّمْنا بَنِي آدَمَ  . . .  وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا . \r\n\r\n[ آيات 86 - 43 
  ]\r\n\r\n( تفسير لفظى )\r\n43 -  وَ إِنَّ جَهَنَّمَ لَمَوْعِدُهُمْ أَجْمَعِينَ .  همانا دوزخ وعده‌گاه همهء آنان است .\r\n44 -  لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ .  آن را هفت در است و هر درى را به گروهى از آنها قسمت شده !\r\n45 -  إِنَّ الْمُتَّقِينَ فِي جَنَّاتٍ وَ عُيُونٍ .  پرهيزكاران در بهشتها و كنار چشمه‌هاى روان هستند .\r\n46 -  ادْخُلُوها بِسَلامٍ آمِنِينَ .  ايشان را گويند ، درآئيد به سلامت و ايمن از مرگ .\r\n47 -  وَ نَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ .  بيرون ستانيم از سينه‌هاى ايشان كژى و ناسازگارى ، همه با يكدگر برادر بر تختها روبروى هم قرار دارند .\r\n48 -  لا يَمَسُّهُمْ فِيها نَصَبٌ وَ ما هُمْ مِنْها بِمُخْرَجِينَ .  به آنها ماندگى و خستگى نرسد و نه هرگز آنان را از آنجا بيرون كنند .\r\n49 -  نَبِّئْ عِبادِي أَنِّي أَنَا الْغَفُورُ الرَّحِيمُ  اى پيغمبر ، بندگان مرا آگاه كن كه من آمرزگار و مهربان و بخشنده‌ام .\r\n50 -  وَ أَنَّ عَذابِي هُوَ الْعَذابُ الْأَلِيمُ .  و آگاه كن آنان را ، كه عذاب من عذابى دردناك است .\r\n51 -  وَ نَبِّئْهُمْ عَنْ ضَيْفِ إِبْراهِيمَ .  و خبر ده ايشان را از مهمان ابراهيم .\r\n52 -  إِذْ دَخَلُوا عَلَيْهِ فَقالُوا سَلاماً قالَ إِنَّا مِنْكُمْ وَجِلُونَ .  آنگاه كه بر او وارد شدند ، و سلام گفتند ، ابراهيم گفت : ما از شما مىترسيم .\r\n53 -  قالُوا لا تَوْجَلْ إِنَّا نُبَشِّرُكَ بِغُلامٍ عَلِيمٍ .  فرشتگان گفتند : نترس ، ما تو را به فرزندى دانا بشارت مىدهيم .\r\n54 -  قالَ أَ بَشَّرْتُمُونِي عَلى أَنْ مَسَّنِيَ الْكِبَرُ فَبِمَ تُبَشِّرُونَ .  ابراهيم گفت : مرا بشارت مىدهيد بر سر آنچه به من از پيرى رسيده ! از كجا به من بشارت مىدهيد ، به چه نشانى و به كجا و به چه دليل ؟\r\n55 -  قالُوا بَشَّرْناكَ بِالْحَقِّ فَلا تَكُنْ مِنَ الْقانِطِينَ .  گفتند : ما تو را به راستى و درستى بشارت مىدهيم و از نوميدان مباش !\r\n56 -  قالَ وَ مَنْ يَقْنَطُ مِنْ رَحْمَةِ رَبِّهِ إِلَّا الضَّالُّونَ .  ابراهيم گفت : از رحمت خداوند نااميد نمىشوند مگر گمراهان و از راه دررفتگان .\r\n57 -  قالَ فَما خَطْبُكُمْ أَيُّهَا الْمُرْسَلُونَ .  ابراهيم گفت : اى فرستادگان خدا ، كار شما چيست ؟\r\n58 -  قالُوا إِنَّا أُرْسِلْنا إِلى قَوْمٍ مُجْرِمِينَ .  گفتند : ما را فرستاده‌اند به گروه بدكاران !\r\n59 -  إِلَّا آلَ لُوطٍ إِنَّا لَمُنَجُّوهُمْ أَجْمَعِينَ .  مگر لوط و هم‌دينان او كه همه آنها را نجات خواهيم داد .\r\n60 -  إِلَّا امْرَأَتَهُ قَدَّرْنا إِنَّها لَمِنَ الْغابِرِينَ  مگر زن لوط كه چنين مقدّر كرديم زيرا او از ماندگان در عذاب است .\r\n61 -  فَلَمَّا جاءَ آلَ لُوطٍ الْمُرْسَلُونَ .  پس چون فرستادگان به لوط و گروه او آمدند .\r\n62 -  قالَ إِنَّكُمْ قَوْمٌ مُنْكَرُونَ .  لوط گفت : شما مردمى ناشناسيد !\r\n63 -  قالُوا بَلْ جِئْناكَ بِما كانُوا فِيهِ يَمْتَرُونَ .  گفتند : ما فرشتگانيم به تو آمده‌ايم تا به كسانى كه در كيفر عذاب ما شكّ داشتند بازنمائيم و نشان دهيم .\r\n\r\n","description":"","footnote":"","page_name":" 531 ","page_number":551},
  {"content":"\r\n\r\n64 -  وَ أَتَيْناكَ بِالْحَقِّ وَ إِنَّا لَصادِقُونَ .  و به راستى و به فرمان حقّ به تو آمديم و ما از راست‌گويانيم .\r\n65 -  فَأَسْرِ بِأَهْلِكَ بِقِطْعٍ مِنَ اللَّيْلِ وَ اتَّبِعْ أَدْبارَهُمْ وَ لا يَلْتَفِتْ مِنْكُمْ أَحَدٌ وَ امْضُوا حَيْثُ تُؤْمَرُونَ .  اى لوط ، كسان خود را به شب بيرون بر ، و بر پى ايشان مىرو ، و نبايد كسى متوجّه و ملتفت شما بشود و از همان‌جا كه بشما مىگويند بگذريد .\r\n66 -  وَ قَضَيْنا إِلَيْهِ ذلِكَ الْأَمْرَ أَنَّ دابِرَ هؤُلاءِ مَقْطُوعٌ مُصْبِحِينَ .  و او را از اين كار خبر كرديم و به او پيغام گذارديم از كارى كه فرشتگان بدان آمدند كه بيخ و بن اين قوم بريدنى است آنگاه كه در بامداد در مىشوند !\r\n67 -  وَ جاءَ أَهْلُ الْمَدِينَةِ يَسْتَبْشِرُونَ .  و مردم شهر ( سدوم « 1 » ) آمدند و شادى مىكردند .\r\n68 -  قالَ إِنَّ هؤُلاءِ ضَيْفِي فَلا تَفْضَحُونِ .  لوط گفت : اين‌ها ميهمان منند ، مرا رسوا نكنيد .\r\n69 -  وَ اتَّقُوا اللَّهَ وَ لا تُخْزُونِ .  و از خدا بترسيد و مرا شرمنده نكنيد .\r\n70 -  قالُوا أَ وَ لَمْ نَنْهَكَ عَنِ الْعالَمِينَ .  قوم گفتند : آيا ما تو را از پذيرائى بيگانگان بازنداشتيم ( و نگفتيم كه ما غريبان را براى فحشاء مىخواهيم ) .\r\n71 -  قالَ هؤُلاءِ بَناتِي إِنْ كُنْتُمْ فاعِلِينَ .  لوط گفت : اينك دختران منند اگر ايمان آوريد بشما دهيم .\r\n72 -  لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ .  به زندگانى تو ( اى محمّد ) سوگند كه آنان در مستى خويش و در غفلت خويش سر در نهاده‌اند .\r\n73 -  فَأَخَذَتْهُمُ الصَّيْحَةُ مُشْرِقِينَ .  هنگام تابيدن روز عذاب بانگ سخت ( صيحه ) آنها را فراگرفت !\r\n74 -  فَجَعَلْنا عالِيَها سافِلَها وَ أَمْطَرْنا عَلَيْهِمْ حِجارَةً مِنْ سِجِّيلٍ .  پس زبر آن شهر را زير كرديم و باران و سنگ و گل بر آنها باريديم .\r\n75 -  إِنَّ فِي ذلِكَ لَآياتٍ لِلْمُتَوَسِّمِينَ .  همانا در اينجا نشانه‌هائى است مر نيك‌نگرندگان !\r\n76 -  وَ إِنَّها لَبِسَبِيلٍ مُقِيمٍ .  همانا شهر ( سدوم ) سر راه كاروانيان است و جهانيان در آن مىنگرند .\r\n77 -  إِنَّ فِي ذلِكَ لَآيَةً لِلْمُؤْمِنِينَ .  و در آن نشان آشكارى است براى مؤمنان .\r\n78 -  وَ إِنْ كانَ أَصْحابُ الْأَيْكَةِ لَظالِمِينَ .  هرچند مردم شهر ايكه « 2 » ستمكارانند .\r\n79 -  فَانْتَقَمْنا مِنْهُمْ وَ إِنَّهُما لَبِإِمامٍ مُبِينٍ .  تا كين ستديم از ايشان و آن هر دو زمين ( قوم لوط و قوم شعيب ) بر رهگذر مردمند و جلو چشم آنها پيدا و آشكار است .\r\n80 -  وَ لَقَدْ كَذَّبَ أَصْحابُ الْحِجْرِ الْمُرْسَلِينَ .  مردمان حجر « 3 » پيغمبران را دروغ‌زن گرفتند .\r\n81 -  وَ آتَيْناهُمْ آياتِنا فَكانُوا عَنْها مُعْرِضِينَ .  ايشان را پيغامها و آيات خود داديم و آنان از آن روگردانيدند ( و متغافل بودند ) .\r\n82 -  وَ كانُوا يَنْحِتُونَ مِنَ الْجِبالِ بُيُوتاً آمِنِينَ .  از سنگهاى كوه‌ها به دست خود خانه‌ها مىساختند ، تا جاويدان و بىبيم بمانند !\r\n\r\n\r\n","description":"","footnote":"\r\n( 1 ) سدوم شهر بزرگ مؤتفكات است كه مسكن قوم لوط بوده و به كلى به امر خداوند خراب و ويران شد و جاى حقيقى آن معلوم نيست شايد ميان اردن و فلسطين باشد .\r\n( 2 ) أيكه بيشه‌ايست پرآب و درخت و ميوه و مردم آنجا از قوم شعيب بودند ، برخى آن را نزديك مدينه دانسته‌اند .\r\n( 3 ) حجر ديار و شهر قوم ثمود است ميان مدينه و شام .\r\n","page_name":" 532 ","page_number":552},
  {"content":"\r\n\r\n83 -  فَأَخَذَتْهُمُ الصَّيْحَةُ مُصْبِحِينَ .  ناگاه بانگ با هيبت جبرئيل در بامداد ايشان را فراگرفت !\r\n84 -  فَما أَغْنى عَنْهُمْ ما كانُوا يَكْسِبُونَ .  پس نه آن خانه‌هاى سنگى و نه آنچه ساخته بودند به كارشان آمد !\r\n85 -  وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ إِنَّ السَّاعَةَ لَآتِيَةٌ فَاصْفَحِ الصَّفْحَ الْجَمِيلَ .  نيافريديم آسمانها و زمين را مگر به حقّ و بدون شريك و بدانيد كه روز رستاخيز ، آمدنى است پس تو ( اى محمّد ) فراگذار فراگذارانى نيكو و پسنديده .\r\n86 -  إِنَّ رَبَّكَ هُوَ الْخَلَّاقُ الْعَلِيمُ .  و بدان كه پروردگار تو آفريدگار آسان آفرين و نيكوآفرين است .\r\n\r\n( تفسير ادبى و عرفانى )\r\n43 -  وَ إِنَّ جَهَنَّمَ لَمَوْعِدُهُمْ أَجْمَعِينَ .  آيه . در خبر است كه چون اين آيت فرود آمد پيغمبر خدا گريست و ياران نيز گريستند و هيچ‌يك نتوانستند علّت گريهء او را كه سبب گريهء ديگران شده پرسند . يكى از صحابه به خانهء فاطمه رفت و پيش خود گفت : چون پيغمبر خدا فاطمه را بيند شاد شود و باعث گريهء او دانسته شود و گفت : اى فاطمه رسول خدا را غمگين ديديم بسى حيران و گريان با دردى عظيم و سوزى تمام ، ندانيم چه آيت بود به وى فرود آمده و چه چيز وى را به آن داشته ؟ و هيچ‌كس از ما جرأت و جسارت اين را ندارد كه سبب پرسد ! مگر تو به آن سرّ رسى و آن حال بازدانى !\r\nفاطمه پلاس كهنه‌اى پوشيده و قصد ديدار پدر كرد چون به حضور پدر رسيد پرسيد : اى پدر بزرگوار ، جان و تن من فداى تو باد ، چرا مىگريى ؟ و چه چيز تو را اين‌چنين اندوهگين كرده ؟ كه دلهاى ياران غرق اندوه شده ؟\r\nرسول خدا فرمود : چرا اندوه نخورم اى جان پدر كه : جبرئيل آمد و اين آيه را آورد ! فاطمه گفت : اى رسول خدا ، مرا از بابهاى دوزخ آگاه كن كه چون است و عذاب آنچه مايه است ؟ - فرمود : اى فاطمه چه پرسى كه طاقت شنيدن ندارى و وهم و فهم هيچ‌كس بدان نرسد ! و امّا آنچه آسان‌تر و حوصلهء شنونده تاب آن را دارد اين است كه جهنّم هفت درك دارد كه هركدام را نامى است و هر دركى چندين هزار وادى و هر وادى چندين هزار جا دارد و در هريك خانه چندين هزار گونه عذاب و كيفر است ! فاطمه چون بشنيد بىهوش شد و چون به هوش آمد گفت : واى بر اهل دوزخ !\r\nآورده‌اند كه چون ياران اين سخنان را شنيدند ابو بكر گفت : كاش من پرنده‌اى بودم در بيابان و از ميوهء درختان مىخوردم و از آب جويها مىآشاميدم و در ميان شاخ و برگ درختان مىآرميدم و براى من حساب و كتاب عذابى نبود !\r\nعمر گفت : كاش مادرم نازا بود و مرا به جهان نمىآورد و من سخن از كيفر و آتش نمىشنيدم !\r\nعلىّ ( ع ) گفت : كاش من از مادر نزائيده بودم و كاش جانوران درنده مرا پاره‌پاره كرده بودند و من نام جهنّم نمىشنيدم !\r\nسلمان فارسى : چون اين سخن شنيد سراسيمه و دست بالاى سر به صداى بلند مىگفت : آه از اين سفر دراز ! و آه از نداشتن توشهء راه ؟ واى بر من اگر بازگشت من آتش باشد ! !\r\n45 -  إِنَّ الْمُتَّقِينَ فِي جَنَّاتٍ وَ عُيُونٍ .  آيه . پرهيزكاران فردا در بهشتها هستند و از آن جهت كه پرهيزكاران بر تفاوتند ، بهشتها هم بر درجاتند ! بعضى برتر و بعضى فروتر ! هركه امروز در تقوى ، بيشتر فردا درجهء وى در بهشت برتر و بر جمله ، نشان تقوى آنست كه بنده دل از محبّت دنيا و سر از طمع عقبى خالى كند ، نه دنيا و نه اهل دنيا را با او پيوندى ، نه با عقبى او را آرامى ! سرگشتهء روزگار خود شده ، در ميدان كم و كاستى گام نهاده ، دشمنى با مردم از پيش برداشته ، كمر صلح و صفا و آشتى و وفا در ميان بسته ، كلبهء وجود خود را آتش در زده ، ظاهر به زيور شريعت آراسته ، باطن به نور حقيقت افروخته ، آن‌گاه به اين قناعت نكند و بداند كه پيوسته در ته درياى راز خويش غوّاصى مىكند و از سير در آفاق و انفس خواهد كه درّ دانش و بينش به دست آرد ! كه آن موقع حقّ بر او پيدا و آشكار گردد !\r\n\r\n","description":"","footnote":"","page_name":" 533 ","page_number":553},
  {"content":"\r\n\r\n47 -  وَ نَزَعْنا ما فِي صُدُورِهِمْ مِنْ غِلٍّ .  آيه . خداوند ، خانهء كعبه را ساختن و از پليديهاى مشركان پاك كردن را به خليل واگذاشت ، و دل مصطفى را در حال طفوليت شستن و از سواى حقّ پاك كردن را به جبرئيل گذاشت ! باز نوبت كه به گناهكاران امّت رسيد ، تولّى آن را خود كرد و طهارت آن را خود داد ! و فرمود : كه ما كينه و غلّ و غش را از دلهاى آنان بيرون آورديم ! نه بدان‌گونه كه به پيغمبران پيشى و بيشى داشته باشند ، بلكه با ضعيفان مدارات بيشتر كنند و چون خداوند نخواست كه عيب عاصيان را با فرشتگان نمايد ، تولّى آن را خود كرد تا عيب آنان را خود داند ! بزرگ است خدائى كه تا اين درجه نسبت به بندگان گنهكار خود رئوف و مهربان است !\r\nلطيفه : - خداوند فرمود : كينه و دشمنى را از سينه‌هاى آنان بركنديم و نفرمود : از دل آنان ! چون دل مؤمن به دست خداوند است و پيوسته جاى شهود و جاى انس و قرب حضور است و هرگز آن صفات در چنين دلها جاى نگيرد !\r\n49 -  نَبِّئْ عِبادِي أَنِّي أَنَا الْغَفُورُ الرَّحِيمُ .  آيه . چون حال پرهيزكاران و گناهكاران را هر دو در قيامت بيان فرمود : و علوّ مرتبت و برترى منزلت نيكوكاران و دل‌شكستگى بدكاران را روشن ساخت ، دل‌شكستگان را به اين آيت جبران نمود كه : اى محمّد به بندگان من بگو كه من با گذشت و آمرزنده و مهربانم ! و اگر مطيعان را شكرگزارم عاصيان را هم عفوگزار و بخشنده كارم . نه فضل ما را پايان ، نه محابا را كران ! آنچه ابتدا بود امروز همان ، ابرى است از بر ياران ، مؤمنان را جاودان ، بر مؤمنان لطيف‌ام و مهربان ، امّا بيگانگان را جبّارم و دادستان !\r\n50 -  وَ أَنَّ عَذابِي هُوَ الْعَذابُ الْأَلِيمُ .  آيه . ما را هم نور عزّت است هم نار عزت ! به نور عزّت دوستان را نوازش كنيم و به نار عزّت دشمنان را بسوزانيم . به نور عزّت لختى را آب عنايت روانيديم ، به نار عزّت گروهى را هجران انگيختيم ، اين نور عزّت به نور فراست توان ديد كه آن در اين قرآن آياتى براى اهل فراست است .\r\nاقسام فراست : فراست بر سه وجه است : اوّل - فراست تجربتى ، و اين همه مميّزان را بود ، دوّم - فراست استدلالى ، و اين همه عاقلان را باشد ، سوّم - فراست نظرى ، كه خاصّ مؤمنان باشد كه آنان در دل دارند كه فرمود : از فراست مؤمن بپرهيزيد كه او به نور خدا نظر دارد .\r\nنكته : فراست تجربتى بر ديده يا شنيده يا به خرد دريافتن است . فراست استدلالى قياس شرعى است در دين ، و قياس عقلى است در غير دين ، و فراست نظرى برقى است كه در دل مؤمن تابد و حجابها بسوزد تا لختى از آنچه غيب است بر او كشف شود و اين خاص انبيا و اولياء و صدّيقان است !\r\nاقسام فراست مؤمن : ( 1 ) - يكى از بزرگان عرفان گويد : در جامع بغداد با گروهى از مريدان گرد آمده بوديم ، جوانى از در مسجد درآمد سخت زيبا و ظريف و نيكوروى ، ايشان او را به خود راه دادند با آنان بنشست و سخنهاى نيكو گفت : و خدمتهاى نيكو كرد چنان كه دلهاى بعضى را ربود ! عارف بزرگوار به مريدان گفت : گمان دارم اين جوان يهودى است . اين سخن بگفت و از ميان جمع برخاست و بيرون شد . جوان پرسيد : مراد چه گفت ؟ مريدان آنچه شيخ گفته بود بازگفتند ، جوان برخاست و به‌پاى شيخ افتاد و مسلمان شد ؟ آنگاه گفت : ما در كتاب خويش خوانده بوديم كه فراست راست‌گويان هرگز خطا نمىكند ، من آمدم و امتحان كردم و گفتم اگر در طايفهء صدّيقان صاحب فراستى باشد در اين طايفهء اهل طريقت است ! پس از آن ، جوان خود از بزرگان بنام اهل طريقت گشت . هم از همان عارف بزرگ نقل كنند كه گفت : به تنهائى در باديه رفتم و رنجها كشيدم تا به مكّه رسيدم ، و خودبينى و خودپسندى ( عجب ) در نفس من فرا ديد آمد ! پيرزنى مرا ديد گفت : اى فلان ، من با تو در باديه هم‌سفر بودم و با تو سخن نگفتم تا تو را از ذكر خود باز ندارم ، اين‌گونه وسوسه‌ها را يعنى عجب از خود دور كن !\r\n\r\n","description":"","footnote":"","page_name":" 534 ","page_number":554},
  {"content":"\r\n\r\n( 2 ) - ديگرى از عارفان گويد : به عيادت شيخ بيمارى رفتم ، او را در حال رقّت بارى يافتم و پيش خود گفتم اين شيخ چگونه با اين حال زار و نزار بهبودى يابد ؟ شيخ گفت : فلانى ، اين انديشه‌هاى پست از خاطر خود دور كن ، كه خداى را لطفهاى پنهانى بسيار است !\r\n( 3 ) - شاه كرمانى بسيار تندفراست بود گفت : هركس چشم از حرام بپوشد و نفس از شهوات نگاه دارد ، و مراقبت باطن را دوام دهد ، و به ظاهر شرع عمل كند . و روزى حلال خورد ، هرگز در فراست خطا نمىكند !\r\n( 4 ) - يكى از اهل عرفان را پرسيدند : فراست متفرّسين از چه سبب باشد ؟ گفت : از آن سبب كه خداوند فرمود :\r\nوقتى انسان را آفريدم روح خود را در او دميدم و اين اثر روح خدا است و به همين جهت به فرشتگان گفتم : آدم را سجده كنيد ، پس هركس از آن نور بهره‌مندتر است در فراست تواناتر ! !\r\n\r\n[ آيات 99 - 87 
  ]\r\n\r\n( تفسير لفظى )\r\n87 -  وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ .  ما تو را سبع مثانى ( سورهء فاتحه كه هفت آيه و در دو ركعتهاى نماز خوانده مىشود ) و قرآن بزرگوار داديم .\r\n88 -  لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ وَ لا تَحْزَنْ عَلَيْهِمْ وَ اخْفِضْ جَناحَكَ لِلْمُؤْمِنِينَ .  دو چشم خود را بپوش و ننگر به آنها كه گروهى از زنان و مردان ( از ناگرويدگان ) از اين جهان برخوردارشان كرديم و بر دارائى ايشان اندوه مخور و آرزو مكن و خويشتن را فرودار و مؤمنان را فروتن باش .\r\n89 -  وَ قُلْ إِنِّي أَنَا النَّذِيرُ الْمُبِينُ .  و بگو ( اى محمّد به آنان ) كه من بيم‌دهندهء آشكاركننده هستم .\r\n90 -  كَما أَنْزَلْنا عَلَى الْمُقْتَسِمِينَ .  همچنان فروفرستاديم ( نامه و پيغام و آيه ) بر گروه مشركان قسم خورده كه نسبت به دشمنى ( محمّد ) هم قسم شده‌اند .\r\n91 -  الَّذِينَ جَعَلُوا الْقُرْآنَ عِضِينَ .  همان كسانى كه قرآن را به جادوئى فراداشتند و آن را با تفسيرها و ردّ و قبولهاى گوناگون پاره‌پاره كردند ( به بعضى ايمان آوردند و به بعضى نياوردند ) .\r\n92 -  فَوَ رَبِّكَ لَنَسْئَلَنَّهُمْ أَجْمَعِينَ .  به پروردگار تو سوگند كه ناچار همهء آنها را مسئول قرار خواهيم داد و از آنها پرسش خواهيم كرد !\r\n93 -  عَمَّا كانُوا يَعْمَلُونَ .  از كارهائى كه در دنيا مىكردند !\r\n94 -  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ .  پس آشكار كن به آنچه نزد دشمنان مأمورى و از مشركان روگردان باش .\r\n95 -  إِنَّا كَفَيْناكَ الْمُسْتَهْزِئِينَ .  ما تو را ساختيم و از اين افسوس گران بىرنج كرديم .\r\n96 -  الَّذِينَ يَجْعَلُونَ مَعَ اللَّهِ إِلهاً آخَرَ فَسَوْفَ يَعْلَمُونَ .  آن كسانى كه براى خداى يگانه خدايان ديگر مىسازند ! و به زودى خواهند آگاه شد .\r\n97 -  وَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ .  ما نيك مىدانيم كه دل تو از آنچه كه آنان مىگويند تنگ مىشود .\r\n98 -  فَسَبِّحْ بِحَمْدِ رَبِّكَ وَ كُنْ مِنَ السَّاجِدِينَ .  پس پروردگار خود را به پاكى بستاى و از پرستندگان باش .\r\n99 -  وَ اعْبُدْ رَبَّكَ حَتَّى يَأْتِيَكَ الْيَقِينُ .  و خداوند خويش را تا روز رستاخيز بپرست !\r\n\r\n","description":"","footnote":"","page_name":" 535 ","page_number":555},
  {"content":"\r\n\r\n\r\n( تفسير ادبى و عرفانى )\r\n87 -  وَ لَقَدْ آتَيْناكَ سَبْعاً مِنَ الْمَثانِي .  آيه . بعضى مثانى را تفسير كرده‌اند به هفت كرامت كه خداوند با پيغمبر كرد و آنها : 1 - هدايت و نصرت . 2 - نبوّت و رسالت . 3 - رأفت و رحمت . 4 - بصيرت و فراست . 5 - سكينه و وقار . 6 - محبّت و صداقت . 7 - قربت و حضور . ( طبق آيات مخصوص ) .\r\n . . . وَ الْقُرْآنَ الْعَظِيمَ .  آيه . قدر قرآن عظيم است كه خداوند ده نام از نامهاى خويش به قرآن داد و آنها : عزيز و حكيم ، مهيمن ، حقّ ، نور ، مجيد ، مبين ، كريم ، عظيم ، احسن الحديث ناميد . آنگاه خود را گفت : خداوند مانند ندارد و قرآن را گفت : مانند نتوانند آورد !\r\nلطيفه : - گويند ، وقتى در دريا موجى عظيم برخاست و توفانى خطرناك بر پا شد ، مسافرين كشتى همه در پى نجات خويش بودند ، يك نفر از آن ميان ، قرآن را بالاى دست نگاه داشت و گفت : خداوندا ، ما را غرق مىكنى درحالىكه قرآن تو با ما است ؟ در حال دريا آرام و همگى سالم ماندند !\r\n88 -  لا تَمُدَّنَّ عَيْنَيْكَ .  آيه . اى محمّد ، اين زينت دنيا كه از كافران دريغ نداشتيم ، تو نيك در آن منگر ، و به وى انس مگير ، چشم تو از آن عزيزتر است كه بدانها نگرد كه ما ننگريسته‌ايم ، يا آن پسندد كه ما نه‌پسنديده‌ايم !\r\nدر خبر است كه : مصطفى چنان با اين آيه ادب گرفت كه شب معراج همهء نعمتهاى بهشت بر او عرضه كردند ، به هيچ چيز آنها توجّه نكرد ، چه آنجا كه دوستى بر كمال بود ، ناچار در آن غيرت بود !\r\nموسى از خداوند ديدار خواست لن‌ترانى شنيد ، سپس جواب آمد كه مرا نخواهى ديد و ليكن به كوه نظر كن اگر بجاى ماند مرا خواهى ديد ! ولى به مصطفى فرمود : هان اى محمّد ، ديده‌اى كه با آن به ما نگرى به عاريت به كس ندهى ، چه كه لذّتهاى دنيا و نعمتهاى اين جهان ارزش آن را ندارد كه آنها رخت خويش در ديدهء تو نهند ! اين است حال محمّد كه گويد :\r\n بربندم هر دو چشم و نگشايم نيز * تا روز زيارت تو ، اى يار عزيز ! \r\n . . . وَ اخْفِضْ جَناحَكَ لِلْمُؤْمِنِينَ .  آيه . خفض جناح كنايه از خوش‌خلقى و خوى نيك است ، و اشارت است به كمال خوى و غايت شفقت پيغمبر بر مردم ، چنان كه در جنگ احد با اينكه چندين زخم برداشته بود ، دامن رحمت خود را بسط داد و گفت : خداوندا ، قوم مرا هدايت كن كه نادانند !\r\n89 -  وَ قُلْ إِنِّي أَنَا النَّذِيرُ الْمُبِينُ .  آيه . بگو ( اى محمّد ) كه من منم بيم‌دهندهء آشكار ! اين كلمهء ( من ) جز اهل صفوت و تمكين و ارباب صدق و تسليم ، ديگرى را مسلّم نيست ، يعنى كسانى كه در عالم تفريد از عين جمع نفس زنند ، علايق و خلايق منقطع دانند ، اسباب را مضمحل ، و حدود را متلاشى و اشارت و عبارت را متناهى دانند ! به يك‌بارگى دل به سوى حقّ پرداخته و غير او بگذاشته كه فرمود : بگو خدا و ديگران را واگذار -  قُلِ اللَّهُ ثُمَّ ذَرْهُمْ . \r\nجابر بن عبد اللّه انصارى ( از صحابهء خاص ) روزى بر در سراى رسول خداى درميزد ، حضرت گفت : كى بر در است ؟\r\nجابر گفت : من ! رسول خداى از گفتن و شنيدن آن كلمه كراهت داشت ، و به جابر گفت : تو گفتى من منم ! من بارى نگويم من منم ! فرمان آمد از جبّار كائنات ، كه بگو من منم ! بيم‌دهندهء آشكار ! اى محمّد ، تو ديگرى و كار تو ديگر است ، تو را مسلّم داشتيم كه گوئى من منم ، زيرا تو به ما و براى ما هستى !\r\nدر اخبار معراج آمد كه : در خلوت قرب حقّ بر بساط انبساط اين راز برفت كه اى محمّد ، تو براى من باش چنان كه نبودى ! پس من براى تو باشم همچنان‌كه از ازل بوده‌ام ! و اين همان است كه فرمود : اى محمّد به آنچه مأمورى ابلاغ كن !\r\n\r\n","description":"","footnote":"","page_name":" 536 ","page_number":556},
  {"content":"\r\n\r\nو از مشركان رو بگردان يعنى باش براى ما و بگو به ما ، و چون با ما و براى ما بودى ، پس به جز به ما با كسى پيوند نداشته باش و آنچه ما تو را به آن خاص گردانيديم تصريح و اظهار كن و محبّت ما را نسبت به خودت اعلان نما !\r\n97 -  وَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ .  آيه . اين آيت تسليت دل مصطفى و اشارت به آن رنجها است كه از كافران به وى مىرسيد ، مىگويد : اى محمّد ، از رنج تو باخبريم ، و از آنچه بر تو مىگذرد آگاهيم ، تو دل خود را در ميدان مواصلت ما روان دار ، و به حضرت نماز درآى ، كه نماز مظنّهء مشاهدت است و با مشاهدهء دوست بار بلا كشيدن آسان است ! كه فرمود :  فَسَبِّحْ بِحَمْدِ رَبِّكَ . . . \r\nيكى از پيران طريقت گفت : در بازار بغداد كسى را ديدم كه نوكران و چاكران خلافت در وى آويخته و بىمحابا او را زخم مىكردند و به آخر او را بخوابانيدند و صدها تازيانه زدند ! ! ليكن او آهى نكرد ! پس از آن فراپيش وى رفتم و گفتم اى جوان‌مرد ، اين همه زخمها بر تو كردند چرا دست‌كم آهى نكشيدى ؟ و جزع و فزعى ننمودى ؟ تا بر تو رحمت آورندى ؟ گفت :\r\nاى شيخ معذورم بدار كه معشوقم برابر بود و از بهر او مرا مىزدند ، و از نظارهء او درد زخم بر من آسان شد :\r\n چون شفاى دلربا از خستگى و درد تست * خسته را مرهم مساز و درد را درمان مكن \r\nمعنى ديگر آيه : ارباب طريقت از روى حقيقت گفته‌اند : كه خداوند مىگويد : اى محمّد ، ما مىدانيم كه دل تو از آن ناسزاها كه بيگانگان و كافران دربارهء ما گويند : به تنگ مىآيد ، و از اينكه براى ما زن و فرزند و انباز مىسازند ! تو دل‌تنگ مباش ، و خوش همىباش ! كه جلال عزّت ما را از گفتار ناسزاى ايشان زيان نيست ، و وحدانيّت و فردانيّت ما را از آن نقصانى نه ! ما همان قدوس و منزّهيم از گمان و نقصان و پندار ، و ما از ازل يكتا و يگانه بوده و در ابد هستيم و ما از قياس و وهم آنان دور و بيرونيم .\r\n\r\n( سورهء - 16 - نحل - ( مكّى ) 128 آيه )\r\n\r\n[ آيات 9 - 1 
  ]\r\n\r\n( تفسير لفظى )\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان ( تفسير آن در سورهء فاتحه گذشت ) .\r\n1 -   أَتى أَمْرُ اللَّهِ فَلا تَسْتَعْجِلُوهُ سُبْحانَهُ وَ تَعالى عَمَّا يُشْرِكُونَ .   كار خداى آمد ، پس شتاب مكنيد ، پاكى او راست و برتر است در شأن خويش از آنچه براى او انباز مىتراشند .\r\n2 -  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ .  فرومىفرستد فرشتگان را به پيغام از فرمان خويش بر هركس از بندگان كه بخواهد ، كه آگاه كنند ( مردم را ) كه خدائى جز من نيست ، پس بپرهيزيد از نافرمانى در من .\r\n3 -  خَلَقَ السَّماواتِ وَ الْأَرْضَ بِالْحَقِّ تَعالى عَمَّا يُشْرِكُونَ .  خداوند آسمانها و زمين را به فرمان خود بىيار بيافريد ، چون خداوند برتر است از آنچه شريك با وى مىخوانند .\r\n4 -  خَلَقَ الْإِنْسانَ مِنْ نُطْفَةٍ فَإِذا هُوَ خَصِيمٌ مُبِينٌ .  آدمى را از آب پشت بيافريد ، آنگاه اين مردم دشمن آشكار او شدند !\r\n5 -  وَ الْأَنْعامَ خَلَقَها لَكُمْ فِيها دِفْءٌ وَ مَنافِعُ وَ مِنْها تَأْكُلُونَ .  و چهارپايان را بيافريد كه براى شما پوشيدنى گرمى است از سرما و سودهاى زياد دارد كه از آنها مىخوريد .\r\n6 -  وَ لَكُمْ فِيها جَمالٌ حِينَ تُرِيحُونَ وَ حِينَ تَسْرَحُونَ .  و شما راست در آن چهارپايان آرايشها هنگامى كه شبانگاه از چراگاه به آرامى برمىگردانيد و وقتى كه بامدادان آنها را به چريدن مىفرستيد .\r\n\r\n","description":"","footnote":"","page_name":" 537 ","page_number":557},
  {"content":"\r\n\r\n7 -  وَ تَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيهِ إِلَّا بِشِقِّ الْأَنْفُسِ إِنَّ رَبَّكُمْ لَرَؤُفٌ رَحِيمٌ . \r\nو بارهاى شما را به شهرهائى مىبرند كه با زحمت مىتوانستيد خودتان آنها را ببريد ! كه خداى شما مهربان و بخشاينده است .\r\n8 -  وَ الْخَيْلَ وَ الْبِغالَ وَ الْحَمِيرَ لِتَرْكَبُوها وَ زِينَةً وَ يَخْلُقُ ما لا تَعْلَمُونَ .  و اسبان و استران و خران بيافريد كه بر آنها سوار شويد و آرايشى براى شما باشد و خداوند مىآفريند آنچه را كه شما نمىدانيد .\r\n9 -  وَ عَلَى اللَّهِ قَصْدُ السَّبِيلِ وَ مِنْها جائِرٌ وَ لَوْ شاءَ لَهَداكُمْ أَجْمَعِينَ .  و بر خداوند است راستى راه ، و از جمله آن راه‌ها است كه مردم در آن راه كج هستند ! و اگر خدا بخواهد همه را راهنمائى و راهنمودى آشكار مىكند .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  به ياد نام خدا دلها واله و حيران و خردها به عزّت آن نام سرگردان ! و روانها به كشف جلال و بزرگوارى نام او دهشت‌زده و پريشان . خلق را فناء و عدم نصيب و خالق را ازل و قدم بهره است . اين است زبان حال بنده و خداوند :\r\n از باغ جمال تو درى بگشادند * تا خلق ز تو در طمعى افتادند . \r\n بس جان عزيزان كه به غارت دادند * و اندر سر كوى تو قدم ننهادند . \r\nبو بكر شبلى : روزى در مكاشفهء جلال حقّ مستهلك شده بود و از خود بىخود گشته غريق درياى محبّت و حريق آتش معرفت شده همىگفت : خدايا ، اگرت بخوانم برانى ، ور بروم ، بخوانى ، پس چه كنم من بدين حيرانى . هم تو مگر سامان كنى ! را هم به خود آسان كنى . پناهنده از تو بسوى تو است ، نه با تو قرار است و نه از تو راه فرار ! نه با تو مرا آرام ، نه بىتو كارم به سامان ! نه جاى بريدن و نه امّيد رسيدن ! فرياد از تو كه اين جانها همه شيداى تو و اين دلها همه حيران تو است .\r\nجنيد ( پير طريقت ) : سى سال پاس دل مىداشت ، گفت : چون پنداشتم كه به جائى رسيدم ، به پنهانى ندائى رسيد كه :\r\nهروقت گمان كردى كه مرا يافتى ، همان دم ما را نيافتى و هروقت گمان بردى كه مرا نيافتى ، آنگاه يافتى ! خداوند به خلق مىنمايد كه اين كار نه به حد فهم و وهم آدميان است ، و نه درگاه تأويل و تفسير عالمان ، و نه ميدان عبادت عابدان ، نه بيابان تحيّر عارفان است ، زهرى با شهدى آميخته ، هم درد است و هم دارو ! هم شادى و هم زارى ! بنده ميان اين دو حال گردان ! هم گريان و هم خندان ، همىگويد : خدايا ، دلم از درد ( نبايست ) كباب است ، و روزگار نشان اينكه خذلان ملازم و توفيق در حجاب است ، بيچاره نمىداند كه در سخن عذاب است ، يا از مولى عتاب است ! دردى است مرا كه بهى مباد ، كه مرا درين صواب است ، يا دردمندى به درد خرسند ! كسى را چه حساب است ! سخنى درآميختم چون سنگ ، كه در آن هم آتش است هم آب ! خدايا ، داستان اين است كه برداشتم ، پس اين بيچاره را چه جواب است ؟\r\n1 -   أَتى أَمْرُ اللَّهِ فَلا تَسْتَعْجِلُوهُ .   آيه . فرمان خداوند و طاعت داشت او رنگارنگ ، ظاهر بنده را امرى فرمودند و باطن وى را امرى ديگر ، ظاهر آنكه بر درگاه عبادت كمر خدمت بسته همىباش ، باطن آنكه بر بساط معرفت به صفت حرمت ، آهسته همىباش ! دل را دوام مراقبت فرمودند و سرّ را در مقام معرفت طلب صفاء و روح را در عين مشاهدت ، لزوم حضرت فرمودند ، آنگاه فرمود : دريافت مرا تعجيل مكنيد و از اندازهء فرمان در مگذريد ، كه آن صادق است ، روزى برسد به آنچه مراد است و فرمان‌بردار حقّ ، از ديدار بر ميعاد است !\r\n2 -  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ .  آيه . حقيقت روح آنست كه حيات دل و حيات دين در آن است و آن جمال عزّت قرآن است كه از حضرت جلال به صفت رسالت و به سفارت جبرئيل به مصطفى مىرسد كه :\r\n . . . أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ .  آيه . به بندگانم خبر دهيد كه منم خداى يكتا و در صفات بىهمتا و از\r\n\r\n","description":"","footnote":"","page_name":" 538 ","page_number":558},
  {"content":"\r\n\r\nهم مانندى جدا و در ضمانها باوفا ، هركه اين كلمهء شهادت بگفت و مهر توحيد بر دل نهاد ، در سراپردهء عزّت اسلام آمد . امّا همىدان كه سراپردهء اسلام را جز در صحراى تقوى نزنند كه فرمود : مرا بپرهيزيد . و حقيقت تقوى پاكى دل است از هرچه سواى حق باشد و همان گونه كه بر مردم مسلمان شدن واجب است تقوى نيز واجب است ، زيرا دين را كه بنا نهادند بر تقوى نهادند و هركس صاحب ولايت شد به تقوى شد كه فرمود : اولياء خدا همان متّقيانند .\r\nشرائط تقوى : شرط اوّل در تقوى آنست كه پاسبان دل خود باشى و سه چيز را بجا آرى : خويشتن را با دست امان ندهى ، از هر چيز ناپسند بپرهيزى ، و يك لحظه از حق غافل نباشى !\r\nرحمت حق بر آن جوان‌مردان باد كه : از خدمت حقّ به شغل خلق نپرداختند ، هر جزئى از اجزاء بدنشان به نوعى از خدمت مشغول ! و همهء اوقاتشان اندر مراعات حقوق حقّ مصروف ، نه از ايشان عضوى براى خدمت خلق فارغ ! و نه وقتى از ايشان براى دشمنى با خلق ضايع !\r\nلطيفه : بزرگى را پرسيدند : خداى را دوست دارى ؟ گفت : آرى دارم ، گفتند : دشمن خدا را كه ابليس است دشمن دارى ؟ گفت : ما را از محبّت حقّ چندان شغل افتاده كه با دشمنى ديگرى مجال فراغت و پرداخت نيست !\r\n6 -  وَ لَكُمْ فِيها جَمالٌ .  آيه . قومى را جمال در مال است و قومى را جمال در احوال ، توانگران از تماشاى اغنام و احشام و دارائى خويش صبح و شام جمال‌آرائى مىكنند و درويشان جاه و جلال خود را در وصال مولى مىدانند . توانگران كه جمال خود را در مال دانند از دو حال بيرون نيست يا مال حلال است يا مال حرام ، اگر حلال است محنت ، و اگر حرام است لعنت !\r\nپرهيزكار زنى از كاروان در سفر حجّ منقطع شد ، و از باديهء حيرت زير مغيلانى فروآمده و سر به زانوى حيرت نهاده بود ، ناگهان از هواى عزّت ندائى شنيد كه : اى بندهء من تو مىترسى درحالىكه من با توأم !\r\nلطيفه : در شب معراج آنچه مال‌ومنال بود فداى قدم مصطفى كردند و او بدانها ننگريست ! و افتخارش اين بود كه مىگفت : روزى كه سيرم تو را حمد مىكنم و روزى كه گرسنه‌ام تو را شكر مىكنم !\r\n9 -  وَ عَلَى اللَّهِ قَصْدُ السَّبِيلِ .  آيه . راه راست و پسنديده آنست كه بسوى حقّ مىشود و بر حق گذر دارد ، و آن راه به سه چيز مىتوان بريد و پيمود : نخست - علم ، دوّم - حال ، سوّم - عين . علم بىاستاد درست نيايد ، حال بىموافقت راست نيايد ، عين تنهائى است كه با علاقه نسازد ! پس در علم ترس بايد و در حال اميد و در عين استقامت بايد باشد .\r\nپير طريقت گفت : هيچ‌كس اين راه را نبريد تا سه چيز بهم نديد : از سلطهء نفس رسته ، دل با مولى بسته ، و سرّ به اطّلاع حق آراسته !\r\n\r\n[ آيات 29 - 10 
  ]\r\n\r\n( تفسير لفظى )\r\n10 -  هُوَ الَّذِي أَنْزَلَ مِنَ السَّماءِ ماءً لَكُمْ مِنْهُ شَرابٌ وَ مِنْهُ شَجَرٌ فِيهِ تُسِيمُونَ .  اوست خدائى كه فروفرستاد آب از آسمان كه شما از آن مىآشاميد و از آن درخت گياه مىپروريد و چهارپايان خود دران مىچرانيد .\r\n11 -  يُنْبِتُ لَكُمْ بِهِ الزَّرْعَ وَ الزَّيْتُونَ وَ النَّخِيلَ وَ الْأَعْنابَ وَ مِنْ كُلِّ الثَّمَراتِ إِنَّ فِي ذلِكَ لَآيَةً لِقَوْمٍ يَتَفَكَّرُونَ .  مىروياند براى شما كشت‌زار و زيتون و خرما و انگور و هر نوع از ميوه‌هائى ، كه در آن نشانى براى گروهى است كه فكر مىكنند و نيروى تفكّر دارند .\r\n12 -  وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ وَ النُّجُومُ مُسَخَّراتٌ بِأَمْرِهِ إِنَّ فِي ذلِكَ لَآياتٍ لِقَوْمٍ يَعْقِلُونَ .  خداوند شب و روز آفتاب و ماه و ستارگان را به فرمان خود مسخّر شما قرار داد كه در آن نشانهائى است ( از يكتائى او ) براى گروهى كه دريابند و خردمند باشند .\r\n\r\n","description":"","footnote":"","page_name":" 539 ","page_number":559},
  {"content":"\r\n\r\n13 -  وَ ما ذَرَأَ لَكُمْ فِي الْأَرْضِ مُخْتَلِفاً أَلْوانُهُ إِنَّ فِي ذلِكَ لَآيَةً لِقَوْمٍ يَذَّكَّرُونَ .  و آنچه بيافريد براى شما در زمين به رنگهاى جداجدا ، در اين نشانى يكتائى آفريدگار است براى قومى كه پندپذير هستند و متذكّر مىشوند .\r\n14 -  وَ هُوَ الَّذِي سَخَّرَ الْبَحْرَ لِتَأْكُلُوا مِنْهُ لَحْماً طَرِيًّا وَ تَسْتَخْرِجُوا مِنْهُ حِلْيَةً تَلْبَسُونَها وَ تَرَى الْفُلْكَ مَواخِرَ فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ .  آن خدائى كه دريا را براى شما نرم كرد كه دران كشتىرانى كنيد و گوشت تازه بخوريد ، و از آن زينتهائى ( مرواريد ) بيرون آوريد تا مىپوشيد آن را ، و مىبينى كشتىها در آب برّان و روان و تا از فضل خداوند از اقليم به اقليم برويد و سود و بهره بجوئيد ، تا مگر او را سپاس گزاريد و آزادى كنيد .\r\n15 -  وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ .  خداوند در زمين كوه‌هاى بلند درافكند تا نگرداند و شما را روى زمين نجنباند ، و جويها روان كرد و راه‌ها ساخت ( در كوه‌ها و در هامون و دريا ) تا شما راه بريد .\r\n16 -  وَ عَلاماتٍ وَ بِالنَّجْمِ هُمْ يَهْتَدُونَ .  و شماها را نشانها ساخت و به ستاره نمود كه آنان از آن راه يابند .\r\n17 -  أَ فَمَنْ يَخْلُقُ كَمَنْ لا يَخْلُقُ أَ فَلا تَذَكَّرُونَ .  آيا آن كس كه مىآفريند ، چنو بود كه نمىآفريند ؟\r\n18 -  وَ إِنْ تَعُدُّوا نِعْمَةَ اللَّهِ لا تُحْصُوها إِنَّ اللَّهَ لَغَفُورٌ رَحِيمٌ .  اگر نعمتهاى خدا را در شمار گيريد نتوانيد آنها را شماره كنيد كه خداوند آمرزنده و مهربان است .\r\n19 -  وَ اللَّهُ يَعْلَمُ ما تُسِرُّونَ وَ ما تُعْلِنُونَ .  خداوند مىداند آنچه شما نهان داريد يا آشكار كنيد .\r\n20 -  وَ الَّذِينَ يَدْعُونَ مِنْ دُونِ اللَّهِ لا يَخْلُقُونَ شَيْئاً وَ هُمْ يُخْلَقُونَ .  آنان كه جز خدا چيزهائى را مىخوانند ، آنها هيچ‌چيز نيافرينند و بلكه خود آفريده شده‌اند .\r\n21 -  أَمْواتٌ غَيْرُ أَحْياءٍ وَ ما يَشْعُرُونَ أَيَّانَ يُبْعَثُونَ .  آنان خود مردگانند نه زندگان ، و ندانند كه ايشان را چگونه برانگيزانند و كى برخيزانند !\r\n22 -  إِلهُكُمْ إِلهٌ واحِدٌ فَالَّذِينَ لا يُؤْمِنُونَ بِالْآخِرَةِ قُلُوبُهُمْ مُنْكِرَةٌ وَ هُمْ مُسْتَكْبِرُونَ .  خداى شما يكى است ، پس كسانى كه به روز رستاخيز نمىگروند ، دلهاشان راستىناپذير و با آن بيگانه است و آنان گردن‌كشانند .\r\n23 -  لا جَرَمَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ إِنَّهُ لا يُحِبُّ الْمُسْتَكْبِرِينَ .  به راستى كه خداوند مىداند آنچه نهان مىدارند و آنچه آشكار مىكنند ، همانا خداوند گردن‌كشان را دوست ندارد .\r\n24 -  وَ إِذا قِيلَ لَهُمْ ما ذا أَنْزَلَ رَبُّكُمْ قالُوا أَساطِيرُ الْأَوَّلِينَ .  وقتى به آنها گفته شود كه خداوند چه چيز ( قرآن ) را براى شما فرستاده است ؟ مىگويند : افسانه‌هاى پيشينيان !\r\n25 -  لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَ مِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ أَلا ساءَ ما يَزِرُونَ .  تا بارهاى سنگين خود را روز قيامت بردارند و همچنين از بارهاى كسانى كه آنان را بواسطهء نادانى گمراه كردند ، ( اى محمّد ) آگاه باش كه آنان بد بارى مىكشند كه بار كفر است و ضلالت .\r\n26 -  قَدْ مَكَرَ الَّذِينَ مِنْ قَبْلِهِمْ فَأَتَى اللَّهُ بُنْيانَهُمْ مِنَ الْقَواعِدِ فَخَرَّ عَلَيْهِمُ السَّقْفُ مِنْ فَوْقِهِمْ وَ أَتاهُمُ الْعَذابُ مِنْ حَيْثُ لا يَشْعُرُونَ .  كسانى كه پيش از ايشان بودند مكر خود را ساز كردند . پس فرمان خدا آمد كه بنياد آنها را از پايه برانداخت و سقف از زبر بر آنها افتاد و عذاب و كيفر به آنها از راهى و جائى آمد كه ندانستند !\r\n27 -  ثُمَّ يَوْمَ الْقِيامَةِ يُخْزِيهِمْ وَ يَقُولُ أَيْنَ شُرَكائِيَ الَّذِينَ كُنْتُمْ تُشَاقُّونَ فِيهِمْ قالَ الَّذِينَ أُوتُوا الْعِلْمَ إِنَّ الْخِزْيَ الْيَوْمَ وَ السُّوءَ عَلَى الْكافِرِينَ .  پس از آن روز قيامت آنها را خداوند رسوا مىكند و مىپرسد كجا هستند شريكان من كه در آن باهم ستيزه مىكرديد ؟ خداشناسان دانا گفتند : رسوائى امروز و كيفر بد بر كافران است .\r\n\r\n","description":"","footnote":"","page_name":" 540 ","page_number":560},
  {"content":"\r\n\r\n28 -  الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّهَ عَلِيمٌ بِما كُنْتُمْ تَعْمَلُونَ .  كسانى كه فرشتگان آنها را مىميرانند ، ستمكاران بر نفس خويش هستند و خويشتن در دست فرشتگان بيفكنند و گويند : ما هرگز بدى نكرديم ! آرى ، خداوند به همهء آنچه كردند آگاه و دانا است .\r\n29 -  فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ .  پس به آنها گفته مىشود كه : درآئيد از درهاى دوزخ و در آن جاودان بمانيد ، كه بد بازگشتى است براى گردن‌كشان !\r\n\r\n( تفسير ادبى و عرفانى )\r\n10 -  هُوَ الَّذِي أَنْزَلَ مِنَ السَّماءِ ماءً .  آيه .  ( هُوَ )  اشاره به ذات خداوند و  ( الَّذِي )  اشاره به صفات او و  ( أَنْزَلَ )  اشارت به افعال او است ، تا بدانى كه خداوند هم ذات است هم صفات و هم افعال . در ذات قديم ، در صفات كريم ، در افعال حكيم . در ذات بىشركت ، در صفات بىشبهت ، در افعال بىعلّت . بنده نظارهء صنع وى كند ، پس از صنع نظارهء صفات و پس از آن نظارهء ذات كند . اين است مقام و روش سالكان و درجات معرفت عارفان . در نظارهء صنع تفكّر بايد ، در نظارهء صفات علم بايد ، در نظارهء ذات تذكّر بايد . كه : خداوند ابتدا فرمود :  لِقَوْمٍ يَتَفَكَّرُونَ .  بعد از آن فرمود :  لِقَوْمٍ يَعْقِلُونَ .  سپس فرمود :  لِقَوْمٍ يَذَّكَّرُونَ .  كه با اين ترتيب معرفت حاصل مىشود : اوّل - تفكّر ، بعد علم ، بعد تذكّر در سايهء دوام علم . پس نخست آدمى فكر مىكند و نظرى از روى فكر اتّخاذ مىكند ( به شرطى كه در نظرش خللى نباشد ) در صورت درستى نظر ، تحصيل علم بر او واجب مىشود ( فرقى ميان علم و عقل در اينجا نيست ) پس از آن نظر را ادامه مىدهد و آن تذكّر است و يادآورى آنچه كه گفته است .\r\n14 -  وَ هُوَ الَّذِي سَخَّرَ الْبَحْرَ .  آيه . از روى ظاهر آيت ، خداوند درياهاى زمين را مسخّر خلق گردانيد تا كشتى دران روان سازند و سودها برند . امّا از روى باطن ، خداوند در نفس آدمى درياها را آفريده كه انسان در آن غرق گرديده : يكى درياى شغل ، ديگرى درياى غم ، ديگرى درياى حرص . چهارم درياى غفلت ، پنجم درياى تفرقت و جدائى . و اين درياها را كشتىها است ، هركه در كشتى توكّل نشيند از درياى شغل به ساحل فراغت رسد ، و هركه در كشتى رضا نشيند از درياى غم به ساحل امن رسد ، هركه در كشتى قناعت نشيند از درياى حرص به ساحل زهد رسد ، و هركه در كشتى ذكر نشيند از درياى غفلت به ساحل بيدارى و آگاهى رسد ، هركه در كشتى توحيد نشيند از درياى تفرقت و جدائى به ساحل جمع و اتّحاد رسد .\r\n17 -  أَ فَمَنْ يَخْلُقُ كَمَنْ لا يَخْلُقُ .  آيه آفريده هرگز چون آفريدگار كى بود ؟ كرده هرگز به كردگار كى ماند ؟\r\nدر همه جا خدا است كه يگانه و يكتا است . در ذات بىشبهه ، در قدر بىنظير ، در صفات بىهمتا ، خالق را به مخلوق شبيه دانستن خطا است ، و راه تشبيه راه جفا است . امّا اثبات صفات ، تشبيه نيست و تقديس در نفى صفات ، جز مذهب ابليس نيست ، از هست گفتن تشبيه نايد ، بلكه از مانند گفتن تشبيه آيد ، هركه تشبيه كرد كافر است ، چنان كه چون نيست گفت ، كافر است . هركه خدا را مانند خويش گفت ، او خدا را هزار شريك بيش گفت ! هركه صفات او را تعطيل كرد او خود را در دو گيتى ذليل كرد !\r\n19 -  وَ اللَّهُ يَعْلَمُ ما تُسِرُّونَ وَ ما تُعْلِنُونَ .  آيه . در اين آيت تخويف ارباب زلّت و تشريف اصحاب طاعت است ، مىگويد : بر ما هيچ پوشيده نيست نه زلّت عاصيان نه طاعت مطيعان ، فردا هركسى را به سزاى خود رسانيم و جزاى خود دهيم .\r\n20 -  وَ الَّذِينَ يَدْعُونَ مِنْ دُونِ اللَّهِ .  آيه . دليل است كه از آفريده آفرينش درست نيايد ، پس آدمى اگرچه او را حيات و تميز است ليكن آفريدن نتواند و اين دليل است بر اينكه كارهاى آدمى كار خدا است بخلاف عقيدهء قدرىها . پس چون آدمى با حيات و تميز ، آفريدن نتواند ، بتان بىحيات و بىتميز اولىتر نتوانند ! و خداوند آنها را اموات غير احياء مىنامد .\r\n\r\n[ آيات 40 - 30 
  ]\r\n\r\n( تفسير لفظى )\r\n30 -  وَ قِيلَ لِلَّذِينَ اتَّقَوْا ما ذا أَنْزَلَ رَبُّكُمْ قالُوا خَيْراً لِلَّذِينَ أَحْسَنُوا فِي هذِهِ الدُّنْيا حَسَنَةٌ \r\n\r\n","description":"","footnote":"","page_name":" 541 ","page_number":561},
  {"content":"\r\n\r\n وَ لَدارُ الْآخِرَةِ خَيْرٌ وَ لَنِعْمَ دارُ الْمُتَّقِينَ  آيه . به كسانى كه از شرك بپرهيزيدند گفتند : خداوند براى شما چه چيز فروفرستاده ؟\r\nگفتند : نيكى ( از پذيرفتارى و فرمان‌برى از قرآن ) ، كسانى كه نيكوكارى كردند در اين دنيا آنها را نيكوئى است و براى آن جهان نيكوئيهاى بهتر است و سراى پرهيزكاران نيكوسرائى است .\r\n31 -  جَنَّاتُ عَدْنٍ يَدْخُلُونَها تَجْرِي مِنْ تَحْتِهَا الْأَنْهارُ لَهُمْ فِيها ما يَشاؤُنَ كَذلِكَ يَجْزِي اللَّهُ الْمُتَّقِينَ  بهشتهاى جاويدان و هميشگى كه در آن مىروند ، از زير درختان آن جويها روان است ، و آنچه بخواهند ايشان را است ، و بدين‌گونه خداوند پاداش پرهيزكاران را مىدهد .\r\n32 -  الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ .  كسانى را كه فرشتگان مىميرانند ، همگى از كفر پا كند و به آنان مىگويند : درود بر شما ، داخل بهشت شويد به سبب آن كردار نيكو كه داشتيد .\r\n33 -  هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ أَمْرُ رَبِّكَ كَذلِكَ فَعَلَ الَّذِينَ مِنْ قَبْلِهِمْ وَ ما ظَلَمَهُمُ اللَّهُ وَ لكِنْ كانُوا أَنْفُسَهُمْ يَظْلِمُونَ  ( آنان كه از پذيرفتن پيغام سر باز زدند ) چشم داشتى ندارند جز آنكه فرشتگان به آنها مىكردند و مىميراندند تا امر خداوند ( در قبض روح ) به آنها برسد و همچنين كسانى كه پيش از ايشان بودند ، ( و كافر بودند ) چشم داشتند و خداوند بر آنها ستم نكرد ، بلكه خود آنان بودند كه بر خود ستم كردند !\r\n34 -  فَأَصابَهُمْ سَيِّئاتُ ما عَمِلُوا وَ حاقَ بِهِمْ ما كانُوا بِهِ يَسْتَهْزِؤُنَ .  به ايشان پاداش كارهاى بدشان رسيد ، و فرا سر ايشان نشست و به آنها رسيد آنچه را كه به آن مىخنديدند و افسوس مىكردند !\r\n35 -  وَ قالَ الَّذِينَ أَشْرَكُوا لَوْ شاءَ اللَّهُ ما عَبَدْنا مِنْ دُونِهِ مِنْ شَيْءٍ نَحْنُ وَ لا آباؤُنا وَ لا حَرَّمْنا مِنْ دُونِهِ مِنْ شَيْءٍ كَذلِكَ فَعَلَ الَّذِينَ مِنْ قَبْلِهِمْ فَهَلْ عَلَى الرُّسُلِ إِلَّا الْبَلاغُ الْمُبِينُ .  مشركان گفتند :\r\nاگر خدا مىخواست ما سواى او را نمىپرستيديم نه ما و نه پدران ما و هيچ‌چيز را ! و جز آنچه او گفته بود حرام نمىكرديم ، آرى كسان پيش از آنها هم همين سخنان گفتند ، پس بر فرستندگان جز رسانيدن پيام نيست .\r\n36 -  وَ لَقَدْ بَعَثْنا فِي كُلِّ أُمَّةٍ رَسُولًا أَنِ اعْبُدُوا اللَّهَ وَ اجْتَنِبُوا الطَّاغُوتَ فَمِنْهُمْ مَنْ هَدَى اللَّهُ وَ مِنْهُمْ مَنْ حَقَّتْ عَلَيْهِ الضَّلالَةُ فَسِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُكَذِّبِينَ .  ما براى هر امّتى و اهل هر روزگارى پيامبرى برگزيديم كه : خدا را بپرستيد و از بت‌ها و كژىها و از شيطان دورى كنيد ، پس گروهى از آنها كه شايستگى داشتند مورد راهنمائى حقّ شدند و كسانى كه استحقاق گمراهى داشتند گمراه شدند ، پس شما اى مردم در زمين سير و سياحت كنيد تا ببينيد سرانجام كار دروغ‌سازان و ناگرويدگان چيست ؟ .\r\n37 -  إِنْ تَحْرِصْ عَلى هُداهُمْ فَإِنَّ اللَّهَ لا يَهْدِي مَنْ يُضِلُّ وَ ما لَهُمْ مِنْ ناصِرِينَ .  اى محمّد ، اگر تو بر هدايت كافران حريص باشى بدانكه خداوند كسى را كه گمراه است هدايت نمىكند و آنان يارانى ندارند .\r\n38 -  وَ أَقْسَمُوا بِاللَّهِ جَهْدَ أَيْمانِهِمْ لا يَبْعَثُ اللَّهُ مَنْ يَمُوتُ بَلى وَعْداً عَلَيْهِ حَقًّا وَ لكِنَّ أَكْثَرَ النَّاسِ لا يَعْلَمُونَ  كافران قريش سوگند سخت ياد كردند كه هركس مرد دوباره زنده نمىشود ! آرى ، وعدهء خدا بر آنها و رستاخيز آنها حقّ و راست است و لكن بيشتر مردم نمىدانند !\r\n39 -  لِيُبَيِّنَ لَهُمُ الَّذِي يَخْتَلِفُونَ فِيهِ وَ لِيَعْلَمَ الَّذِينَ كَفَرُوا أَنَّهُمْ كانُوا كاذِبِينَ .  آنان را مىانگيزاند و دوباره زنده مىكند تا آنچه در آن اختلاف داشتند ( در بهشت پس از مرگ ) بر آنها آشكار كند و تا كافران بدانند كه آنها دروغ‌زن و دروغ‌ساز هستند .\r\n\r\n","description":"","footnote":"","page_name":" 542 ","page_number":562},
  {"content":"\r\n\r\n40 -  إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ .  همانا گفتار ما براى آنچه اراده كنيم اين است كه بگوئيم باش ، پس مىباشد .\r\n\r\n( تفسير ادبى و عرفانى )\r\n30 -  وَ قِيلَ لِلَّذِينَ اتَّقَوْا ما ذا أَنْزَلَ رَبُّكُمْ .  آيه . در اين آيت : هم مدح است ، هم تهنيت ، هم بشارت ، مدح نيكو ، تهنيت بسزا ، بشارت تمام . مدح آنست كه مؤمنان را به صفت تقوى ستود ، تهنيت آنست كه آنان را در دنيا حسنه داد ، بشارت آنست كه ايشان را در آخرت سراى پيروزى و ملك جاودانى وعده داد ، و گفت : نيك‌جائى و سراى خوشى است بهشتهاى جاودان بدان نيكوئى ، و سراى بدان پيروزى و نعيم بدان فراخى ! آنها را براى كسى ساختيم كه در كوى تقوى منزل دارد و ايمانش را به جامهء پرهيزكارى آراسته دارد .\r\nمصطفى فرمود : « ايمان برهنه است و جامه‌اش پرهيزكارى است » هر مسافرى را زادى بايد براى سفرى كه در پيش دارد و مسافر راه حقيقت را توشه و زاد ، تقوى است .\r\nلطيفه : اگر كسى را از تقوى نشان توان داد ، همانا درويشان صحابهء پيغمبرند و بزرگان دين و پيشوايان شريعت سيّد المرسلين و پيروان حقيقت ربّ العالمين ، كه در طلب جمال دين از اوطان خويش هجرت كردند ، غريب‌وار جان و دل خود را از اندوه دين و درد اسلام بگداخته و نهادشان از تيمار مسلمانى بيمار و نحيف گشته و بر دوستى خدا و رسول ( ص ) تن سبيل و جان فدا كردند . نيكو گفت :\r\nآن جوانمرد كه گفت :\r\n از اين مشتى رياست‌جوى رعنا هيچ نگشايد * مسلمانى ز سلمان جوى و درد دين ز بو دردا ! \r\n . . . لِلَّذِينَ أَحْسَنُوا فِي هذِهِ الدُّنْيا حَسَنَةٌ .  آيه . لاجرم نيكوكاران را در دنيا نعمت حلاوت طاعت ، و صفاى وقت و استقامت و زيادتى توفيق در اعمال و تحقيق در احوال است . گروهى حسنه را سراى نيكو و منزل پاك سادات و بزرگان قوم دانند ، يعنى همان كسانى كه در طاعت راغب و بر خدمت مواظب بودند تا به درجهء امامت و پيشوائى رسيدند ، و از بركات وجود آنان ، در راه دين ، پيروان و مريدان برخاستند و به چراغ علم ايشان به راه شريعت و حقيقت رفتند .\r\n . . . وَ لَدارُ الْآخِرَةِ خَيْرٌ .  آيه . سراى آن جهان بهتر است چون در آن خطرى نيست و اين جهان دار مشاهدت و آخرت دار معاينت است و فرق اين دو آنست كه مشاهده برخاستن مانعها و عائقها است ميان خداوند و بنده ، و معاينه هم ديدار عارفان است با حق تعالى ، امروز مشاهدهء دل است و فردا هم مشاهدهء دل بود و هم مشاهدهء چشم . و معاينه سه چيز است : به چشم اجابت به مجيب نگرستن ، و به چشم انفراد فرد را نگرستن و به چشم حضور حاضر را نگرستن !\r\nپير طريقت گفت : اى جوانمرد ، به دورى از خود ، نزديكى او را اميدوار باش ، و به غيبت از خود حضور وى را آماده ! كه خداوند نه از قاصدان دور است و نه از طالبان پنهان ، و نه از مريدان غايب !\r\n31 -  جَنَّاتُ عَدْنٍ يَدْخُلُونَها  آيه . چه زيبا جائى ، چه نيكوسرائى كه خداوند خود مىگويد :  لَنِعْمَ دارُ الْمُتَّقِينَ  خوش جائى است كه در همه زندگى است ، مرگى نيست ، همه جوانى است ، پيرى نيست ، همه تن درستى است ، بيمارى نيست ، بنده در آن جاودانى است ، بيرون آمدنى نيست . در هواى بهشت سرما و گرما نيست آفتاب و تاريكى نيست ، سموم و زمهرير نيست ، خوش‌نگار چون روز نوبهار ، همه بنفشه‌زار و گلزار ، نسيم خوش و تن درست و دل شاد ، و به هركس به قدر طاعت او ، نعمت و پاداش به او رسد و كمال نعمت آنست كه هرگز بريدنى نيست و از روى اشارت فرمايد كه : ما به جفاى بنده ، عطاى خود را دريغ نداشتيم ، ديديم آنچه ديديم و مهر خود از او برنداشتيم .\r\n\r\n","description":"","footnote":"","page_name":" 543 ","page_number":563},
  {"content":"\r\n\r\n\r\n[ آيات 50 - 41 
  ]\r\n\r\n( تفسير لفظى )\r\n41 -  وَ الَّذِينَ هاجَرُوا فِي اللَّهِ مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً وَ لَأَجْرُ الْآخِرَةِ أَكْبَرُ لَوْ كانُوا يَعْلَمُونَ .  كسانى كه در راه خدا هجرت كردند ( از خان‌ومان بريدند ) پس از آنكه بر آنها ستمها شد ، ايشان را در اين جهان جاهاى نيكو دهيم و پاداش آنان در جهان ديگر بزرگتر و بالاتر است ، اگر دشمنان كه ايشان را بيرون كردند بدانند !\r\n42 -  الَّذِينَ صَبَرُوا وَ عَلى رَبِّهِمْ يَتَوَكَّلُونَ .  آنان كسانى هستند كه در هجرت شكيبائى كردند و به پروردگار خويش توكّل نمودند .\r\n43 -  وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  اى محمّد ، ما پيش از تو نفرستاديم مگر مردانى ( نه فرشتگانى ) كه به آنان وحى ( پيغام ) مىفرستاديم ، پس ( اى مردم ) از اهل ذكر ( تورات و انجيل ) بپرسيد اگر خودتان نمىدانيد .\r\n44 -  بِالْبَيِّناتِ وَ الزُّبُرِ وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  ( بپرسيد از اهل ذكر و از آنها كه وحى فرستاديم ) به نشانها و پيغامهاى روشن و نامه‌ها و قرآن را به تو فرستاديم تا براى مردم آنچه را كه به ايشان فروفرستاده شده بيان كنى تا شايد انديشه كنند و در آن انديشند .\r\n45 -  أَ فَأَمِنَ الَّذِينَ مَكَرُوا السَّيِّئاتِ أَنْ يَخْسِفَ اللَّهُ بِهِمُ الْأَرْضَ أَوْ يَأْتِيَهُمُ الْعَذابُ مِنْ حَيْثُ لا يَشْعُرُونَ .  آيا كسانى كه بديها مىورزند ايمن هستند از اينكه خداوند آنها را در زمين فروبرد يا بر ايشان عذاب از جائى رسد كه نمىدانند ؟\r\n46 -  أَوْ يَأْخُذَهُمْ فِي تَقَلُّبِهِمْ فَما هُمْ بِمُعْجِزِينَ .  يا خداوند ايشان را در آمد و شدهاشان ( به عذاب ) بگيرد پس آنها بر جلوگيرى از آن توانا نيستند !\r\n47 -  أَوْ يَأْخُذَهُمْ عَلى تَخَوُّفٍ فَإِنَّ رَبَّكُمْ لَرَؤُفٌ رَحِيمٌ .  يا ايشان را به روز بترى فراگيرد كه خداوند شما ( كه مىتواند و نمىكند ) خداوندى است مهربان و بخشنده .\r\n48 -  أَ وَ لَمْ يَرَوْا إِلى ما خَلَقَ اللَّهُ مِنْ شَيْءٍ يَتَفَيَّؤُا ظِلالُهُ عَنِ الْيَمِينِ وَ الشَّمائِلِ سُجَّداً لِلَّهِ وَ هُمْ داخِرُونَ .  آيا نمىنگرند به آنچه كه خداوند آفريده است ، كه از راست و چپ سايه مىاندازد درحالىكه آن چيز ( از هر نوعى ) خدا را سجده مىكند و همهء آنها خدا را گردن نهاده و خود را خوار افكنده‌اند ؟ ( بامدادان بسوى باختر و شامگاهان بسوى خاور خدا را سجده مىكنند ) .\r\n49 -  وَ لِلَّهِ يَسْجُدُ ما فِي السَّماواتِ وَ ما فِي الْأَرْضِ مِنْ دابَّةٍ وَ الْمَلائِكَةُ وَ هُمْ لا يَسْتَكْبِرُونَ . \r\nخداى را سجود مىكنند آنچه در آسمانها و زمين هستند او چمنده و رونده و فرشتگان ( نيز سجده مىكنند ) و آنان از پرستش سر نمىكشند .\r\n50 -  يَخافُونَ رَبَّهُمْ مِنْ فَوْقِهِمْ وَ يَفْعَلُونَ ما يُؤْمَرُونَ .  از خداوند خويش كه زبر ايشان است مىترسند و آنچه را كه به ايشان فرمان دهند بجاى آورند .\r\n\r\n( تفسير ادبى و عرفانى )\r\n41 -  وَ الَّذِينَ هاجَرُوا فِي اللَّهِ .  آيه . هركه از اوطان غفلت هجرت كند ، الطاف كرم او را به صحبت خود راه دهد ، و هركه از خود هجرت كند و مساكنت با خود نه پسندد ، دل او محطّ رحل عشق حقيقت گردد ، امروز در خلوت سلوت\r\n( أنا جليس من ذكرنى\r\n« 1 » ) بنازد و فردا به بساط انبساط ( الفقراء الصّبور جلساء اللّه يوم القيامة ) آرام گيرد « 2 » .\r\n\r\n\r\n","description":"","footnote":"\r\n( 1 ) خداوند فرمايد : من هم‌نشين كسى هستم كه مرا ياد كند .\r\n( 2 ) يعنى درويشان شكيبا در روز رستاخيز هم‌نشين حق هستند .\r\n","page_name":" 544 ","page_number":564},
  {"content":"\r\n\r\nهجرت حقيقى را بدايتى و نهايتى است : بدايت آنست كه نهاد وى همه عين فرمان‌بردارى گردد نه بر سبيل عادت و نه بطمع مثوبت ، بلكه مستغرق در عين مشاهدت باشد . امّا نهايت هجرت سه چيز است : حرمت در خلوت ، خجل بودن از خدمت ، خود را با همهء طاعت ، در عين تقصير ديدن .\r\nمحمود و اياز : سلطان محمود غزنوى در مجلس انس ، جز با اياز ننشستى ! نديمان و خاصان زمزمه كرده و آهسته زير لب سخن گفتند : سلطان از اين غيرت با خبر بود ، فرمود : تا همهء خاصان و نديمان در يك مجلس حاضر شوند ، پس قدحى از ياقوت سرخ كه ارزش آن معادل خراج يك ولايت بود با سندانى از آهن پيش سلطان آوردند ، وزير را فرمود : تا قدح ياقوت را بر سندان زن تا پاره و خرد شود ! وزير گفت : زينهار ، هرچند كه فرمان سلطان بالاتر است امّا من زهره ندارم اين دليرى كردن ! همچنين نديمان و خاصان را فرمود ، همگى كلاه از سر فرونهادند و لرزه بر نهادشان پديد آمد ! و زهره نداشتند كه آن را بشكنند ! پس به اياز اشارت كرد و گفت :\r\nاى غلام ، اين قدح را بر اين سندان زن ، اياز قدح را بر سندان زد تا ريزريز شد ! پس محمود گفت : از متابعت فرمان سلطان تا خلوت هزاران منزل است ، كسى كه هنوز از فرمان سلطان چنين پرهيز كند او را چه زهره كه حديث خلوت كند و شرف صحبت جويد !\r\n43 -  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ .  آيه . اين است اشارت به اينكه علم شريعت آموختنى است و بىواسطهء استاد درست نيست ، و هركه پندارد كه در علم شريعت واسطه به كار نيست ، او را در دين بهره‌اى نيست !\r\nاقسام علم دين : بدانكه علم دين سه قسم است : علم شريعت ، علم طريقت ، علم حقيقت . شريعت آموختنى است ، طريقت راه جستنى است ، حقيقت يافتنى است ! دربارهء علم شريعت فرمود : از اهل ذكر بپرسيد ، دربارهء علم طريقت فرمود : دنبال وسيله رويد ، دربارهء علم حقيقت فرمود : ما از خودمان به او آموختيم . پس شريعت به استاد حوالت و طريقت را به پير حوالت و حقيقت را با خود حوالت كرد ! چون اين سه علم به دست آيد ، در دل نورى تابد كه به آن نور ، ذات نبوّت بشناسد ، چون اين شناخت حاصل شود او را از درگاه نبوّت اين تشريف تخصيص يابد كه : دانايان وارث پيمبرانند !\r\n44 -  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ  آيه . در اين آيت هم كتاب است و هم سنّت ، كتاب خداى تعالى و سنّت محمّد مصطفى دو چيز است كه دين را ستون و أصل اعتقاد است . فرّ و شوكت مؤمنان دانى چرا هر روز بيش است ؟ كه چراغ كتاب و سنّت را در پيش است ! چه آن كارى كه خداوند بدان راضى ، و بنده بدان پيروز است ، كتاب و سنّت جهان‌افروز است . آن كتاب كه جبرئيل به آن آمد ، و رسول ( ص ) به آن خواند و پيروان به آن بهشت يافتند و ناجيان به آن رستند ، اگر مردم از كتاب و سنّت بىنياز بودى ، خداوند به كارهاى زمان جاهليّت راضى بودى ! و اگر بىكتاب و سنّت فرا راه ديدار بودى ، پيش از كتاب و سنّت ، هم كافران ، از ابرار بودى !\r\nپير طريقت گفت : كار نه تنها كرد بنده دارد ، بلكه كار خواست خدا دارد ، بنده به كوشش تنهائى خويش ، نجات خويش كى تواند ؟ . ( پس بايد هم كوشش داشت ، هم توكّل به خدا ) .\r\n\r\n[ آيات 67 - 51 
  ]\r\n\r\n( تفسير لفظى )\r\n51 -  وَ قالَ اللَّهُ لا تَتَّخِذُوا إِلهَيْنِ اثْنَيْنِ إِنَّما هُوَ إِلهٌ واحِدٌ فَإِيَّايَ فَارْهَبُونِ .  خداوند فرمود :\r\nدو چيز را به خدائى مگيريد كه خدا يكى است و يكتا ، پس از من بيم داشته باشيد .\r\n52 -  وَ لَهُ ما فِي السَّماواتِ وَ الْأَرْضِ وَ لَهُ الدِّينُ واصِباً أَ فَغَيْرَ اللَّهِ تَتَّقُونَ .  خدا راست آنچه در آسمانها و در زمين است و دين و اطاعت هميشه مر او راست ، آيا جز از خداوند يكتا مىپرهيزيد ؟\r\n53 -  وَ ما بِكُمْ مِنْ نِعْمَةٍ فَمِنَ اللَّهِ ثُمَّ إِذا مَسَّكُمُ الضُّرُّ فَإِلَيْهِ تَجْئَرُونَ .  آنچه به شما رسد از نعمتها ، همه از سوى خداوند است ، پس از آن هرگاه بشما زيانى رسد در آن حال بسوى او مىزاريد و مىناليد !\r\n\r\n","description":"","footnote":"","page_name":" 545 ","page_number":565},
  {"content":"\r\n\r\n54 -  ثُمَّ إِذا كَشَفَ الضُّرَّ عَنْكُمْ إِذا فَرِيقٌ مِنْكُمْ بِرَبِّهِمْ يُشْرِكُونَ .  پس از آنكه گزند از شما دور شد در آن هنگام گروهى از شما به پروردگار خود شرك مىآورند !\r\n55 -  لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ .  تا كافر شوند به آنچه ما به ايشان داده‌ايم ، پس به آنها بگوى ( اى محمّد ) كام خود برانيد و تمتّع بريد پس به زودى از نتيجهء آن آگاه خواهيد شد و خواهيد دانست .\r\n56 -  وَ يَجْعَلُونَ لِما لا يَعْلَمُونَ نَصِيباً مِمَّا رَزَقْناهُمْ تَاللَّهِ لَتُسْئَلُنَّ عَمَّا كُنْتُمْ تَفْتَرُونَ .  و قرار مىدهند از روى نادانى براى خداوند بهره‌اى از آنچه بدانها روزى داده‌ايم ، به خداى سوگند كه از شما پرسند از آنچه افترا مىزنيد و دروغ مىسازيد !\r\n57 -  وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ  براى خدا دختران مىگويند ! درحالىكه خداوند پاك و منزّه است ( از آنچه ايشان مىگويند ) و مر ايشان است آنچه را آرزو مىكنند و مىخواهند ! .\r\n58 -  وَ إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ .  و چون به يكى از آنها خبر دهند به دختر ( زائيده شدن ) روى او سياه مىشود ( از خشم ) و او در خود اندوه مىخورد !\r\n59 -  يَتَوارى مِنَ الْقَوْمِ مِنْ سُوءِ ما بُشِّرَ بِهِ أَ يُمْسِكُهُ عَلى هُونٍ أَمْ يَدُسُّهُ فِي التُّرابِ أَلا ساءَ ما يَحْكُمُونَ .  ( پدر دختر ) از چشم مردم پنهان مىشود از رنج و شرم آن خبر ! يا او را به خوارى مىپروراند يا او را زنده‌به‌گور مىكند ! چه بد حكمى است كه آنان مىكنند و كژ سخنى است كه مىگويند .\r\n60 -  لِلَّذِينَ لا يُؤْمِنُونَ بِالْآخِرَةِ مَثَلُ السَّوْءِ وَ لِلَّهِ الْمَثَلُ الْأَعْلى وَ هُوَ الْعَزِيزُ الْحَكِيمُ .  براى كسانى كه ايمان نياورده‌اند صفت بد ، و براى خدا است برترين صفتها در يگانگى و بىهمتائى ، و او است تواناى دانا .\r\n61 -  وَ لَوْ يُؤاخِذُ اللَّهُ النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ وَ لكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ .  اگر خداوند مردمان را به ستمكاريشان بگيرد تاكنون يك جنبنده در روى زمين نبودى ! لكن ايشان را با پس ( مهلت ) مىدهد تا بهنگام نامزد شده ، پس همين‌كه آن هنگام رسيد نه يك ساعت پس ( تأخير ) و نه يك ساعت پيش ( تقديم ) دارند !\r\n62 -  وَ يَجْعَلُونَ لِلَّهِ ما يَكْرَهُونَ وَ تَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنى لا جَرَمَ أَنَّ لَهُمُ النَّارَ وَ أَنَّهُمْ مُفْرَطُونَ .  براى خدا چيزى گويند ( داشتن دختر ) كه خود نمىپسندند و زبان آنان دروغ مىسازد كه آنان راست نيكوئى و نيكوكارى ! درحالىكه آنان راست آتش دوزخ و اينكه آنها فروفرستگان و پيش‌فرستگان در آتش هستند !\r\n63 -  تَاللَّهِ لَقَدْ أَرْسَلْنا إِلى أُمَمٍ مِنْ قَبْلِكَ فَزَيَّنَ لَهُمُ الشَّيْطانُ أَعْمالَهُمْ فَهُوَ وَلِيُّهُمُ الْيَوْمَ وَ لَهُمْ عَذابٌ أَلِيمٌ .  به خدا سوگند ( اى محمّد ) كه ما به امّتهاى پيش از تو ( پيمبران و كتاب ) فرستاديم پس شيطان كارهاى آنان را زيبا و آراسته نمودار ساخت ، پس امروز همان ديو پليد يار ايشان است و آنان راست عذاب دردناك !\r\n64 -  وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ وَ هُدىً وَ رَحْمَةً لِقَوْمٍ يُؤْمِنُونَ .  ما كتاب را ( اى محمّد ) به تو نفرستاديم مگر براى آنكه آن چيزى را كه در آن اختلاف دارند ايشان را روشن كنى و براى راهنمونى و مهربانى گروندگان ( فرستاديم ) .\r\n65 -  وَ اللَّهُ أَنْزَلَ مِنَ السَّماءِ ماءً فَأَحْيا بِهِ الْأَرْضَ بَعْدَ مَوْتِها إِنَّ فِي ذلِكَ لَآيَةً لِقَوْمٍ يَسْمَعُونَ . \r\nخداوند از آسمان آب فرستاد و زمين را با آن پس از مردنش زنده گردانيد ، و در اين نشانى براى گروهى است كه گوش شنوا دارند .\r\n\r\n","description":"","footnote":"","page_name":" 546 ","page_number":566},
  {"content":"\r\n\r\n66 -  وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ .  و شما را در چهارپايان عبرتى است آشكارا ، ما بشما مىآشامانيم آنچه در شكم آنها است از ميان سرگين و خون ، شير پاك براى آشامندگان !\r\n67 -  وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً وَ رِزْقاً حَسَناً إِنَّ فِي ذلِكَ لَآيَةً لِقَوْمٍ يَعْقِلُونَ .  و از ميوه‌ها ( كه ما آفريديم ) از خرما و انگور شما از آنها شراب ( مى ) و روزى نيكو مىگيريد ، در اين كار نشانى است براى گروهى كه عقل دارند و درمىيابند !\r\n\r\n( تفسير ادبى و عرفانى )\r\n51 -  وَ قالَ اللَّهُ لا تَتَّخِذُوا إِلهَيْنِ اثْنَيْنِ .  آيه . اين آيت اثبات توحيد است و توحيد مايهء دين و اسلام را ركن ركين است ، بىتوحيد طاعت مقبول نيست و با شرك عبادت به كار نيست .\r\nحقيقت توحيد : بدان كه حقيقت توحيد دو باب است : يكتا گفتن و يكتا دانستن ، يكتا گفتن سرّ همهء علوم است و مايهء همه معارف ، و مبناى دين و حاجز ميان دوست و دشمن و آن را سه وصف است : نخست گواهى دادن به يگانگى و يكتائى خداوند در ذات و پاكى از زن و فرزند و انباز . دوّم - گواهى دادن به يكتائى در صفات كه در آنها بىمثل و بىمانند است ، زيرا چگونگى صفات خداوند يگانه ، نامفهوم و نامحاط و نامحدود و از حدّ اوهام بيرون است و كس نداند كه چون است . سوّم - گواهى دادن به يكتائى خداوند در نامها ، نامهاى حقيقى ازلى كه وى را حقايقند و از ديگران عاريتى آفريده ! آنچه نام خدا است ، حقيقتى است قديم و ازلى به شايستگى او ، و آنچه نام خلق است ، همه آفريده و محدث به شايستگى آنان ، چنان كه مثلا رحمن از نامهاى خدا است كه جز او را به آن نخوانند .\r\nامّا يكتا دانستن ، و آن در خدمت و در معاملت و در همّت است ، در خدمت ، ترك ريا است و رعايت اخلاص ، و در معاملت ، تصفيهء سرّ و تحقيق ذكر ، و در همّت ، گم كردن آنچه جز او است و وارستن به آزادى دل از هرچه جز او است .\r\nپير طريقت گفت : همه چيزها را عبارت آسان است و يافت دشوار ، و در توحيد ، يافت آسان است و عبارت دشوار ، عبارت توحيد از عقل بيرون است و عين توحيد از توهّم مصون ، و حادث در ازلى گم است ! توحيد آنست كه جز از يكى نبود ! معروف بود ، عارف نبود ! مقصود بود قاصد نبود . موحّد آنست كه او را جز از او نبود ، تا آنگاه كه اين خود نبود ، همه خود او بود !\r\nتوحيد سه قسم است : 1 - توحيد اقرار : كه ايمان به خدا و كفر به بتها است . 2 - توحيد معاملت : كه آنچه هست در ملكوت او و به ارادهء او و به خواست او است . 3 - توحيد ذكر و رؤيت : كه از غير خدا بيزار شدن و در يكى رسيدن است .\r\n53 -  وَ ما بِكُمْ مِنْ نِعْمَةٍ فَمِنَ اللَّهِ .  آيه . در چند جاى قرآن خداوند بر بندگان منّت نهاده كه رسانندهء نعمت منم ، و رهاننده از بلا و شدّت منم ، پس اى بنده ، نوازش از ما دان و سپاس از ما كن ، نعمت كه ما داديم به ديگرى حوالت مكن ، و عاجز بر ما بدل ميار و ديگرى را بر ما مگزين . فرداى قيامت كافر را گويد : كه را خواندى و كه را پرستيدى ؟ همىپرسد و خود به آن از همه داناتر ! كافر گويد : تو را پرستيدم لكن بت انباز تو گفتم . باز مؤمن گويد : تو كه را خواندى و كه را پرستيدى ؟ گويد : خداى تعالى تو خود دانى كه تو را پرستيدم و به يكتائى و يگانگى تو گواهى دادم .\r\nخداوند فرمايد : من با هركس معاملت به حكم اعتقاد او كنم ، كافر مرا شريك و انباز گفت ، مؤمن مرا يكتا و يگانه گفت .\r\nما در شريعت حكم چنان كرده‌ايم كه هر بنده‌اى كه از آن دو شريك باشد ، نفقه و كسوهء آن بنده بر عهدهء هر دو شريك است هريك به قدر شركتشان ، اى كافر تو در دنيا به خدائى ما اقرار دارى ليكن با ما انباز گرفتى ، منم به خداوندى خود وفا مىكردم كه در دنيا تو را آفريدم\r\n\r\n","description":"","footnote":"","page_name":" 547 ","page_number":567},
  {"content":"\r\n\r\nو روزى دادم و از بلاها نگاه داشتم ، اكنون بت را گوى تا تو را از آتش دوزخ نگاه دارد ! من كار دنياى تو را راست كردم ، كار عقبى را از انباز من بخواه ! باز بندهء مؤمن در دنيا مرا يكتا گفت و يكتا دانست و در شريعت ، بنده‌اى كه يك مالك دارد ، معاش و مصالح وى همه بر مالك بود ، لاجرم كار دنيايش كفايت كردم ، نعمت دادم ، هدايت كردم ، و اينك كار عقبى بر من است كه آنان را كفايت كنم ، از آتش برهانم ، به بهشت برم ، به ديدار و رضاى خود رسانم ، زيرا او جز من كسى را ندارد و كار او جز من كسى نسازد .\r\n . . . ثُمَّ إِذا مَسَّكُمُ الضُّرُّ فَإِلَيْهِ تَجْئَرُونَ .  آيه . فائدهء آيت اين است كه بنده بايد به حقيقت بداند كه نعمت و شدّت همه از خداوند است و بلا و راحت همه به ارادهء او است ، دل در ديگرى نه‌بندد ، و شفاى درد از جز او نخواهد ، و بداند كه زيان‌بخش و سودبخش هر دو يكى است ، خداوند برگشاد و بند ، و پادشاه بر سود و گزند ! و كليددار جدائى و پيوند ! سودنماى سودرسان ، و سپردن سودها بر او آسان ، و سودها همه به دست او نه به دست كسان !\r\n66 -  وَ إِنَّ لَكُمْ فِي الْأَنْعامِ لَعِبْرَةً .  آيه . در بدن جانداران دو نجس فراهم آمد يكى خون يكى مدفوع ، از ميان اين دو نجس ، خداوند شير صاف و پاك پديد آورد ، و همچنين دو نطفهء حقير و مهين در رحم فراهم آورد ، آنگاه از ميان هر دو ، صورتى بدين زيبائى به تقدير و تصوير خدائى پديد آورد ! و دو بار سنگين بر بنده جمع كرد ، يكى بار معصيت ، ديگرى تقصير در طاعت ، آنگاه از ميان هر دو به فضل و رحمت خود ، آمرزش و مغفرت پديد آورد !\r\nپير طريقت گفت : خدايا دانى به چه شادم ، به آنكه من نه به خويشتن به تو افتادم ، تو خواستى نه من خواستم ، دوست بر بالين ديدم چون از خواب برخاستم .\r\nاز روى اشارت خداوند مىفرمايد : شيرى كه غذاى تو است ميان سرگين ( فرث ) و خون تو گذرانيدم و از هر دو نگاه داشتم ، بدين‌گونه كه چون جان بنده غذا خورد و در معده پخته شد ، سه قسمت مىشود قسمت بالاى آن خون ، قسمت ميان آن شير ، و قسمت پائين دفع‌شدنى است ! پس از آن كبد ( جگر سياه ) خون را به رگها مىدهد و شير را به شيردان و بقيه را به دفع مىفرستد ! و اين بزرگترين عبرت است . پس توحيد كه حقّ ما است اولىتر است كه نگاه داريم تا بر دنيا و عقبى بگذرد و از هر دو هيچ اثر نگيرد ! چه كه توحيد از دنيا و عقبى پاك است و نور توحيد باعث هلاك آب و خاك و فراگرفتن ديدهء دل و يافت توحيد را ادراك است .\r\n\r\n[ آيات 77 - 68 
  ]\r\n\r\n( تفسير لفظى )\r\n68 -  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ . \r\nپروردگار تو زنبور عسل را آگاهى داد كه در دل كوه‌ها خانه بگيريد و در درختان و در آنچه خانه‌ها ساخته‌اند جاى گيريد .\r\n69 -  ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ .  ( پس از آن فرمود ) بخوريد از گل هر ميوه و در شويد در آن راه‌ها كه همه رام شده و مسخّر است ، تا از شكم زنبوران شرابى رنگارنگ بيرون آيد كه شفاى دردهاى مردم است ، و در آن نشانى ( از قدرت خداوند است ) براى قومى كه انديشند و تفكّر كنند .\r\n70 -  وَ اللَّهُ خَلَقَكُمْ ثُمَّ يَتَوَفَّاكُمْ وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْ لا يَعْلَمَ بَعْدَ عِلْمٍ شَيْئاً إِنَّ اللَّهَ عَلِيمٌ قَدِيرٌ .  خداوند شما را آفريد پس از آن شما را مىميراند ، و از شما كسانى هستند كه او را به بترين عمر ( و بدترين ) زندگانى ! بازپس برند تا نداند و چيزى به ياد نياورد پس از آنكه مىدانست و ياد داشت ! كه خداوند توانا و دانا است .\r\n71 -  وَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ فَمَا الَّذِينَ فُضِّلُوا بِرَادِّي رِزْقِهِمْ عَلى ما مَلَكَتْ أَيْمانُهُمْ فَهُمْ فِيهِ سَواءٌ أَ فَبِنِعْمَةِ اللَّهِ يَجْحَدُونَ .  خداوند فزونى و برترى داد لختى از شما بر لختى ديگر در روزى ! پس\r\n\r\n","description":"","footnote":"","page_name":" 548 ","page_number":568},
  {"content":"\r\n\r\nكسانى كه برترى و فزونى ( روزى و مال ) يافته‌اند ، دارائى خود را به بردگانشان نمىدهند تا باهم در روزى برابر باشند ! آيا آنان به نعمت خداوند ( و كتاب او ) منكر مىشوند ؟\r\n72 -  وَ اللَّهُ جَعَلَ لَكُمْ مِنْ أَنْفُسِكُمْ أَزْواجاً وَ جَعَلَ لَكُمْ مِنْ أَزْواجِكُمْ بَنِينَ وَ حَفَدَةً وَ رَزَقَكُمْ مِنَ الطَّيِّباتِ أَ فَبِالْباطِلِ يُؤْمِنُونَ وَ بِنِعْمَتِ اللَّهِ هُمْ يَكْفُرُونَ .  خداوند از خود شما جفتها آفريد و از جفتان شما پسران و نوه‌ها و نواده‌ها آفريد و شما را از پاكيها و خوشيها روزى داد ، پس آيا به بيهوده و باطل مىگروند ؟ و نعمت خداى را كفران مىكنند .\r\n73 -  وَ يَعْبُدُونَ مِنْ دُونِ اللَّهِ ما لا يَمْلِكُ لَهُمْ رِزْقاً مِنَ السَّماواتِ وَ الْأَرْضِ شَيْئاً وَ لا يَسْتَطِيعُونَ  و آنان جز خداوند چيزى را مىپرستند كه مالك هيچ‌گونه روزى در آسمانها و زمين نيست و توانائى آوردن هيچ‌گونه روزى از آسمان و زمين را ندارد !\r\n74 -  فَلا تَضْرِبُوا لِلَّهِ الْأَمْثالَ إِنَّ اللَّهَ يَعْلَمُ وَ أَنْتُمْ لا تَعْلَمُونَ .  پس براى خدا ، مانندها مگوئيد و او را كه يكتا است همتا نسازيد كه خداوند مىداند و شما نمىدانيد .\r\n75 -  ضَرَبَ اللَّهُ مَثَلًا عَبْداً مَمْلُوكاً لا يَقْدِرُ عَلى شَيْءٍ وَ مَنْ رَزَقْناهُ مِنَّا رِزْقاً حَسَناً فَهُوَ يُنْفِقُ مِنْهُ سِرًّا وَ جَهْراً هَلْ يَسْتَوُونَ الْحَمْدُ لِلَّهِ بَلْ أَكْثَرُهُمْ لا يَعْلَمُونَ .  خداوند ( خود و انبازها را ) مثلى زد به بندهء برده‌اى كه قادر بر هيچ‌چيز نيست با كسى كه ما روزى فراوان و نيكو به او داديم ! و او در پنهانى و آشكار از آن روزى ( در راه حق ) بذل و بخشش مىكند ! آيا اين دو نفر باهم برابرند ؟ سپاس خداى را ( كه او دارنده و دهنده و بخشنده است ) بلكه بيشتر مردمان نمىدانند .\r\n76 -  وَ ضَرَبَ اللَّهُ مَثَلًا رَجُلَيْنِ أَحَدُهُما أَبْكَمُ لا يَقْدِرُ عَلى شَيْءٍ وَ هُوَ كَلٌّ عَلى مَوْلاهُ أَيْنَما يُوَجِّهْهُ لا يَأْتِ بِخَيْرٍ هَلْ يَسْتَوِي هُوَ وَ مَنْ يَأْمُرُ بِالْعَدْلِ وَ هُوَ عَلى صِراطٍ مُسْتَقِيمٍ .  خداوند مثلى زد از دو مرد كه يكى از آنها گنگ است و توانائى بر چيزى ندارد و او بر مولاى خويش ، هرجا كه روى مىآورد بارى گران است ! براى هيچ‌كس خيرى و سودى نياورد ! آيا اين كس با كسى كه امر به عدل مىدهد و بر راه راست است مساوى و برابر است ؟\r\n77 -  وَ لِلَّهِ غَيْبُ السَّماواتِ وَ الْأَرْضِ وَ ما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّهَ عَلى كُلِّ شَيْءٍ قَدِيرٌ .  پوشيده‌ها و پنهانىهاى آسمانها و زمين خداى راست ( و علم هر چيزى با اوست ) و كار برخاستن روز رستاخيز هنگامى كه آيد ، مانند يك چشم بهم زدن است بلكه نزديكتر از آن ، چه كه خداوند بر هر چيزى توانا است .\r\n\r\n( تفسير ادبى و عرفانى )\r\n68 -  وَ أَوْحى رَبُّكَ إِلَى النَّحْلِ .  آيه . چون زنبور عسل امر فرمان ده را اطاعت كرد ، خداوند در لعاب او شفا قرار داد ، همچنان‌كه مؤمن چون امر خدا را اطاعت كرده و راز را پوشيد ، خداوند هم ديدن او را و سخن او را و هم‌نشينى او را شفا براى هركس قرار داده ! چه كه هركس مؤمن را نظر كند عبرت مىگيرد و به خود مىآيد ، و هركس سخن او را بشنود پند گيرد و هركس با او نشيند سعادت يابد .\r\nلطيفه : زنبور عسل جاندارى است كه نه احكام شرع بر او روان است و نه مشمول خطاب و تكليف است ، و نه آراستهء عقل و تميز ! ليكن از روى الهام به او فرمانى مىرسد ، مطيع و منقاد فرمان است ! چون طاعت دارد فرمان‌بردار و فروتن‌وار پيش آمده ، و خداوند لعاب او را شفاى مردم قرار داده !\r\nبندهء مؤمن را در اين آيت اشارتى و بشارتى است ، اشارتى پيدا و بشارتى بسزا ، كه چون مؤمن از فرمان حقّ پيروى كرده و دل را با مشاهدهء حقّ پرداخته و به تواضع پيش فرمان باز شده . و نظر حقّ پيش چشم خويش داشته و باطن را از ملاحظات ديگران پاك كرده ، خداوند چنين بنده را سبب نجات و سعادت خلق گرداند و ديدار وى شفاء دردمندان و سخن او پند مؤمنان و مجالست او زيادت درجهء عابدان دانست .\r\n\r\n","description":"","footnote":"","page_name":" 549 ","page_number":569},
  {"content":"\r\n\r\n69 -  ثُمَّ كُلِي مِنْ كُلِّ الثَّمَراتِ .  آيه . مقايسهء زنبور عسل با مردم با ايمان : كار مؤمن از چند جهت مانند كار زنبور عسل است : 1 - زنبور عسل از كثافتها و پليديها و چركيها دورى مىكند ! آدم با ايمان هم از گناه و نافرمانى و سرپيچى از احكام خدا پرهيز دارد . 2 - همه پرندگان چون شب دررسد به لانه‌هاى خود روند ، جز زنبور عسل كه در شب براى گرفتن شيرهء گلها بيش از روز پرواز مىكند ! همين‌گونه مردم ، چون شب فرارسيد همگى در بستر راحت مىغنودند ، ليكن مرد ايمان‌دار بر پا خاسته و در حضور خداى خويش به عبادت مىپردازد و درد دل خود را با خدا در ميان مىنهد 3 - زنبور عسل سر خود و از روى هوا و هوس كار نمىكند بلكه بفرمان پادشاه خويش انجام وظيفه مىكند ، همين‌گونه مرد مؤمن هم به ميل خود و به هواى نفس عمل نمىكند بلكه فرمان حق را اطاعت مىنمايد . 4 - زنبور عسل از انواع پرندگان بيم دارد ليكن خود آزارى به كس نمىرساند ، مرد مؤمن هم آزار مردم را تحمل مىكند ولى خود به كسى آزارى نمىرساند . 5 - زنبور عسل خاتمهء وظيفهء خود را بر رفتن در كندو و بستن درب انجام مىدهد ! همين‌گونه مرد مؤمن لذت شيرينى عبادت را نمىيابد جز وقتى كه در تنهائى و خلوت جز خداوند كسى او را نمىبيند ! .\r\nراهب ديرنشين : يكى از عارفان مشهور گويد : راهبى را ديدم در ديرى نشسته ، كسى از او پرسيد : روزگارت چون است ؟\r\nگفت : روزگارم در نماز مىگذرد كه نماز سبب سعادت و پيرايهء شهادت و مظنّهء مشاهدت است . عارف پرسيد آرزوى تو در دنيا تا كجا است ؟ و چند است ؟ راهب گفت : هرگز گامى برنداشته و نگذاشته‌ام مگر اينكه پيوسته مرگ را ميان هر دو گام مىبينم ! آنگاه گفت :\r\nاى مرد ، تو هم حال خود را با من بگوى ، آن كس گفت : من آن قدر سر بر خاك نهم و سجده كنم و همىگريم تا از آب چشم من گياه از زمين برآيد ! راهب گفت : اگر بخندى و به گناهان خود اقرار كنى ، بهتر است تا گريه كنى و به عمل خود بنازى ! چون اين حالت خودبينى و خودپسندى است ! و پس اى جوانمرد بدان كه خنده و شادى و اعتراف به گناه از گريه و زارى كه آن را نزد خداوند عملى پندارى و سزاوار پاداشى باشى به مراتب بهتر و بالاتر است ! آنگاه او را پند داد و گفت : خدا را بپرهيز و زهد و تقوى پيشه كن و با مردم دنيا رقابت و چشم هم‌چشمى مكن و مانند زنبور عسل باش كه اگر مىخورى پاك و پاكيزه بخور و اگر مىنهى پاكيزه و مفيد نه ! و اگر بر شاخ گلى يا درختى نشينى آن را نشكن !\r\nلطيفه : خداوند چند چيز عزيز و گران‌بها را در چند چيز حقير و پست قرار داده است : چون سنّت خداوند است كه هرچه عزيزتر و شريف‌تر است در كم‌بهاتر و حقيرتر قرار دهد : چنان كه عسل با حلاوت را در زنبور نحيف و ابريشم را در كرمكى ضعيف و مرواريد را در صدفى وحشى و مشك را در ناف آهوى دشتى پديد آورده !\r\nملّت اسلام در نظر خداوند : خداوند در اين دو آيه از روى اشارت مىگويد : اى محمّد ، ما آن روز كه امّت تو را ستوديم ، و  كُنْتُمْ خَيْرَ أُمَّةٍ  گفتيم ، آن درازعمران بسيار طاعت را هم مىديديم . آن روز كه زنبور ضعيف را عسل داديم ، بازوان توانا هم مىديديم ، آن روز كه كرمك را ابريشم داديم ، آن ماران با هيبت را هم مىديديم ، آن روز كه آهوى دشتى را مشك داديم ، آن شيران با صولت را هم مىديديم ، آن روز كه عندليب را آواز خوش داديم ، طاووسان زيبا را هم مىديديم ، و آن روز كه اين مشتى خاك ( يعنى امّت تو ) را ثنا گفتيم ، فرشتگان صف‌زده را در راه خدمت هم مىديديم . پس بدانكه :\r\n زان پيش كه خواستى منت خواسته‌ام * عالم ز براى تو بياراسته‌ام \r\n در شهر مرا هزار عاشق بيشند * تو شاد بزى كه من تو را خواسته‌ام \r\n70 -  وَ اللَّهُ خَلَقَكُمْ ثُمَّ يَتَوَفَّاكُمْ وَ مِنْكُمْ مَنْ يُرَدُّ إِلى أَرْذَلِ الْعُمُرِ .  آيه . به زبان اهل معرفت و به ذوق جوانمردان طريقت ، پست‌ترين عمر آنست كه بنده را در عنفوان جوانى وقتى خوش و روزگارى مساعد و صحبتى نيكو بود ، چون چندى بر اين حال بگذرد ، آنگاه كه او را فترتى روى دهد ، روى به دنيا آورد و از مال دنيا گرد كند ، سالكان راه اين را ارذل العمر دانند . و در طريقت آن را ارتداد شمردند .\r\n\r\n","description":"","footnote":"","page_name":" 550 ","page_number":570},
  {"content":"\r\n\r\nيكى از بزرگان صحابه در اين باب گويد : خنك مر آن بنده‌اى كه در آغاز عمر با تازگى دل و صفاى وقت و روزگار مساعد از دنيا برود ! چه كه در درنگ روزگار تغيير حال افتد و در صفا تيرگى آميزد و كدام نعمت است كه روزگار آن را تيره نكرده است ؟\r\nلطيفه : يكى از عرفاى نامى انجمنى داشت . يكى از آن انجمن برخاست و گفت : اى شيخ دلى داشتم تازه و روشن ، و وقتى صافى ، و روزگارى با نظام ، آه كه روزگار بر من بشوريد و آن وقت صفا و روزگار از من برفت ! اكنون تدبير چيست ؟ شيخ فرمود : اى جوانمرد بنشين كه ما همه در اين ماتم نشسته‌ايم !\r\nپير طريقت در مناجات خويش گفت : الهى ، اين چه بتر ( بدتر ) روزى است ؟ ترسم كه مرا از تو جز حسرت نه روزى است ! خدايا ، مىلرزم از آنكه نه آرزم ! و از آنكه نه آرزم چه سازم ؟ جز آنكه مىسوزم تا از اين افتادگى برخيزم ، خداوندا ، از بخت خود چون پرهيزم و از بودنى كجا گريزم ؟ و تا چاره را چه آميزم ؟ و در هامون كجا گريزم ؟ كريما ، دل من كان حسرت است و تن من مايهء درد و غم ، نيارم گفت كه اين همه چرا بهرهء من ؟ نه دست رسد مرا به معدن چارهء من !\r\n مرا تا باشد اين درد نهانى * تو را جويم كه درمانم تو دانى \r\nبزرگترين لطيفه : ( در وصف پيرى ) مصطفى ( ص ) فرموده : نوزاد تا به ادراك نرسيده آنچه كار نيك كند بهرهء پدر و مادر مىشود و اگر كارى بد كند به حساب آورده نمىشود ! و چون به سنّ ادراك و رشد رسد و مسلمان باشد ، دو فرشته نگهبان اويند تا او را از آفتها و بديها نگاه دارند و چون به سنّ چهل سال رسد خداوند او را از سه بلا ايمن دارد : - ديوانگى - خوره ( جذام ) برص ( پيسى ) و چون به پنجاه رسد كارهاى نيك او دو برابر محسوب گردد ، و چون به شصت رسد ، خداوند توبهء او را بپذيرد ، و چون به هفتاد رسد ، اهل آسمان او را اجابت كنند و لبيك گويند ! و چون به هشتاد رسد ، كارهاى نيك او ثبت و كارهاى بد او بخشوده مىشود ! و چون به نود رسد ، خداوند همه گناهان او را آمرزد و شفيع خانواده‌اش قرار دهد و نام او نزد خداوند در دفتر اسيران زمين ثبت گردد ! و چون به صد سال رسد كه :\r\nارذل العمر است و ديگر با داشتن دانشهاى پيش چيزى نمىداند عمل او نزد خداوند مانند زمان سلامت و صحّت ، مقبول و گناه او در نامهء عمل ثبت نمىشود « 1 » !\r\n71 -  وَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ .  آيه . روزىها گوناگون است ، چنان كه روزى نفس و روزى دل و روزى روح باهم تفاوت دارند . روزى نفس ، گروهى را توفيق طاعت دهد و گروهى را رسواى معصيت دهد . روزى دل ، گروهى را حضور دل است و گروهى را غفلت با دوام قسوت ! و روزى روح ، قومى را كمال معرفت و صفاى محبّت است و جمعى را حبّ دنيا و مشغلهء علاقت است .\r\nيكى از عارفان گويد : بهترين و باارزش‌ترين روزى آدمى توفيق عملى است كه او را بسوى رشد و معرفت براند و موجب مشاهدهء جمال حضرت حق گردد كه مصطفى فرمود : من زير سايهء پروردگارم هستم كه مرا خوردنى و آشاميدنى روزى مىدهد .\r\n77 -  وَ لِلَّهِ غَيْبُ السَّماواتِ وَ الْأَرْضِ .  آيه . خداوند غيب خود را در مردم پوشانيد و اولياء خود را از بندگان پنهان داشت ! پس به غيب او كسى آگاه نمىشود جز خاصان اولياء و از وجود اولياء كسى بهره‌مند نمىشود جز بندگان خاص و صديق خدا ، پس هرچند آگاهى بر غيب عزيز و گران‌بها است ليكن آگاهى بر اولياء عزيزتر و سودمندتر است .\r\n\r\n[ آيات 89 - 78 
  ]\r\n\r\n( تفسير لفظى )\r\n78 -  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ \r\n\r\n\r\n","description":"","footnote":"\r\n( 1 ) ملاحظه كنيد گذران عمر آدمى چه مراحلى دارد : يكى اثر گردش روزگار و بدى فرجام جوانى ! و ديگرى لطيفهء ايام پيرى ! كه چه تلخ و شيرين و ناگوار و گوارا است ! خداوند توفيق كار نيك دهد .\r\n","page_name":" 551 ","page_number":571},
  {"content":"\r\n\r\n وَ الْأَفْئِدَةَ لَعَلَّكُمْ تَشْكُرُونَ .  خداوند شما را از شكمهاى مادرانتان بيرون آورد درحالىكه هيچ نمىدانستيد و براى شما شنوائى و بينائى و دلها قرار داد ، تا مگر سپاس ( آزادى ) گزاريد .\r\n79 -  أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ .  آيا مرغها را در پر زدن در آسمان و در هوا نمىبينيد ؟ كه آنها را نگاه نمىدارد مگر خداوند ، همانا در اين امر نشانيها از توانائى خدا براى گروه گروندگان است .\r\n80 -  وَ اللَّهُ جَعَلَ لَكُمْ مِنْ بُيُوتِكُمْ سَكَناً وَ جَعَلَ لَكُمْ مِنْ جُلُودِ الْأَنْعامِ بُيُوتاً تَسْتَخِفُّونَها يَوْمَ ظَعْنِكُمْ وَ يَوْمَ إِقامَتِكُمْ وَ مِنْ أَصْوافِها وَ أَوْبارِها وَ أَشْعارِها أَثاثاً وَ مَتاعاً إِلى حِينٍ .  خداوند براى شما خانه‌هاى دل‌آرام آفريد و از پوست چهارپايان خانه‌ها ساخت تا سبك‌بار روز رفتن در سفرها و روز ماندن با خود ببريد و از پشم و گرگ و موى آنها ، قماش خانه و در بايستهاى كدخدائى آفريد كه به آن تا وقت معلوم ( تا زنده‌ايد ) بسازيد .\r\n81 -  وَ اللَّهُ جَعَلَ لَكُمْ مِمَّا خَلَقَ ظِلالًا وَ جَعَلَ لَكُمْ مِنَ الْجِبالِ أَكْناناً وَ جَعَلَ لَكُمْ سَرابِيلَ تَقِيكُمُ الْحَرَّ وَ سَرابِيلَ تَقِيكُمْ بَأْسَكُمْ كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ  خداوند از آنچه آفريد سايه‌ها به شما داد و براى شما در دل كوه‌ها غارها ساخت و شما را جامه‌ها داد كه از گرما نگاهتان دارد و پيراهنهاى زره كه شما را در جنگها از زخمها بازدارد ، اين‌گونه نعمت خود را بر شما تمام مىكند و مىگستراند تا شايد شما گردن نهيد !\r\n82 -  فَإِنْ تَوَلَّوْا فَإِنَّما عَلَيْكَ الْبَلاغُ الْمُبِينُ .  اگر ( كافران ) گردن ننهند و برگردند ، همانا بر تو ( اى محمّد ) رساندن ( پيغام ) آشكار است .\r\n83 -  يَعْرِفُونَ نِعْمَتَ اللَّهِ ثُمَّ يُنْكِرُونَها وَ أَكْثَرُهُمُ الْكافِرُونَ .  آنان نعمتهاى خدا را مىشناسند باوجود اين انگار مىكنند ! و بيشتر آنها ناسپاسانند .\r\n84 -  وَ يَوْمَ نَبْعَثُ مِنْ كُلِّ أُمَّةٍ شَهِيداً ثُمَّ لا يُؤْذَنُ لِلَّذِينَ كَفَرُوا وَ لا هُمْ يُسْتَعْتَبُونَ .  و آن روز كه از هر گروهى گواهى برانگيزانيم ، در آن هنگام دستور سخن به آنها داده نمىشود و نه عذرشان پذيرفته مىشود !\r\n85 -  وَ إِذا رَأَى الَّذِينَ ظَلَمُوا الْعَذابَ فَلا يُخَفَّفُ عَنْهُمْ وَ لا هُمْ يُنْظَرُونَ .  آنگاه كه كافران عذاب را مشاهده كنند ( در دوزخ ) نه عذاب آنان سبك مىشود و نه به آنها مهلت دهند .\r\n86 -  وَ إِذا رَأَى الَّذِينَ أَشْرَكُوا شُرَكاءَهُمْ قالُوا رَبَّنا هؤُلاءِ شُرَكاؤُنَا الَّذِينَ كُنَّا نَدْعُوا مِنْ دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكاذِبُونَ .  آنگاه كه مشركان انبازخواندگان ( بتها را ) بينند گويند : خدايا ، اينان انبازان مايند كه ما جز تو مىخوانديم ! پس آن بتان در پاسخ گفتند : شما دروغ مىگوئيد !\r\n87 -  وَ أَلْقَوْا إِلَى اللَّهِ يَوْمَئِذٍ السَّلَمَ وَ ضَلَّ عَنْهُمْ ما كانُوا يَفْتَرُونَ .  در آن روز آنها خود را به بندگى خداوند انداختند ( و گويند ما خدايان نبوديم و آفريدهء تو بوديم ) و آنچه بر دروغ خدايان مىخواندند از آنان گم شد و به كارشان نيامد !\r\n88 -  الَّذِينَ كَفَرُوا وَ صَدُّوا عَنْ سَبِيلِ اللَّهِ زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ .  آنان كه كافر شدند و از راه خدا بازماندند و برگشتند ، عذابى بر عذاب آنان بيفزائيم به سبب آن بدكاريها كه مىكردند .\r\n89 -  وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ .  و آن روز قيامت كه در ميان هر امّتى گواه از خودشان برايشان برمىانگيزانيم ، و تو را بر آنان گواه بياوريم و بر تو قرآن را فرستاديم كه بيان‌كنندهء هر چيز و راهنما و بخشايش براى مسلمانان است .\r\n\r\n","description":"","footnote":"","page_name":" 552 ","page_number":572},
  {"content":"\r\n\r\n\r\n( تفسير ادبى و عرفانى )\r\n78 -  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ .  آيه . اوّلين منزل آدمى شكم مادر است كه در آغاز ، آبى ، آنگاه نطفه‌اى ، سپس گوشت و استخوانى ، پس جانورى ، چون چهارماهه شود زنده شود و روح در تن آيد ، در آن هنگام وجودى زيبا ، صورتى پرنگار ، و از الطاف خدائى تعبيه‌هائى در آن شود كه عاقل از آن نگرد و در شگفت شود و خيره در آن گردد !\r\nچنان كه در وى مغز ( دماغ ) آفريد و آن را سه طبقه برهم ساخت : در اوّل فهم نهاد ، در دوّم عقل ، و در سوّم حفظ . و آنگاه كمال حكمت او اينكه مغز را سرد و تر آفريد ، و در مقابل آن دل را گرم و خشك آفريد ، تا بخار دل و حرارت آنكه به مغز رسد او را زيان نرساند ! دل را كه آفريد ، رگهاى جهنده درو پيوست و زندگى در آن روان ساخت ، جگر بيافريد و رگهاى پيوسته در آن تا غذاى همه تن در آن روان باشد ! معده آفريد روده را درو پيوست ، جاى نطفه بيافريد ، مثانه و خايه در آن پيوست . و دماغ را نرم و تر آفريد تا سخن درگيرد ، پوست پيشانى را سخت كرد تا موى نرويد ، پوست ابرو را ميانه آفريد تا موى رويد ولى دراز نگردد ، جاى روشنى چشم را پيه ساخت تا آن را تباه نكند ، زبان را جاى پرلعاب قرار داد تا آسان سخن گويد ، بر سر حلقوم پرده‌اى آفريد تا چون غذا فروبرد سر ناى بسته شود و غذا به لولهء تنفّس نرود ! آنگاه غذا در گرمى جگر سياه در معده پخته شود و شيرهء پاك آن را به رگها و اندامها رساند !\r\nلطيفه : پس شما همه بنگريد كه از يك قطره آب چه آفريد ؟ و چند آفريد : از استخوان و گوشت و پوست و پيه و زهره و جگر و سپرز و رگ و پى و مو و ناخن و دندان كه چون آفرينش به كمال رسيد و نه ماه به سرآمد ، بفرمان حقّ از شكم مادر بيرون آيد .\r\n . . . لا تَعْلَمُونَ شَيْئاً وَ جَعَلَ لَكُمُ السَّمْعَ .  آيه . چون در دنيا نادان و بىعلم آمد ، به كمال لطف خود او را گوش داد تا لطائف ذكر بشنود ، چشم داد تا شگفتيهاى صنع ببيند ، دل داد تا محبّت و مهر حقّ را بشايد ، آنگاه فرمود :  لَعَلَّكُمْ تَشْكُرُونَ .  تا سپاس اين همه نعمتها به‌جا آوريد !\r\n83 -  يَعْرِفُونَ نِعْمَتَ اللَّهِ ثُمَّ يُنْكِرُونَها .  آيه . شناخت نعمت نيكو است ولى شناخت نعمت ده نيكوتر است زيرا شناسائى نعمت انكار منعم را راه است ، ليكن شناسائى منعم راه جز بر استقامت نرود و نعمت شناخته شود ! چنان كه كافران را شناخت نعمت بود امّا شناخت نعمت‌بخش نبود ، لاجرم انكار بار آوردند .\r\nيكى از پيغمبران گفت : بارخدايا ، نعمت بر كافران بىشمار مىريزى و بر سر مؤمنان بلا مىانگيزى ! سبب چيست ؟ فرمان آمد كه : آفريدگان همه بندهء من‌اند و بلا و نعمت هم به ارادهء من است ، مؤمن در دنيا گناه كند و چون به عقبى روى نهد ، خواهم كه پاك و بىگناه نزد من رسد ! و مرا بيند ! پس بلا بر او بگمارم در دنيا تا كفّارهء گناهان او باشد ، و كافر در دنيا نيكوئيها كند آنها را در دنيا به نعمت پاداش دهم تا چون نزد ما رسد وى را هيچ حق نمانده باشد ! و او را كيفر تمام دهم ! خواست ما اين است و اراده ما چنين ! كس را برخواست ما اعتراض نه و از حكم ما اعتراض نيست . گروهى از مفسّرين اين آيه را در حقّ مسلمانانى دانند كه روزگارى در طاعت به سر آرند و راه رياضت و مجاهدت و سعى و كوشش پيش گيرند ، ليكن سرانجام در آنها خودبينى و خودپسندى ( عجب ) پيدا شود كه راه ايشان زند و آن طاعت بر ايشان تباه كند و آن بدين‌گونه است كه طاعت و عبادت به نظر او نزد خداوند ، خدمت پسنديده آيد و لذّت و شادى در خود آرد ! كه اين صفت من است ! و غافل ماند از اينكه اين نعمت خداوند است و تفضّل او بر بندگان ! و در نتيجه ، از زوال نعمت نترسد و به خيال خود ايمن رود !\r\nمصطفى فرمود : تباهى مرد در سه چيز است : يكى بخل كه مرد آن را فرمان شود ! دوّم - هواى نفس كه مرد پيوسته پيرو آن باشد ! سوّم - عجب كه مرد پيوسته به خود بنگرد و خود را بپسندد !\r\nيكى از بزرگان دين گفته : اگر همه شب خواب كنم و بامدادان شكسته و ترسان باشم . دوست‌تر دارم تا همه شب نماز گزارم و به خود معجب باشم .\r\n\r\n","description":"","footnote":"","page_name":" 553 ","page_number":573},
  {"content":"\r\n\r\nيكى از بزرگان عرفاء گويد : هلاك دين مرد از دو چيز است : يكى خودبينى و خودپسندى و ديگرى نوميدى ! كه هركس در خود نگرست و خودبين شد ، از طلب خود را بىنياز داند ! و هركس نوميد شد از طلب فروايستد و سستى در او آيد و عبادت نيز نكند !\r\nنعمت و نقمت : هرچه خدا از بهر مردم آفريده از چهار قسم بيرون نيست : يكى آنكه در هر دوجهان پسنديده است و آن دانائى و خوى نيك است و در حقيقت نعمتى است كه همه دلها و طبعها به آن گواهى دهد . دوّم - آنكه هم در اين دنيا و هم در آخرت زيان‌بخش و ناپسند است و آن نادانى و بدخوئى است كه همه طبعها از او رميده و نزد خردمندان نكوهيده است . سوّم - آنكه در اين جهان سبب آسايش است و راحت ، و در آن جهان سبب رنج و محنت ! و آن نعمت و زينتهاى دنيا است ! كه نادانان آن را نعمت شمرند و دانايان نقمت ! مانند عسلى كه در آن زهر باشد كه جاهل ظاهر آن را بيند و نعمت داند و عالم تعبيهء آن را شناسد و بلا داند و نخورد ! چهارم - آنكه در اين جهان مايهء رنج است و دشوارى و در آن جهان همه راحت است و شادى ! و آن رياضت و مجاهدت و مخالفت با شهوت است ، كه مرد عاقل آن را بلا شمرد ، و عارف آن را عين نعمت داند ، همچون داروى تلخ كه نزد بيمار رنج است ليكن درمان و شفا در پى دارد ! و اين رنج در راه آن نعمت گران نيست !\r\n89 -  وَ يَوْمَ نَبْعَثُ مِنْ كُلِّ أُمَّةٍ شَهِيداً .  آيه . روز رستاخيز هر امّتى با پيمبر خويش بيايد و هيچ امّتى و پيمبرى از حيث عظمت و فضيلت به درجهء امّت اسلام و پيمبر آن نرسد .\r\n . . . وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ .  آيه . در اين كتاب ( قرآن ) بيان هر چيزى است كه براى پيروان آن شفا و نعمت و روشنائى ، و براى كافران و منكران محنت و تاريكى است .\r\n\r\n[ آيات 105 - 90 
  ]\r\n\r\n( تفسير لفظى )\r\n90 -  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  خداوند به درستكارى و دادگرى و نيكوكارى و به دادن حقّ خويشان و نزديكان فرمان مىدهد و از بخل و دشنام و كارهاى زشت و ستم نهى مىكند ، و پند مىدهد تا مگر شما پند گيريد و حقّ دريابيد .\r\n91 -  وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ ما تَفْعَلُونَ .  به عهدى كه با خدا بستيد وفا كنيد و سوگند خودتان را پس از آنكه حكم كرديد مشكنيد ( درحالىكه ) خداوند را ميانجى و بر خود گواه و كفيل گرفتيد ، كه خداوند مىداند هر كارى را كه مىكنيد .\r\n92 -  وَ لا تَكُونُوا كَالَّتِي نَقَضَتْ غَزْلَها مِنْ بَعْدِ قُوَّةٍ أَنْكاثاً تَتَّخِذُونَ أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى مِنْ أُمَّةٍ إِنَّما يَبْلُوكُمُ اللَّهُ بِهِ وَ لَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيهِ تَخْتَلِفُونَ  مانند آن زن مباشيد كه پشم رشتهء خود را بازشكافت و بازگشاد ، پس از آنكه آن را تافت ناتافت و پاره‌پاره كرد ، شما سوگندهاى خود را در حيلت به كار مىگيريد براى آنكه گروهى توانگرتر و تواناتر از گروه ديگر باشيد ! همانا خداوند شما را به توانگرى و درويشى آزمايش مىكند و روشن خواهد كرد براى شما در روز قيامت آنچه باهم اختلاف داشتيد .\r\n93 -  وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ يُضِلُّ مَنْ يَشاءُ وَ يَهْدِي مَنْ يَشاءُ وَ لَتُسْئَلُنَّ عَمَّا كُنْتُمْ تَعْمَلُونَ .  اگر خداوند خواستى ، شما را يك امّت قرار دادى و به يك حال و به يك دين ، لكن بيراه مىكند او را كه خواهد و به راه مىآورد او را كه خواهد و شما از هر كارى كه مىكنيد پرسيده خواهيد شد .\r\n94 -  وَ لا تَتَّخِذُوا أَيْمانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِها وَ تَذُوقُوا السُّوءَ بِما صَدَدْتُمْ عَنْ سَبِيلِ اللَّهِ وَ لَكُمْ عَذابٌ عَظِيمٌ .  سوگندهاى خود را چارهء كژى در ميان خويش مسازيد ، تا گامهاى ثابت شما نلغزد و به سبب آنكه از راه خدا برگشتيد عذاب بد بچشيد و شما راست عذابى بزرگ .\r\n\r\n","description":"","footnote":"","page_name":" 554 ","page_number":574},
  {"content":"\r\n\r\n95 -  وَ لا تَشْتَرُوا بِعَهْدِ اللَّهِ ثَمَناً قَلِيلًا إِنَّما عِنْدَ اللَّهِ هُوَ خَيْرٌ لَكُمْ إِنْ كُنْتُمْ تَعْلَمُونَ .  دين خداى را به بهاى اندك مخريد ، آنچه نزد خداوند است ( از روزى حلال و پاك و بهشت ) براى شما بهتر است اگر دانا و آگاه باشيد ؟\r\n96 -  ما عِنْدَكُمْ يَنْفَدُ وَ ما عِنْدَ اللَّهِ باقٍ وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ .  آنچه نزد شما است ( در اين جهان ) به سرآيد و آنچه نزد خدا است پاينده است و آنها كه شكيبائى كردند به نيكوترين كارى كه مىكردند پاداش خواهيم داد .\r\n97 -  مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ .  هركس كار نيك كند چه مرد و چه زن درحالىكه با ايمان باشند ، به راستى وى را به زندگانى خوش و پاك زنده بداريم ، و به راستى آنها را به نيكوترين كارى كه مىكردند پاداش دهيم .\r\n98 -  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  چون خواهى قرآن خوانى ، پس پناه بر به خداى از شرّ ديو رانده شده .\r\n99 -  إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ .  شيطان را بر مؤمنان و كسانى كه به خدا توكّل دارند سلطه‌اى نيست .\r\n100 -  إِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ .  همان سلطه و دسترسى شيطان بر كسانى است كه به او مىگروند و خشنودى از او مىجويند و پيروى از او مىكنند و بر كسانى كه او را با خداى تعالى شريك مىگيرند .\r\n101 -  وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ .  و چون آيتى از قرآن بجاى آيتى بدل فرستيم درحالىكه خداوند به مصلحت بندگان و به آنچه فرومىفرستد داناتر است ، دشمنان گويند اين تغييرات و ناسخ و منسوخ ، تو مىنهى و دروغ مىسازى ، ( نه چنان است ) بلكه بيشتر آنها نادانند .\r\n102 -  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ  بگو اى محمّد اين آيه‌ها را جبرئيل از سوى پروردگارت به راستى و سزاوارى فرود آورده ، و رهنمائى و بشارت براى مسلمانان است !\r\n103 -  وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ .  ما مىدانيم ، دشمنان مىگويند كه اين قرآن را مردى در او مىآموزد ! درصورتىكه سخن اين كس كه قرآن را با او مىگردانند ( و به او نسبت مىدهند ) عجمى است و اين كتاب عربى آشكار است !\r\n104 -  إِنَّ الَّذِينَ لا يُؤْمِنُونَ بِآياتِ اللَّهِ لا يَهْدِيهِمُ اللَّهُ وَ لَهُمْ عَذابٌ أَلِيمٌ .  كسانى كه به آيات الهى ايمان نمىآوردند ، خداوند آنان را رهبرى نخواهد كرد و آنان راست عذاب دردناك !\r\n105 -  إِنَّما يَفْتَرِي الْكَذِبَ الَّذِينَ لا يُؤْمِنُونَ بِآياتِ اللَّهِ وَ أُولئِكَ هُمُ الْكاذِبُونَ .  همانا كسانى دروغ‌سازى مىكنند و افترا مىزنند كه به آيات خداوند ايمان نياوردند و آنان دروغ‌گويانند .\r\n\r\n( تفسير ادبى و عرفانى )\r\n90 -  إِنَّ اللَّهَ يَأْمُرُ بِالْعَدْلِ وَ الْإِحْسانِ .  آيه . كردگار جهان و جهانيان ، مبانى خدمت و پايهء معاملت با خلق را در اين آيت جمع كرده و مؤمنان را از اخلاق پسنديده آگاه كرد ، و بشناختن اسباب رضايت خود گرامى داشت ، و آنان را به نيكوپرستى و زندگانى با مردم تلقين فرمود ، و هرچند هر سه قسم امر به معروف در اين آيت از عدل و احسان و صلهء رحم . برحسب شريعت معلوم است . امّا از روى حقيقت به زبان اشارت اين است كه خداوند بنده را به عدل در معاملت مىفرمايد ، يعنى معاملت با حق ، معاملت\r\n\r\n","description":"","footnote":"","page_name":" 555 ","page_number":575},
  {"content":"\r\n\r\nبا خلق ، معاملت با نفس . معاملت با حق به اقرار و اعتراف است ، و معاملهء با خلق به انصاف است ، و معاملهء با نفس به خلاف او رفتار كردن است . به بيان ديگر : با حق موافقت بايد ، و با خلق مناصحت و با نفس مخالفت بايد . معنى موافقت با حق ، استقبال حكم حقّ است ، معنى و مناصحت با خلق به گفتار نيك و رفتار نيك با مردم و همّت و عزم و انصاف است كه بار خود را بر آنها ننهد ، عيب آنان را بپوشد ، و در هر حال كه مردم را بيند رحم و شفقت بازنگيرد و نيكى خود را از آنان دريغ ندارد و پيران را حرمت دارد و به جوانان محبّت و به كودكان رحمت نمايد ! امّا حقيقت عدل در معاملهء با نفس آنست كه نفس را از آنچه باعث هلاك و فساد او است منع كند .\r\nابراهيم ادهم گفت : در همه عمر در دنيا سه شادى به دلم رسيد و به آن شادى نفس خويش را مقهور و مغلوب كردم :\r\n1 - در شهر انطاكيه برهنه‌پاى و برهنه‌سر مىرفتم هركس به من طعنه‌اى مىزد ، آخر يكى گفت : اين بنده گريزپا است كه از خداوند خويش گريخته ! مرا آن سخن خوش آمد كه به حقيقت چنان بودم ، و با خود گفتم : اى گريختهء رميده ، كى باشد كه از در آشتى درائى ؟ .\r\n2 - در كشتى نشسته بودم ، مسخره‌اى در ميان آن جماعت بود كه ساعت به ساعت آمدى و بر قفاى من سيلى زدى ، كه در ميان آن مردم مرا از همه حقيرتر مىديد 3 - در شهر مطيّه سر به زانوى غم نهاده و در وادى كم و كاستى خود افتاده ، بىحرمتى بيامد و بند لنگ دور كمر خود را بگشاد ( ادرار كرد ) و گفت : بگير اى شيخ اين آب گلاب است ! در آن حال نفس من از حقارت نيست گشت و دل من بدان شاد شد و آن شادى را از بارگاه كبريائى براى خود سعادت يافتم .\r\nلطيفه : بزرگان دين پيوسته چنين بوده‌اند كه پيوسته در قهر نفس خود كوشيده و عيبهاى محروم را پوشيده و همواره معايب صفات خود ديده‌اند ، بدان‌گونه كه خلق پيوسته از ايشان در راحت و آسايش و نفس ايشان هميشه در رنج و محنت و سوزش !\r\n . . . وَ إِيتاءِ ذِي الْقُرْبى .  آيه . خداوند در اين آيت سه اصل بزرگ زندگانى اجتماعى انسان به صورت سه امر به معروف ذكر فرموده : عدل و احسان و دست‌گيرى خويشان : عدل اعتدال دل است با حقّ و احسان معاملت است بر ديدار حقّ  وَ إِيتاءِ ذِي الْقُرْبى  صلهء رحم و دستگيرى خويشان بىبضاعت است كه هر سه عامل مهمّ و اساس سعادت و آسايش جامعهء بشرى است .\r\nمصطفى فرمود : احسان آنست كه خدا را بپرستى چنان كه او را مىبينى ! و اين حديث اشارت است به ملاقات دل با حقّ و معارضهء سرّ با غيب و مشاهدهء جان و شادى جاودان ، بدان‌گونه كه بنده در نور مشاهدت غرق ، و نداى لطف به جان وى روان !\r\nپير طريقت گفت : آن ديده كه او را ديد ، به ديدن جز او كى پردازد ؟ و آن جان كه با او صحبت يافت ، با آب و خاك چند سازد ؟ و خو كرده در حضرت مواصلت ، مذلّت حجاب چند برتابد ؟ والى بر شهر خويش ، در غربت عمر چند به سر آرد ؟\r\n . . . وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ .  آيه . خداوند از شهوت‌رانى و زشت‌كارى و ستمكارى نهى فرمود كه در مقابل اين سه نهى ، آن سه امر به معروف است .\r\nلطيفه : خداوند در اين آيت بنده را به سه چيز امر مىفرمايد كه آنها نجات‌دهنده‌ها هستند و چون بجاى آرند به بهشت و سعادت رسند و هر سه انجام دادن كارى است . و از سه چيز ديگر نهى مىفرمايد كه آن سه چيز هلاك‌كنندهء بشر است و چون بنده دست از آنها بداشت از دوزخ برست .\r\n . . . يَعِظُكُمْ لَعَلَّكُمْ تَذَكَّرُونَ .  آيه . پس از بيان سه امر به معروف و سه نهى از منكر كه اساس و بيان سعادت و شقاوت يا خوشبختى و بدبختى آدمى است در آخر فرمايد : تا مگر شما بپذيريد و بترسيد ، شما را به كرم خود مىخواند تا مگر اجابت كنيد ! لطف خود به شما بندگان مىنمايد تا مگر مهر بر او نهيد ، عيب مىپوشد تا مگر با وى گرائيد ، از ابر لطف باران رحمت و محبّت مىبارد ، تا مگر بر درگاه او بمانيد ، دلها مىافروزد تا لطف او بينيد ، از كيفر مىكاهد و بر پاداش مىافزايد تا نيك خدائى او را دريابيد .\r\n\r\n","description":"","footnote":"","page_name":" 556 ","page_number":576},
  {"content":"\r\n\r\n96 -  ما عِنْدَكُمْ يَنْفَدُ وَ ما عِنْدَ اللَّهِ باقٍ .  آيه . اوّل صفت دنيا است كه هرچه از بنده آيد از طاعت و خدمت و محبت ، همه در معرض زوال است . و دوّم صفت عقبى است . و آن اقبال جلال و عزّت الهى و نوازش ربّانى بر بنده است كه هرگز فنا به او راه نيابد ، كه هرچه از ما آيد درخور ما آيد ، و به تفرقت موصوف است . و هرچه از خداى تعالى آيد به صفت عزّت و جلال بىنهايت آيد و به دوام و ابديّت موصوف است . اقبال ربّانى كه از جناب جبروت روان گردد ، جز در سويداى دل دوستان منزل نكند .\r\nعيسى ( ع ) را گفتند : چرا خويشتن را خانه‌اى نسازى ؟ گفت : من سر آن ندارم كه خود را به چيزى مشغول كنم كه تا ابد سر صحبت با ما ندارد !\r\nحضرت علىّ ( ع ) دينارى در دست گرفت و گفت : اين دينا و اى نعيم دنيا ، برو كه تو عروس آراسته‌اى ، و به انگشت عروسان پنجهء شيران نتوان شكست ، شو ، ديگرى را فريب بده كه پسر ابو طالب سر آن ندارد كه در دام غرور تو آيد ، و به زبان حال فرمود :\r\n تا كى از دار الغرورى سوختى دار السّرور ! * تا كى از دار الفرارى ساختى دار القرار ! \r\n97 -  مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ .  آيه . عمل صالح آنست كه شايستهء قبول باشد و شايستهء قبول آنست كه بر وفق فرمان است . مىفرمايد : حيات پاكيزه را كسى سزد كه اعمال او نيكو و سيرت او پاك و همّت وى جمع باشد و معتقد باشد كه نجات او به فضل الهى است ، نه به كردار بندگى ! و حيات طيّبه ، امروز حلاوت طاعت است و نسيم قرب و يادگار ازل ، و فردا در حظيرهء قدس به حضرت طوبى و حسنى .\r\n98 -  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ .  آيه . در قرآن نظير اين آيت فراوان است همه خطاب به پيغمبر اكرم ، و همچنين نوح و يوسف از شرّ شيطان لعين پناه به خداوند بردند ! و نيز موسى در برابر فرعون استعاذهء به خداوند از شرّ شيطان كرد ! و دو سورهء قل اعوذ استعاذت دوستان و آشنايان و بازگشت ايشان به درگاه خداوند است .\r\nلطيفهء شيطانى : آن روز كه رايت جلال قرآن از مكمن غيب بيرون دادند و جبرئيل امين به محمّد عرب فرود آورد ، گفت‌وگوى و جست‌وجوى در اهل آفرينش افتاد ، آن زخم‌ديدهء ازل يعنى ابليس لعين يا شيطان ملعون را ديدند به وجد آمده و شادى مىكند ! گفتند : اى رانده‌شدهء درگاه و اى مطرود و مقهور پيشگاه ، تو را از اين خلعت و عزّت ، اين نام و عشق اين پيغام چه آگاهى است ؟ گفت : آرى ، به مقتداى اهل سعادت پيغام رسيد كه چون قصد خواندن كلام قرآن مجيد ما كنى ، بر سر كوى آن ملعون مطرود گذر كن ، و بگوى : پناه بر خدا از شيطان راندهء درگاه حقّ ، ما را اين عزّت نه بس كه پرده‌دارى درگاه قرآن مجيد دادند ؟ و ما را نه آن شرف بس كه تا به قيامت ، خوانندگان قرآن كريم نام ما را در پيش مىدارند ؟ و به زبان حال گفت :\r\n از دستت ار آتش بود ، ما را ز گل مفرش بود * هرچه از تو آيد خوش بود ، خواهى شفا خواهى الم \r\nموسى گفت :  ( أَعُوذُ بِاللَّهِ )  ، دو خلعت يافت . يكى قرب مناجات  ( وَ قَرَّبْناهُ نَجِيًّا )  ، ديگر خلاصى از دشمن  ( نَجَّيْناكُمْ مِنْ آلِ فِرْعَوْنَ ) .  نوح گفت :  ( أَعُوذُ بِاللَّهِ ) ،  دو خلعت يافت . يكى سلام و تحيّت  ( سَلامٌ عَلى نُوحٍ )  و ديگرى بركتها بر او و بر ذريّهء او  ( بَرَكاتٍ عَلَيْكَ وَ عَلى أُمَمٍ مِمَّنْ مَعَكَ )  يوسف گفت :  ( مَعاذَ اللَّهِ ) ،  دو خلعت يافت . يكى حفظ و عصمت  ( لِنَصْرِفَ عَنْهُ السُّوءَ )  و ديگرى شرف اخلاص و عبوديّت  ( إِنَّهُ مِنْ عِبادِنَا الْمُخْلَصِينَ ) . \r\nمريم گفت :  ( إِنِّي أَعُوذُ بِالرَّحْمنِ )  دو خلعت يافت . يكى بشارت به عيسى و ديگرى ديدار جبرئيل  ( أَنَا رَسُولُ رَبِّكِ )  مصطفى گفت :  ( أَعُوذُ بِكَ مِنْ هَمَزاتِ الشَّياطِينِ )  دو خلعت يافت . يكى رعايت و عصمت  ( وَ اللَّهُ يَعْصِمُكَ مِنَ النَّاسِ )  و ديگرى كرامت شفاعت  ( يُعْطِيكَ رَبُّكَ فَتَرْضى ) . \r\n\r\n","description":"","footnote":"","page_name":" 557 ","page_number":577},
  {"content":"\r\n\r\nسزد از خداوند كريم و رحيم كه چون بندهء مؤمن گويد : ( اعوذ باللّه من الشّيطان الرّجيم ) ، در حال او را از دشمن عصمت دهد  ( إِنَّهُ لَيْسَ لَهُ سُلْطانٌ )  و هنگام مرگ به بهشت بشارت دهد  ( وَ أَبْشِرُوا بِالْجَنَّةِ )  و فردا به بهشت قرب رساند و بىواسطه و بىترجمان سلام و تحيّت بنده گويد :  ( سَلامٌ قَوْلًا مِنْ رَبٍّ رَحِيمٍ )  هر آن بنده‌اى كه همه او را خواند و او را داند ، او هم در همه حال او را نوازد و كار او سازد كه :\r\n( من كان للّه كان اللّه معه )\r\n. \r\n[ آيات 128 - 106 
  ]\r\n\r\nتفسير لفظى\r\n106 -  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ .  هركس به خدا كافر شود پس از ايمان آوردن ، مگر كسى كه بيم داشته باشد و مجبور شود سخن بر ناپسند دل بر زبان آرد ، ليكن كسى كه دل به كفر فراداده ، بر ايشان خشمى از خداوند و عذابى است دردناك .\r\n107 -  ذلِكَ بِأَنَّهُمُ اسْتَحَبُّوا الْحَياةَ الدُّنْيا عَلَى الْآخِرَةِ وَ أَنَّ اللَّهَ لا يَهْدِي الْقَوْمَ الْكافِرِينَ . \r\nاين ( خشم خداوند ) به آن سبب است كه آنان دنيا را بر آخرت برگزيدند و خداوند كافران را رهبرى نمىكند .\r\n108 -  أُولئِكَ الَّذِينَ طَبَعَ اللَّهُ عَلى قُلُوبِهِمْ وَ سَمْعِهِمْ وَ أَبْصارِهِمْ وَ أُولئِكَ هُمُ الْغافِلُونَ . \r\nآنان كسانى هستند كه خداوند بر دلشان نهاد ( تا حقّ ناشناخته آيد ) و بر گوشهايشان ( تا حقّ ناپذيرفته آيد ) و بر چشمهايشان ( تا حقّ ناديده آيد ) و اينانند غافلان و بازماندگان از راه نجات .\r\n109 -  لا جَرَمَ أَنَّهُمْ فِي الْآخِرَةِ هُمُ الْخاسِرُونَ .  به راستى كه ايشان در جهان ديگر زيان‌كارانند !\r\n110 -  ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَ صَبَرُوا إِنَّ رَبَّكَ مِنْ بَعْدِها لَغَفُورٌ رَحِيمٌ .  پس آن‌گاه ، خداوند كسانى را كه هجرت كردند ( و از خان‌ومان و شهر ببريدند ) بعد از آن رنجها كه كشيدند ، پس از آن ( در راه خدا ) جهاد كردند و شكيبائى نمودند ، همانا خداى تو ( اى محمّد ) بعد از آن همه كارها ، بخشندهء مهربان است .\r\n111 -  يَوْمَ تَأْتِي كُلُّ نَفْسٍ تُجادِلُ عَنْ نَفْسِها وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ  فردا كه ( روز رستاخيز آيد ) هر كافرى از خودش داورى مىكند ( و حجّت و عذر مىآورد كه ما پيغام نشنيديم ) و در آن روز هركس را آنچه كرده است پاداش و كيفر دهند و آنان ستم نخواهند ديد ( و از سزاى كسى نكاهند ) .\r\n112 -  وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُونَ .  خداوند شهرى را مثل زد كه آرام و امن بود ( از شرّ ستمگران ) روزى مردم آن از هر سو به فراوانى مىآمد ، پس به نعمتهاى خداوند كافر شدند ( كفران نعمت كردند ) خداوند به آنها جامهء گرسنگى و بيم و نگرانى پوشانيد به سبب كارهائى كه مىكردند ! ( آن شهر مكّه بود ) .\r\n113 -  وَ لَقَدْ جاءَهُمْ رَسُولٌ مِنْهُمْ فَكَذَّبُوهُ فَأَخَذَهُمُ الْعَذابُ وَ هُمْ ظالِمُونَ .  به ايشان پيغمبرى از خودشان آمد كه او را دروغ‌زن دانستند ، پس عذاب الهى آنان را فراگرفت درحالىكه ستمگر و گناهكار بودند .\r\n114 -  فَكُلُوا مِمَّا رَزَقَكُمُ اللَّهُ حَلالًا طَيِّباً وَ اشْكُرُوا نِعْمَتَ اللَّهِ إِنْ كُنْتُمْ إِيَّاهُ تَعْبُدُونَ .  ( پس اى مردم ) بخوريد از آنچه خداوند بشما روزى حلال و پاكيزه داد و او را سپاسگزار باشيد اگر او را مىپرستيد !\r\n115 -  إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ اللَّهَ غَفُورٌ رَحِيمٌ .  همانا بر شما حرام است مردار و خون و گوشت خوك و آنچه بنام بت نه بنام خدا كشته و ذبح شده ، پس هركس مجبور و بيچاره شود به خوردن آنها بىآنكه گزاف‌كار و افزون‌جوى باشد ، خداوند آمرزنده و بخشنده و مهربان است .\r\n\r\n","description":"","footnote":"","page_name":" 558 ","page_number":578},
  {"content":"\r\n\r\n116 -  وَ لا تَقُولُوا لِما تَصِفُ أَلْسِنَتُكُمُ الْكَذِبَ هذا حَلالٌ وَ هذا حَرامٌ لِتَفْتَرُوا عَلَى اللَّهِ الْكَذِبَ إِنَّ الَّذِينَ يَفْتَرُونَ عَلَى اللَّهِ الْكَذِبَ لا يُفْلِحُونَ .  نگوئيد هرچه به زبانتان مىآيد كه اين چيز حلال است و اين چيز حرام ! ( اين گشاده است و روا - و اين بسته است و ناروا ) تا ( از اين گفته‌ها ) بر خدا دروغ بنديد ، همانا كسانى كه بر خداى دروغ سازند ( و افترا زنند ) هرگز روى رستگارى نه‌بينند !\r\n117 -  مَتاعٌ قَلِيلٌ وَ لَهُمْ عَذابٌ أَلِيمٌ .  اين دروغ ساختن و جهان داشتن شما روزگارى است اندك ، و آنان راست عذابى دردناك .\r\n118 -  وَ عَلَى الَّذِينَ هادُوا حَرَّمْنا ما قَصَصْنا عَلَيْكَ مِنْ قَبْلُ وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ .  بر كسانى كه جهود شدند ( و از راه بگشتند ) ما آنچه را كه از پيش بر تو خوانديم بر آنها حرام كرديم و ما به آنان ستم نكرديم بلكه آنان خودشان به خويشتن ستم روا داشتند .\r\n119 -  ثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهالَةٍ ثُمَّ تابُوا مِنْ بَعْدِ ذلِكَ وَ أَصْلَحُوا إِنَّ رَبَّكَ مِنْ بَعْدِها لَغَفُورٌ رَحِيمٌ .  پس خداوند تو ( اى محمّد ) كسانى را كه از روى نادانى كارهاى بد كردند و بعد پشيمان شده و توبه كردند و رو باصلاح آوردند و نيكى كردند ، خداى تو آنها را آمرزنده و بخشندهء مهربان است .\r\n120 -  إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ .  همانا ابراهيم پيشوائى بود از جانب خداى بر پا ايستاده و به اخلاص يكتاگوى ، و هرگز از شرك‌آوران نبوده است .\r\n121 -  شاكِراً لِأَنْعُمِهِ اجْتَباهُ وَ هَداهُ إِلى صِراطٍ مُسْتَقِيمٍ .  درحالىكه او خدا را سپاسگزار بود و او را به راه راست هدايت كرده است .\r\n122 -  وَ آتَيْناهُ فِي الدُّنْيا حَسَنَةً وَ إِنَّهُ فِي الْآخِرَةِ لَمِنَ الصَّالِحِينَ .  ما به او ( ابراهيم ) در دنيا نيكوئى داديم و در آن جهان هم از رستگاران است .\r\n123 -  ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ .  از آن پس به تو ( اى محمّد ) پيغام فرستاديم كه از دين حنيف ابراهيم پيروى كن كه او از مشركان نبوده .\r\n124 -  إِنَّما جُعِلَ السَّبْتُ عَلَى الَّذِينَ اخْتَلَفُوا فِيهِ وَ إِنَّ رَبَّكَ لَيَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ .  و همانا بزرگ داشت روز شنبه بر آن كسانى نوشتند كه در آن روز از جهت شكار ماهى باهم اختلاف داشتند و پروردگار تو در روز رستاخيز ميان آنان كه باهم اختلاف داشتند داورى خواهد كرد .\r\n125 -  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ .  مردم را به راه خدا با پندهاى نيكو بخوان و با آنها با بهترين وجهى مجادله كن و بازپيچ با آنها به آنچه نيكوتر است . كه پروردگار به حال توبه‌گران داناتر و به راه‌يافتگان هم داناتر است .\r\n126 -  وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ .  اگر سزا دهيد كسى را كه بشما عقوبت رسانيده ، پس به همان چندان عقوبت كنيد كه عقوبت شده‌ايد و اگر شكيبائى كنيد براى صابران بهتر است .\r\n127 -  وَ اصْبِرْ وَ ما صَبْرُكَ إِلَّا بِاللَّهِ وَ لا تَحْزَنْ عَلَيْهِمْ وَ لا تَكُ فِي ضَيْقٍ مِمَّا يَمْكُرُونَ .  و ( اى محمّد ) شكيبائى پيشه كن و نتوانى صبر كرد مگر به يارى خداى ، و بر ايشان اندوه مخور ، ( اگر به حقّ راه نمىيابند ) و دل‌تنگ مشو و در تنگى مباش از آنچه آنان بدى و مكر مىكنند .\r\n\r\n","description":"","footnote":"","page_name":" 559 ","page_number":579},
  {"content":"\r\n\r\n128 -  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ .  خداوند با كسانى است كه تقوى دارند و پرهيزكارند و با كسانى است كه نيكوكارى مىكنند .\r\n\r\n( تفسير ادبى و عرفانى )\r\n106 -  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ .  آيه . كسى كه با صدق دل و عقد درست در توحيد ، به وقت ضرورت و حالت اكراه ، كلمهء كفر بر زبان آرد ، زيان ندارد و فسخ عهد دين نباشد . و از روى اشارت ، جوانمردان طريقت و محقّقان ارادت را رخصتى است اگر گاه‌گاه به حكم ضرورت بشريّت در تحصيل معلوم بكوشند و به اسباب بازنگرند و به‌اندازهء ضرورت در آن گام نهند ، نه در صحّت ارادتشان قدحى و نه در قصدشان فترتى است ، اين است سرّ اينكه پيغمبران مرسل با جلال و منزلت و كمال قربت ايشان ، از حظّ نفس دست برنداشتند .\r\nموسى كليم به مقام مكالمت و مناجات با حق رسيد و بر بساط انبساط نوازش ديد و در همان حال غذا خواست و خوردن را فراموش نكرد ! كه نيروى جسمانى او به جائى رسيده بود كه خواستن آن او را زيانى نكرد و در قصد او فترتى نياورد .\r\nمصطفى را بينى كه در بدايت كار همهء اشتغال او به حقّ بود و همه راز دل وى و انديشهء سينهء او با حقّ بود و آرام و آسايش وى به ذكر حقّ و از كمال شوق و مهر و محبّت او به حقّ ، او را پرواى خلق نبود و تاب هم‌نشينى را با ديگران نداشت و دل وى صحبت با مردم را اختيار نمىكرد . تا خداوند او را فرمان داد كه : اى محمّد ، كار آن دارد و قوّت آن بود كه در ظاهر با خلق باشى و سرّ خود همچنان در حضرت مشاهدت مىدارى ، نه آن مشاهدت كه بهرهء خلق را از خود بازدارد و نه مصاحبت خلق تو را از مشاهدت بگرداند .\r\nداود پيغمبر ، عزلت اختيار كردى و پيوسته در كوه و بيابان تنها طواف كردى و گوشه‌اى گرفتى ، از حضرت آفريدگار پيام رسيد كه : اى داود چرا تنها روى و تنها نشينى ؟ و خودش داناتر از او بود گفت : خداوندا در ياد تو و مهر تو ، خلق را دشمن مىدارم و با ايشان زيستن نتوانم ! خداوند فرمود : اى داود به سوى مردم بازگرد كه اگر يك بندهء گريزپا به جانب ما رهبرى كنى ، تو را در شمار مجاهدين راه حقّ آورم !\r\n110 -  ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا .  آيه ، حقيقت هجرت آن است كه از نهاد خود هجرت كنى ، و ترك مراد خويش گوئى ، قدم نيستى بر تارك صفات خود نهى ، تا مهر ازل پرده بردارد ، و عشق لم يزل جمال خويش بنمايد .\r\nچه نيكو گفت آن جوانمرد .\r\n نيست عشق لايزالى را دران دل هيچ كار * كو هنوز اندر صفات خويش ماندست استوار \r\nخداوند به مصطفى فرمود : اگر كسى به خودى خود آمد ، تو نه به خود آمدى ، كه تو را آوردم ! و اگر كسى براى خود آمد ، تو نه براى خود آمدى ، بلكه براى رحمت جهانيان آمدى .\r\nآدم هنوز در كتم عدم بود كه خداوند رقم دوستى را با ابراهيم كشيد و آتش شوق خود در نهاد او نهاد و جمال عشق لم يزل روى به او آورد ! و فرمود : ما رشد ابراهيم را از پيش از آدم داديم . اين بود كه چون به اين جهان آمد و چشم گشود ، در وقت صبوح عاشقان و هاىوهوى مستان و عربدهء بيدلان ، از سر خمار شراب نيستى به زبان بىخودى هرچه را نظاره كرد ، گفت : اين پروردگار من است ؟ چون خود را در جلال مشاهدت حقّ و جمال او مستهلك ديد و از بود خود و بود خلق بىخبر گشت لاجرم ، خداوند ، در نوازش وى افزود و او را يك امّت شمرد .\r\n120 -  إِنَّ إِبْراهِيمَ كانَ أُمَّةً قانِتاً .  آيه . ابراهيم گفت : خداوندا همه تو بودى و همه توئى ، پس خداوند تو خود امّتى و جمع همه توئى و بس ، آرى هركه با خدا باشد خدا با او است .\r\n\r\n","description":"","footnote":"","page_name":" 560 ","page_number":580},
  {"content":"\r\n\r\n121 -  شاكِراً لِأَنْعُمِهِ اجْتَباهُ .  آيه . شكر نعمت كسى بگذارد كه ولىنعمت را بشناخت ، حكم را بىاعتراض قبول كرد و به هرچه پيش آمد بىكرامت رضا داد ، راه بندگى بديد و در بندگى راست رفت و دانست كه آن راه نه به خود ديد ، كه نمودند ! و نه به جهد زندگى به آن رسيد ! كه نمودند .\r\nپير طريقت گفت : الهى ، دانى به چه شادم ، به آنكه نه به خويشتن به تو افتادم ، خداوندا ، تو خواستى من نخواستم ، دوست بر بالين ديدم چو از خواب برخاستم !\r\n123 -  ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً .  آيه . اى محمّد ، بر پى ملّت ابراهيم رو كه ملّت او داراى صفات سخاء و ايثار به نفس و وفاى به عهد است . اين بود كه پيغمبر اسلام پيروى از ابراهيم كرد و حتّى از جهت اخلاق بر همه برترى يافت به درجه‌اى كه خداوند در حقّ او فرمود :  إِنَّكَ لَعَلى خُلُقٍ عَظِيمٍ . \r\n125 -  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ .  آيه . دعوت به راه خدا ديگر است و دعوت به خدا ديگر ! آن را واسطه در ميان است و اين را حقّ ترجمان است ، آنچه به واسطه گفت ، نتيجهء آن طاعت است و ترك مخالفت ، و آنچه بىواسطه گفت ، ثمرهء آن تفريد است و ترك تدبير ، تفريد يگانه كردن همّت است هم در ذكر و هم در نظر ، همّت در ذكر آنست كه در ياد وى جز وى نخواهى ، و در ذكر او جز از او به بيم نباشى ! و همّت در نظر آنست كه به هركه نگرى او را بينى ! و به هيچ‌كس جز او سر فرونيارى ، و سرّ اين سخن آنست كه آنجا كه واسطهء سبيل در ميان آورد ، از نامهاى خود ( ربّ ) گفت ، زيرا كه نصيب همهء مردم در آن است و اين است معنى حقيقى تربيت ، و آنجا كه بىواسطه بود ( اللّه ) گفت كه از نصيب خلق تهى و به جلال حقّ مستغنى است .\r\nلطيفه : اى جوانمرد ، اگرنه براى انس جان عاشقان بودى ، اين جلوه‌گرى نام خدا ( با استغناء جلال و عزّت خود ) بر جان و دل عاشقان چرا بودى ؟ و اگرنه براى مرهم درد سوختگان و رحمت بر بيچارگان بودى ، دعوت به راه حقّ چرا كردى ؟ آرى ، مىخواند و دعوت مىكند تا خود منادى حقّ را به جان و دل بپذيرد و پاسخ گويد .\r\n . . . إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ .  آيه . عالميان دو گروهند ، قومى درآمده و دل و جان خود را در مجمر معرفت ، عودوار بر آتش محبّت نهاده و سوخته ، ايشانند كه نداى حقّ نيوشيدند و دعوت رسول را بجان و دل پذيرفتند و به وفاى عهد روز ( بلى ) بازآمدند . گروه ديگر از درگاه ازل ، طغراى قهر بر جانشان كشيدند و داغ مهجورى بر ايشان نهادند ، تا دلهاى خود را بارگاه شياطين ساختند ، نه نداى حقّ به گوش و دل ايشان رسيده و نه اجابت دعوت پيغمبر اكرم را سزاوار بوده‌اند ! اين است كه خداوند مىفرمايد : من از حال هر دو گروه آگاهم و هركس را آنچه سزاوار بوده دادم ، گوهر نهاد عارفان مىبينم ، طينت صفات منكران مىدانم ، فردا هركس را به سزاى خودش رسانم و به محل و منزل خودش فرود آرم ! من آن خداوندم بىدستور و بىيار ، توانا بر هر كار پيش از آن كار ، مرا نه چيزى دور و نه كارى دشوار .\r\n128 -  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ .  آيه . اين آيت از جوامع قرآن است ، هرچه نوازش خداوند در دو جهان از ثواب و كرم و رحمت است در زير اين آيت است ، و هرچه انواع خدمت و فنون طاعت و اصول عبادت بنده است ، خداوند را همه زير اين كلمهء  ( اتَّقَوْا )  است و هرچه حقوق مردم بر يكدگر در فنون معاملات است ، همه در زير كلمهء  ( مُحْسِنُونَ )  است ، محسنان و متّقيان به حقيقت ايشانند كه از خاك قدمشان بوى نسيم محبّت مىآيد ، و اشك ديده‌شان اگر بر زمين افتد نرگس ارادت بشكفد و اگر تجلّى وقتشان بر سنگ آيد عقيق گردد ، و اگر بر آب افتد رحيق گردد ، و اگر آتش شوق ايشان زبانه كشد ، عالم بسوزد ! و اگر نور معرفتشان اشراقى كند ، گيتى بيفروزد ، آنگاه در شهرشان مقام نبود ، با مردمانشان آرام نباشد ! مردم عام در سال دو عيد دارند ، ايشان را هر نفسى عيدى باشد ! عيد عام از ديدن ماه بود و عيد ايشان بر مشاهدهء ( اللّه ) باشد ، عيد عام از گردش سال بود و عيد ايشان از فضل ذو الجلال باشد !\r\n\r\n","description":"","footnote":"","page_name":" 561 ","page_number":581},
  {"content":"\r\n\r\n\r\n( سورهء - 17 - اسراء - ( مكّى ) 111 آيه )\r\n\r\n[ آيه - 1 
  ]\r\n\r\n( تفسير لفظى )\r\nجزو پانزدهم :  بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا إِنَّهُ هُوَ السَّمِيعُ الْبَصِيرُ .   پاك و بىعيب خدائى كه به شب بنده‌اش را از مسجد مكّه به مسجد بيت المقدس برد ! كه ما اطراف آن مسجد را با بركت كرديم ، تا به او آيتها و نشانيهاى خويش بنمائيم ، كه اوست شنواى بينا .\r\n\r\n( تفسير ادبى و عرفانى )\r\n بِسْمِ اللَّهِ الرَّحْمنِ الرَّحِيمِ .  اللّه نام خداوندى است نامورتر از نام بران ، راست‌نام‌تر از همه ناموران ، كردگار جهان و جهانيان و خداوند همگان . رحمن است و دارندهء آفريدگان از دوستان و دشمنان ، فراخ بخشش در دو جهان . رحيم است و مهرنماى و دل‌گشاى ، دوستان را راهنماى ، عارفان را سرّآراى ، نكونام و بنده‌نواز ، كريم و مهربان ، در گفت شيرين ، و در علم پاك ، و در صنع زيبا و در فضل بىكران .\r\nپير طريقت گفت : اى بوده و هست و بودنى ، گفتت شنيدنى ، مهرت پيوستنى ، و خود ديدنى ، اى نور ديده و ولايت دل و نعمت جان ، و هميشه مهربان ، نه ثناى تو را زبان ، نه دريافت تو را درمان ، اى هم شغل دل و هم غارت جان ! خورشيد شهود يك‌بار از افق عيان برآر ، و از ابر وجود قطره‌اى چند بر ما باران بار .\r\n1 -   سُبْحانَ الَّذِي أَسْرى بِعَبْدِهِ .   آيه . خداوند آسمانها و زمين در صدر آيه بر خود ثنا كرد ، آنگاه كرامت مصطفى جلوه كرد و شرف وى بر خلق نمود ، اوّل خود را به بىعيبى گواهى داد و به پاكى ياد كرد ، خود را خود ستود و كمال قدرت خود را با خلق نموده حوالت معراج رسول با كار خود كرد نه با كار پيغمبر تا منكر را شبهت نيفتد ، و بر منكر حجّت بود و داند كه عجايب قدرت را نهايت نيست و از كمال قدرت قادر ، اين حال بديع نيست !\r\nديگر معنى آنكه كرامت و شرف مصطفى بر مردم جهان جلوه كند تا جهانيان بدانند كه مقام وى مقام ربودگان است بر بساط صحبت ! نه مقام روندگان در منزل خدمت ! زيرا ربوده در كشش حقّ است و رونده در روش خويش ! او كه در كشش حقّ است در منزل راز و ناز است و سزاى او اكرام و اعزاز ، و او كه در روش خويش است بر درگاه خدمت ، باز همىخواهد و همىجويد تا خود منزلتى يابد !\r\nآن مقام ربودگى ، مقام مصطفى حبيب حقّ است و اين مقام روندگى ، موسى كليم حقّ است كه در مورد محمّد فرمود :\r\nاو را بالا برد در شب به آسمانها ، و دربارهء موسى فرمود : موسى به وقت آمد ، موسى آينده است و به خويش رونده ، و محمّد برده شده است از خود ربوده . آنكه رونده باشد پس از فصل وصل يابد و آن كس كه ربوده شده باشد از همان آغاز وصل بود و خاتمتش خلعت فضل .\r\nآنكه فرمود : بندهء خود را به شب برد ، براى راز و نياز به حضرت حقّ برد ، زيرا كه شب موسم عارفان و وقت خلوت دوستان است و آرامگاه مشتاقان هنگام نواخت بندگان است ، چون شب درآمد ، دوستان را وقت خلوت آمد كه رقيبان در خواب و دشمنان دور ! خانهء خالى و دوست منتظر و مسرور .\r\nخداوند به داود فرمود : اى داود ، آن كس كه شب خوابد دعوى دوستى مرا نشايد . و به محمّد فرمود : اى محمّد ، در راه ما هركه رنجى كشد از پس آن گنجى برد ، تو را گفتيم به شب خيز و نماز كن ، ما هم فرموديم كه به شب خيز و بيا با ما راز كن ، تا بدانى كه ما رنج هيچ‌كس را ضايع نكنيم و هركس را به سزاى خود رسانيم .\r\n\r\n","description":"","footnote":"","page_name":" 562 ","page_number":582},
  {"content":"\r\n\r\nبزرگان دين گفته‌اند : خداوند در معراج محمّد كارى را كه سزاوار ربوبيّت او بود كرد و مصطفى كارى كه سزاوار عبوديّت خويش بود كرد ، عروج محمّد سزاى بشريّت او و نزول الهى سزاى الهيّت او ! و لايق ذات و صفات او « 1 » ! عروج محمّد و نزول خود هر دو را به شب خواست از بهر آنكه محمّد را حبيب خواند و معنى محبّت جز موافقت نيست .\r\nمعراج به آسمانها ، او را از مسجد حرام به مسجد اقصى و از مسجد اقصى به سدرهء منتهى و منزل اعلى برد ، تا احوال قيامت را معاينه بيند ، و قواعد شفاعت ممهّد گرداند . روزى كه همه گويند : وا نفساه ، مصطفى كه ملكوت آسمانها ديده و آيات كبرى و عجايب غيب بر او نموده شده ، نترسد و هيبت و سياست آن روز در او اثر نكند و دل خود به شفاعت امّت دهد .\r\nلطيفهء عجيب : آدم پدر آدميان را فرمود : اهبط ، فرود آى ! و محمّد را گفت بالا بيا ! بر مركب همّت نشين ، و تارك اعلا را زير قدم خود نه ، از جسمانى به روحانى سفر كن ، آن‌گاه بما نظر كن !\r\nحضرت صادق ( ع ) فرمود : شب معراج كه سيّد به حضرت رسيد ، به غايت قربت نزديكى يافت و از غايت قربت ، نهايت هيبت ديد ! تا خداوند تدارك دل او كرد و به غايت كرم و عنايت و نهايت لطف و كرامت او را به خود نزديك كرد ، و به منزل  ( ثُمَّ دَنا )  رسيد و خلوت  ( أَوْ أَدْنى )  يافت ، راز شنيده ، شراب محبّت چشيده ، ديدار حقّ ديده ، و از هر دوجهان رميده و با دوست بيارميده ! رفت آنچه رفت ، شنيد آنچه شنيد ، ديد آنچه ديد ، و كس را از آن اسرار خبر نه ! و عقول و اوهام از دريافت آن دور ! رازى در پردهء غيرت رفته ، بىزحمت اغيار به سمع رسول رسانده است .\r\n رازى است مرا با شب و رازى است عجب ! * شب داند و من دانم و من دانم و شب ! \r\n\r\n[ آيات 12 - 2 
  ]\r\n\r\n( تفسير لفظى )\r\n2 -  وَ آتَيْنا مُوسَى الْكِتابَ وَ جَعَلْناهُ هُدىً لِبَنِي إِسْرائِيلَ أَلَّا تَتَّخِذُوا مِنْ دُونِي وَكِيلًا .  ما به موسى كتاب ( تورات ) داديم و آن را راهنماى بنى اسرائيل كرديم ، كه جز من كسى را وكيل مگيريد ( و كار آن را به ديگرى نگذاريد ) .\r\n3 -  ذُرِّيَّةَ مَنْ حَمَلْنا مَعَ نُوحٍ إِنَّهُ كانَ عَبْداً شَكُوراً .  آنان فرزندان فرزند نوح بودند و ما آنها را با كشتى نوح برداشتيم كه ما را بندهء سپاسگزار است .\r\n4 -  وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً  در كتاب ( تورات ) به بنى اسرائيل حكم كرديم و پيغام داديم و پند آموختيم و سخن گفتيم كه شما در زمين فساد خواهيد كرد و برترى خواهيد جست و از اطاعت بيرون خواهيد رفت !\r\n5 -  فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولًا .  پس چون اوّلين وعدهء ما ( از آن دو وعده ) رسيد ، بينگيزيم بر شما بندگانى از خودمان ، داراى زور سخت تا در سرايها و تنگ جاها به جست‌وجو برانيد و اين وعده‌ايست كرده شده ! ( مقصود خرابى بيت المقدس به دست بخت‌نصر بابلى ) .\r\n6 -  ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً .  آنگاه باز شما را پيروزى دهيم بر آنان و يارى كنيم شما را با مالها و فرزندان و شما را انبوهى سپاه بيشتر كنيم از آنچه كه هست ( مقصود طغيان جالوت است كه به دست داود كشته شد - يا ممكن است مقصود نجات آنها به دست گورش بزرگ باشد ) .\r\n7 -  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ وَ لِيُتَبِّرُوا ما عَلَوْا تَتْبِيراً .  اگر نيكوئى كنيد ، به خود نيكوئى كرده‌ايد و اگر بدى كنيد به خودتان بد كرده‌ايد و چون وعدهء سزاى آخرت رسد ! تا روى كافران اندوه پيدا كند و تا به مسجد بيت المقدّس درآيند همان گونه كه اوّل درآمدند و تا هلاك كنند گردن‌كشان را چندانكه توانند .\r\n\r\n\r\n","description":"","footnote":"\r\n( 1 ) اشاره به حديث : ينزل كلّ ليلة الى سماء الدّنيا است .\r\n","page_name":" 563 ","page_number":583},
  {"content":"\r\n\r\n8 -  عَسى رَبُّكُمْ أَنْ يَرْحَمَكُمْ وَ إِنْ عُدْتُمْ عُدْنا وَ جَعَلْنا جَهَنَّمَ لِلْكافِرِينَ حَصِيراً .  اميد است كه خداوند بر شما رحمت كند و ببخشايد و اگر بازپس گرديد ما نيز برگرديم ( و عقوبت كنيم ) و ما دوزخ را زندان كافران ساختيم .\r\n9 -  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ وَ يُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً .  اين قرآن راهنمائى مىكند راهى را كه راست‌تر است و مؤمنان را بشارت مىدهد يعنى كسانى كه كارهاى پسنديده و نيكو كنند كه پاداش آنها مزدى بزرگ خواهد بود .\r\n10 -  وَ أَنَّ الَّذِينَ لا يُؤْمِنُونَ بِالْآخِرَةِ أَعْتَدْنا لَهُمْ عَذاباً أَلِيماً .  و آنان كه به روز رستاخيز ايمان نياورند ، عذابى دردناك براى آنها ساختيم .\r\n11 -  وَ يَدْعُ الْإِنْسانُ بِالشَّرِّ دُعاءَهُ بِالْخَيْرِ وَ كانَ الْإِنْسانُ عَجُولًا .  مردم براى خود بدى خواهند در نيك خواستن براى خويش ! و آدمى شتاب‌زده است تا باشد .\r\n12 -  وَ جَعَلْنَا اللَّيْلَ وَ النَّهارَ آيَتَيْنِ فَمَحَوْنا آيَةَ اللَّيْلِ وَ جَعَلْنا آيَةَ النَّهارِ مُبْصِرَةً لِتَبْتَغُوا فَضْلًا مِنْ رَبِّكُمْ وَ لِتَعْلَمُوا عَدَدَ السِّنِينَ وَ الْحِسابَ وَ كُلَّ شَيْءٍ فَصَّلْناهُ تَفْصِيلًا .  ما شب و روز را دو نشانه قرار داديم ( از قدرت خويش ) شب را تاريك و سياه كرديم و روز را روشن و بينا تا به فضل خداوند خويش در پى تحصيل روزى رويد و تا شمار سالها و راست داشتن حسابها را بدانيد و ما هر چيزى را از هم باز كرده و گشاده نموده از يكدگر بازكردنى .\r\n\r\n( تفسير ادبى و عرفانى )\r\n2 -  وَ آتَيْنا مُوسَى الْكِتابَ وَ جَعَلْناهُ هُدىً .  آيه . بسيارى ذكر موسى در قرآن دليل بر محبّت و اكرام خداوند نسبت به اوست چنان كه به موسى فرمود :  وَ أَلْقَيْتُ عَلَيْكَ مَحَبَّةً مِنِّي .  يعنى من دوستى خود را بر تو افكندم ، از اين سبب خداوند در قرآن : ذكر موسى ، ميقات او ، طور او ، وعدهء او ، غربت او ، مناجات او ، برادر او ، خواهر او ، مادر او ، همراه او ، درياى او ، فرعون او ، رنج او ، نواخت او ، همه آورده است ! ! و هيچيك از اوضاع و احوال موسى در قرآن فروگذار نشده و مؤمنان به شنيدن و خواندن آن شاد مىشوند تا بدانى كه ياد كرد بسيار ، بار درخت دوستى است و نشان راه دوستى !\r\n4 -  وَ قَضَيْنا إِلى بَنِي إِسْرائِيلَ فِي الْكِتابِ .  آيه . حكم رانديم و كار از غيب بيرون آورديم تا به خلق بنمائيم كه آن‌همه ما بوديم و همه مائيم ، در ازل ما بوديم و در ابد مائيم ، نيك و بد به ارادهء ما است ، سود و زيان به تقدير ما است ، كائنات محكوم و مقهور تصريف ما است ، از ازل تا جاودان ، علم ما بر همه روان ، و ما را بر همه حكم و فرمان ، وجود و عدم خلايق بر درگاه جلال ما يكسان ، نه در هستى آنان ما را منفعت ، و در نيستى آنها ما را مضرّت ، و نه كمال عزّت ما را به طاعت شما حاجت !\r\n7 -  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها  آيه . اگر خوبى كرديد ثواب آن را كسب كرده‌ايد و اگر بدى كرديد عذاب آن را جلب كرده‌ايد . جلال عزّت احديّت و كمال جمال صمديّت از آن عزيزتر و پاك‌تر است كه به طاعت مطيعان ، او را خوبى بود يا از معصيت عاصيان او را بدى باشد ، اگر نيك‌مرد آئى ، خود را سود كنى ! و اگر بد مردى باشى بر خود زيان آرى . اين آيت اشاره به درجهء عامّهء مؤمنان است در كارهاى خودشان و گرنه خواص كارهاى خاص دارند چنان كه :\r\nبايزيد گفت : هركس براى خود كارى كند ، براى خدا كارى نكرده ! و هركس براى خدا كارى كند براى خود كارى نكرده و خود را نديده است !\r\nيكى از بزرگان عرفاء گويد : كاركنان در دنيا چند قسمند : و هركدام در كار كردن از راه كار خود لذّت و نتيجه‌اى را طالبند ! چنان كه نادان از راه غفلت و كارگر از راه عادت ، و ترسو از راه بيم ، و متوكّل از راه فراغت و زاهد از راه خلوت و دوست از راه محبّت ، لذّت برند و هيچيك از آنها از راه خدا و براى خدا كار نمىكنند مگر شمار بسيار كمى از آنها !\r\n\r\n","description":"","footnote":"","page_name":" 564 ","page_number":584},
  {"content":"\r\n\r\n8 -  عَسى رَبُّكُمْ أَنْ يَرْحَمَكُمْ .  آيه . اين آيت ، اميدواران را دست‌آويزى است قوىّ ، و نواختى نيكو ! آن خدائى كه به فضل خويش تو را رايگان بيافريد ! و به نعمت خود بپروريد و به لطف خود در عنايت خود بداشت ، و از آفتها و بلاها نگاه داشت ! اميد است كه سرانجام رحمت كند و كارى كه خود درگرفت به فضل خود بسربرد .\r\n9 -  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ .  آيه . قرآن براى رهروان دليل آشكار و براى جويندگان چراغى روشن است ، همى اهل حقّ را دل گشايد و بسوى حقّ راه نمايد ، پس اگر جوينده با تقصير بود و در نظر او قصور باشد و از عنايت حقّ دور ، قرآن مر او را سبب ضلالت بود ! و اين نه از آن جهت است كه در دليل قصور آيد كه دليل همان چراغ هدايت از نور اعظم تابان است ليكن نگرندهء قاصر آمده و از ديدار آن محجوب مانده ، همچون روز كه جهان از آن پر است ليكن نابينا از آن محروم - خورشيد نه مجرم ار كسى بينا نيست !\r\n\r\n[ آيات 22 - 13 
  ]\r\n\r\n( تفسير لفظى )\r\n13 -  وَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ الْقِيامَةِ كِتاباً يَلْقاهُ مَنْشُوراً . \r\nمقدّرات و نتيجهء كارهاى هر آدمى را در گردن او كرديم كه از او چه آيد و از كردار او به او چه رسد ؟ و روز رستاخيز نامه‌اى براى او بيرون خواهيم آورد كه در دست او دهند و بر او گشاده آرند ( كه عمل او چه بوده ؟ )\r\n14 -  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً .  ( او را گويند ) نامهء خويش برخوان ، امروز تن تو بر تو داورى است تمام و حسابگرى شايسته !\r\n15 -  مَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ لا تَزِرُ وازِرَةٌ وِزْرَ أُخْرى وَ ما كُنَّا مُعَذِّبِينَ حَتَّى نَبْعَثَ رَسُولًا .  هركه به راه راست رود براى خود رود و هركه در گمراهى رود خود را رود و زيان بر خود آرد و هيچ‌كس بار بد كسى را نكشد و ما هيچ‌كس را تا از پيش رسولى نفرستيم عذاب نكنيم .\r\n16 -  وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً .  و چون خواهيم مردم شهرى را هلاك كنيم ، بيشتر آنها را انبوه كنيم و توان دهيم و نعمت بخشيم تا در شهوت و نخوت شوند و عذاب بر ايشان واجب گردد ، پس آنها را از ديار خود بركنيم و هلاك كنيم « 1 » .\r\n17 -  وَ كَمْ أَهْلَكْنا مِنَ الْقُرُونِ مِنْ بَعْدِ نُوحٍ وَ كَفى بِرَبِّكَ بِذُنُوبِ عِبادِهِ خَبِيراً بَصِيراً .  و چه بسيار از گروه جهان‌داران پس از نوح كه ما آنان را هلاك كرديم و خداوند را خود به ديدن گناهان بندگانش بس است ( و گواه نخواهد ) .\r\n18 -  مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً .  هركس اين جهان را خواهد و مىجويد ، ما هم در آنچه خواهد و ما اراده كنيم فراشتابيم ، پس از آن او را در آتش دوزخ جاى خواهيم داد نكوهيده و رانده شده « 1 » .\r\n19 -  وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً  و هركس سراى پسين خواهد و در آن راه كوشش كند و به خدا و يكتائى او ايمان داشته باشد ، سعى و كوشش اينان پسنديده و پاداش داده است « 1 » .\r\n20 -  كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً .  ( اى محمّد ) ،\r\n\r\n\r\n","description":"","footnote":"\r\n( 1 ) اين آيات همه دليل بر اختيار بندگان در كارها است كه هركس هدايت مىشود به سود خود او است و هركه گمراه مىشود نتيجهء عمل خود او است و گناه كسى بر كس ديگر نخواهند نوشت كه در اين معنى حافظ گفته :\r\n من اگر نيكم اگر بد تو برو خود را باش * هركسى آن درود عاقبت كار كه كشت \r\n","page_name":" 565 ","page_number":585},
  {"content":"\r\n\r\nاز عطاى پروردگارت هم به آشنايان و هم به بيگانگان فرا مىپيونديم و عطاء خداوندت از هيچ‌كس بازگرفته نشده است .\r\n21 -  انْظُرْ كَيْفَ فَضَّلْنا بَعْضَهُمْ عَلى بَعْضٍ وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا .  بنگر كه چگونه بعضى را بر بعضى ديگر فضيلت داديم و سزاى آن جهانى را درجه‌هائى بزرگتر است و در فضيلت برتر !\r\n22 -  لا تَجْعَلْ مَعَ اللَّهِ إِلهاً آخَرَ فَتَقْعُدَ مَذْمُوماً مَخْذُولًا .  با خداوند يكتا ، خداى ديگر مگير و مخوان تا نكوهيده و فروگذاشته و حسرت‌زده بمانى و بنشينى !\r\n\r\n( تفسير ادبى و عرفانى )\r\n13 -  وَ كُلَّ إِنسانٍ أَلْزَمْناهُ طائِرَهُ فِي عُنُقِهِ .  آيه . هركس را آنچه سزاوار و شايستهء او است در گردن بستند و آن رقم بر وى كشيدند ، يكى را تاج سعادت بر فرق نهاده ، درخت اميدش به برآمده ، شب جدائى فروشده و روز وصل برآمده .\r\nيكى را به حكم شقاوت ، گليم ادبار در سر كشيده ، به تيغ هجران خسته ، و به ميخ ردّ وابسته ، آرى ، قسمتى است كه در ازل رفته ، نه افزوده ، و نه كاسته ، چه توان كرد ، قاضى اكبر چنين خواسته « 1 » بيچاره آدمى كه از ازل خويش خبر ندارد ، از ابد خويش غافل نشيند ، و ميان بوده و بودنى ، او را خواب غفلت گيرد ، و آن روز از خواب غفلت بيدار گردد كه نامهء كردار او به دست وى دهند ، نامه‌اى كه زبان صاحب ، نامه ، قلم و آب دهانش مداد ، اعضا و مفصلهايش كاغذ آن ، و سر تا پاى آن املا كردهء او ! و فرشتگان و دبيران گواهان بر او ! يك حرف در آن زيادت و نقصان نيست ! با وى گويند :\r\n14 -  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً .  آيه . نامهء خود برخوان ، و كردار خود بين ، اگر يك حرف از آن منكر شوى همان عضو كه آن كردار بر او رفته بر آن گواهى دهد ! چنان كه فرمود : در روز حساب زبان و دست و پا به كارهاى بندگان گواهى دهند !\r\nگويند نامهء عمل بندگان دو گونه است : يكى نامهء كردار و گفتار و رفتار كه فرشتگان نوشته‌اند ، و يكى نامهء عفو و رحمت بر بنده كه خداوند بر خود نوشته ! كه چون عنايت ازلى دستگير بنده گردد ، از نامهء رحمت خود بر او شمارد نه از نامهء كردار و رفتار او !\r\nدر آثار بيارند : كه چون بنده را نامه در دست نهند گويند : نامهء عمل خود را برخوان ، بنده در نامه نگرد ، بيند كه سطر اوّل نبشته :  بِسْمِ اللَّهِ الرَّحْمنِ الرَّحِيمِ ، *  گويد : بارخدايا ، نخست شمارهء اين يك سطر را با من برگزار و بر من حكم آن بران ، خداوند گويد : بندهء من ، اين را شمار كردم و تو را به فضل و رحمت خود آمرزيدم ، كه من در ازل ، رحمت تو بر خود نبشتم و خود را گناه آمرزنده و توبه پذيرنده گفتم .\r\nحساب قيامت : هركس از ديوان مظالم و حساب قيامت اندكى خبر دارد و از معرفت احوال و اهوال رستاخيز شمّه‌اى داند به خوبى دريابد كه هرچه با روزگار او سروكار داشته كم يا زياد ، خرد يا درشت ، فرداى قيامت او را از آن پرسند و از وى شمار او را در خواهند ، چنان كسى امروز حجاب غفلت از راه خود بردارد و كردار و گفتار خود را به معيار شريعت راست دارد ، و صدق معاملت از روزگار\r\n\r\n\r\n","description":"","footnote":"\r\n( 1 ) بر خوانندگان خداشناس پوشيده نماند كه خداوند هركس را با رعايت استحقاق و به ملاحظهء سزاوارى و شايستگى او را رهبرى مىكند نه آنكه هركس را كه خواست بىسبب گمراه مىكند . و در لوح ازل همه را چنين مقدر كرده ! و طبق همين آيات ؛ آنچه سزاوار و شايستهء عمل هركس در دنيا است در آنجا به حكم عدالت ثبت شده است و هرچند در آيات قرآن و در احاديث و اخبار بسيار ديده شده كه مقدرات آدمى پيش از تولد در لوح ازل ثبت شده و خوش‌بخت و بدبخت در شكم مادر خوش‌بخت يا بدبخت است ! كه منظور اثر ذاتى است ! و ظاهر اين‌ها حكايت از عدم اختيار انسان در كارها دارد ليكن چندين آيه و حديث ديگر در خلال همين تفسير ديده مىشود كه روشن مىكند و مىرساند كه آدمى برحسب نوع ذات و جنس و سرشت خود و بر اثر كارهائى كه به مقتضاى آن صفات مىكند ! خوش‌بخت يا بدبخت ، سعيد يا شقى مؤمن يا كافر است و اين معنى در ازل ثابت است و پاداش و كيفر او هم تابع عمل او است !\r\n","page_name":" 566 ","page_number":586},
  {"content":"\r\n\r\nخود خواهد ، پيش از آنكه فردا او را به ديوان داورى حقّ برند و حركات و سكنات او را با ميزان عدل مقابله و موازنه كنند ، و اگر نقصانى و خسرانى بود ، صدها هزار زبان شهادت بر صحت و صدق آن شمار دهند كه بنده از شرم ، گريختن خواهد درحالىكه جاى گريختن نيست !\r\nلطيفه : گويند : پدرى روزى پسر را گفت از امروز ، هرچه با مردم گوئى و بر زبان خود رانى ، نماز شام با من بگوى ! و كردار و رفتار خود را به من عرضه كن ! پسر با رنج و تكلّفى تمام ، گفتار و كردار و رفتار يك‌روزهء خود را با پدر بگفت . ديگر روز ، پدر همين درخواست كرد ، پسر گفت : زينهار اى پدر ، هرچه خواهى از رنج و كلفت بر من نه ، و اين يكى از من مخواه ! كه طاقت آن را ندارم ! پدر گفت : اى بيچاره ، مرا مقصود آنست كه بيدار و هشيار باشى و از موقف حساب و عرض قيامت بترسى ! امروز كه حساب يك‌روزه را با پدر طاقت ندارى ، فردا حساب همه عمر را كه ذرّه‌اى فروگذار نكنند چگونه توانى و طاقت آرى ؟\r\n21 -  انْظُرْ كَيْفَ فَضَّلْنا بَعْضَهُمْ عَلى بَعْضٍ .  آيه . ( اى محمّد ) با شگفت نگر كه ما چگونه اين مردم را آفريديم كه در صورت باهم مساوى و در معنى مختلف و در حقيقت آدميّت باهم متفاضلند ! از آنجا يكسانى در صورت ظاهر است كه همهء مردم باهم مساويند مانند دنده‌هاى شانه ! و آنجا كه از حيث معنى و حقيقت مختلف و متفاوتند آنكه مردم كانهائى هستند مانند كانهاى زر و سيم ، كافر هرگز چون مؤمن نبود ، كه فرمود : مسلمانان هم‌سان فاجران نيستند ، مصلح هرگز بسان مفسد نيست كه فرمود :\r\nدارندگان عمل صالح و كار نيك در زمين ، نمىتوان آنان را با تباه‌كاران يكسان داشت « 1 » .\r\nلطيفه : ندائى هرگز چون نداى مخلص نبود و مخلص چون عارف صادق نبود ! اخلاص در عمل ، صفت عابدان است و صدق در احوال ، صفت عارفان است . عابد در آرزوى بهشت است و حور و قصور ! و عارف در درياى عيان و مشاهدت غرقهء نور !\r\n . . . وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا .  آيه . درجات آخرت برتر و تفاضل در آن جهان عظيم‌تر و بزرگوارتر است . مصطفى فرمود : شما مردمان درجات عليّين را مانند ستارگان آسمان كه مىبينيد خواهيد ديد .\r\n\r\n[ آيات 35 - 23 
  ]\r\n\r\n( تفسير لفظى )\r\n23 -  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلًا كَرِيماً .  خداى حكم كرد و سفارش اكيد نمود كه جز او را ( كه يگانه است ) نپرستيد و با پدر و مادر نيكوئى كنيد ، اگر در زندگانى تو يكىشان يا هر دوشان به پيرى رسند ، بنگر كه به ايشان افّ ( كمترين خوارى و جسارتى ) نگوئى و به آواز بلند با آنها سخن نگوئى ! و با ايشان سخنى آزاده و نيكو گوى .\r\n24 -  وَ اخْفِضْ لَهُما جَناحَ الذُّلِّ مِنَ الرَّحْمَةِ وَ قُلْ رَبِّ ارْحَمْهُما كَما رَبَّيانِي صَغِيراً .  و با ايشان به فروتنى و فروترى به سر بر ، و بگو پروردگارا ، آنها را ببخش ، چنان كه مرا از كوچكى پرورش دادند .\r\n25 -  رَبُّكُمْ أَعْلَمُ بِما فِي نُفُوسِكُمْ إِنْ تَكُونُوا صالِحِينَ فَإِنَّهُ كانَ لِلْأَوَّابِينَ غَفُوراً .  پروردگار شما ، داناتر است از آنچه در نفس شماها است ، اگر چنان است كه از صالحان باشيد او مر تائبان و بازگروندگان را آمرزنده است .\r\n26 -  وَ آتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ وَ لا تُبَذِّرْ تَبْذِيراً .  حقّ خويشاوندان را از مال خود بده ، و همچنين حقّ درويش و راهگذر را ادا كن ، و مال خود را بىهوده تباه مكن و زياده‌روى منما .\r\n27 -  إِنَّ الْمُبَذِّرِينَ كانُوا إِخْوانَ الشَّياطِينِ وَ كانَ الشَّيْطانُ لِرَبِّهِ كَفُوراً .  همانا تباه‌كنندگان مال برادران شيطان هستند ، كه شيطان نسبت به پروردگار خود كافر نعمت و خداى خويش را ناسپاس است .\r\n\r\n\r\n","description":"","footnote":"\r\n( 1 ) از اين آيه نيز مستفاد مىگردد كه تفضيل بعضى بندگان بر ديگرى از طرف خداوند بىسبب و علت نيست بلكه از تشبيه به معدن زر و سيم در حديث نبوى به خوبى فهميده مىشود كه جنس و ذات پاك و گوهر نفيس ، گران‌بها است و جنس ناپاك و نامرغوب ، كم‌بها و كم‌ارزش است .\r\n","page_name":" 567 ","page_number":587},
  {"content":"\r\n\r\n28 -  وَ إِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً .  و هرگاه از درويشان و خويشان روگردانى چون نيازمنديهاى آنان رفع نتوانى و به اميد رحمتى از خداوند مىبيوسى ( انتظار دارى ) پس با آنان سخنى از وعده گوى كه در دل ايشان خوش آيد و شاد شوند ( نه از نااميدى ) .\r\n29 -  وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً . \r\nدست خويش را به گردن خود مبند ! و دستها را به گزاف و زياده‌روى مگشاى كه نكوهيده شوى و مورد سرزنش قرار گيرى !\r\n30 -  إِنَّ رَبَّكَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّهُ كانَ بِعِبادِهِ خَبِيراً بَصِيراً .  پروردگار تو روزى هركس را كه بخواهد مىگستراند و بسط مىدهد يا فرومىگذارد و تنگ مىگيرد ، كه او از حالات بندگان خويش آگاه و بينا است .\r\n31 -  وَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ إِنَّ قَتْلَهُمْ كانَ خِطْأً كَبِيراً  فرزندانتان از ترس ندارى و تنگ‌دستى مكشيد ، ما آنها را و شماها را روزى رسانيم ، كشتن فرزندان گناه بزرگى است .\r\n32 -  وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلًا .  پيرامن زنا مگرديد كه آن زشت است و بدراهى است .\r\n33 -  وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ إِنَّهُ كانَ مَنْصُوراً .  مكشيد كسانى را كه خداوند كشتن آنها را حرام كرده مگر به حقّ و به فرمان خداى ، و هركس كه به بيدادگرى كشته شود ، ما براى وارث او حقّ قرار داديم پس نبايد در كشتن ( كشنده ) گزاف‌گوئى و زياده‌روى كنند كه وارث او از سوى خدا يارى شده است .\r\n34 -  وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا بِالْعَهْدِ إِنَّ الْعَهْدَ كانَ مَسْؤُلًا .  گرد مال پدر مرده مگر ديد مگر از روى درستى و نيكوئى تا به سنّ رشد برسد و به پيمان خود بازآئيد و به عهد خود وفا كنيد كه شما را از پيمان خواهند پرسيد .\r\n35 -  وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلًا . \r\nپيمانه راست و تمام به پيمائيد و با ترازوى درست و راست بسنجيد ، اين كار بهتر و نيكوتر سرانجام است .\r\n\r\n( تفسير ادبى و عرفانى )\r\n23 -  وَ قَضى رَبُّكَ أَلَّا تَعْبُدُوا إِلَّا إِيَّاهُ .  آيه . خداوند حكيم ، كردگار قديم ، نيكوكار كريم ، در اين آيت بندگان را به پرستش خود مىفرمايد . هركه در ميدان عبوديّت در صف خدمت بايستاد و قدم بر گل مراد نهاد و حضرت عزّت را كعبهء آمال خود ساخت ، خداوند نيز اهل مملكت را به خدمت او بدارد ، و در دو جهان كار وى بىوى بسازد ، كه مصطفى فرمود : هركه با خدا باشد خدا با اوست .\r\nلطيفه : بدانكه سالكان راه عبوديّت سه مردند : يكى عابد ، كه نفس وى مقهور ترس از كيفر است ، ديگرى عارف ، كه دل او مقهور سطوت قربت است ، سوّم دوست خدا ، كه جان وى مقهور كشف حقيقت است .\r\nحالات آدمى در پرستش : هروقت عابد بخواهد بند مجاهدت از روزگار خود بردارد ، ناگاه در نامهء عتاب حقّ نگرد و سرافكنده و شرم‌زده شود ، و به زبان ندامت عذر خواهد ! و هرگاه عارف بخواهد شادى و بسطت را به حكم قربت ظاهر سازد ، ناگاه سلطان هيبت حقّ پيدا گردد و در گودال دهشت افتد ! گاهى نظارهء جلال كند ، از هيبت بگدازد ! و همه حيرت بر حيرت بيند ، گاهى نظارهء جمال كند ، از شادى و طرب بنازد و همه نور و سرور بيند ، و به زبان حال گويد :\r\n با طلعت تو شب نبود نيز به گيتى * با دولت تو غم نبود نيز به عالم \r\n چشمى كه تو را ديد شد از درد معافا * جانى كه تو را يافت شد از مرگ مسلّم \r\n\r\n","description":"","footnote":"","page_name":" 568 ","page_number":588},
  {"content":"\r\n\r\nيكى از پيران طريقت گفت : با عارفى بزرگوار در سفرى بودم ، به منزلى فرود آمديم ، شيرى بيامد و نزد ما به خفت ! من از بيم برخاستم و بر درختى شدم و تا بامداد بر شاخ درخت مىبودم ! ولى عارف به خفت و از شير نهراسيد ، روز ديگر به منزل ديگر فرود آمديم ، شب پشّه‌اى بر او نشست و تا بامداد از آزار پشه مىناليد ، او را گفتم اى شيخ ، دوش از شير به آن عظمت باك نداشتى و نينديشيدى ! امشب از پشه‌اى بدين ضعيفى چرا چنين ناله كنى ؟ گفت : دوش ما را از خود فراگرفته بودند و از خود ربوده و رقم نيستى بر صفات ما كشيده ، و از خود بىخود گشته بودم و به حقّ قائم شده بودم ! ولى امشب ما را به ما بازدادند تا پشه‌اى بدين ضعيفى ما را به ستوه آورد !\r\n . . . وَ بِالْوالِدَيْنِ إِحْساناً .  آيه . خداوند بندگان را به مراعات حقّ پدر و مادر امر فرمود : درصورتىكه آدمى از رعايت حقّ به جنس خود ناتوان و بىقيد باشد ، چگونه حق خداوند را ادا خواهد كرد ؟\r\nاز يكى علماء اسلام از حق پدر و مادر پرسيدند ، گفت : صداى خود را بر آنها بلند نكنى ! با تلخى و ترش‌روئى بر آنها ننگرى ، در نهان و آشكار از تو بيمى در دل نداشته باشند ، مادام كه زنده‌اند آنان را احترام كنى ، و پس از فوت براى آنها طلب آمرزش نمائى ، و نسبت به دوستان آنان خدمتگزار باشى ، مصطفى فرمود : نيكوترين نيكوئيها آنست كه انسان دوستان پدر را دوست بدارد ، و پيوسته جوياى حال آنان باشد - مصطفى خود هروقت گوسفندى را ذبح مىكرد قسمت عمدهء آن را براى دوستان خديجه ( همسر خود ) پس از فوت او مىفرستاد .\r\nحقّ پدر و مادر : گفته‌اند حقّ پدر و مادر نه چيز است : پنج حقّ در زندگانى و چهار حقّ پس از وفات آنها - پنج حقّ اوّل :\r\nبه تمام دل آنها را دوست داشتن ، به زبان نيكوئى گفتن ، به تن خدمت شايسته كردن ، به مال ( در صورت نياز ) يارى كردن ، فرمان آنها در آنچه رضاى خدا باشد بردن . امّا دوّم كه پس از رحلت آنها است : روح ايشان را خشنود كردن ، از خيرات خويش ايشان را نصيب كردن ، دعا و طلب آمرزش بر ايشان كردن ، و از هرچه روحشان آزرده مىشود پرهيز كردن . اين است كه خداوند در اين آيت رعايت حقّ پدر و مادر را بر فرزندان واجب ساخت و كيفيت آن را بيان فرمود .\r\n26 -  وَ آتِ ذَا الْقُرْبى حَقَّهُ .  آيه . دربارهء صلهء رحم يا حقّ خويشان : مصطفى فرمود : هركس صلهء رحم كند ، خداوند او را صله كند و هركس از خويشان ببرد و قطع رحم كند ، خدا از او مىبرد !\r\nخداوند فرموده : من صاحب رحمت هستم و رحم را از نام خود گرفتم پس هركس آن را وصل كند ، منهم او را وصل مىكنم و هركس قطع كند منهم او را قطع مىكنم - نيز فرمود : زودترين ثواب طاعتها صلهء رحم است . كسى از پيغمبر پرسيد : اى رسول خدا خويشان من از من بريدند ، منهم از آنان ببرم ؟ فرمود : در اين صورت خداوند از همه شماها مىبرد ! و تو اگر صلهء رحم بجا آوردى و آنها قطع كردند ، خداوند با تو است و پشت و پناه تو .\r\nمعروف كرخى گويد : مردى بود اسراف‌كار و زياده‌روى در كارها داشت ليكن پيوسته صلهء رحم مىكرد ، چون مرد او را خواب ديدم كه رايتى از نور در دست دارد و در ميان گروهى است كه همه جامهء از نور دارند و از چهار سمت آنان نور است ، و آن آيه را مىخوانند ، پرسيدم اينان كيانند ؟ گفتند : صلهء رحم‌كنندگان ! ! پرسيدم از كجا به اين مقام رسيدى ؟ گفت : از صلهء رحم .\r\n\r\n[ آيات 49 - 36 
  ]\r\n\r\n( تفسير لفظى )\r\n36 -  وَ لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا .  پس پى هر گمانى كه ندانى به نادانى مرو ، و آنچ ندانى مگوى كه از شنيدن و ديدن و انديشيدن به دل ، شما را خواهند پرسيد .\r\n37 -  وَ لا تَمْشِ فِي الْأَرْضِ مَرَحاً إِنَّكَ لَنْ تَخْرِقَ الْأَرْضَ وَ لَنْ تَبْلُغَ الْجِبالَ طُولًا .  در زمين به ناز و شادمانى و ( كشّى ) مرو ، كه نه در زمين فروروى و بپيمائى و بشكافى ( اگر فروتنى كنى ) و نه با كوه همسر خواهى شد ( اگر گردن‌كشى و تكبّر كنى ) .\r\n\r\n","description":"","footnote":"","page_name":" 569 ","page_number":589},
  {"content":"\r\n\r\n38 -  كُلُّ ذلِكَ كانَ سَيِّئُهُ عِنْدَ رَبِّكَ مَكْرُوهاً .  آن‌ها همه نزد خداوند تو بد و ناپسند است .\r\n39 -  ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ وَ لا تَجْعَلْ مَعَ اللَّهِ إِلهاً آخَرَ فَتُلْقى فِي جَهَنَّمَ مَلُوماً مَدْحُوراً .  آن‌ها همه از آن پيغام است كه خدا از دانش راست به تو داد ، و با خداى يگانه ديگرى را مخوان كه تو را در آتش افكنند و نكوهيده و رانده شوى .\r\n40 -  أَ فَأَصْفاكُمْ رَبُّكُمْ بِالْبَنِينَ وَ اتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلًا عَظِيماً . \r\nآيا خداوند شما را به پسرها برگزيد و براى خود از فرشتگان دختر اختيار كرد ؟ شما گفتار و سخنى بزرگ مىگوئيد !\r\n41 -  وَ لَقَدْ صَرَّفْنا فِي هذَا الْقُرْآنِ لِيَذَّكَّرُوا وَ ما يَزِيدُهُمْ إِلَّا نُفُوراً .  ما در اين قرآن از هرگونه سخن بيان كرديم تا دريابند و پند پذيرند ، ليكن بر آنها نمىافزايد جز رميدن ! و نفرت داشتن !\r\n42 -  قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا .  بگو به آنها ( اى محمّد ) اگر با خداى يكتا ، خدايان ديگر بود چنان كه مىگويند ، در آن صورت آن خدايان به عرش خداوند راه يافتى !\r\n43 -  سُبْحانَهُ وَ تَعالى عَمَّا يَقُولُونَ عُلُوًّا كَبِيراً .  پاك است خداوند و برتر است از آنچه مىگويند برترى بزرگ .\r\n44 -  تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ إِنَّهُ كانَ حَلِيماً غَفُوراً .  آسمانها و زمين و هركه در آنها است خدا را به پاكى مىستايند ، و هيچ‌چيز نيست در جهان مگر آنكه خدا را به پاكى مىستايد لكن شما آن را در نمىيابيد ! كه خداوند فراگذارندهء دشمنان است به بردبارى و پوشندهء آشنايان است به آمرزگارى .\r\n45 -  وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً . \r\nهرگاه كه قرآن‌خوانى ، ما ميان تو و آنان كه به روز رستاخيز نه خواهند گرويد ، پرده‌اى پوشيده گذاريم .\r\n46 -  وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً .  و ما بر دلهاى آنان پرده و غلاف افكنديم تا آنچه مىخوانى درنيابند و در گوشهاشان گرانى و سنگينى نهاديم ( تا آنچه مىخوانى نشنوند ) و هرگاه كه خدا را در قرآن به يگانگى ياد كنى ، آنان مىرمند و بازپس مىروند !\r\n47 -  نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً .  ما مىدانيم كه اين‌ها چه مىنيوشند آنگاه كه به تو مىنيوشند ، ( و نيز خدا دانا است ) بر آنچه باهم راز مىكنند ، هنگامى كه كافران مىگويند : شما پيروى نمىكنيد مگر مرد جادوگرى را !\r\n48 -  انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا .  درنگر كه تو را چند مثلها زدند و در تو گمراه شدند ( و بىسامان ماندند ) و نمىتوانند فراراهى به سامان روند !\r\n49 -  وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً .  و گفتند : وقتى كه ما استخوان و خاك خرد شده‌ايم ، آيا ما به آفرينش نو برانگيخته مىشويم ؟\r\n\r\n( تفسير ادبى و عرفانى )\r\n36 -  وَ لا تَقْفُ ما لَيْسَ لَكَ بِهِ عِلْمٌ .  آيه . در اين آيت هم موعظت است هم تذكرت هم تهديد ، موعظت بليغ و تذكرت بسزا و تهديد تمام . پند مىدهد تا بنده از كار دين غافل نماند ، و ياد مىدهد تا بنده حقّ را فراموش نكند ، بيم مىنمايد تا بنده دلير نشود . مىگويد : اى آدمى ، زبان گوشدار ، آنچه ندانى مگوى ، گوش را بشنيدن باطل مشغول مكن ، ديده را به ديدن\r\n\r\n","description":"","footnote":"","page_name":" 570 ","page_number":590},
  {"content":"\r\n\r\nناشايست نگران مكن ! به دل هشيار باش ، انديشهء فاسد مكن كه فردا تو را از همهء آنها خواهند پرسيد ، زبان را شاه‌راه ياد حقّ گردان تا رستگار شوى ، گوش را بر شنيدن سخن حقّ دار تا از رحمت بهره يا بى ، چشم را بر نظر عبرت گمار تا برخوردار باشى ، دل را با مهر او پرداز و غير او را فروگذار تا به پيروزى رسى .\r\nبو سعيد خرّاز گويد : هران دل كه معرفت در او جاى گرفت ، انديشهء هر دو سراى از او برخاست ، چون به هرچه نگرد حقّ را بيند ، و هرچه شنود از حقّ شنود ، يك‌بارگى دل با حقّ پردازد و به مهر وى نازد . از اينجا خدمت در خلوت و مكاشفت حقيقت و غرق شدن در مواصلت آغاز كند ، خدمت در خلوت از آدميان نهان ، مكاشفت حقيقت از فرشتگان نهان ، استغراق در مواصلت از خويشتن نهان !\r\n37 -  وَ لا تَمْشِ فِي الْأَرْضِ مَرَحاً .  آيه . تكبّر و تبختر و تفرعن از نتايج غفلت است و دوام غفلت از مشاهدهء حقّ بازماندن ! مصطفى گفت : اگر تجلّى جلال حقّ به دل بنده پيوسته بودى ، بنده هم بر درگاه عزّت كمر خدمت بسته بودى ، و چون تجلّى سلطان جلال بر سر بنده طالع گردد ، زبان در ذكر آيد و دل در فكر ، در آن حال ، حكم هيبت غالب گردد و آراستهء خدمت بندگى گشته و از تكبّر و تجبّر بازرهد .\r\n41 -  وَ لَقَدْ صَرَّفْنا فِي هذَا الْقُرْآنِ لِيَذَّكَّرُوا .  آيه . ما در قرآن دليل پشت دليل ، برهان در پى برهان آورديم ، و روشن ساختيم ، و هرچه بيشتر آشكار ساختيم انكار و سركشى كافران فزونى يافت ، زيرا چه دريابد آنكه بصارت حقيقت ندارد ؟\r\nچه بيند آن كس كه ديدهء بينا ندارد ؟ چه شنود كسى كه گوش شنوا ندارد ؟ چگونه رود آن كس كه زنجيرها به پاى دارد ؟\r\n44 -  تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فِيهِنَّ .  آيه . خدا را به پاكى بستود و ستايش كرد آنچه در آسمانها و زمين است و به بىعيبى او گواهى داد ، و به كمال وى ثنا گفت و هيچ موجودى در جهان نيست مگر آنكه خداى را ستايش كند ليكن شما ستايش آنها را در نيابيد و شما نتوانيد تسبيح آب و باد و خاك و آتش را دريابيد ، وزش باد ، شرشر آب ، شعلهء آتش ، و افتادگى خاك همه ستايش آنها است . خداوند آنها را همه مىداند و مىبيند كه خود مىراند و خود مىداند ! خود مىكند ، خود مىبندد و خود مىگشايد ! همه چيز ساخته ، همه كار پرداخته ، خردها در كار او كند ، وهمها در فهم او دربند و عقلها از دريافت او دور !\r\nيحيى معاذ گويد : خدايا ، لطف و انس و فضل خود در باغ دل دوستان رويانيدى تا بدان لطيفه‌ها ، به راز معرفت و اداء وظيفت رسيدند ، و اگر با دشمنان و بيگانگان همين كردى منكر تو نبودندى و خانهء كفر و خانهء اسلام يكسان بودى !\r\n قومى به فلك رسيده قومى به مغاك * فرياد ز تهديد تو با مشتى خاك \r\nابو سعيد گويد : هركه بار از بستان عنايت برگيرد به ميدان ولايت فرونهد ، و هرك را چاشت آشنائى دادند اميد است كه به شام آمرزش رسد . شمّه‌اى از آن نسيم نصيب خاك آدم آمد ، تا ادبار به اقبال بدل گشت و هجران به وصال انجامد ، خاكى كه معدن تاريكىها بود منبع روشنى رازها و محلّ پيدايش آفتابها و نمايش ماه‌هاى شهود گرديد .\r\n45 -  وَ إِذا قَرَأْتَ الْقُرْآنَ جَعَلْنا بَيْنَكَ .  آيه . هركس به پناه حقّ رود در آن پناه‌گاه مصون است و هركس به كتاب حقّ پناه برد دربارهء وى استوار است ولى هركس به عمل خود يا به نفس خود يا به جنس خود پناه برد ، تباهى او در ناايمنى او است !\r\n\r\n[ آيات 69 - 50 
  ]\r\n\r\n( تفسير لفظى )\r\n50 -  قُلْ كُونُوا حِجارَةً أَوْ حَدِيداً .  آيه . بگو ( اى محمّد ) شما سنگ خارا باشيد يا آهن و پولاد .\r\n51 -  أَوْ خَلْقاً مِمَّا يَكْبُرُ فِي صُدُورِكُمْ فَسَيَقُولُونَ مَنْ يُعِيدُنا قُلِ الَّذِي فَطَرَكُمْ أَوَّلَ مَرَّةٍ \r\n\r\n","description":"","footnote":"","page_name":" 571 ","page_number":591},
  {"content":"\r\n\r\n فَسَيُنْغِضُونَ إِلَيْكَ رُؤُسَهُمْ وَ يَقُولُونَ مَتى هُوَ قُلْ عَسى أَنْ يَكُونَ قَرِيباً .  يا شما آفريده‌اى گرديد كه زنده كردن آنها در دلهاى شما بزرگ نمايد ! سپس گويند كى ما را ديگربار زنده كند ؟ بگو همان كس كه شما را در آغاز آفريد ، پس آنها سرها را بسوى تو به جنبش آورند و گويند : آن زمان كى است ؟ بگو چه‌بسا كه آن روز بشما نزديك است .\r\n52 -  يَوْمَ يَدْعُوكُمْ فَتَسْتَجِيبُونَ بِحَمْدِهِ وَ تَظُنُّونَ إِنْ لَبِثْتُمْ إِلَّا قَلِيلًا .  آن روز كه خداوند شماها را مىخواند و شما او را به ستايش او استجابت مىكنيد و گمان كنيد كه در خاك جز اندكى و زمان كمى بيش نبوديد !\r\n53 -  وَ قُلْ لِعِبادِي يَقُولُوا الَّتِي هِيَ أَحْسَنُ إِنَّ الشَّيْطانَ يَنْزَغُ بَيْنَهُمْ إِنَّ الشَّيْطانَ كانَ لِلْإِنْسانِ عَدُوًّا مُبِيناً .  ( اى محمّد ) بندگان مرا بگوى كه يكدگر را سخن نيكو گوئيد كه ديو درصدد آلوده كردن شما و به جنگ انداختن شما و تباهى شما است ، چه كه ديو دشمن آشكار مردم است .\r\n54 -  رَبُّكُمْ أَعْلَمُ بِكُمْ إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ وَ ما أَرْسَلْناكَ عَلَيْهِمْ وَكِيلًا . \r\nخداوند به حال شما و سزاى شما دانا است اگر خواهد شما را ببخشايد و اگر خواهد شما را كيفر دهد و ما تو را بر آنها دلدار و كارتوان نفرستاديم .\r\n55 -  وَ رَبُّكَ أَعْلَمُ بِمَنْ فِي السَّماواتِ وَ الْأَرْضِ وَ لَقَدْ فَضَّلْنا بَعْضَ النَّبِيِّينَ عَلى بَعْضٍ وَ آتَيْنا داوُدَ زَبُوراً .  خداى به كسانى كه در آسمانها و زمين هستند دانا است و ما برخى پيمبران را بر برخى ديگر فزونى داديم و از جمله به داود زبور داديم .\r\n56 -  قُلِ ادْعُوا الَّذِينَ زَعَمْتُمْ مِنْ دُونِهِ فَلا يَمْلِكُونَ كَشْفَ الضُّرِّ عَنْكُمْ وَ لا تَحْوِيلًا .  بگو به آنها ( اى محمّد ) آنان را كه پنداريد خداى شما هستند بخوانيد ، تا ببينند كه توانا بر دفع زيان از شما نيستند ! و گزند را از شما دور كردن نتوانند و نه نعمت و سود را از شما برگردانند !\r\n57 -  أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ وَ يَرْجُونَ رَحْمَتَهُ وَ يَخافُونَ عَذابَهُ إِنَّ عَذابَ رَبِّكَ كانَ مَحْذُوراً .  آنان خود كسانى هستند كه خدا را مىخوانند و بسوى او نزديكى مىجويند تا كدام يك از آنها به خدا نزديكتر باشند و اميد بخشايش خدا و ترس از عذاب او دارند ، چه كه عذاب خداوند سزاوار پرهيز و دورى است .\r\n58 -  وَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً .  هيچ آبادى و شهرى نيست ، مگر آنكه ما آن را پيش از روز رستاخيز تباه مىكنيم يا مردم آن را به عذاب سخت گرفتار مىنمائيم ، كه اين امر در علم خداوند و در كتاب ( لوح محفوظ ) نوشته شده ! كه هر ساختمانى را خرابى و هر زندگى را مرگى در پى است .\r\n59 -  وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها وَ ما نُرْسِلُ بِالْآياتِ إِلَّا تَخْوِيفاً .  هيچ‌چيز ما را باز نداشت كه نشانه‌هائى كه دشمنان از ما توسّط پيمبران خواستند بفرستيم ، مگر آنكه پيشينيان آن را دروغ دانستند و ما شتر ماده را براى قوم ثمود ( از سنگ ) درآورديم و به آنها آشكارا و روشن داديم ( كه همه چشمها ديدند ) پس آنان بر آن حيوان ستم كردند و ما نشانيها و آيت‌ها را جز براى بيم دادن نمىفرستيم .\r\n60 -  وَ إِذْ قُلْنا لَكَ إِنَّ رَبَّكَ أَحاطَ بِالنَّاسِ وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ وَ نُخَوِّفُهُمْ فَما يَزِيدُهُمْ إِلَّا طُغْياناً كَبِيراً .  و اينكه به تو مىگوئيم ( اى محمّد ) كه خداى به همه مردم احاطه دارد و هرك را خواهد مىتاود ، و ديدارى كه به تو نموديم ( در شب معراج ) همه آنها نيستند جز آزمايشى براى مردمان و همچنين آن درخت نفريده و نكوهيده ( درخت زقّوم ) كه در قرآن ذكر كرديم و آنان را مىترسانيم ، ( همه اين‌ها ) آنان را نمىافزايد مگر سركشى و گزاف‌گوئى و گزاف‌كارى بزرگ !\r\n\r\n","description":"","footnote":"","page_name":" 572 ","page_number":592},
  {"content":"\r\n\r\n61 -  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ قالَ أَ أَسْجُدُ لِمَنْ خَلَقْتَ طِيناً  و چون فرشتگان را گفتيم آدم را سجده كنند ، پس همگى سجده كردند جز ابليس كه گفت : آيا من كسى را كه از خاك آفريدى سجده كنم ؟\r\n62 -  قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لَأَحْتَنِكَنَّ ذُرِّيَّتَهُ إِلَّا قَلِيلًا .  ابليس گفت : ( خداوندا ) ببين ، اين است كه بر من برگزيدى ! اگر مرا تا روز رستاخيز بازدارى ( مهلت دهى ) ذرّيّه و نسل آدم را از بيخ و بن بركنم ، جز اندكى از آنها !\r\n63 -  قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً .  خداوند فرمود : برو اى شيطان ، پس هركس از فرزندان آدم كه از تو پيروى كند پاداش كار شما دوزخ است پاداشى تمام !\r\n64 -  وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ وَ شارِكْهُمْ فِي الْأَمْوالِ وَ الْأَوْلادِ وَ عِدْهُمْ وَ ما يَعِدُهُمُ الشَّيْطانُ إِلَّا غُرُوراً .  ( اى شيطان ) هركس از فرزندان آدم را كه بتوانى به صداى خود بخوان و بفريب و بر ايشان سواران و پيادگان خود را برانگيز و با ايشان در دارائى و فرزند انبازى كن ! و به آنها وعدهء زندگانى و عمر دراز ده ! كه ديو به مردم جز فريب و گول و اغواء وعده ندهد !\r\n65 -  إِنَّ عِبادِي لَيْسَ لَكَ عَلَيْهِمْ سُلْطانٌ وَ كَفى بِرَبِّكَ وَكِيلًا .  تو را بر بندگان من دسترسى نيست و خداوند نگاهدارنده و بازپذيرندهء آنان است !\r\n66 -  رَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ لِتَبْتَغُوا مِنْ فَضْلِهِ إِنَّهُ كانَ بِكُمْ رَحِيماً . \r\nخداوند شما است كه كشتى را به نرمى در دريا مىراند تا شما از مزاياى آن بهره‌مند شويد و روزى خود را از آن جوئيد ، كه او به شما مهربان است .\r\n67 -  وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَ كانَ الْإِنْسانُ كَفُوراً .  و چون بشما در دريا گزندى و بيمى رسد ، هركه را به خدائى مىخوانديد گم مىشود جز خداى يگانه و يكتا ، و همين‌كه شما را به خشكى رسانيد و رها ساخت از سپاس او روىگردان مىشويد ! كه آدمى هميشه ناسپاس است .\r\n68 -  أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلًا  آيا شما مشركان ايمن هستيد كه شما را از سوئى در زمين فروبرد يا بر شما سنگ باران فرستد ؟ پس از آن براى خود كارساز و يارى نيابيد !\r\n69 -  أَمْ أَمِنْتُمْ أَنْ يُعِيدَكُمْ فِيهِ تارَةً أُخْرى فَيُرْسِلَ عَلَيْكُمْ قاصِفاً مِنَ الرِّيحِ فَيُغْرِقَكُمْ بِما كَفَرْتُمْ ثُمَّ لا تَجِدُوا لَكُمْ عَلَيْنا بِهِ تَبِيعاً .  آيا ايمن هستيد كه خداوند دوباره شما را به دريا برد ؟ و باد كشتىشكن بر شما فرستد تا شما را در دريا غرق و هلاك كند ؟ آنگاه شما كسى را بر ما به داورى و كين‌خواهى نخواهيد يافت !\r\n\r\n( تفسير ادبى و عرفانى )\r\n50 -  قُلْ كُونُوا حِجارَةً أَوْ حَدِيداً .  آيه . خداوند صاحب جلال ، قادر بر كمال ، ايمن از زوال ، در ذات و صفات متعال ، در اين آيت بندگان را خبر مىدهد كه من مرده را به كمال قدرت خويش زنده گردانم ، چنان كه در نشئهء اوّل نبود آن را بيافريدم و از آغاز نو ساختم ، در نشئهء ديگر نيز بازآفرينم چنان كه به اوّل آفريدم . من همانم كه بودم ، قدرت همان قدرت ، ذات همان ذات است نه نوصفتم نه تغييرپذير ، خالق و حكيم و قدير .\r\n51 -  قُلِ الَّذِي فَطَرَكُمْ أَوَّلَ مَرَّةٍ .  آيه . مردى بىايمان ، استخوان پوسيده‌اى برداشت و گفت اين استخوان دوباره زنده مىشود ! و كى آن را زنده مىكند ؟ اين آيت پاسخ مىدهد : همان كس كه اوّل شما را آفريده ! امّا اهل فهم و ذوق مىگويند در اين آيت سرّى است كه اشاره به احياء دلهاى اهل غفلت به نور مكاشفت است و احياء جانهاى اهل هوا و شهوت به نسيم\r\n\r\n","description":"","footnote":"","page_name":" 573 ","page_number":593},
  {"content":"\r\n\r\nمشاهدت و روح مواصلت است كه روح را به روح ايمان فتوح دهد ، چه اگر همهء جانهاى عالميان به تو دهند ، چون روح فتوح ايمان ندارى مرده‌اى ! و اگر هزار سال تو را در خاك نهند چون گل توحيد در باغ روح تو رسته است ، سر همهء زندگانى توئى ! و نشان اين حال آنست كه بنده از ورطهء فترت و سستى برخيزد و در نجات و رستگارى خويش كوشد و نعيم باقى را به سراى فانى نفروشد و به زبان حال گويد :\r\n تا كى از دار الغرورى ، ساختى دار السّرور * تا كى از دار الفرارى ، ساختى دار القرار \r\n52 -  يَوْمَ يَدْعُوكُمْ فَتَسْتَجِيبُونَ بِحَمْدِهِ .  آيه . مؤمنان كه سعيدان ملّت و امينيان درگاه عزّتند ، چون آن نداى كرامت به گوش آنان رسد و نسيم سعادت به بوستان جان ايشان وزد ، به حمد و سپاس جواب دهند ، چنان كه شيخ جنيد گفت :\r\nحمد بسزا و ستايش نيكو خداى را ، كه ما را خواند و به نداى كرامت ما را نواخت .\r\n53 -  وَ قُلْ لِعِبادِي يَقُولُوا الَّتِي هِيَ أَحْسَنُ .  آيه . ( اى محمّد ) بندگان مرا گوى تا از سخنان آن را گويند كه نيكوتر است و راست‌تر و پسنديده‌تر ، و آن سخنان ، ذكر و ثناى خدا و ياد كردن به زبان و يادداشت كردن در دل و جان است !\r\nپير طريقت گفت : اى گشايندهء زبان مناجات‌گويان ، و انس‌افزاى خلوتهاى ذاكران ، و حاضر نفسهاى رازداران ، جز از ياد كرد تو ما را همراه نيست و جز از يادداشت تو ما را زاد نه ! و جز از تو به تو دليل و رهنما نيست . خدايا ، در حاجت كسى نظر كن كه او تو را يك حاجت بيش نيست .\r\nلطيفه : نيكوتر سخنى كه مرد گنهكار گويد آنست كه به گناه خود اقرار دهد و به جرم خود اعتراف كند ، تا خداوند او را توفيق توبه كرامت فرمايد و كار توبت بر او تمام كند ، و گناهش را بيامرزد كه خود چنين وعده داده . و نيكوترين سخنى كه مرد عارف گويد آنست كه به عجز و ناتوانى خود از شناسائى حقّ اقرار كند و داند كه هيچ‌كس خدا را به حقيقت حقّ او و به حدود عزّت او و بسزاوارى جلال و بزرگى او ، او را نشناخته و نشناسد !\r\nبو على دقاق گفت : خدايا ، آن كس كه تو را شناخت نشناخت ، پس چون باشد حال آن كس كه تو را نشناخت !\r\nدو عارف بزرگ در شناسائى خداوند باهم اختلاف داشتند يكى گفت توان او را شناخت و ديگرى گفت نتوان او را شناخت ، قضيّه به شيخ الاسلام خواجه عبد اللّه انصارى رسيد ، فرمود : هر دو راست گفتند ! او كه گفت نتوان شناخت ، آن معرفت حقيقت حقّ است كه هيچ‌كس به آن نرسد مگر خود او كه خود را به حقيقت داند . و آنكه گفت توان شناخت ، شناخت عام است كه جز او خدائى نيست و شريك و انباز ندارد . پس شناسائى حقّ بر دو گونه است : يكى معرفت حقّ و ديگرى معرفت حقيقت حقّ . معرفت حقّ ، شناختن يگانگى و يكتائى او است كه بندگان از نام و صفات او را مىشناسند . ولى معرفت حقيقت حقّ ، بندگان را طاقت آن نيست و حدود عظمت و جلال و كيفيّت او را كسى بدان راه نه و قابل ادراك نيست ، كه :  لا يُحِيطُونَ بِهِ عِلْماً  و  ما قَدَرُوا اللَّهَ حَقَّ قَدْرِهِ . * \r\n55 -  وَ لَقَدْ فَضَّلْنا بَعْضَ النَّبِيِّينَ عَلى بَعْضٍ .  آيه . خداوند ، پيمبران را يكى صفوت داد ، و يكى خلّت و يكى مكالمت و يكى معراج و شفاعت ، آنگاه آنها را در آن صفات بر يكدگر فزونى داد و همه پيمبران را بر عالميان افزونى داد و رسولان را بر پيامبران برترى داد و اولوالعزم‌ها را بر رسولان فزونى داد ، و نهايت همهء مقامات پيامبران ، بدايت مقام مصطفى است و نهايت مقامهاى همه آنها پيدا است ليكن نهايت مقام مصطفى پيدا نيست .\r\nلطيفه : محمّد مصطفى آفتابى بود مشرقش مكّه و مغربش مدينه و كسوفش در غار ، ليكن كسوفى كه هزاران ودايع و لطائف بر پيشانى مجد و عظمت او نقش بست و بر آستين عهد او تراز اعزاز بود كه فرستادهء حقّ بود ، و بر در سراپردهء او رايت ولايت بود كه بر مشركين پيروز شد و فرش رسالت او را از خاور جهان تا باختر بيفكند و بساط پيغمبرى او از قاف تا قاف بگسترد ، و سرير سرّ او از عرش برتر نهاد .\r\n\r\n","description":"","footnote":"","page_name":" 574 ","page_number":594},
  {"content":"\r\n\r\n57 -  يَرْجُونَ رَحْمَتَهُ وَ يَخافُونَ عَذابَهُ .  آيه . اين آيت به همان گونه است كه فرمود :  يَدْعُونَنا رَغَباً وَ رَهَباً  كه خداوند را به اميد و بيم مىخوانند ، اميد به رحمت و بيم از عقوبت ! رغبت به بخشش و عفو و رهبت به عذاب و كيفر ، ليكن بايد دانست كه اميد و بيم صفت مبتديان و رغبت و رهبت مقام منتهيان است ، بيم همان ترسى است كه همهء مسلمانان را از گناه بازدارد و رهبت آن ترسى است كه زاهدان را عيش و خوشى ببرد و از جهان و جهانيان جدا كند ، اينان همه نفس خويش غرامت بينند و همهء سخن خويش شكايت ! و همهء كردار خود جنايت دانند !\r\nلطيفه : مؤمن در خوف و رجا و زاهد در رهبت و رغبت بايد معتدل و ميانه‌رو باشند تا در موازنه مساوى گردند ، مؤمن در دنيا اميد به عافيت و نعمت مىدارد و از بلاها و فتنه‌ها مىترسد كه اميد رحمت و بيم عقوبت دارد ولى عارف دل در مواصلت و قرب حقّ بسته و از عذاب همگانى مىترسد « 1 » .\r\n\r\n[ آيات 78 - 70 
  ]\r\n\r\n( تفسير لفظى )\r\n70 -  وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا .  ما فرزندان آدم را گرامى داشتيم و آنها را در دشت و در دريا برداشتيم و از پاكيها و خوشيهاى روزگار به آنها روزى داديم و آنان را بر بسيارى از آفريدگان ما برترى داديم .\r\n71 -  يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا .  روزى كه ما همهء مردم را با پيشوايشان مىخوانيم در آن روز هركس نامهء اعمالش در دست راست باشد آنان نامهء خويش را مىخوانند و مزد ايشان به قدر فتيلى ( نخ باريك ) كم نخواهد شد .\r\n72 -  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا .  و هركس در اين جهان از ديدن حقّ نابينا است ، او در آخرت هم نابينا و گمراه‌تر است .\r\n73 -  وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا .  و اگر نزديك شدندى خواستندى كه تو را برگردانند از آنچه از پيغام بر تو فروفرستاديم ، تا تو بر ما افترا بندى و بر ما آن گوئى كه ما نگفتيم و در آن صورت تو را دوست خويش خوانند !\r\n74 -  وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا .  و اگرنه آنكه ما تو را بر جاى بداشتمى ! نزديك بود بسوى آنان اندكى مايل شوى !\r\n75 -  إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً .  آنگاه ما به تو دو برابر عذاب اين جهانى و آن جهانى مىچشانيديم و آنگاه تو بر ما يارى نمىيافتى .\r\n76 -  وَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها وَ إِذاً لا يَلْبَثُونَ خِلافَكَ إِلَّا قَلِيلًا .  و اگر يهودان و مشركان خواستند كه تو را از زمين مكّه بيرون كنند ( به نام اينكه شام جاى همهء پيامبران است ) در آن صورت هم جز اندكى ، همهء آنها با تو خلاف كنند .\r\n77 -  سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَ لا تَجِدُ لِسُنَّتِنا تَحْوِيلًا .  اين سنّت و نهاد خداوند در كار پيمبران است كه پيش از تو بودند و تو نتوانى سنّت ما را از جاى بگردانى !\r\n\r\n\r\n","description":"","footnote":"\r\n( 1 ) ترس از خداوند به سبب ارتكاب گناه و ترس از كيفر است و اميد به عفو به علت سبقت رحمت حق بر غضب او است ، پس ترس مطلق از خداوند مورد ندارد بلكه ترس مقيد به ارتكاب گناه است ولى اميد ، قيدى ندارد چون خداوند ارحم راحمين است و رحمت او سابق بر غضب اوست !\r\n","page_name":" 575 ","page_number":595},
  {"content":"\r\n\r\n78 -  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً . \r\n( اى محمّد ) هنگام برگشتن آفتاب تا تاريكى شب نماز به‌پاى دار و در بامداد هم نماز را به‌پاى دار كه نماز و قرآن بامداد نزد فرشتگان كه روز و شب در آنجا حاضرند مشهود است .\r\n\r\n( تفسير ادبى و عرفانى )\r\n70 -  وَ لَقَدْ كَرَّمْنا بَنِي آدَمَ .  آيه . خداوند ، تهنيتى بزرگوار و تشريفى تمام و كرامتى بزرگ بر فرزند آدم كرد كه در به دو كار با ايشان پيمان بست و به صفت لطف خود آنان را مورد خطاب قرار داد و با ايشان پيمان دوستى بست و خلعت تمام داد و آنان را به دانش و خرد و هوش و سخن و فرهنگ بياراست ، و ظاهر را به توفيق مجاهدت و باطن را به تحقيق مشاهدت آراست و معرفت از ايشان دريغ نداشت و در رحمت و كرامت خويش بر ايشان گشود ، و آنان را بر بساط مناجات بداشت تا هرگاه كه خواهند او را خوانند و از او خواهند و با او راز گويند .\r\nلطيفه : از همان تكريم خداوندى است كه پيش از سؤال ، ايشان را كرامت داد ، و پيش از استغفار آنان را بيامرزيد و باز از آن تكريم است كه در ميان همهء آفريدگان ، ايشان را به مهر و محبّت مخصوص گردانيد ، و آنچه به فرشتگان نداد ايشان را داد ، و آنچه با كرّ و بيان و روحانيان نگفت با ايشان گفت !\r\nپير طريقت گفت : خدايا ، معنى دعوى صادقانى ، فروزندهء نفسهاى دوستانى ، آرام دل غريبانى ، چون در ميان جان حاضرى ، از بىدلى مىگويم كه كجائى ، زندگانى جانى و آئين زبانى ، به خود از خود ترجمانى ، به حقّ تو بر تو كه ما را در سايهء غرور ننشانى و به وصال خود رسانى .\r\nاينكه تكريم همهء بنىآدم كرد و مقيّد به ايمان و عبادت نفرمود از اين سبب است كه كرامت لطف خود را با بندگان در سايهء اعمال و اجتهاد و ايمان آنان نه‌بست ، تا دانسته شود كه نوازش خداوندى بىعلّت است و تكريم او بىعوض ! به خواست خود نوازد نه به طاعت بندگان ! به فضل خود عطا دهد نه به جهد ايشان ، بندهء كه كرامت حقّ يافت نه از آن جهت بود كه طاعت داشت ، بلكه طاعت از آن داشت كه كرامت حقّ يافت ! و نه دعاى بنده ، حقّ را بر اجابت داشت ، بلكه اجابت حقّ بنده را بر دعا داشت ، و بنده كه حقّ را يافت نه از طلب يافت بلكه طلب از يافتن يافت .\r\n . . . وَ حَمَلْناهُمْ فِي الْبَرِّ وَ الْبَحْرِ .  آيه . مركب عوام در دشت و دريا ديگر است و مركب خواص ديگر ! در مركب عوام دوست و دشمن و خودى و بيگانه همه در آن يكسانند ! ليكن مركب خواص ، از سليمان باد است و از مصطفى معراج ! و از دوستان و نزديكان در آخرت ، رحمت الهى است .\r\n . . . وَ رَزَقْناهُمْ مِنَ الطَّيِّباتِ .  آيه . روزى پاك بندگانى را راست كه به دل از خدا غافل نباشند و آن روزى است كه بىخواستن بندگان ، به آن مىرسند .\r\n . . . وَ فَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا .  آيه . خداوند عادل ، دانايان را بر نادانان برترى داد و اولياء حقّ را به معرفت او بر ديگر بندگان فزونى بخشيد .\r\n71 -  يَوْمَ نَدْعُوا كُلَّ أُناسٍ بِإِمامِهِمْ .  آيه . اين آيت بشارتى بزرگ و تهنيتى تمام است كه خداوند امّت محمّد را با پيغمبر خويش بازخواند ، پيغمبرى كه خلقش عظيم و درجتش رفيع و امّت را شفيع خواهد بود و اگر آنها را به كتاب خواند ، كتاب آنها قرآن كريم است و نور مبين و از خداى كريم به رسول كريم است و مؤمنان را تذكرت و دوستان را تبصرت است .\r\nمصطفى فرمود : چون روز رستاخيز شود همه امّت اسلام با پيشوايان خود گرد هم آيند و باهم به بهشت روند در آن روز همه\r\n\r\n","description":"","footnote":"","page_name":" 576 ","page_number":596},
  {"content":"\r\n\r\nطبقات مسلمانان كه اهل ايمان و معرفتند و امر به معروف و نهى از منكر كرده و اهل جود و بخشش و خوش‌خوئى هستند با پيشوايان خود خواهند بود .\r\nبعد از پيغمبران و فرستادگان خدا ، بهينهء جهانيان و گزيدهء عالميان ، اصحاب پيغمبرند كه اختران آسمان ملّت و مهتران محفل دولتند ، سينه‌هايشان به معرفت افروخته ، راه راست رفته و بار امانت به داعى حقّ سپرده ، ايشانند امامهاى دين و قبلهء اقتداى اهل يقين !\r\n78 -  أَقِمِ الصَّلاةَ لِدُلُوكِ الشَّمْسِ .  آيه . نماز به بدن در وقتهاى معيّن است ولى نماز به دل و سرّ هميشه است . چه منتظران نماز پيوسته در نمازند ، و نماز باب روزى است و وقوف در محلّ مناجات و اعتكاف دل در مشاهدهء مقدّرات و آگاهى بر بساط نجوى و راز و نياز با خداى بىنياز است و اينكه ميان وقتهاى نماز ، فاصله‌ها است از آن سبب است كه بندگان پيوسته در مقام برگشت بسوى او و توجّه به درگاه او باشند .\r\n\r\n[ آيات 100 - 79 
  ]\r\n\r\n( تفسير لفظى )\r\n79 -  وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً .  به شب برخيز ( اى محمّد ) و نمازگزار ، اين افزونى است براى تو ، اميد كه خداوند تو را به ايستادن گاهى پسنديده بر پاى دارد ، كه پيشينيان و پسينيان ، تو را در آن كار ( نماز نافله ) بستايند .\r\n80 -  وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً .  بگو : خداوند من ، درآور مرا درآوردى به راستى و نيكوئى و بيرون بر مرا بيرون بردنى به راستى و نيكوئى ، و از نزديكى خود مرا دسترسى و نشانى ده و نيروئى ده كه مرا يارى كند .\r\n81 -  وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً .  بگو ( اى محمّد ) كه راستى و درستى آمد و كژى و نادرستى نابود شد ، كه كژى و ناپاكى و نادرستى نابودشدنى است .\r\n82 -  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً .  ما فرومىفرستيم از قرآن چيزى كه در آن درمان درد و آسانى و بخشايش براى مؤمنان است و كافران را نفزايد مگر زيان‌كارى .\r\n83 -  وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ كانَ يَؤُساً .  چون بر آدمى نيكوئى كنيم و نعمت دهيم ( از فرمان بردن ) روى گرداند و پهلوى خويش دركشد و سركشى كند و چون به او بدى رسد نوميد نشيند .\r\n84 -  قُلْ كُلٌّ يَعْمَلُ عَلى شاكِلَتِهِ فَرَبُّكُمْ أَعْلَمُ بِمَنْ هُوَ أَهْدى سَبِيلًا .  بگو ، هركس كارى كند بر سزاوارى و شايستگى خويش كند ، پس خداوند دانا است به اينكه چه كسى سزاوار راه راست است !\r\n85 -  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا .  از تو از روح مىپرسند كه چيست ؟ - بگو روح از امر خداوند من است و شما را از دانش ندادند مگر اندكى !\r\n86 -  وَ لَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ثُمَّ لا تَجِدُ لَكَ بِهِ عَلَيْنا وَكِيلًا .  اگر بخواهيم ( مىتوانيم ) آنچه به تو پيغام فرستاديم ( از زمين ببريم ) ، آنگاه تو بر ما نگاه‌دارنده‌اى نيابى و كارسازى براى خود نخواهى يافت !\r\n87 -  إِلَّا رَحْمَةً مِنْ رَبِّكَ إِنَّ فَضْلَهُ كانَ عَلَيْكَ كَبِيراً .  مگر بخشايش از سوى خداوند كه فضل او بر تو بزرگ است .\r\n88 -  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ \r\n\r\n","description":"","footnote":"","page_name":" 577 ","page_number":597},
  {"content":"\r\n\r\n بَعْضُهُمْ لِبَعْضٍ ظَهِيراً .  بگو ( اى محمّد به مشركان ) اگر آدميان و پريان گرد هم آيند كه مانند قرآن آورند نخواهند توانست بيارند ، هرچند كه يكدگر را پشتيبان باشند .\r\n89 -  وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ فَأَبى أَكْثَرُ النَّاسِ إِلَّا كُفُوراً .  ما بيان كرديم در اين قرآن از هرگونه مثلى ، پس بيشتر مردم سر باز زدند و بر كفر خود افزودند !\r\n90 -  وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً .  گفتند : ما به تو نگرويم جز آنكه براى ما از زمين چشمه‌اى بجوشانى ! و در مكّه آب زياد بگشائى !\r\n91 -  أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً .  يا آنكه خرماستان و انگورستان داشته باشى كه جوىهاى آب از ميان آنها روان باشد ! -\r\n92 -  أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا .  يا فروافكنى بر ما از آسمان چنان كه گفتى پاره‌اى ( كه نشان رستاخيز است ) يا خداى و فرشتگان را روبه‌روى ما آرى !\r\n93 -  أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا .  يا تو را خانه‌اى باشد زيوردار و زرّين ، يا به آسمان برشوى ، و به تو نگرويم ( هرچند به آسمان بر روى ) جز آنكه براى ما كتابى آورى كه آن را بخوانيم ! بگو ( اى محمّد ) پاك و بىعيب است خداى من ، كه من جز فرستاده‌اى بيش نيستم !\r\n94 -  وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلَّا أَنْ قالُوا أَ بَعَثَ اللَّهُ بَشَراً رَسُولًا .  بازنداشت مردم را از اينكه ايمان آورند هنگامى كه پيغام به آنها رسيد ، جز آنكه گفتند : آيا خداوند مردمى همچون ما را به پيامبرى برمىگزيند ؟\r\n95 -  قُلْ لَوْ كانَ فِي الْأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولًا .  بگو ( اى محمّد ) به آنها اگر در زمين فرشتگان آرميده مىرفتند و شهرى از آنها برقرار ، ما هم بر آنها از آسمان فرشته‌اى رسول قرار مىداديم و فرومىفرستاديم ( امّا شما آدميان هستيد ) .\r\n96 -  قُلْ كَفى بِاللَّهِ شَهِيداً بَيْنِي وَ بَيْنَكُمْ إِنَّهُ كانَ بِعِبادِهِ خَبِيراً بَصِيراً .  بگو : خداوند به گواهى ميان من و شما بسنده است ، چه كه او به بندگانش دانا و بينا است .\r\n97 -  وَ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِهِ وَ نَحْشُرُهُمْ يَوْمَ الْقِيامَةِ عَلى وُجُوهِهِمْ عُمْياً وَ بُكْماً وَ صُمًّا مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً .  هرك را خدا راه نمايد آن كس بر راه راست است و هرك را گمراه كرد ، براى آنها يارانى نيابى و ما آنان را روز رستاخيز كور و گنگ و كر برمىانگيزيم و جايگاه آنها دوزخ است و هرگاه كه آتش آنها را فرومىبرد ما آتش آن را افزايش مىدهيم .\r\n98 -  ذلِكَ جَزاؤُهُمْ بِأَنَّهُمْ كَفَرُوا بِآياتِنا وَ قالُوا أَ إِذا كُنَّا عِظاماً وَ رُفاتاً أَ إِنَّا لَمَبْعُوثُونَ خَلْقاً جَدِيداً .  اين پاداش ايشان است كه به پيغامهاى ما كافر شدند و گفتند آيا وقتى كه ما استخوان و خاك خرد هستيم ، ما دوباره به آفرينش تازه برخواهيم‌انگيخت ؟\r\n99 -  أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ قادِرٌ عَلى أَنْ يَخْلُقَ مِثْلَهُمْ وَ جَعَلَ لَهُمْ أَجَلًا لا رَيْبَ فِيهِ فَأَبَى الظَّالِمُونَ إِلَّا كُفُوراً .  آيا نمىبينند خدائى كه آسمانها و زمين را آفريد توانا است بر آنكه مانند آنها را بيافريند و براى آنها مدّتى ( اجلى ) كه هيچ شكّ در آن نباشد قرار دهد ؟ پس كافران و ستمكاران ( بجاى آگاهى ) بر كفر خود افزودند .\r\n\r\n","description":"","footnote":"","page_name":" 578 ","page_number":598},
  {"content":"\r\n\r\n100 -  قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لَأَمْسَكْتُمْ خَشْيَةَ الْإِنْفاقِ وَ كانَ الْإِنْسانُ قَتُوراً .  بگو اگر شما داراى خزانه‌هاى پروردگار من بوديد از بيم درويشى و ندارى دستها را فرومىبستيد كه آدمى خسيس و بخيل است !\r\n\r\n( تفسير ادبى و عرفانى )\r\n79 -  وَ مِنَ اللَّيْلِ فَتَهَجَّدْ بِهِ نافِلَةً لَكَ .  آيه . نوشته‌اند كه هنگام سحر درهاى آسمانها بگشايند و مقرّبان به درگاه خداوند آيند و تسبيح و تهليل و تكبير گويند و نغمات ذكر ايشان عالم قدس را بگيرد و اندرين ساعت است كه خداوند هر حاجتى از او خواسته شود اجابت مىكند . و وقت انتشار بركات بر زمين است و آنگاه كه نسيم سحر از مطلع خويش عاشق‌وار نفس سرد برآرد آن ساعت درهاى بهشت باز شود و آن باد سحرگاهى با آن لطافت و راحت و لذّت از جانب بهشت عدن روان باشد .\r\nاز داود پيغمبر پرسيدند : كدام وقت شب فضيلت بيشتر دارد ؟ گفت : ندانم ليكن دانم كه وقت سحر عرش مجيد به جنبش درآيد . . . ؟\r\nپس خوشا به حال كسانى كه به وقت سحر استغفار كنند و شراب مهر به جام عشق در آن وقت بنوشند كه خداوند فرموده :\r\nمحبوب‌ترين مردم نزد من كسانى هستند كه هنگام سحر از من آمرزش خواهند .\r\nعارفى بزرگ گويد : اوّل شب منادى ندا كند كه پرستندگان خدا برخيزيد و عبادت كنيد . نيمهء شب ندا كند اى مطيعان برخيزيد و خدا را ياد كنيد ، و هنگام سحر ندا كند : آمرزش‌خواهان كجايند كه استغفار كنند ؟\r\nمحمّد مصطفى را فرمان آمد كه اى محمّد : مقام شفاعت در قيامت مقامى بزرگوار و مقامى محمود ، و تو را مسلّم است و راهش اين است كه به شب برخيزى و نماز كنى ، اى محمّد ، اگر خشنودى ما خواهى روز را به رسالت بگذران و اگر مقام محمود خواهى شب را به عبادت گذران و نماز شب كن .\r\nپير طريقت گفت : خدايا ، بهر صفت كه هستم برخواست تو موقوفم ، به هر نام كه مرا خوانند به بندگى تو معروفم ، تا جان دارم رخت از اين كوى برندارم ، هركس كه تو آن اوئى بهشت او را بنده است ، و آن كس كه تو در زندگانى او هستى ، زندهء جاويد است . خداوندا ، گفتار تو راحت دل است و ديدار تو زندگى جان ، زبان به ياد تو نازد ، و دل به مهر و جان به عيان .\r\n80 -  وَ قُلْ رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ .  آيه . در معنى اين آيت نوشته‌اند چون مصطفى را اجل نزديك آمد ، او را گفتند اى مهتر عالميان ، بساط اسلام در جهان گسترده شد ، و خورشيد نبوّت در همه جا تافته شد ، فريضه و سنّت آموختى ، يتيمان را پدرى كردى ، مهجوران را شفيع بودى ، مريدان را دليل بودى ، مردم را تربيت دادى ، جنّ و انس را خواندى ، كنون وقت آنست كه سفر مبارك پيش‌گيرى و گوشوار مرگ در گوش بندگى كنى و سر ببالين فنا نهى كه ما در ازل حكم كرده‌ايم كه تو مىميرى و همگى بميرند و آنچه بر روى زمين است فانى خواهد شد .\r\nآخرين وداع مصطفى : در خبر است كه مصطفى در آن بيمارى بازپسين علىّ ( ع ) را بخواند و گفت : يا على مرا يارى ده تا به مسجد بازروم و ياران را وداع كنم ، حضرتش به يارى على به مسجد آمد و بر منبر بالا رفت و با دو چشم گريان و دل سوزان ، روى به ياران كرد و گفت : من براى شما چگونه يارى بودم ؟ چگونه رسولى بودم ؟ اكنون مرا نوبت رفتن آمده و بريد مرگ در رسيده ، در آن دم غريوى و زارى در مسجد افتاد ، ياران همه دلتنگ و رنجور ، گريان و خروشان ، همگى گفتند : نيكويارى بودى و نيكورسولى بودى كه بما آمدى ، رسول آنگاه با همه وداع كرد و به خانه بازآمد ، بسى برنيامد كه بر يد حضرت رسيد و نسيم قربت دميد ، پرده‌ها برگرفتند و طوبى و قربى را به او نمودند ، آنگاه فرمود : بار خدايا مرا از دنيا در لباس سعادت و راستى بيرون بر و مرا به مرگ راستى بميران و به درگاه راستى فرود آر ، و روز رستاخيز از گور به راستى بيرون آر .\r\n\r\n","description":"","footnote":"","page_name":" 579 ","page_number":599},
  {"content":"\r\n\r\n81 -  وَ قُلْ جاءَ الْحَقُّ وَ زَهَقَ الْباطِلُ .  آيه . چهرهء كائنات به تاريكى نادانى و تيرگى شرك پوشيده بود كه ناگاه رايت دولت محمّد از مركز مكّه سر برآورد و نور دين از خانهء آمنه پيدا شد و شادى و خرّمى در جهان افتاد ، هرجا نامدارى بود خوار گشت و هرجا تاج‌دارى بود تاجش به تاراج بداد ، هركجا جبّارى بود از تخت به زير آمد ، هرجا بتى بود در قعر چاه نيستى افتاد ، قاعدهء قصر قيصر و طاق كاخ كسرى خراب گشت و از چهارگوشهء جهان آواز برآمد كه : حقّ آمد و باطل تباه شد ! و به گفتهء شاعر :\r\n كفر و ايمان را هم اندر تيرگى هم در صفا * نيست دار الملك جز رخسار و زلف مصطفى \r\n82 -  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ .  آيه . در قرآن داروى درد نادانى براى دانشمندان است ، داروى درد شكّ و ترديد براى گروندگان است ، درمان درد منكر و غفلت براى عارفان است و درمان درد نااميدى براى مريدان است ، و درمان درد شوق براى دوستان است .\r\n84 -  قُلْ كُلٌّ يَعْمَلُ عَلى شاكِلَتِهِ .  آيه . از آدمى جز از جفا چه آيد ؟ و از آب و گل جز از خطا چه رويد و از كرم خداوند جز از وفا چه زايد . كه در همه قرآن آيتى از اين آيت اميدواركننده‌تر نيست مىگويد : هركس آن كند كه از او آيد و از هركس آن آيد كه سزاوار و شايستهء آنست . بنده بسوى گناه مىرود و خداوند به سوى آمرزش ! و خداوند خطاب به بندگان گويد : اى بندگان من ، شما به جانب گناه برمىگرديد و من به جانب آمرزش ! « 1 »\r\nخداوند ابليس لعين را فرمود : آدم را سجده كن ، گفت نكنم كه آدم از خاك است و من از آتش ! فرمود : اى بدبخت ناچار هركس آن كند كه سزاى او است و از هركس آن آيد كه در اوست ، آتش چون فرومىرود خاكستر شود و هرگز نو نگردد و خاك اگرچه كهنه شود چون آب بر آن ريزند تازه شود ، اى ابليس ، تو كه از آتشى ، به يك فرمان كه بگذاشتى مردى ! كه هرگز زنده نشوى و اى آدم تو كه از خاكى هرچند گناه كردى به يك قطره آب حسرت و ندامت كه از ديده فروبارى گناهانت بيامرزم و بنوازم . اى ابليس ، از آتش آن آيد كه كردى ! و اى آدم از خاك آن زايد كه ديدى كه :  كُلٌّ يَعْمَلُ عَلى شاكِلَتِهِ .  « 1 »\r\n85 -  وَ يَسْئَلُونَكَ عَنِ الرُّوحِ .  آيه . آدمى هم تن است و هم دل و هم روح ، تن جاى امانت است ، دل بارگاه خطاب است ، و روح نقطه‌گاه مشاهدت ! هرچه نعمت است نثار تن باشد ، كه طعام و شراب غذاى او است ، هرچه منّت است تحفهء دل است و غذاى او ياد دوست ، و آنچه رؤيت و مشاهدت است ، نصيب روح آمد و غذاى وى ديدار دوست . تن در قهر قدرت است و دل در قبضهء صفت و روح در كنف عزّت ! بساط انس گسترده ، شمع عطوفت افروخته و دوست ازلى پرده برگرفته ! اين است روح و كار او و سرانجام او !\r\n\r\n[ آيات 111 - 101 
  ]\r\n\r\n( تفسير لفظى )\r\n101 -  وَ لَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَهُ فِرْعَوْنُ إِنِّي لَأَظُنُّكَ يا مُوسى مَسْحُوراً .  ما موسى را نه نشانه و پيغام روشن داديم ، پس از بنى اسرائيل بپرس ، وقتى كه موسى بر آنها آمد فرعون به او گفت : اى موسى گمان مىكنم با تو جادوئى كرده‌اند ! و تو جادو زده شده‌اى !\r\n102 -  قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَ الْأَرْضِ بَصائِرَ وَ إِنِّي لَأَظُنُّكَ يا فِرْعَوْنُ مَثْبُوراً .  موسى به فرعون گفت : تو نيك دانى كه اين پيغامها را نفرستاده جز خداى آسمانها و زمين ، پيغامهاى روشن و هويدا و من پندارم كه تو را تباهى و نيستى داده‌اند .\r\n103 -  فَأَرادَ أَنْ يَسْتَفِزَّهُمْ مِنَ الْأَرْضِ فَأَغْرَقْناهُ وَ مَنْ مَعَهُ جَمِيعاً .  فرعون خواست كه آنها را ( بنى اسرائيل ) از زمين مصر براند ، پس ما او را و هركس كه با او بود به‌يك‌بار غرق كرديم .\r\n\r\n\r\n","description":"","footnote":"\r\n( 1 ) اين آيه بهترين و صريح‌ترين دليل بر آزادى و اختيار بندگان خداست .\r\n","page_name":" 580 ","page_number":600},
  {"content":"\r\n\r\n104 -  وَ قُلْنا مِنْ بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذا جاءَ وَعْدُ الْآخِرَةِ جِئْنا بِكُمْ لَفِيفاً  پس از آن به بنى اسرائيل گفتيم : اكنون در زمين مصر بنشينيد ، چون هنگام رستاخيز آيد شما را با ايشان بهم آريم .\r\n105 -  وَ بِالْحَقِّ أَنْزَلْناهُ وَ بِالْحَقِّ نَزَلَ وَ ما أَرْسَلْناكَ إِلَّا مُبَشِّراً وَ نَذِيراً .  ما اين سخن را به راستى فرستاديم و به راستى فرود آمد و ما نفرستاديم ( اى محمّد ) تو را مگر شادىرسان و بيم‌نماى .\r\n106 -  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا .  و قرآن را پراكنده ( و آيه‌آيه و سوره سوره ) آورديم تا بر مردمان با درنگى بخوانى و آن را فروفرستاديم فرستادنى ( بسزا ) .\r\n107 -  قُلْ آمِنُوا بِهِ أَوْ لا تُؤْمِنُوا إِنَّ الَّذِينَ أُوتُوا الْعِلْمَ مِنْ قَبْلِهِ إِذا يُتْلى عَلَيْهِمْ يَخِرُّونَ لِلْأَذْقانِ سُجَّداً .  بگو اى محمّد ، شما ( اى مشركان ) ايمان آوريد يا نياوريد ، همانا ، كسانى كه از پيش از آمدن به قرآن ، داراى علم شدند چون خوانند بر روى به سجود مىافتند .\r\n108 -  وَ يَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا .  و مىگويند : پاك و بىعيب است خداوند ما ، بر آنها قرآن نيست وعده‌هاى پروردگار ما مگر بودنى و شنيدنى .\r\n109 -  وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً .  و بر روى مىافتند گريه‌كنان و ايشان را خشوع و نرم‌دلى مىافزايد .\r\n110 -  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا .  بگو ( اى محمّد ) شما اللّه را بخوانيد يا رحمن را ، هركدام بخوانيد خداوند را نامهاى نيكو است و نماز و دعا ، نه همه را به بانك بلند و نه همه نهان بخوان بلكه ميان آن دو ، يك‌راه ميانه بگير .\r\n111 -  وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً .  بگو ستايش خدائى راست كه فرزند نگرفت و در پادشاهى او را انباز نباشد ، و او را سستى نيست كه يارى بخواهد و تو او را به بزرگى بستاى .\r\n\r\n( تفسير ادبى و عرفانى )\r\n101 -  وَ لَقَدْ آتَيْنا مُوسى تِسْعَ آياتٍ .  آيه . موسى را به پيغمبرى اسرائيليان با نشانهاى نه‌گانهء روشن چون عصا و يد بيضاء فرستاديم و مصطفى را به پيغمبرى همه جنّ و انس با معجزهء قرآن كلام رحمن ، نامهء خداوند جهان فرستاديم . و اين قرآن تا به قيامت بماند ، از آنكه پيغمبرى او پيوسته تا به رستاخيز بماند .\r\nخداوند فرمود : موسى را معجزه‌اى دادم كه دست دشمنان به وى رسيد و مصطفى را معجزه‌اى دادم كه دست دشمن هرگز به وى نرسيد ، چندين سال گذشت تا هزاران دشمنان از زنديقان و بىدينان كوشيدند تا در قرآن طعنى زنند و نقصى آرند ، نتوانستند ، و همه رفتند و قرآن بىعيب و نقصان بماند . كه :  بِالْحَقِّ أَنْزَلْناهُ وَ بِالْحَقِّ نَزَلَ . \r\n106 -  وَ قُرْآناً فَرَقْناهُ لِتَقْرَأَهُ عَلَى النَّاسِ .  آيه . قرآن يك‌بار از آسمان فرود نيامد بلكه آيه‌آيه و سوره سوره به مدّت بيست سال به تدريج نازل شد ، و اين جدائى و فاصله و تفريق از آن سبب بود تا ياد گرفتن و ياد داشتن آن بر مصطفى و بر امّت آسان باشد و بر دلهاشان استوار و محكم نشيند و جاى گيرد ، و نيز تا شرف و كرامت مصطفى در آن پيدا شود كه پيوسته از حضرت عزّت به وى نامه و پيغام مىرسد ، و تا بنده‌اى بزرگوار و شريف نباشد او را اين مزيّت ندهند كه پيوسته خداوند او را به سخنان خود مىنوازد .\r\n107 -  قُلْ آمِنُوا بِهِ أَوْ لا تُؤْمِنُوا .  آيه . از آستان جلال احديّت اشاره به استغناى ربّ عزّت از دربايست\r\n\r\n","description":"","footnote":"","page_name":" 581 ","page_number":601},
  {"content":"\r\n\r\nطاعت بندگان است ، مىگويد : ما را هيچ دربايست نيست خواه ايمان آوريد و خواه نه ! ما را به ايمان شما حاجت نه ، هنوز رقم وجود بر هيچ موجود نكشيده بوديم كه جمال ما شاهد جلال ما بود ، خود به خود خود را بسنده بوديم ، امروز هم كه خلق را بيافريديم همانيم كه بوديم ، بىنياز به خود پيش از سبب ، و بىنياز بر كمال پيش از طلب !\r\n109 -  وَ يَخِرُّونَ لِلْأَذْقانِ يَبْكُونَ .  آيه . گريستن حال مبتديان است و صفت روندگان ، هركسى برحسب حال خود و هر رونده‌اى به‌اندازهء كردار خود گريد ، چنان كه توبه‌كار ، در گناه خود مىنگرد و از بيم كيفر مىگريد ، طاعت كار در طاعت خود با فترت و سستى خود مىنگرد از بيم تقصير و كوتاهى مىگريد ، عبادت كار از بيم خاتمت مىگريد كه آيا با من فردا چه كنند ؟ و عرفان كار در سابقهء ازل مىنگرد و مىگويد : كه آيا در ازل بر من چه راندند و چه قضا كردند ؟ اين همه بر راه‌روندگان است و بر ضعف حال ايشان نشان ! امّا ربودگان از خويشتن و اهل تمكين را گريه نقص باشد !\r\nلطيفه : گويند : شيخ جنيد روزى با زن خود در خانه نشسته بود كه شبلى وارد شد زن خواست خود را از او بپوشد جنيد گفت : خود را بپوشان شبلى را از تو آگاهى نيست بنشين ! و پيوسته آن دو با هم سخن گفتند تا شبى آغاز گريستن كرد ، همان دم جنيد زن را گفت : خود را بپوشان كه شبلى به هوش آمد ! ! و از ناآگاهى بيرون شد !\r\n110 -  قُلِ ادْعُوا اللَّهَ أَوِ ادْعُوا الرَّحْمنَ .  آيه . اى سيّد كونين و اى مهتر خافقين با مشتاقان و صدّيقان ما بگوى كه همه ما را باشيد ، همه ما را خوانيد ، همه ما را دانيد ، به عالمان بگوى كه اسرار علم قدم ما راست نه شما را ! كه :  الْعِلْمُ عِنْدَ اللَّهِ . *  و جبّاران را بگوى كه جبّار آسمانها و زمين مائيم و پادشاهى و ملك‌دارى ما را سزا است نه خلق را ! با خواجگان و مهتران بگوى كه به كرم جلال ما است كه شما را از شب ديجور رستگارى مىدهيم و در روز نگاه مىداريم ! با عارفان بگوى ما از بهر مؤانست شما چنين نامه و خلعتى فرستاديم ، و ستمگران و ناپاكان را بگوى راه داد پيش گيريد چنان كه ما با شما به عدل كار كرديم و با گناهكاران امّت بگوى بر درگاه ما باشيد و اگر به اندازهء آسمانها و زمين گناه داشته باشيد ، دل از اميد فضل ما برنداريد ! كه فرداى رستاخيز با همه خلايق به عدل و داد رفتار كنيم و با گدايان امّت محمّد به فضل و رحمت ! اى محمّد : بر دوستان ما ثناى ما و ستايش ما و ذكر ما برخوان و ما را به پاكى بستاى كه روح دل و آرام جان در ذكر ما است .\r\n111 -  وَ قُلِ الْحَمْدُ لِلَّهِ الَّذِي لَمْ يَتَّخِذْ وَلَداً .  آيه . يعنى اى محمّد بر نعمت بزرگى كه خدا به تو داده شكر كن و آن شناسائى تو است به اينكه ما را فرزند نيست ، و سپاسگزار باش كه ما را نه فرزند نه انباز نه يار از ناتوانى نيست بلكه ما يار همه يارانيم كه به پرستش خود نزد ما عزيز هستند .\r\nپايان جلد نخست\r\n\r\n","description":"","footnote":"","page_name":" 582 ","page_number":602},
  {"content":"\r\n\r\n\r\n( خاتمهء جلد اوّل )\r\nسپاس بىكران خداوندى را سزاست كه بندگان را به زيور چشم و گوش و دانش و هوش بياراست و با نيروى زبان و بنان ، تراوشهاى دانشى و هنرى دل و مغز را به ديدگاه بينندگان و خوانندگان نهاد .\r\nدر آن ميان ، بندهء سرتاپا گناه را در دورهء زندگى رهبرى و ياورى فرمود تا با خامهء ناتوان خود نوزادان انديشهء مردمان بزرگ و تراوشهاى مغز و دل خداشناسان سترگ را در نوشته‌هائى چند گردآورى و در دسترس همهء شيفتگان راه خدا بنهم كه باارزش‌تر و دلرباتر و سودمندتر از همه آنها اين يادگار ارجمند و سخنان بزرگان ( ادب و عرفان ) ايران و اسلام است .\r\nاينك كه بخش نخستين آن پايان يافته و آمادهء بهره‌مندى و بهره‌يابى است با دلى شاد و چهره‌اى گشاده به پيشگاه هم‌كيشان و هم‌ميهنان و هم‌زبانان گرامى پيشكش مىنمايم . اميد كه همگان از آن بهره‌مند و بهره‌ياب شده و اندوخته‌هاى خداشناسى و خداپرستى را در گنجينهء دانش و هنر و انديشهء پاك خويش گردآورى كرده و پناه‌گاه روز بىپناهى خود در دو جهان سازند .\r\nاز خداوند ، اميد كاميابى در به پايان رساندن بخش دوّم را دارم .\r\nتجريش - حبيب اللّه آموزگار 1347\r\n\r\n","description":"","footnote":"","page_name":" 583 ","page_number":603},
  {"content":"\r\n . \r\n\r\n","description":"","footnote":"","page_name":" 584 ","page_number":604}
  ]