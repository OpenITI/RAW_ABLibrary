[
  {"content":"\r\n\r\nبسم الله الرحمن الرحيم\r\nنشر اديان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nعمومى\r\n( 6 )\r\nاسپير ، تامس جورچ پرسيوال ، 1901 - م\r\nspear thomas george percival\r\nتاريخ هند ( 2 ) اسپير پرسيوال ؛ [ ترجمه 
  ] همايون صنعتى زاده . - قم : نشر اديان ، 1387 .\r\n376 ص : ( نشر اديان 26 ؛ عمومى ؛ 6 )\r\nisbn : 978 - 964 - 2908 - 06 - 6\r\nعنوان اصلى a history of india\r\nفهرستنويسى براساس اطلاعات فيپا .\r\nنمايه .\r\n1 . هند - - تاريخ . الف . صنعتى زاده ، همايون ، 1304 - . مترجم . ب . نشر اديان . ج . عنوان .\r\n2 ت 2 ت / 436 ds\r\n954\r\nكتابخانه ملى ايران\r\n1181808\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ هند ( 2 )\r\nپرسيوال اسپير\r\nهمايون صنعتى زاده\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر اديان\r\nتاريخ هند ( 2 )\r\nمؤلف : پرسيوال اسپير\r\nمترجم : همايون صنعتى زاده\r\nناشر : نشر اديان\r\nنوبت چاپ : اول ، بهار 1387\r\nتعداد : 3000 جلد\r\nقيمت گالينگور : 4100 تومان ؛ شوميز : 3700 تومان\r\nمركز پخش : تهران ، خيابان حافظ ، نرسيده به چهارراه كالج ، نبش بامشاد ، شماره 525 ، يكتا ( پخش كتب اسلامى وانسانى ) .\r\nتلفن ونمابر : 5 - 88940303 ( 021 )\r\nقم ، پرديسان ، روبروى مسجد امام صادق ( ع ) ، مركز اديان ومذاهب .\r\nتلفن : 13 - 2802610 ( 0251 ) نمابر : 2802627 ( 0251 )\r\nwww . rcligions . ir\r\npub @ religions . ir\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nسخن ناشر\r\nمطالعهء تاريخ مردمان همواره عبرت‌انگيز و بصيرت افزاست . اين حقيقت آن‌گاه مؤكّدتر مىنمايد كه نظر به تاريخ مردمى داشته باشيم كه با ما در ريشه ، مشترك و در فرهنگ و تمدن ، همدوش و همسو باشند . هند ، همچون ايران ، يكى از دو موطن دين و فرهنگ آريايى در آسيا ، و يكى از سه بستر تمدن در اين سوى جهان است . سير تاريخى اين دو خويشاوند در مقاطع و موارد بسيارى همسان است ، اما دست تقدير ، سرنوشت اين دو را هماره به يك سياق قلم نزده است . اين حقايق همه محتاج چون و چراى فراوان ، و در بردارندهء دانستنىهاى ارزنده است . از سوى ديگر ، هند دست‌كم موطن چهار دين از يازده دين تاريخى و زندهء جهان ، و مأمن سواد اعظم زرتشتيان كنونى ، و پذيرندهء درصد قابل ملاحظه‌اى از پيروان اسلام و مسيحيت ، و به ويژه رستنگاه پر رونقى براى عرفان و تصوف است . تاريخ هند ، مانند هر جاى ديگر ، تا حدود زيادى تاريخ اديان آن سرزمين است ، و در كار مطالعات اديان ، تاريخ هر دين بخشى از مهم‌ترين داده‌ها را دربارهء آن دين بر مىنمايد .\r\nهمهء اين ملاحظات ، نشر اديان را بر آن داشت تا در اين باره منابعى را به جويندگان معرفت عرضه كند . اين ماجرا مقارن شد با آگاهى از كتابى گرانسنگ دربارهء تاريخ هند ، كه در دو مجلد ، به قلم دو تن از تاريخ‌شناسان توانمند هند نگاشته ، و به دست يكى از پيشگامان ترجمهء آثار فاخر در كشور ما ايران ، به فارسى برگردانده شده است . اينك ، به فضل الهى و با همت مترجم محترم ، اين مكتوب ارزشمند پيش روى شماست .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنويسندهء جلد نخست ، خانم پروفسور روميلا تاپار  ( Romila Thapar )  ، از تاريخ‌شناسان بنام هند ، و متخصص در تاريخ هند باستان است . وى در دانشگاه پنجاب هند دانش‌آموخته و دكترى خود را با اى . ال . بشام  A . L .  ) (  Basham  از برجسته‌ترين عالمان دين و فرهنگ و تاريخ هند در مركز مطالعات شرقى و آفريقايى  ( SOAS )  در لندن گذرانده است . تاپار در دانشگاه جواهر لعل نهرو در دهلى نو كرسى استادى را احراز كرده ، و علاوه بر اين ، استاد مدعو دانشگاه‌هاى كرنل ، دانشگاه پنسيلوانيا ، و كالج فرانسه در پاريس بوده است . همچنين او رئيس كنگرهء تاريخ هند در 1983 ، عضو وابستهء آكادمى بريتانيا در 1999 ، و عضو افتخارى چند دانشگاه معتبر ديگر در جهان است . از وى هفده تأليف ، چهار اثر تصحيح متن ، و مقالات و مدخل‌هاى متعدد منتشر شده است .\r\nنويسندهء دومين مجلد از اين كتاب ، كه به تاريخ متأخر هند مىپردازد ، تاريخ‌شناس انگليسى ، توماس جورج پرسيوال اسپير  ( Thomas George  (  Percival Spear  است . نام او را به عنوان تاريخ‌دانى فاضل در حوزهء تاريخ اجتماعى هند جديد مىشناسند . او بيشتر عمرش را در هند زندگى و تدريس كرده است . در دانشگاه كمبريج و كالج سنت استفان نيز تدريس داشته و منصب‌هايى را نيز در دولت هند احراز كرده است .\r\nمترجم گرانقدر اين اثر ، آقاى همايون صنعتى زاده ، بىنياز از معرفى است .\r\nوى براى اصحاب قلم در ايران به عنوان يكى از پيش‌كسوتان جايگاهى برجسته دارد ، و براى اهالى فرهنگ و دوستداران دانش نام آشناست . از همهء اين القاب و عناوين كه بگذريم ، وى در انتخاب آثارى كه براى ارائه به مردم‌اش بر مىگزيند ، صاحب بينش و سليقه‌اى مخصوص ، و در انجام كار برخوردار از پختگى و قوامى مثال‌زدنى است . همهء اين محسنات در اين مكتوب كه تقديم محضر شما مىشود جمع است . باشد تا مقبول طبع و مشمول نظر افتد .\r\nنشر اديان\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\nپيش‌گفتار مترجم 9\r\n1 . آمدن مغول‌ها 11\r\n2 . اكبر 29\r\n3 . شاهنشاهى مغولان 45\r\n4 . مغولان كبير 63\r\n5 . اروپاييان و هند مغولى 77\r\n6 . فساد ، فروپاشى و آشفتگى 91\r\n7 . انگليسىها در بنگال 107\r\n8 . دولت بنگال و استيلا 123\r\n9 . سيادت - چرا و چگونه 143\r\n10 . سياست نوين 157\r\n11 . كامل شدن تسلط 177\r\n12 . اوج شكوه امپراطورى 197\r\n13 . نهضت ملى : فرهنگى و سياسى 215\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n14 . كنگره ، گرزن و اصلاحات 231\r\n15 . جنگ جهانى اول و جهش بزرگ به جلو 249\r\n16 . مهاتما 267\r\n17 . قانون 1935 و جنگ دوم جهانى 285\r\n1 . قانون و عوارض آن 285\r\n2 . جنگ دوم جهانى 297\r\n18 . پاكستان 307\r\n19 . استقلال و استوارى 319\r\n1 . استقلال 319\r\n2 . استوارى 329\r\n20 . هند و نهرو 339\r\nنمايه 359\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش گفتار مترجم\r\nشواهد فراوانى حكايت از خويشاوندى نزديك دو قوم باستانى هندى و ايرانى مىكند . خويشاوندى كه چنين مىنمايد در چند سدهء اخير از يكديگر دور تر و بىخبرتر شده‌اند . اين دورى براى مترجم اين كتاب مايه دلتنگى و اندوه بوده و هست . خود را مغبون شده مىبينم ، از اين بابت كه از نعمت رفت و آمد و نشست و برخاست با عموزادگانم محروم شده‌ام . مىدانم مردمى مهربان و دوست داشتنى و با محبت‌اند . از اين مهمتر ديده‌ام كه مردمى سرد و گرم روزگار چشيده و آگاه و دانا و صاحب بصيرت‌اند . اى كاش ممكن بود از گنجينه عظيم و ژرف آگاهى و خرد ملى آنان بهره برد . اميد آن كه ترجمه اين كتاب به زبان فارسى بتواند گامى - هر چند ناچيز - در كوتاه كردن اين فاصله و جدايى باشد . ترديدى ندارم نزديكى هر چه بيشتر اين خويشاوندان نزديك و از يكديگر دور شده به سود آن دو خواهد بود و نتايج نيكو خواهد داشت .\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n1 آمدن مغول‌ها\r\nنظاره‌گر صحنهء تاريخ هند ، در سال‌هاى اول سدهء شانزدهم به آسانى تشخيص مىداد هند از نظر سياسى و اجتماعى رو به انحطاط است . جنگ و آشوب و ناامنى سرتاسر شبه قاره - شايد به غير از دورترين ناحيهء جنوب - را فراگرفته بود . مردمى بيگانه و پيرو دينى غير بومى بر هند تسلط داشتند . در ميان اين بيگانگان مسلط بر هند نيز اختلافاتى پايان‌ناپذير حكمفرما بود . ترك‌هاى تازه مسلمان در اواخر سدهء دوازدهم حكومت‌هاى ديرپاى سلطان نشين‌هاى هندى را برانداخته بودند . اين ترك‌هاى بيگانه ، در اوايل حكومت خود ، با هم متحد بودند . سلطان نشين دهلى دويست سال بر شمال و گاهى بر نقاط مركزى هند تسلط داشت . حكومت ترك‌ها در اساس حكومتى نظامى بوده و بر نيروهاى مسلح خود تكيه داشت . ترك‌ها ، آمادگى داشتند از فرهنگ بومى تأثير پذيرند ، هنديان را براى ادارهء امور به خدمت گرفتند . بناهاى شكوهمند ساختند و در هند اقامت گزيدند . پايتخت آنان به گفته سياح جهانديده ابن بطوطه « 1 » يكى از پررونق‌ترين شهرهاى دنيا بود . در سال 1398 ميلادى\r\n\r\n\r\n","description":"","footnote":"\r\n( 1 )  Ebne Batoote \r\n","page_name":" 11 ","page_number":11},
  {"content":"\r\n\r\nتيمور لنگ ، « 1 » فاتح سفاك ترك نژاد به هند حمله‌ور شد . دهلى را غارت كرد .\r\nبساط همه‌چيز را از بيخ و بن برانداخت . آرامگاه‌هايى كه ده سال بعد بنا شد گواه شدت انهدام و كشتارى است كه تيمور به جا گذاشت . نزديك پنجاه سال طول كشيد تا هند دوباره از ميان ويرانه‌ها قد علم كرد . كار به جايى رسيد كه اين جمله نقل زبان‌ها شد : « قلمرو شاه عالم از دهلى « 2 » تا پالام « 3 » ( فرودگاه امروزى دهلى ) است » . اين قد علم كردن و تجديد حيات دوباره به كندى انجام گرفت . جريانى پيوسته نبود . در دكن ، « 4 » يا ناحيهء مركزى شبه قاره هند ، سلطان‌نشين بهمنى « 5 » جاى شاهنشاهى سلطان دهلى را گرفت . سلطان‌نشينى كه در عين درخشندگى بسيار شكننده بود زيرا بر دوش اقليتى بنا شده بود .\r\nبساط اين سلطان‌نشين نيز در سدهء پانزدهم برچيده شد . بىكفايتى مسلمانان آشكار شده بود ، اما هندوان نيز اوضاع بهترى نداشتند . در سرتاسر كشور استقلال خود را از دست داده بودند . تنها در راجستان « 6 » حكومتى مستقل ، امّا هندى ، پايدار بود . در آن جا نيز اختلافات شديد ناشى از وابستگىهاى قبيله‌اى باعث چند دستگى عميق شده بود . بر اثر ضربات تيشهء جاه‌طلبىهاى برانگيخته شده از غرور و عناد فطرى راجپوت‌ها « 7 » هر روز امير نشين تازه‌اى از بدنهء حكومت كهن و مستقل راجپوت جدا مىشد . در دكن بهمنىها و جانشينان آنان جاى هندوها را گرفتند . در جنوب هندوان متحد و نيرومند مىنمودند اما اتحاد آنها لرزان بود و نيرومندى آنان فريبنده . همه جا آثار اختلاف و تنش و جاه‌طلبىهاى پنهان ديده مىشد . تنها جنبهء اميدوار كنندهء اوضاع شور و نيروى فوق العاده‌اى بود كه همه جا موج مىزد . در هر\r\n\r\n\r\n","description":"","footnote":"\r\n( 1 ) .  Teimoore Lang \r\n( 2 ) .  Dehly \r\n( 3 ) .  Palam \r\n( 4 ) .  Dakan \r\n( 5 ) .  Bahmani \r\n( 6 ) .  Ragestan \r\n( 7 ) .  Rajputs \r\n","page_name":" 12 ","page_number":12},
  {"content":"\r\n\r\nسلطان‌نشين كوچك يا امارات كم‌اهميت بناهاى شكوهمند و رفيع چنان در حال شكل گرفتن بود كه گويى براى ابديت ساخته مىشد . در همه‌جا برنامه و نقشه براى توسعه به چشم مىخورد : توسعه‌اى كه شرايط موجود امكان آن را نمىداد . شور و آشوبى در همه‌جا ديده مىشد كه آغاز دورهء تجدد در ايتاليا را به خاطر مىآورد .\r\nحال بايد نگاهى افكند بر صحنهء هند پيش از آن كه بابر « 1 » وارد آن شود . بر تخت سلطنت شمال هند ، كه تيمور آن را چنان با خشونت از چنگ ترك‌ها به در آورده بود ، افغان‌ها نشسته بودند . افغان‌هايى كه به عنوان رؤساى قبايل و ماجراجويان حرفه‌اى براى خدمت در دربار ترك‌ها ، در ظرف دو سدهء گذشته ، به هند مهاجرت كرده بودند . ترك‌ها در ازاى خدمات افغان‌ها بدانها زمين زراعتى واگذار كردند . و افغان‌ها نيز از آشفتگى موجود بهره‌بردارى كرده و صاحب قدرت سياسى شدند . نقطهء قوت افغان‌ها ، تحرك ، شجاعت و زورمندى آنها بود . نقطهء ضعف آنان روحيهء عشايرى و ناتوانى در همكارى با يكديگر . دولت خان لودى « 2 » ( 1451 - 1488 ) اندك‌اندك قدرت را در دهلى به دست گرفته بود . وى بيشتر رئيس اتحاديه از نجبا بود تا شاه مستبدى به اسلوب گذشته . پسرش اسكندر « 3 » ( 1488 - 1516 ) كه در اگرا « 4 » مىزيست به همان شيوهء پدر رفتار مىكرد . اما چون نوهء او ، ابراهيم ، « 5 » خواست به شيوهء شاهان گذشته رفتار كند وضع آشفته شد . مشكلات بروز كرد . زيردستانش سر بر آوردند و با او بىوفايى كردند . افغان‌هاى لودى ( كه هنوز مقابر و مساجد آنها در دهلى برپاست ) از سواحل سند و پنجاب و اوتارپرادش تا مرزهاى بنگال فرمانروايى داشتند . مرز جنوبى آنها در حوالى رود چمبال\r\n\r\n\r\n","description":"","footnote":"\r\n( 1 ) .  Baber \r\n( 2 ) .  Khanlodi \r\n( 3 ) .  Skandar \r\n( 4 ) .  Agra \r\n( 5 ) .  Ebrahim \r\n","page_name":" 13 ","page_number":13},
  {"content":"\r\n\r\nبود . در راجستان نيز كسى از آنان خط نمىخواند . شاهنشاهى آنان از نظر وسعت عظيم مىنمود اما بىبنيه و بىبنياد بود . نه مشروعيت مستقلى داشت و نه حاكميتى متمركز . در اصل نوعى دسته‌بندى گروهى از افغان‌ها بود . به بركت نيروى مسلح خود بر انبوهى از فئودال‌هاى مسلمان و هند فرمانروايى مىكردند . اگر كسى توفيق مىيافت در ميان افغان‌ها تخم تفرقه بپاشد - كه كار چندان دشوارى نبود - تمام آنچه بافته شده بود از هم جدا مىشد . ابراهيم بخت‌برگشته در پاشيدن اين تخم تفرقه پيش قدم شد . بنگال كه روزى يكى از ايالات تابعهء سلطان‌نشين دهلى بود حال خود سلطان‌نشينى شده بود كه توسط جمعى از رؤساى عشاير افغان ، با ناآرامى ، اداره مىشد .\r\nتنها قدرت سياسى قابل ملاحظهء ديگر در شمال هند راجپوت‌هاى راجستان بودند . اينان در سدهء چهاردهم با فداكارىهاى قهرمانانهء خود و پايدارى دليرانه توانسته بودند حملات مسلمانان را دفع كنند . اختلافات ميان مسلمانان در سدهء پانزدهم انگيزه‌اى شد تا راجپوت‌ها از پايگاه‌هاى بيابانى خود به بيرون تجاوز كنند . اما به امارات كوچك و خاندان‌هاى سلطنتى متعدد تقسيم شده بودند . دعواى خانوادگى و يا اختلافات بر سر جانشينى اغلب منجر به پيدا شدن سلطان‌نشين يا اميرنشين تازه‌اى مىشد . در اين مقطع تاريخى رهبرى با كفايت در ميان راجپوت‌هاى راجستان سر برآورده بود موسوم به راناسانگا « 1 » اهل ميوار . او شاهنشاهى تشكيل نداد اما پيشواى اتحاديه‌اى از رؤساى راجپوت‌ها شد كه مىتوانست در برابر افغان‌هاى قدرتمند دهلى سر بلند كند . راجپوت‌ها مثل هميشه معماگونه بودند . هرگز هيچ دولت صاحب اقتدارى در هند نمىدانست كه راجپوت‌ها چه نقش تازه‌اى مىخواهند بازى كنند . در اين جا بايد يادآور شد اصطلاح راجپوت ( كه معناى تحت اللفظى آن « پسر شاه » است ) عموما بر طبقهء جنگجو اطلاق\r\n\r\n\r\n","description":"","footnote":"\r\n( 1 ) .  Ranasanga \r\n","page_name":" 14 ","page_number":14},
  {"content":"\r\n\r\nمىشود و مراد از آن نژاد يا قومى خاص نيست . اين جنگجويان كسانى بودند كه در راجستان فرمانروا بودند و گرنه مردم و ساكنان آن سرزمين راجپوت نيستند . خاندان‌ها و طوايف راجپوت در سراسر هند شمالى و مركزى پراكنده‌اند . از جمله پاره‌اى از اين خاندان‌ها در راجستان فرمانروايى كرده‌اند . پاره‌اى از آنان شجره‌نامه‌هاى مفصل دارند كه هيچ يك از سدهء پنجم ميلادى عقب‌تر نمىرود . بعضى خاندان‌هاى راجپوت مانند سيسودياها « 1 » احتمالا از نسل رؤساى قبايلى هستند كه به هند حمله كرده بودند . بعضى ديگر مانند راتورها « 2 » و بوندلاها « 3 » نه بيگانه‌اند و نه اريان نژاد . بلكه از بوميان اصيل هندند . جمع راجپوت‌ها را نمىتوان « نژاد » معينى دانست . اما نمونهء آشكارى است كه چگونه كيش هندوى « 4 » مىتواند براساس مفهوم فراگير و همه‌جا شايع كاست ، خودش را با حملهء بيگانگان و درهم‌آميزى فرهنگى و نژادى وفق دهد .\r\nحال بايد به هند مركزى يعنى ناحيه‌اى كه تقريبا ميان رودهاى چامبال ( در جنوب اگرا ) و كيستنا واقع است پرداخت . در مغرب اين ناحيه سرزمين حاصلخيز گجرات « 5 » قرار دارد كه حدود يكصد سال از نعمت حكومتى نيرومند و باكفايت برخوردار بود . فرمانرواى اين سرزمين محمود بگرها « 6 » بود كه به علت وضعيت غير متعارف ظاهرى ، موهاى بسيار بلندش كه تا كمرش مىرسيد ، و چون وجودش را با انواع زهر معتاد كرده بود مسموم نمىشد و درباره‌اش اين بيت را سروده بودند : « خورد و خوراك روزانهء شاه كامباى « 7 » افعى و سوسمار وزغ است » . گجراتىها با راجپوت‌ها بر سر مالكيت\r\n\r\n\r\n","description":"","footnote":"\r\n( 1 ) .  Sisodias \r\n( 2 ) .  Rathors \r\n( 3 ) .  Bundelas \r\n( 4 ) .  Hinduism \r\n( 5 ) .  Gujarat \r\n( 6 ) .  Mahmud Begarha \r\n( 7 ) .  Chambal \r\n","page_name":" 15 ","page_number":15},
  {"content":"\r\n\r\nناحيهء مالوا « 1 » ( واقع در ميان رودخانه « چامبال » و ناربادا « 2 » درگيرى داشتند . در جنوب يعنى در دكن ، « 3 » سلطان‌نشين مسلمان بهمنى ، كه خود جاى سلطان‌نشين دهلى را گرفته بود ، در سال 1482 تجزيه شد . منطقه به پنج دولت بيدار ، گلكندا ، بيجاپور ، احمداناگار ، و برار تقسيم شده بود . سلطان‌نشين كوچك و كوهستانى خندش ميان اين دولت‌ها و گجرات گير كرده بود .\r\nفرمانروايان اين حكومت‌ها شب و روز درگير جنگيدن با يكديگر بودند .\r\nبراى اين كار هزينه‌هاى سنگينى مىپرداختند . اگر در ته خزانه چيزى باقى مىماند به شعراى دربارى صله مىدادند و يا خرج بناى آرامگاه‌هاى باشكوه مىكردند . وقايع‌نويسان به شرح حال اين فرمانروايان ، كه در به كارگيرى خشونت نيز دست و دلباز بودند ، مىپرداختند . توده‌هاى مردم هند نه به درخشش‌هاى كوتاه مدت آنان توجّه داشتند و نه به اوج و حضيض اقبال آنان .\r\nاما لابد نوعى رفاه اقتصادى و رونق بازرگانى وجود داشته است كه توانسته‌اند چنان بناهاى شكوهمندى را از خود به جا گذارند .\r\nآن سوى رودخانهء مرزى كيستنا سلطان‌نشين نيرومند ويجاياناگار « 4 » واقع بود كه تمام بخش جنوبى شبه جزيره هند را ، به استثناى چند امارت بازرگان‌نشين در طول ساحل مالابار « 5 » از جمله كاليكوت ، « 6 » در تصرف داشت .\r\nسلطان‌نشين ويجاياناگار واكنش هندوان به حملهء مسلمانان به جنوب هند در سدهء چهاردهم بود . اين سلطان‌نشين مظهر مقاومت سياسى هندوان در برابر تجاوز مسلمانان بود كه نزديك به دو قرن دوام آورده بود . حكومتى ملى نبود .\r\nدر اثر تقلاهاى دو برادر با استعداد هندو مذهب يعنى تولوگو « 7 » و اندهارا « 8 » پيدا\r\n\r\n\r\n","description":"","footnote":"\r\n( 1 ) .  Malwa \r\n( 2 ) .  Narbada \r\n( 3 ) .  Deccan \r\n( 4 ) .  Vijajanagar \r\n( 5 ) .  Malabar \r\n( 6 ) .  Calicut \r\n( 7 ) .  Telugu \r\n( 8 ) .  Andhra \r\n","page_name":" 16 ","page_number":16},
  {"content":"\r\n\r\nشده بود . عملا سلطنت استبدادى تولوگوها بود بر مناطق كانارا ، « 1 » تاميل ، « 2 » مالايى « 3 » كه معادل مىشود با سرزمين‌هاى مدرس « 4 » و ميسور « 5 » و گرالاى « 6 » امروزى . شهر ويجاياناگار پايتخت آن مانند قلعه‌اى بود كه در برابر مسلمانان مسلط بر شمال قد برافراشته بود . سياحتگران اروپايى و مسلمان شهادت مىدهند كه اين شهر يكى از جالب‌ترين و هيجان‌انگيزترين شهرهاى زمان خود بوده است . با دهلى سدهء چهاردهم قابل رقابت بود . نيم ميليون نفر جمعيت داشت . از شمال تا جنوب هفت ميل درازا داشت . هفت حصار متحدالمركز شهر را در پناه گرفته بود . فرهنگ آن معجونى از انواع مذاهب هندوى بود . مركز پرستش پرشكوه دو ايزد بزرگ ويشنو « 7 » و شيوا « 8 » بود .\r\nبرهمن‌هاى آن‌جا از انواع مزايا برخوردار بودند . سوتى « 9 » شدن يا زنده سوختن هر زنى كه بيوه مىشد شيوع كامل داشت . روسبىگرى در معابد همگانى و علنى بود . گوشت‌خوارى ، به استثناى گوشت گاو ، رايج بود . قربانى حيوانات با روش اندهارا « 10 » مرسوم بود .\r\nعاملى ديگر را بر صحنهء هند بايد افزود و آن پرتقالىها هستند كه در سال 1497 همراه با واسكودوگاما ، « 11 » از راه دريا ، پيدا شده بودند . مىگفتند به جست‌وجوى هم‌كيشان مسيحى خود و ادويجات آمده‌اند . مسيحيانى را كه مدعى بودند در پى آنها بودند پيروان شخصيتى اسرارآميز ، موسوم به پرسترجان « 12 » بود ، كه در واقع حبشىهاى مسيحى شده بودند . البته در هند\r\n\r\n\r\n","description":"","footnote":"\r\n( 1 ) .  Kannar \r\n( 2 ) .  Tamil \r\n( 3 ) .  Malajali \r\n( 4 ) .  Madras \r\n( 5 ) .  Mysore \r\n( 6 ) .  Kerala \r\n( 7 ) .  Vishnu \r\n( 8 ) .  Shiva \r\n( 9 ) .  Sutte \r\n( 10 ) .  Andhra \r\n( 11 ) .  Vascodagama \r\n( 12 ) .  Presterjohn \r\n","page_name":" 17 ","page_number":17},
  {"content":"\r\n\r\nمسيحى يافت مىشد اما اينان مسيحيان ساكن تراونكور « 1 » بودند كه احتمالا در سدهء چهارم ميلادى به آن جا مهاجرت كرده و اروپاييان از وجودشان بىخبر بودند . ادويه را هم نه تنها براى مصرف خودشان مىخواستند بلكه قصد اصلى آنها شكستن انحصار بازرگانى ادويه بود كه در دست بازرگانان مصرى مسلمان متمركز شده بود . از شوخىهاى روزگار اين بود كه دشمنى آنان با مسلمانان سبب رويارويى آنها با زامورين هندى ، سلطان سرزمين كاليكوت ، « 2 » شد زيرا منبع عمدهء درآمد زامورين بازرگانان عرب بودند كه تجارت ميان كاليكوت و جنوب عربستان و مصر را در دست داشتند . در سال 1510 پرتقالىها مستعمره‌اى در گوآ « 3 » كه در وسط ساحل غربى هند واقع بود برپا كرده و درصدد بودند با ايجاد تعدادى دژ ساحلى اختيار بازرگانى اقيانوس هند را در دست گيرند . روش‌هاى پرتقالىها عبارت بود از قساوت و خشونت بىسابقه و پيمان‌شكنى بى حدوحصر . در توجيه اين‌گونه وحشيگرى استدلال مىكردند كه رعايت قول و قرار با كافران گناه است و همين روش سبب شد تا مورد نفرت همگان واقع شوند .\r\nدر سال 1520 ، لااقل به ظاهر ، هند در حد اعلاى آشفتگى و ناامنى بود .\r\nزيربناى اين صحنه توده‌هاى كشاورز هند بودند كه بار سنگين حفظ و نگاهدارى نظام اجتماعى هند - نظامى كه به نحوى روزافزون فرقه‌ها و طبقه‌هاى نوين مىزاييد - را بر دوش داشتند . آنچه تحمّل اين بار سنگين را براى كشاورزان هند ممكن مىساخت استوارى و صلابت نيروى ايمان مذهبى آنان بود . در بالاى صحنه برهمن‌ها « 4 » بودند كه معابد و مدرسه‌ها را اداره مىكردند و نجباى هندو و مسلمان كه قدرتشان متكى بر مالكيت زمين بود . اينان معمولا از فرمانرواى محلى پيروى مىكردند . اگر فرمانرواى محلى ضعيف بود خود پرچمى تازه برمىافراشتند . برهمن‌ها پاسداران و حافظان\r\n\r\n\r\n","description":"","footnote":"\r\n( 1 ) .  Travancore \r\n( 2 ) .  Calicut \r\n( 3 ) .  Goa \r\n( 4 ) .  Brahmins \r\n","page_name":" 18 ","page_number":18},
  {"content":"\r\n\r\nسنت‌هاى كيش هندوى بودند . با نوشتن انواع شرح و تفسير در توسعهء اين كيش مىكوشيدند . اما بدان علت كه معمولا از پشتيبانى دربار بىبهره بودند چندان موفقيتى نداشتند . بودند هندوهايى مانند چاىتانيا « 1 » در بنگال و « اولياى » ماراتائى « 2 » در مغرب كه نهضت‌هاى مذهبى مردمى به راه انداختند .\r\nنهضت‌هايى كه به علت شرايط و متقضيات روز به جز در محدودهء محلى توفيقى نيافتند . در ميان مسلمانان ، قشر علما ، نقش انديشمندان برجستهء شهرى را بر عهده داشتند كه يا به كار قضاوت مشغول بودند و يا به تدريس الاهيات . اسلام در حال پيشرفت بود و پيروانى تازه پيدا مىكرد اما نه به وسيلهء علما بلكه در اثر مساعى واعظان دوره‌گرد كه معمولا با اسامى صوفى « 3 » يا پير « 4 » شناخته مىشدند . اينان گاهى يكجانشين مىشدند مانند نظام الدين « 5 » اولياء در دهلى كه خانقاه او به صورت پناهگاه و سرانجام زيارتگاه همگان درآمد .\r\nهنوز به زندگى دربارهاى پرزورق و برق ولى سست بنياد دربار سلاطين مسلمان و شاه هندوى ويجاياناگار نپرداخته‌ايم . به رغم آشفتگى عمومى ، اين دربارها با رونق و فعال مىنمودند . هر يك از سلطان‌نشين‌هاى مسلمان ايالات ، در سده‌هاى پانزدهم و شانزدهم ، به برپا كردن بناهاى رفيع و شكوهمندى دست زدند كه امروز بخشى از گنجينهء عظيم هنرى هند است .\r\nدر شمال استادكاران هندى و معماران مسلمان دست در دست يكديگر گذاردند تا مكتب معمارى يكتاى هندى - اسلامى را آفريدند . در دكن بر گور يكى از سلاطين ، گنبدى چنان عظيم بنا كردند كه فقط گنبد سنت پترز « 6 » در روم اندكى از آن بزرگ‌تر است . اين بناهاى باشكوه در شهرهاى كوچك و آرامى چون جوانپور « 7 » و كلبرگا « 8 » و بيجاپور « 9 » و يا شهرهاى بزرگ و امروزى مانند اگرا و\r\n\r\n\r\n","description":"","footnote":"\r\n( 1 ) .  Chaitanya \r\n( 2 ) .  Maratha \r\n( 3 ) .  Sufis \r\n( 4 ) .  Pirs \r\n( 5 ) .  Nizamad - din \r\n( 6 ) .  St Peters \r\n( 7 ) .  Jaunpur \r\n( 8 ) .  Kulbarga \r\n( 9 ) .  Bijapur \r\n","page_name":" 19 ","page_number":19},
  {"content":"\r\n\r\nاحمدآباد برپايند . گويى به نمايندگى از گذشتگان به مراقبت مشغول‌اند . شعرا و فقهاى دربارهاى شاهزادگان و امرا هم فعال و پركار بودند . زيرا هر چند كه اين شاهزداگان و امرا با خشونت مىزيستند و با خشونت مىزيستند و با خشونت مىمردند اما در حمايت و پشتيبانى از اهل علم و فضل و هنر با يكديگر رقابت مىكردند .\r\nعزت و احترام ناشى از سرپرستى يك مجلس مشاعره دربارى همطراز و همانند بود با حضور شاه انگليس در مسابقهء اسب‌دوانى و يا جام قهرمانى فوتبال . محيط اين دربارها با فرهنگ محلى بيگانه و ناآشنا بود ازاين‌رو از جامعه دور و منزوى شده و در نتيجه شكننده بود . بيگانگانى كه به هند آمده بودند چه ترك ، افغان يا عرب همگى از فرهنگ ايرانى و ادب فارسى متأثر بودند . لذا نفوذ فرهنگ ايرانى ، كه مورد بغض هندوان قرار داشت ، محدود مىشد به دربار و طبقهء حاكمه اما در آيندهء هند تأثير عظيم گذاشت .\r\nبا آن كه در اين روزگار آشفتگى و اختلاف همه جانبه بر هند حكمفرماست اما جامعهء هندى سرشار از زندگى و حركت است . اين سؤال مطرح مىشود آيا در پس اين رويدادها نيروهايى در كار نبودند كه بر ذهن و انديشهء مردم آن ديار اثر بگذارد ؟ به اين پرسش بايد پاسخ منفى داد . در ميان مسلمانان ، سر زندگى و نيروى توحيد اسلامى از ميان رفته بود . اگر از لحظاتى كه مسلمانان گرفتار احساسات يا تعصب مىشدند بگذريم ، نه مىخواستند به كسى كارى داشته باشند و نه ميل داشتند كسى به امور آنان دخالت كند . حرص و شوق ترك‌ها هم براى كشورگشايى زير ضربات مهلك امير تيمور خفه شده بود . آنچه وجود داشت و گاهى بروز مىكرد تمايلات ماجراجويانه بود .\r\nبودند جوانانى كه مىخواستند از شرايط ناآرام شمال غرب هند و فلات ايران استفاده كرده و بخت خود را در سرزمين‌هاى بيگانه بيازمايند . به التزام ركاب سردارى نامدار در سرزمينى دور دست درمىآمدند با اين اميد كه با نشان دادن لياقت‌ها و قابليت‌هاى خود صاحب جاه و مقام و آوازه شوند . اگر كسى صاحب استعداد بود و در اين راه گام مىنهاد امكان اين كه بخت و اقبال به او رو كند كم نبود . دليل اين مدعا زندگينامهء بسيارى از كسانى است كه در آن\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدوره دودمان‌هاى سلطنتى تازه‌اى را پى انداختند . همه درصدد جمع‌آورى طرفداران و پيروان جوان زير پرچم خود بودند . ترقى و جاه و جلال مانند تنزل و بدنامى و رسوايى با سرعت به دست مىآمد . اين واقعيت اجتماعى معنايش اين مىشد كه هند انباشته بود از مردان بااستعداد و جوياى نام و مقام كه حاضر بودند از هرگونه فرصتى استفاده كرده و به جمع طرفداران اميرى قابل و سلطانى قدرتمند بپيوندند . البته اين وضع در ميان هندىها صادق نبود . بزرگان و پيشوايان هندى سرگرم حفظ آنچه براى آنان باقى مانده بود بودند تا آنچه را از دست داده بودند پس بگيرند . بنابراين فرصت ماجراجويى نداشتند . در درون كيش و فرهنگ هندويى هم فعاليت فرهنگى وجود داشت و هم تحرك اجتماعى . اما در هر دو اين زمينه‌ها سعى عمده كنار آمدن با اسلام بود كه با ارزش‌ها و انديشه‌هاى بيگانه و نامانوس خود در درون جامعهء هندى جاى باز كرده بود . جامعهء هندى در موضع تدافعى قرار داشت و براى فعاليت‌ها و اقدامات وسيع سازنده و نوين آمادگى نداشت .\r\nسردار مغولى يا تركى كه بابر نام داشت در سال 1517 ميلادى قدم به ميان اين صحنه گذاشت . خود او يكى از ماجراجويان آن عصر بود . اما نه ماجراجويى كه بخواهد از هيچ شروع كند . قصد داشت آنچه را در يك سو از دست داده بود در جهت ديگر به دست آورد . سلسله‌اى را كه بابر پىافكند ، مغولى ، لقب داده‌اند امّا واقعيت اين است كه او ترك‌نژاد و ترك‌زبان بود . در جذر و مد ناشى از جنگ‌هاى قبيله‌اى آسياى مركزى نژاد ترك‌ها و مغول‌ها با يكديگر درآميخته بودند . مغول‌هايى كه با وجود داشتن خون مغولى لااقل ظاهرا بيشتر ترك مىنمودند تا مغول . بابر نسل پنجم از پشت تيمور لنگ بود .\r\nچون از شاخهء جوان‌تر خانواده بود سرزمينى كه پدر بابر فرمانروايى آن را داشت ، امارات كوچك فرغانه « 1 » در ناحيهء بدخشان « 2 » بود . بابر در سن\r\n\r\n\r\n","description":"","footnote":"\r\n( 1 ) .  Farghang \r\n( 2 ) .  Badakshan \r\n","page_name":" 21 ","page_number":21},
  {"content":"\r\n\r\nيازده سالگى جانشين پدر شد . امّا مورد حملهء شيبانى خان ازبك « 1 » واقع شد .\r\nمجبور به فرار گرديد . سال‌هاى 1494 تا 1513 را در گوشه و كنار فرغانه به سر برد . سعى كرد تا شهر سمرقند را تصرف كند . چون از نسل تيمور بود خود را وارث به حق تمام متصرفات تيمور مىدانست . بنابراين خود را شاهى مىدانست كه به علت شرايط روزگار ناچار از ماجراجويى شده بود .\r\nدر سال 1504 در يكى از دگرگونىهاى سياسى شمال غربى توانست بر كابل و قندهار تسلط يابد . اندك‌اندك اين ناحيه را از فراز كوه‌ها با بدخشان متصل ساخت . براى خود سلطان‌نشينى را دست‌وپا كرد كه از دست دادن سمرقند ، سرزمين موروثى خود را ، جبران كرده باشد . اين سرزمين تازه به دست بابر افتاده هستهء اوليهء افغانستان امروزى شد . پس از سال 1513 بابر كه اميد پس گرفتن سرزمين‌هاى شمالى را از دست داده بود نگاهش متوجه هند شد . مانند بازرگانان انگليسى هند شرقى ، براى بابر نيز هند انتخاب دوم براى فعاليت و دست‌اندازى بود . در حملات خود به هند پىبرد كه تسلط لودىهاى افغانى بر دهلى زيربناى استوار و محكمى ندارد . رفتار سلطان ابراهيم و اقدامات او موجب دلتنگى نجباى افغان شده بود . بابر از اين نارضايىها آگاهى يافت . فرمانرواى افغانى ولايت پنجاب خواستار مداخلهء بابر شد . تجاوز يا خيانتى در كار نبود . تصور همه بر اين بود كه جمعى از سران ناراضى قبايل از رئيس قبيلهء ديگرى خواسته بودند جاى بزرگ و رئيس اسمى آنان را بگيرد . تنها تفاوت اين مورد با ديگر دسيسه‌ها و توطئه‌هاى رايج در آن عصر اين واقعيت بود كه شخصى كه قرار شد جاى رئيس قبلى را بگيرد نابغهء عصر و اعجوبهء دوران بود .\r\nنقشهء بابر براى تسلط بر هند با دو حمله‌اى كه در سال‌هاى 24 - 1523 و\r\n\r\n\r\n","description":"","footnote":"\r\n( 1 ) .  Uzbeg Chief Shaibani Khan \r\n","page_name":" 22 ","page_number":22},
  {"content":"\r\n\r\n26 - 1525 انجام داد ، و به نبرد پانىپات « 1 » در روز 21 آپريل 1526 منجر شد ، عملى گرديد . اين نبرد در فاصلهء 50 ميلى دهلى به وقوع پيوست . خيانت اطرافيان سلطان دهلى باعث شده بود بابر تا اين اندازه به دهلى نزديك شود .\r\nشمارهء افراد سپاه سلطان دهلى كه با صفوف فيل‌هاى جنگى تقويت شده بود به مراتب از لشكر بابر زيادتر بود . اما بابر نه تنها از وفادارى جدى سپاهى كوچك امّا متّحد خود برخوردار بود بلكه سواره نظامى كارآزموده داشت كه با مهارت مىتوانست در جناحهاى ميدان جنگ مانور دهند . همچنين توپخانه‌اى هم به فرماندهى افسرى ترك فراهم آورده بود . در تعيين سرنوشت نبرد اين عوامل مؤثر افتاد . ابراهيم در اين نبرد كشته و سپاه عظيم او تارومار شد . در برابر بابر قيام ملى صورت نگرفت . كسى در هند به زدوخوردهاى ميان جنگجويان بيگانه توجّه نداشت . به همين دليل كسى هم به پشتيبانى از خاندان سلطنتى دهلى برنخاست . نه تنها هيچ يك حق سلطنت آنان را موهبتى آسمانى نمىدانست بلكه هر يك از رؤساى قبايل افغانى مقيم هند خود را از ديگر همقطارهاى خويش برتر مىشمرد . جالب آن‌كه پس از اين فتح بر تعداد طرفداران بابر نيز به گونه‌اى چشمگير افزوده نشد . ديگر رؤساى قبايل انتظار داشتند كه بابر از گرماى تابستان هند به ستوه آيد و به كوهپايه‌هاى هندوكش مراجعت كند و صحنه را به آنان واگذارد . صبر كردند و در انتظار ماندند . مدت كوتاهى سكوت و آرامش صحنهء شمال هند را فراگرفت .\r\nبابر از دهلى به اگرا رفت . اولين كارى كه در آن‌جا كرد پىافكندن باغ يا فردوسى ، به تقليد از اسلوب باغ‌هاى ايران ، بود . آنگاه ناچار از رويارويى با گرماى تابستان هند شد . سران لشكر او اصرار داشتند زياد به دره‌هاى خوش آب‌وهواى كوهپايه‌هاى افغانستان مراجعت كنند تا از ميوه‌هاى شيرين و\r\n\r\n\r\n","description":"","footnote":"\r\n( 1 ) .  Panipat \r\n","page_name":" 23 ","page_number":23},
  {"content":"\r\n\r\nپرآب آن ديار استفاده برند . بابر با بحرانىترين لحظات زندگى پرماجراى خود روبرو شد . امّا با برانگيختن احساسات وفادارى رؤساى قبايل بر مشكل فائق آمد . آنگاه خطر راجپوت‌ها آشكار شد و شدّت يافت . رانا سانگهه « 1 » سلطان ميوار « 2 » در رأس يكصد هزار جنگجوى راجپوت ، با نيرويى مسلح و به مراتب مهيب‌تر از سپاه ابراهيم ، از راه رسيد . دلتنگى فرماندهان سپاه بابر از گرمى هوا تبديل شد به وحشت از آينده ، امّا بابر توانست بار ديگر با رفتار و گفتار خود روحيهء آنان را تقويت كند .\r\nدر شانزدهم ماه مارس 1527 بابر در كانواها « 3 » با سپاه راجپوت‌ها روبرو شد و حد اعلاى استفاده را از نقاط ضعف آنها كرد . نه تنها اختلافات خانوادگى و قبيله‌اى راجپوت‌ها در عزم راسخ آنان خلل وارد آورد ، بلكه از عهدهء دفع حملات سوار نظام بابر ، كه با مهارت راجپوت‌ها را دور مىزد و محاصره مىكرد ، برنيامدند . سر انجام شكست خوردند و ديگر هيچ گاه درصدد تسلط بر شمال هند برنيامدند . حال بابر بر اريكهء قدرت نشسته بود و يك جنگ ديگر تسلط او را پيش از آن كه در سال 1530 بميرد ، بر شاهنشاهى با قدرتى كه يك سر آن در بدخشان و كابل بود و مرز ديگرش در بنگال ، و از جمله پنجاب را در بر مىگرفت ، كامل ساخت . حكومتى كه تكيه گاهش استعدادهاى مشخص و بارز يك فرد معين بود . پس نمىتوان معاصران او را ، كه انتظار داشتند شاهنشاهى بنا شده به دست او با همان سرعتى كه به وجود آمده بود مضحمل شود ، از بابت نادرستى اين پيش‌بينى سرزنش كرد . نبوغى كه براى تثبيت قدرت لازم است با نبوغى كه براى به دست گرفتن قدرت ضرورت دارد فرق‌هاى اساسى و كيفى دارد ، و هيچ‌كس نمىدانست كه نوهء تيمور ( بابر ) صاحب چنين نبوغى خواهد بود .\r\n\r\n\r\n","description":"","footnote":"\r\n( 1 ) .  Rana Sanga \r\n( 2 ) .  Mewar \r\n( 3 ) .  Kanwaha \r\n","page_name":" 24 ","page_number":24},
  {"content":"\r\n\r\nبابر يكى از جذاب‌ترين شخصيت‌هاى تاريخ هند يا هر تاريخ ديگرى است . نه تنها سردارى قابل و سياستمدارى توانا بود ، كه نظاير آن قبلا هم ديده شده بود ، بلكه شاعرى با ذوق و نويسنده‌اى خوشفكر و هنرمندى حساس و با ذوق و لطيفه‌گويى ظريف نيز بود . هر جا كه مىرفت و به هر جا كه مىرسيد ، باغى با اسلوب معمارى و باغدارى ايرانى بنا مىكرد . خاطرات او آكنده است از توجه و دقت به زيبايىهاى طبيعت و محيط اطراف . در هند هميشه دلش براى دره‌ها و جويبارهاى كوهستان‌هاى سرزمين مادريش تنگ بود . خاطرات او كه از تركى به فارسى ترجمه شده از بهترين نمونه‌هاى خاطره‌نويسى « 1 » ادبى است . او چنان انباشته و سرشار از ذوق زندگى بود كه تمام سختىهاى ابتداى عمر را به عنوان يك فرد فرارى با خوشرويى تحمّل كرد . به همه چيز ، حتّى بىوفايى و خيانت ، با طنز و تمسخر مىنگريست . « 2 » عاشق و شيفتهء ورزش بود . به زندگانى چون بازى بىانتهاى چوگان نگاه مىكرد . از كينه‌جويى و تعصب رايج در آن ايام برى بود . چنان جاذبه‌اى داشت كه مىتوانست بدبين‌ترين و نااميدترين پيروانش را به فداكارى و از خودگذشتگى وادار كند . همان‌گونه كه در روزهاى تابستان گرم و داغ اگرا و ايام اردوكشى در برابر رانا سانگاى راجپوت نشان داد . در آن روزگار هر سردار قابلى مىتوانست جمعى طرفدار دور خود جمع كند . اما تنها بابر بود كه مىتوانست وفادارى آنان را تضمين نمايد . آنان را به فداكارىهاى دشوارتر برانگيزد . نه تنها دشمنان خود را مغلوب كند بلكه آنان را جلب كرده و به كار بگمارد .\r\nحكومتى را كه بابر تحويل گرفت اتحاديه‌اى از جمعى نجبا بود كه فاقد\r\n\r\n\r\n","description":"","footnote":"\r\n( 1 ) .\r\n Memories of Babur Trans . G . Leyden , Oxford U . P . , 1621 , 2 Vols . \r\n( 2 ) . وقتى كه دولت خان پنجابى را كه دوبار تغيير موضع داده بود نزد او بردند امر كرد تا دو شمشير از گردن او بياويزند . به گفته‌ى خود بابر يكى براى خود او [ - بابر 
  ] و ديگرى براى دشمنش ابراهيم .\r\n","page_name":" 25 ","page_number":25},
  {"content":"\r\n\r\nسازمان ادارى بود . پس بابر سازمان ادارى حاضر و آماده‌اى را نداشت كه به خدمت گيرد . امّا دستش باز بود كه چنين سازمانى را بنياد گذارد . نبوغ او در حكومت كردن منحصر به فرد بود . او نه فرصت پيدا كرد و نه نيازى را احساس مىكرد تا چنين سازمانى را به وجود آورد . به علّت فقدان اسناد و مدارك از اوضاع كلى آن روز در شمال هند اطلاع چندانى در دست نيست . از اندك برگه‌هاى موجود چنين استنباط مىشود كه رونق اقتصادى سدهء چهاردهم در سدهء شانزدهم وجود نداشت . توده‌هاى كشاورز هندى با حداقل معيشت روزگار مىگذراندند . روزگارى كه مردم پيوسته با قحطى و سيل دست به گريبان بودند . سطح زندگى طبقات بالا نسبت به سدهء چهاردهم اندك بهبودى يافته بود اما هنوز به علت جنگ‌هاى دائمى داخلى و نابسامانى بازرگانى با نواحى سرحدى شمال غرب فقير بودند . اگر بتوان بناى مساجد ، مدارس و مقابر را خواه به انگيزه‌هاى مذهبى باشد و يا كسب حيثيت نشانه‌اى از رونق اقتصادى دانست مىتوان گفت هر چه بيشتر رو به شرق ، و جنوب مىرفتيم وضع بهتر بود . در اوتارپرادش شرقى كه خاندان شرقى شهر جوانپور را آباد كرده بودند رونق اقتصادى آشكار بود . بابر نظر مساعدى به نواحى اطراف دهلى و اگرا نداشت . شايد مناسب باشد اين فصل را با وصف خود بابر از هند به انتها رسانيم :\r\nاسباب دلخوشى در هند اندك است . مردم آن از صباحت منظر بىنصيب‌اند . از لطف و دلچسبى مصاحبت دوستانه و معاشرت رفيقانه و گفت‌وگوى آشنايان بىخبرند . نه صاحب ادراك‌اند و نه داراى هوش . با رفتار همراه با ادب بيگانه‌اند . نه احساس عطوفت مىدانند چيست و نه از مهربانى بويى برده‌اند . نبوغى ندارند . از ابتكار فنى بىبهره‌اند . كار ظريف نمىتوانند انجام دهند . در معمارى و طراحى فاقد مهارت و چيره‌دستىاند . نه اسب پرورش مىدهند و نه گوشت خوب مىتواند توليد كنند . نه انگور شيرين دارند و نه هندوانه مطبوع .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nنه ميوه‌هاى خوب دارند و نه آب گوارا . در بازارها نه نان خوب يافت مىشود و نه خوردنى خوب . نه گرمابه است و نه مدرسه . نه شمع است و نه مشعل و نه شمعدان .\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\n2 اكبر\r\nآنچه باعث مىشود حتى آن گروه از محققان ، كه تخصصى در زمينهء شناخت اسلام و ترك‌ها و يا خود هند ندارند ، مجذوب و شيفتهء دورهء سلاطين مغولى هند شوند فراوانى شخصيت‌هاى دوست داشتنى و افراد جالب در اين دوره است . پادشاهان ، طلايه‌داران اين صف طويل از مردان مؤثر و به يادماندنىاند .\r\nمطلب به همين جا نيز ختم نمىشود . در روزگار انزوا و زندانى بودن زنان در پشت پرده‌هاى حرمسراها بانوانى چون نور جهان ، « 1 » جهان آرا « 2 » و زيب النساء « 3 » جلب نظر مىكنند كه با اكبر « 4 » و با شاه جهان « 5 » كوس برابرى و همطرازى مىزنند . اين جاذبه چنان نيرومند است كه مورخ بايد هوشيار باشد تا به اين دوره به چشم دورهء مردان و زنان نامدار نگاه نكند . به جاى تدوين تاريخ به گردآورى زندگينامهء اينان نپردازد . زيرا آن دوره بسى با اهميت‌تر و تأثيرگذارتر بر عصر خود و بر روزگار ما بوده و هست . از آغاز بايد دانست كه اين شخصيت‌هاى درخشان ، جواهرهايى هستند كه بر تارك تك بناى نقلى دورهء مغولى نشانده و نه خود بنا . در ضمن اين دو چنان با يكديگر آميخته‌اند\r\n\r\n\r\n","description":"","footnote":"\r\n( 1 ) .  Norjahan \r\n( 2 ) .  Jahan Ara \r\n( 3 ) .  Zeb - un - nissa \r\n( 4 ) .  Akbar \r\n( 5 ) .  Shah Jahan \r\n","page_name":" 29 ","page_number":29},
  {"content":"\r\n\r\nكه تا وقتى درخشندگى اين يكى پنهان كننده پايدارى و استوارى آن ديگرى نيست هر يك از آنها موجب برجسته‌تر ديده شدن ديگرى مىشود .\r\nهمان‌گونه كه راه يافتن و جاى پا پيدا كردن مغولان در هند با شخصيت حيرت‌انگيز بابر تداعى مىشود ، تكاپو و تلاش براى تثبيت قدرت مغولان در هند يادآور خلق‌وخوى غير متعارف و هويّت اسرارآميز همايون « 1 » است .\r\nهمايون كودك تخص و دردسرآفرين مغول‌هاى هند است . همايون به حدى مورد علاقه و محبّت شديد پدر بود كه هنگامى به شدت بيمار شد بابر حاضر بود از عمرش كاسته و بر حيات همايون افزوده شود . از همان وقت است كه روشنى چراغ عمر بابر كاهش مىگيرد و رو به خاموشى مىرود . در سال 1530 ميلادى همايون جوانى خوش سيما و قابل و با استعداد مىنمود كه آينده‌اى درخشان در انتظار او نشسته است . همايون به همان اندازه كه خوش برخورد و تيز هوش و جذاب بود خودسر و بوالهوس نيز بود . در جذب محبّت و وفادارى اين و آن ، استاد و چيره‌دست بود . مىتوانست با فعاليت و تحرك شديد كاميابىهاى فراوان بيابد ، آنگاه تمام آنچه را كه به دست آورده بود در اثر بىاعتنائى و تن‌آسايى به باد دهد . بختش موافق و اقبالش بلند بود . از اين رو توانست از شكست‌ها و ناكامىهاى فراوان جان سالم بدر برد . هر چند شخصيت همايون فوق العاده جذاب است اما اهميت تاريخى او در اين واقعيت نهفته است كه او حد فاصل و وسيله‌اى ارتباطى ميان پدر اعجوبه‌اش بابر و پسر نابغه‌اش اكبر است .\r\nهمايون چون جانشين پدر شد قلمرواش از كابل و قندهار تا مرزهاى بنگال گسترش داشت . قلمروى ناآرام و تازه به انقياد درآمده . بخش هندى اين قلمرو انباشته بود از امراى هندى تبارى كه سخت مشتاق استقلال محلى بودند . امّا هيچ گونه آمادگى براى اتّحاد در برابر بيگانه نداشتند . همچنين\r\n\r\n\r\n","description":"","footnote":"\r\n( 1 ) .  Homayun \r\n","page_name":" 30 ","page_number":30},
  {"content":"\r\n\r\nفراوان بودند نجباى مسلمان ترك و افغان كه از آقابالا سر داشتن آزرده و خشمگين بودند . دنبال فرصت مىگشتند تا طوق بندگى را از گردن بردارند .\r\nافغان‌ها نيز استعداد اتّحاد و اتّفاق را نداشتند و همين امر سرانجام سبب شد تا در مبارزه‌اى كه در گرفت پيروزى از آن مغولان شود . اين مبارزه سى سال ، از به تخت‌نشينى همايون تا سال‌هاى اوليه سلطنت اكبر طول كشيد . وضع از نظر سياسى سيّال و متغير بود . نيروهايى كه در برابر يكديگر قرار گرفتند قدرتمند امّا متفرق و نابسامان بودند . فرمانروايى توانمند و هوشمند ، در آن هنگام كه نجباى ناراضى انديشهء شورش در سر مىپروراندند و در جست‌وجوى رهبر و پيشوايى بودند ، فرصت داشت تا حكومتى متشكل و متمركز را بنيان گذارد .\r\nدر چنين وضعى هر نوع تعلل و ضعف مىتوانست فاجعه به بار آورد زيرا به نيروى مقابل فرصت مىدهد تا متشكل و يكدست شوند . همايون پيوسته از خود تعلل و ضعف نشان مىداد . از اين رو ايام سلطنت او انباشته است از رويدادهاى هيجان‌آور و حوادث دردناك . در سال‌هاى 5 - 1534 با فرماندهى جسورانهء همايون گجرات و ملاوا به تصرف او درآمد . آنگاه يك سال در اگرا به عيش و عشرت پرداخت ، و هر دو ناحيه را از دست داد . اين تن آسايى همايون فرصتى بود براى نجباى افغان تا صف‌هاى مخالفان او را منظم كنند و شير خان صور « 1 » را به رياست خود برگزينند . شير خان در سال 1526 از اطرافيان و فرماندهان بابر بود . امّا حال براى خود پايگاهى در جنوب بيهار « 2 » پيدا كرده بود . همايون آنگاه از خواب غفلت بيدار شد و به جنب‌وجوش افتاد كه شيرخان متوجّه بنگال و خزائن آن‌جا شده بود . در درگيرىهاى سال‌هاى 40 - 1537 همايون به علّت يكدندگى و كله‌شقى به مراتب بيش از آنچه ، در اثر شجاعت و تقلا ، به دست آورده بود از دست داد . در سال 1540 پس از دو\r\n\r\n\r\n","description":"","footnote":"\r\n( 1 ) .  Sherkhan Sur \r\n( 2 ) .  Bihar \r\n","page_name":" 31 ","page_number":31},
  {"content":"\r\n\r\nشكست بسيار سخت فرارى شد . برادرش ، كامران ، « 1 » طبق روال آن عصر مىپنداشت سياه روزى برادرش موجب بلند اقبالى او خواهد شد . پس دروازه‌هاى پنجاب و كابل را به روى همايون بست . همايون با هزار گونه دشوارى به ايران گريخت و به شاه اسماعيل صفوى پناه برد . در سر راه ايران ، روز 23 نوامبر 1542 در عمركوت « 2 » واقع در سند ، پسرش اكبر تولد يافت .\r\nچنان مىنمود كه ماجراى مغولان در سرزمين هند با ناكامى پايان يافته است . آنچه بر اين نظر صحه مىگذاشت اين واقعيت بود كه شير شاه به رغم افغان بودن نه تنها فرماندهى كار آمد بود بلكه استعداد تشكيلات دادن نيز داشت . افغان‌هاى لودى به عنوان رئيس اتحاديه‌اى از فئودالها عمل مىكردند و چون ابراهيم درصدد برآمده بود كه زمام امور را در دست خود متمركز كند تاج و تخت را از دست داده بود . امّا شيرشاه در ضمن ادامهء جنگ عليه كامران ، برادر همايون ، و راجپوت‌ها دست به ايجاد تشكيلات ادارى نيز زد . شيرشاه در سال 1445 در جنگ با راجپوت‌ها هنگام محاصرهء قلعهء كالنجار « 3 » در اثر اصابت گلولهء توپ كشته شد . اما پيش از مرگ سازمان‌هاى ادارى تشكيل داده بود كه از مركز فعالى اداره مىشد . اقدامى را كه براى دوام حكومت كردن در هند لازم بود ، يعنى برآورد مجدد ماليات‌هاى اراضى ، را آغاز كرد . در بعضى از اين امور از آنچه ترك‌ها پيش از آن در شمال هند آغاز كرده بودند الهام گرفت . امّا منبع اصلى الهام او ايران آن روزگار بود . سرزمينى كه انديشه‌هاى باستانى ايجاد شاهنشاهى بار ديگر ، در سلسلهء فعال و كوشاى صفوى ، « 4 » به منصهء ظهور رسيده بود . هستند محققانى كه معتقدند بنيادگذار واقعى شاهنشاهى مغولان هند ، شيرشاه است زيرا او بود كه چهارچوب ادارى لازم را برپا كرده بود . امّا بايد به خاطر آورد هر چند كاميابىهاى شيرشاه چشمگير\r\n\r\n\r\n","description":"","footnote":"\r\n( 1 ) .  Kamran \r\n( 2 ) .  Umarkot \r\n( 3 ) .  Kalanjar \r\n( 4 ) .  Safavi \r\n","page_name":" 32 ","page_number":32},
  {"content":"\r\n\r\nاست امّا او فقط پنج سال تنها بر بخش شمالى هند تسلط داشت ، آن هم پنج سالى كه تمام مدت مشغول جنگ و نبرد بود . آن گاه ده سال ديگر آشفتگى شديدتر و فراگيرتر بر همه‌جا حاكم شد تا دوباره مغولان به صحنه بازگشتند .\r\nبنابراين شايد درست‌تر باشد گفته شود شيرشاه نقشه‌اى ادارى را طرح‌ريزى كرد كه بعدها مورد استفادهء اكبر و وزيران او قرار گرفت . شايد هم صحيح‌تر اين باشد كه گفته شود انديشه‌هاى نوين حكومت ، كه از نو در ايران بروز كرده بود ، در دنياى آن روز منتشر شد . شيرشاه نخستين فرمانرواى هندى بود كه سعى كرد اين انديشه‌ها را به كار گيرد . مراد از آنچه آمد ، دست‌كم گرفتن كاميابىهاى قابل ملاحظهء شيرشاه نيست قصد اين است كه از زاويهء منطقىتر بدانها نگاه شود .\r\nشيرشاه يكى از امكانات بالقوهء تاريخ افغانستان است كه بالفعل نشد .\r\nسرگذشت شيرشاه نشان مىدهد كه اگر افغان‌ها مىتوانستند به همان خوبى كه حمله مىكنند و مىجنگند از چند و چون حكومت كردن و تشكيلات دادن هم سررشته داشتند چه موفقيت‌هايى كه در تاريخ نصيب آنان نمىشد .\r\nسرانجام شاهنشاهى ايجاد شده به دست شيرشاه همان‌گونه كه برق‌آسا پيدا شده بود برق‌آسا نيز از ميان رفت . پسرش ، اسماعيل شاه ، هشت سال با مخالفان روزافزون مبارزه كرد و آنگاه كشور او به تعدادى امارات ، كه به جان يكديگر افتادند ، تجزيه شد . در اين مقطع زمانى بود كه همايون از نو ، جوان شده و سرد و گرم چشيده دوباره پا به صحنهء سياست هند گذاشت . شاه اسماعيل او را كمك كرد . قندهار و اندكى بعد كابل را از برادرش ، كامران ، پس گرفت . مبارزهء اندوهبار ميان دو برادر در سال 1553 پايان يافت . همايون كه عطوفت و محبّت او نسبت به برادرى كه به كرات به او خيانت ورزيده بود ، در آن عصر و روزگار مايهء حيرت همگان شده بود ، سرانجام بر اثر اصرار و ابرام اطرافيان خود ، او را كور كرد . پس از شكست دادن يكى از مدعيان افغانى در پنجاب ، همايون دهلى و اگرا را دوباره فتح و تصرف كرد . شش ماه بعد ، هنگام\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nپايين آمدن از پلكان كتابخانهء شخصى خود در دهلى ، پايش لغزيد و سقوط كرد و درگذشت . در اين زمان وضع مغولان همانند موقعيت بابر در سى سال پيش ، هنگام فتح اگرا ، متزلزل بود . چند نيروى مخالف آنان در عرصه فعال بود . فرمانده يكى از اينها همو « 1 » از فرماندهان با كفايت هندوان بود . خاندان مغولان نيز متّحد و يكپارچه نبودند . به علّت سابقهء اقامت در هند نجباى مغولى صاحب ارتباط با اين و آن شده بودند . هنوز همايون در هند مستقر نشده بود كه اطلاع پيدا كرد ، يكى از اطرافيان نزديكش ، با دشمنان او ارتباط دارد . پس مجبور به اقدام عليه او شد . مبارزه ميان بيگانگان و مردم محل نبود .\r\nاصلا رنگ ملى نداشت . در اصل رقابت ميان گروه‌هاى مختلف نجبا كه بعضا به علت‌هاى فاميلى و نژادى با يكديگر درگيرى داشتند بود . آنهايى كه روبروى يكديگر صف مىكشيدند مسلمان بودند با روكش فرهنگ ايرانى امّا جملگى خودخواهىها و جاه‌طلبىهاى همانند داشتند . عامل جاه‌طلبى شخصى به مراتب از دو عامل ديگر ؛ اسلام و فرهنگ ايرانى ، نيرومندتر بود و به همين دليل هر لحظه ممكن بود هر يك از نجبا موضع خود را تغيير داده و به صف مخالف بپيوندد . ديديم همايون تنها مىتوانست به خويشاوندان نزديك خود تكيه كند . از اينها گذشته تعدادى انگشت‌شمار افرادى كه سرنوشت خود را در گرو اقبال او گذاشته بودند مىتوانستند مورد اطمينان او باشند . با اين مقدمات ميدان به گونه‌اى بىسابقه باز بود براى كسى كه بتواند قابليت و استعداد خود را در رهبرى و مديريت به منصهء ظهور برساند . از قضاى روزگار در اين لحظهء حساس و سرنوشت‌ساز در اردوى مغولان پيشوايى توانا پيدا شد و تاريخ هندوستان را صاحب دورهء مغولان كرد . از اين ديدگاه بابر را مىتوان بنيان‌گذار سلسلهء مغولان هند دانست كه نخستين بار به هند پاگذاشت و با كاميابىهايش باعث الهام جانشينان خود شد . اهميت\r\n\r\n\r\n","description":"","footnote":"\r\n( 1 ) .  Hemu \r\n","page_name":" 34 ","page_number":34},
  {"content":"\r\n\r\nهمايون در اين است كه ادعاى تاج و تخت هند را تا آن لحظه ادامه داد كه ديگرى از راه برسد و پرچم اين ادعا را از دست او بگيرد و افراشته نگاه دارد .\r\nاگر اين دو ، جانشينى صاحب نبوع پيدا نمىكردند تمام كوشش‌ها و تقلاهايشان بر باد رفته بود .\r\nدر آغاز افق آيندهء اكبر روشن نبود . چون به تخت نشست سيزده سال داشت و همراه قيم خود ، بيرم خان « 1 » بود . نخستين علامت خوش اقبالى اكبر ، بيرم خان بود . هر چند از نژاد مغول نبود امّا نسبت به مغولان هند وفادار بود .\r\nفرماندهى لايق و سياستمدارى كار كشته و با تجربه بود . چهار سال سرپرستى صميمانه و صادقانهء او به اكبر فرصت داد تا بر بحران‌هاى روزهاى اول فرمانروايى خود فائق آمده و اركان سلطنت خويش را در شمال هند استوار سازد . بيرم خان با موفقيت در صحنهء نبرد دوم پانىپات به مقابله با سردار هندى ، همو ، پرداخت و او را از پاى درآورد . نواحى گواليورو و جوانپور را در نيمهء شرقى ، آنچه امروز ايالت اوتارپرادش ناميده مىشود ، از نو تصرف كرد .\r\nآنگاه اكبر ، كه حال هيجده ساله شده بود ، او را عزل كرد . اختلاف سن و ناسازگارى خلقيات آن دو موجب سوءظن متقابل شده بود . اما هنوز لازم بود كه اكبر جانشين بيرم خان را افسار زند . اكبر ، ادهم خان را كه در طى توطئه‌اى در دربار بيرم خان را به قتل رسانده بود به دست خود كشت و دستور داد تا نعش او را از بالاى حصار كاخ به پايين اندازند . آنگاه به مدت چهل سال شخصا زمام امور را در دست گرفت .\r\nدر اين دوره بود كه شاهنشاهى مغولان نيمى از هند را زير سلطهء مستقيم خود درآورد و عاملى شد كه تا امروز در حيات شبه قاره هند اعمال نفوذ مىكند . مهم وجود شاهنشاهى نبود . آنچه حائز اهميت بود شكلى بود كه اين شاهنشاهى پيدا كرد . شكل و صورتى كه بيش از هر كس مديون شخص اكبر\r\n\r\n\r\n","description":"","footnote":"\r\n( 1 ) .  Bairam Khan \r\n","page_name":" 35 ","page_number":35},
  {"content":"\r\n\r\nاست . از پاره‌اى جنبه‌ها همانند ديگر سلاطين و فرمانروايان بود . آن‌جا كه پاى تصرف اراضى و سرزمين‌هاى ديگران پيش مىآمد جهانگشايى واقع‌بين بود .\r\nمانند دلهوزى انگليسى به گونه‌اى ساده و بىتعارف مىانديشيد . مىپنداشت صلاح جامعهء هند در اين است كه تا آن‌جا كه ممكن است بخش‌ها و نواحى بيشتر هند را تصرف و تملك كند . در اين زمينه آنچه باعث تفاوت او با ديگران مىشود توفيق غير متعارف اوست . در فرماندهى نيروهاى مسلح و ادارهء جنگ به گونه‌اى بىنظير درخشندگى داشت . شخصيت او بىاندازه جذاب و گيرا بود . در برآورد كردن اوضاع و قدرت تحرك فوق العاده بود .\r\nسرعت او در امور نظامى يادآور استعدادهاى ناپلئون است . در سال 1573 خبر رسيد كه در گجرات شورش شده است . فاصلهء ميان پايتخت فتح‌پور - سيكرى تا احمدآباد را ، كه نزديك هزار كيلومتر بود ، با سه هزار سوار در عرض چند روز طى كرد . سپاه عظيم اما حيرت‌زدهء شورشيان را روز يازدهم حركت از پايتخت شكست داد و تقريبا پس از يك ماه به پايتخت بازگشت .\r\nاين پيروزى برق‌آسا تا يكصد و هشتاد و پنج سال بعد ايالت گجرات را مطيع مغولان نگاه داشت . نخستين و سخت‌ترين نبرد او با راجپوت‌ها بود كه مانند هميشه خطرناك ، امّا متفرق ، بودند . تا وقتى كه مطيع نشده بودند براى جناح پايگاه‌هاى مغولان در دهلى و اگرا تهديدى جدى بودند . سرزمين مجاور جيپور با دژهاى بلند چيتور و انت هامبور در سال 9 - 1568 فتح شد . اودايپور و ميوار ، با استحكامات كوهستانى واقع در بيابان ، استقلال خود را حفظ كردند .\r\nامّا بقيهء راجپوت‌ها به تسلط مغولان تن دادند . پيروزى بر راجپوت‌ها محور پيروزىهاى نظامى و سياسى اكبر شد .\r\nاز آن پس پيروزىها يكى پس از ديگرى به دست آمد . نخست در سال 1527 گجرات حاصلخيز با كشتزارهاى وسيع نيل و پنبه تصرف شد . با تصرف گجرات تسلط اكبر بر بندر سورات كه مركز بازرگانى با عربستان و خليج فارس و مصر بود قطعى شد . در سال 67 - 1574 بنگال ، ثروتمندترين\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nايالات شمالى و از مراكز توليد برنج و ابريشم و شوره قلمى ، تصرف شد .\r\nناحيه‌اى كه تا روزگار كلايو (  Clive  ) موجب توانمندى حكومت دهلى بود .\r\nكشمير در سال 1586 و اورسيا در سال 1595 مجبور به اطاعت شد . آنگاه حمله به سلطان‌نشين‌هاى دكن آغاز شد . پيش از مرگ اكبر برار و خاندش و بخشى از احمدنگر منضم شد . اكبر به هنگام مرگ سرزمين‌هاى وسيع واقع در فاصلهء خليج بنگال تا قندهار و بدخشان را در تصرف داشت . در درياى غرب سند و بندر سورات را مالك بود . در هند مركزى مالك الرقاب شناخته مىشد .\r\nثروتمندترين و فعال‌ترين و در ضمن وسيع‌ترين سهم از مناطق هند شمال غربى را در اختيار داشت . شبكهء راه‌آبه‌ها و راه‌هاى شوسه‌شاهى ، شاهنشاهى او از بنگال تا دهلى را مىپوشاند . همزمان و همطراز با شاهنشاهى او شاهنشاهى صفويان در فلات ايران بود كه با شاهنشاهى ترك‌هاى عثمانى در آن سو درگيرى داشت . كس ديگرى از نظر قدرت قابل مقايسه با او نبود .\r\nانبوهى از افراد جنگجو و آزموده داوطلب شمشير زدن در ركاب او بودند تا شايد از فقر و تنگدستى نجات يابند ، توانگر و صاحب آوازه شوند . منابع بنگال و منافع بازرگانى با خاورميانه در اختيارش بود تا هزينه‌هايش را تأمين كند . تشكيلاتى متمركز داشت تا اعمال تسلط و فرمانروايى نمايد . چنين بود پايه‌هاى حكومتى كه براى يكصد سال آرامش و صلح و رفاه را براى هند به ارمغان آورد .\r\nفرمانروايى اكبر ، به رغم ظاهر درخشان و شكوهمند ، اگر تنها بر اقليتى تكيه مىكرد شكننده و زودگذر بود . اين نكته ما را به دومين جنبهء شيوه‌هاى سياسى او راهنمايى مىكند . جنبه‌اى كه او را از طبقهء فاتحان نظامى يك درجه بالاتر برده و از جمله پيشوايان بزرگ تاريخ مىشمارد . نبوغ رهبرى و پيشوايى به تنهايى كافى نيست . بايد با خلاقيت و آفرينش توأم شود تا بتواند اقوام گوناگون را چنان مسحور و جذب كند تا به ميل و رغبت همكارى نمايند . نه آن كه از ترس و بيم اطاعت كنند . اكبر نخست رهبر گروهى هندو - بيگانه ( مسلمان ) بود . امّا بعدها به عنوان پيشوا و رهبر مقبوليت عام پيدا كرد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدرست است كه سلاطين هندى اكثر كارمندان ادارى خود را از ميان هندوان استخدام كرده بودند . حتّى واحدهاى هندو در سپاه آنان نيز به خدمت مشغول بودند . امّا اينان هميشه از جمله زيردستانى به شمار مىآمدند كه حق دخالت در سياستگذارىها را نداشتند . سربازان هندى نيز مزدوران جنگى بودند كه گاهى مشغول و زمانى بيكار مىشدند . رژيم‌هاى گذشته در اصل سپاهى بودند اشغالگر و هنديان و ساكنين محل اگر مطيع و با اقبال بودند مىتوانستند با خدمت كردن به اشغالگران امرار معيشت كنند . روش اكبر اين بود كه با هندوان كنار آمده و معامله كند و قشر مبارز هندوان ، يعنى راجپوت‌ها را ، وسيلهء اين تفاهم و معامله قرار دهد . البته اكثر توده‌هاى روستائيان هندى غرق در تلاش معاش بودند . اگر از حداقل امنيت برخوردار بوده و كارد به استخوانشان نمىرسيد به پرداخت بهرهء مالكانه راضى بودند .\r\nراجپوت‌ها نه تنها در راجستان ، ناحيه‌اى كه در آن جا استقلال داشتند ، متمركز بودند بلكه به عنوان اميران و مالكين سختكوش در سرتاسر شمال هند پراكنده بودند . همان‌گونه كه برهمن‌ها در حكم مغز هندوان بودند ، راجپوت‌ها نيز نقش سر نيزهء كيش هندويى را بر عهده داشتند . پس از سقوط دژهاى چيتور و راتهامبور در سال 69 - 1568 ، كه باعث درهم شكستن قدرت مستقل راجپوت شد ، اكبر با آنها به يك رشته تفاهم رسيد . بزرگان راجپوت راضى شدند به خدمت دستگاه شاهنشاهى او درآيند . توافق شد كه در برابر عزت و مناصب بالاى دولتى راجپوت‌ها ، با صميميت و وفادارى ، او را در ادارهء امور يارى دهند . راجپوت‌ها به فرماندهى واحدهاى نظامى و فرمانداران ايالتى منصوب شدند . در زمرهء محارم مورد اطمينان اكبر يا شوراى وزيران او درآمدند . اين گونه بود كه راجه‌مان سينگه امير جيپور يكى از اعضاى گروه مشاوران و محرم‌هاى اكبر شد . رائو سورجان هرا مدافع راتهامبور به فرماندارى منصوب شد و از نجباى عالى رتبه به شمار آمد . يك سدهء بعد هم جاى سينگه راجپوت بود كه سيواجى گردنكش را شكست داد و به دربار\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nارونگ زيب آورد . اين تمهيدات سبب شد تا راجپوت‌ها عملا شريك حكومت شدند . با واسطه‌گرى آنان تمام جامعهء هندوان دولت مغولان را به چشم دولتى كه از ميان خود آنان برخاسته است پذيرا شوند . مهر پاى اين معامله - اگر بخواهيم آن توافق را معامله بناميم - شمارى امتيازات مهم بود كه براى گروهى نمادپرست ، مانند راجپوت‌ها ، ارزش بىحساب داشت . نخست آن كه اكبر با شاهزاده خانمى راجپوت ازدواج كرد تا جانشين او نيمه راجپوت باشد . خود مختارى راجپوت‌ها در سرزمين‌ها و املاك آنان پذيرفته و به رسميت شناخته شد . به آنان امتيازاتى برابر با نجباى مسلمان اعطا شد .\r\nامتيازاتى از قبيل داشتن گارد محافظ ، اجازهء مسلح بودن تا تالار بار عام ، داشتن دسته موزيك و زدن طبل ، از اينها مهم‌تر معاف شدن از پرداخت جزيه ، مالياتى كه كافران مىبايست به مسلمانان بپردازند . الغاى جزيه براى راجپوت‌ها اهميّت نمادين داشت اما براى هندوها مسأله‌اى باارزش بود .\r\nسوّمين كاميابى اكبر ايجاد تشكيلات ادارى و عرضهء خدمات دولت شاهنشاهى بود . دربارهء تشكيلات ادارى در فصل بعد به تفصيل گفت‌وگو خواهد شد . امّا دربارهء عرضهء خدمات شاهنشاهى ، كه اسكلت آهنين بناى حكومت مغولان به شمار آمده و ساخته و پرداختهء دست خود اكبر بود ، مختصر توضيحى لازم است . نظام خدمات شاهنشاهى كه اكبر بنياد نهاد تا نيمهء دوّم سدهء هيجدهم دوام آورد . رتبه‌ها و القاب مربوط به آن در حيدرآباد نظام دكن ، تا هنگام استقلال هند در سال 1948 ، برقرار بود . مديران اين دستگاه ادارى را « منصب‌دار » مىناميدند . سى و سه رتبه داشتند از فرماندهى ده نفر شروع و به فرماندهى پنج هزار نفر ختم مىشد . « پنجهزارى » يا فرمانده 5000 نفر يكى از امرا و نجباى دولت محسوب مىشد . اين القاب موروثى نبود . انتصاب و ارتقاء رتبه بستگى داشت به عنايت شاه . لازمهء رتبه داشتن مقام نبود . اعضاء اين قشر اصولا عبارت بودند از تعدادى مأمور دولتى كه به مقامات كشورى و نظامى منصوب مىشدند . آنهايى كه بر بيش از پانصد نفر\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمديريت يا فرماندهى مىكردند « امير » خوانده شده و دسته‌جمعى امراء نام داشتند . اينان موظف بودند تعدادى افراد ، كه رتبهء آنها مقرر مىداشت ، براى خدمت در هر جا كه لازم مىآمد آماده داشته باشند . از اين بابت مقررى سخاوتمندانه دريافت مىكردند . اكبر قدغن كرده بود اين مقررىها نقدا پرداخت شود . امور را چنان مديريت مىكرد كه در زمان حياتش به اين هدف رسيده بود . در عصر اكبر اكثر امراء از بيگانگان بودند . هفتاد درصد آنان در خارج از هند به دنيا آمده بودند . سى درصد باقى مانده به تساوى ميان هندوان و مسلمانان تقسيم مىشد . تعداد هندوان در رتبه‌هاى بالا به مراتب بيشتر از تعداد آنان در رتبه‌هاى پايين بود . به عبارت ديگر آنان رؤساى راجپوتى بودند كه همراه با معدودى از ديگر هندوان مناصب بالا را براساس پنجاه پنجاه با مسلمانان تولد يافته در هند تقسيم كرده و عملا در ادارهء كشور شريك بودند . بعدها انگليسىها نيز دو ويژگى اين روش را اقتباس كرده و به كار بردند . يكى موضوع اتكا به نيروى كار بيگانه و ديگرى ابتكار نامزد كردن افراد براى احراز مقام‌هاى بالاتر ادارى . سيستم « منصب‌دار » آيندهء شغلى هر نجيب‌زادهء جوان و جاه‌طلب را روشن مىساخت . به حقيقت نزديك‌تر اين كه بگوييم آيندهء هر جوان جوياى نام را . هر جوان به جاى آن كه در جست‌وجوى جاه و مقام به دربار فلان سلطان‌نشين گمنام برود ، يا انديشهء طغيان در سر بپروراند ، يا حتى راهزنى پيشه نمايد ، مىتوانست يا وقف زندگى خود در جهت انجام خدمات سازنده و سودمند دولتى صاحب جاه و مقام شود .\r\nسرانجام كاميابىهاى اكبر را مىتوان آفرينش دوبارهء انديشهء حكومت شاهنشاهى در هند دانست . شاهنشاهان اوليهء هند با تقليد از شاهان ايران و همگام با اعتقادات هندوان در اطراف خود هاله‌اى از تقدس و آسمانى بودن ايجاد كرده بودند . اما سلاطين مسلمان بيش از آنچه مورد احترام رعاياى خود بودند از سوى ملازمان و درباريان خود عزت و احترام نمىديدند . هر سلسلهء سلاطين هندى كه بر مىافتاد در ظرف يك نسل از خاطره‌ها فراموش مىشد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاكبر انديشهء آسمانى بودن موهبت سلطنت را از نو زنده كرد . دليل عينى اين امر ترسيم هالهء نور در پشت سر شاهان مغولى هند در مينياتورهاى از زمان اكبر به بعد است . در پشت تصاوير مينياتورى اورنگ‌زيب سنت گرا همان هاله‌اى ديده مىشود كه در پشت سر اكبر مرتد نقّاشى كرده‌اند . يكى از نكات عجيب سرگذشت اكبر موضوع ابتكار دينى است كه وى آن را دين الهى نام نهاده بود . مراد اصلى او از اين بدعت‌گذارى همين موضوع آسمانى جلوه دادن پديدهء سلطنت بود . در خصوص اين وجه از احوال اكبر بيش از ساير جنبه‌هاى شخصيت او حدس و گمان زده شده است . وجهى كه به تحقيق علت اصلى آن ذوق و علاقهء شديد اكبر به موضوع دين و عرفان و آزادانديشى بود . شهرت علاقهء اكبر به اين گونه مباحث حتى به اروپا رسيد . باعث ايجاد اين اميد در كشيش‌هاى يسوعى شد كه او را پيرو مسيحيت كنند . به اين نيت به اگرا آمدند . همين آوازه نيز سبب شد تا سنت گرايان هندو هم رو به دربار او آورند . اكبر در تمام عمر آزاد انديش بود . در سال 1562 عوارضى را كه از زوار هندى به هنگام مسافرت به شهر مقدس هندوان ، ماتورا ، مىگرفتند لغو كرد .\r\nآنگاه با شاهزادهء خانمى راجپوت ازدواج نمود . با راجپوت‌ها به توافق رسيده و دريافت جزيه را لغو كرد . در حوالى سال 1575 ظاهرا اكبر دچار انقلاب روحى و عرفان مىشود و شب و روز به دعا و مناجات مىپردازد . سپس دورهء بحث و گفت‌وگو آغاز مىشود . كشيش‌هاى پرتقالى ، برهمن‌ها ، جينىها و مؤبدان زرتشتى را به دربار احضار مىكند . حاصل اين بحث‌ها و گفت‌وگوها اين مىشود كه از اسلام روبرمىگرداند . مسلمانان شورش مىكنند ، و برادرش محمد حكيم را در كابل به تخت سلطنت مىنشانند . اكبر با بزرگ‌ترين بحران سياسى و مذهبى ايام سلطنت خود ، روبرو مىشود . در سال 1581 شورش را چنان سركوب كرد كه ديگر تا زنده بود كسى در برابرش به دشمنى برنخاست . بيست و چهار سال از عمر خود را صرف ايجاد فرقه‌اى كرد كه باورها و عقايد آن از اين‌جا و آن‌جا ، مخصوصا كيش زرتشت ، گل‌چينى شده بود . جمعى مانند دانشمند مسلمان عبد الفضل و برادرش فيضى ،\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكه شاعر بود ، و جمعى از هندوان از طراز راجه بيربال را به اين فرقه فرا خواند .\r\nاعضاى اين فرقه هيچ‌گاه از اين جمع انگشت‌شمار تجاوز نكرده و جزئيات مربوط به آن اكنون از اهميت افتاده است . امّا دو نكتهء جالب در اين باره شايستهء يادآورى است : نخست اين كه به اكبر به چشم ابر مردى كه تقريبا جنبه‌اى آسمانى داشت نگريسته مىشد . ديگر آن‌كه پسرش جهانگير تنها آن بخش از اين باورها را ، كه مربوط به احترام و ستايش شاه بود ، پذيرفت و اصل فرقه را مردود دانست . بيشتر محققان به اين ماجرا به چشم نوعى خل‌بازى آخر عمر يكى از نوابغ روزگار مينگرند . امّا حقيقت امر اين است كه سنگ بناى اين فرقه را اكبر در سن چهل سالگى ، آنگاه كه در نهايت سلامت عقل مىنمود ، نهاد . نبايد شك داشت اكبر دنبال گل‌چينى از آراء و عقايد بوده است . اما تمام شواهد دلالت مىكند اكبر هوشمندتر از آن بود كه بگذارد چنين امرى موجب به خطر افتادن برنامه‌هايش براى آينده هندوستان شود . بايد پذيرفت اين جريان را به عنوان تدبيرى فراگير و همه‌جانبه انتخاب كرده بوده است . تمام كسانى كه خواسته‌اند در گذشته فرمانرواى كل هندوستان و مورد قبول يك‌يك مردم آن ديار شوند هميشه با يك مسئلهء روبرو بوده‌اند . آن اين كه كدام ركن با مبنايى را انتخاب كنند تا موجب جلب وفادارى تمام اقشار و طبقات مردم هند باشد . اكبر بهتر از هر كسى مىدانست نه مىتوان هندوان و مسلمانان را وادار به پذيرفتن كيش جديد كرد و نه مىتوان يكباره آنان را وادار كرد از ديگرى پيروى كند . بنابراين درصدد برآمد تا فرقه‌اى شاه‌پرست به وجود آورد . خود را به عنوان موجودى آسمانى معرفى كرد . اطاعت از او واجب و مخالفت با او گناه شمرده مىشد . براى رسيدن به اين هدف بعضى از سنت‌هاى ايرانيان را اقتباس كرد و پاره‌اى از انديشه‌هايى كه آن روزها رواج يافته بود . انگيزهء به كار بردن هاله در پشت سرشاه و يا رسم سجده كردن در برابر او از همين‌جا ناشى شد . روى هم رفته بايد پذيرفت در اين زمينه بىتوفيق هم نبود . در نظر مردم كوچه و بازار هند ، شاهان مغول ، مقامى پيدا كردند به مراتب بالاتر شاهان و سلاطين معمولى . مردم براى شاهان مغول\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nحقى آسمانى قائل بودند كه باعث تفاوت آنان با ديگر فرمانروايان مىشد .\r\nيكصد سال پس از آن‌كه اقتدار شاهان مغول را عملا انگليسىها از آنان گرفته بودند در شورش معروف سال 1857 يكى از انگيزه‌هاى اصل موضوع وفادارى به سلسلهء مغولان بود . اكبر توانست انديشهء موهبت الهى بودن سلطنت ، و اين كه شاهان در پناه اين موهبت مصون هستند ، را از نو زنده كند .\r\nبراى نخستين بار توانست به گونه‌اى رفتار كند كه سلسله‌اى را بر مسند قدرت بنشاند كه هم مسلمانان با آن بيعت كنند و هم هندوان از آن اطاعت .\r\nسلسله‌اى كه مشروعيت فرمانروايى آنان ، به دلايلى سواى داشتن نيروى قهريه ، نيرومند و پايدار باشد . بهايى كه از بابت اين كاميابى پرداخته شد دل‌آزردگى شديد مسلمانان سنت‌گرا بود .\r\nترديد نيست اكبر شخصيتى فوق العاده جالب و جذاب بوده است . سواد نداشت ، خواندن و نوشتن نمىدانست . امّا حافظه‌اى بسيار قوى و هوشى بسيار تند و تيز داشت . به عوض نوشتن ديكته مىگفت . به جاى خواندن كسانى داشت كه نوشته‌ها را برايش قرائت كنند . قوه و بنيه بدنى بسيار زياد داشت . از شجاعت و دليرى بيش از حد متعارف بهره‌مند بود . عمليات و كارهاى ايام جوانى او دليل صدق اين مدعاست . در رهبرى مغناطيسى بسيار نيرومند بود . اطرافيان و همراهان او هميشه براى جانفشانى در خدمت او پيش قدم بودند . دشمنانش نمىتوانستند از تحسين او خوددارى كنند . مركز ثقل هر محفلى بود كه بدان قدم مىنهاد . ارزش‌هاى او همان‌ها بود كه به زمان او تعلق داشت . دورويى و خشونت را از وسايل و ابزار كار هر دولت مردى مىدانست . امّا از بسيارى جهات از ديگر هم عصران خود پيش بود . از بسيارى از معاصران خود انسان‌تر و سخاوتمندتر و با حوصله‌تر بود . بيش از همه توانايى داشت تا به گونه‌اى خلاق بينديشد . از موقعيت چنان استفاده مىكرد تا وضع را به سود خود تغيير دهد ، نه اين كه دشمن را تحقير و خوار نمايد . به گونه‌اى رفتار مىكرد كه از انگيزه‌هاى معمول و پيش پا افتادهء اين و آن نتايج سازنده و مثبت به دست آيد . روى هم رفته مىتوان پذيرفت اكبر و\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآشوكا دو شخصيت جهانى بودند كه سرزمين هند ، پيش از سدهء بيستم ، در دامان خود پروراند . پسرش در وصف او چنين مىگويد :\r\nاندامى متوسط داشت . گندم‌گون بود با چشمان و ابروان سياه . بيش از آنچه نكوروى باشد خوش اندام بود . سينه‌اى پهن و بازوانى دراز داشت . بر روى منخرين چپ ، خالى گوشتى به اندازهء يك لپه داشت كه قيافه‌شناسان آن را دليل بر توانگرى و كسب افتخارات مىدانستند .\r\nصدايش رسا بود . به هنگام گفت‌وگو و محاوره سليس و بذله‌گو . از سيما و هيبتش فرّ آسمانى ساطع بود .\r\nبه هنگام شروع كاميابىهاى اكبر در شمال و مركز هند ديگر مناطق هند از قلم افتاد . در توجيه اين غفلت بايد يادآور شد سرنوشت هند را در دو قرن بعد آنچه اكبر در شمال انجام داد ، رقم زد . امّا رويدادى كه در جنوب اتفاق افتاد بايد يادآور شد ، زيرا بر آنچه در پيش بود تأثير گذاشت . مراد سرنوشت سلطان‌نشين با اهميت هندى ويجاياناگار است كه بر سرزمين واقع ميان رودهاى كيستانا و تونگابهادرا و ساحل دريا ، در دماغهء كومورين ، مسلّط بود .\r\nشرح پيدايش و پيشرفت اين سلطان‌نشين در جلد اول آمد . حال بايد متذكر چگونگى زوال و نابودى آن شد . كشمكش‌هاى دائمى آن با سلطان‌نشين‌هاى مسلمان سرزمين دكن منجر به نبرد فاجعه‌انگيز تاليكوتا در سال 1565 شد .\r\nپايتخت « ويجاياناگار » تصرف و غارت شد . هر چند اين سلطان‌نشين سال‌هاى سال به حيات خود ادامه داد ولى هيچ گاه شكوه و قدرت سابق خود را باز پس نيافت . سلطان‌نشين‌هاى مسلمان به تجاوز خود رو به جنوب ادامه دادند . راه را براى مغولان در سده‌هاى هفدهم و هجدهم باز كردند . اگر نبرد تاليكوتا نتيجه‌اى معكوس داده بود انگليس‌ها و فرانسوىها در سدهء هجدهم با سلطان‌نشين نيرومند هندى روبرو مىشدند كه معادل شاهنشاهى مغولان در شمال شبه‌قاره بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n3 شاهنشاهى مغولان\r\nنوشته‌هاى سياحان اروپايى افسانهء شكوه و جلال شاهنشاهى مغولان را در اروپاى معاصر بر سر زبان‌ها انداخت . در اواخر سدهء هفدهم نمىشد اروپايى تربيت شده‌اى را يافت كه از داستان سفاكىهاى اورنگ‌زيب براى رسيدن به تخت و تاج سلطنت و يا شكوه و ثروت دربار او بىخبر باشد . علت دوام اين افسانه هند از يك سو بدان جهت بود كه حكومت مغولان چنان به درازا كشيد كه به صورت بخشى از واقعيت پذيرفته شده در آمد . از سوى ديگر هر چند اينان هندى تبار نبودند امّا هندى شناخته مىشدند . اثر حكومت مغولان در سرتاسر هند ، بجز در دورترين نقاط جنوب ، كرانه‌هاى مالابار ، باقى مانده است . ميان پرده‌اى است مستقل يا نيمه مستقل ميان حكومت كاملا بيگانهء ترك‌هاى آسياى مركزى و تسلط بسيار بيگانه‌تر انگليسىها . براى هندى ملىگراى امروزى ، از اين زاويه ، دوره‌اى است حائز اهميت فراوان . شايد آن فرد هندى كه ملىگرايى او به حد افراط برسد اورنگ‌زيب را از ميان استثنا كند . با اين همه بايد به ياد آورد كه هند شاهان مغولى همان اندازه با هند واقعى تفاوت داشت كه چين دورهء قوبلاى قاآن ، كه ماركوپولو وصف آن را در سدهء چهاردهم آورده است ، با چين روزگار باستان اختلاف داشت . در هر دو اين موارد جامعهء مورد بحث را پردهء نازكى از فرهنگ بيگانه پوشانده بود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nرويدادى كه ناشى از وجود شرايط خاص بود و مشاهده‌گر آن را از عوامل ثابت صحنه مىپنداشت . اين نكته را هنگام مطالعهء تاريخ شاهنشاهى مغولان در هند بايد به خاطر داشت . اهميّت بيش از اندازهء اين دوره از يك سو به علّت ارتباط تنگاتنگ آن با اتفاقات آينده است و از سوى ديگر به جهت تأثير عميقى است كه بر ذهن و ياد هندىها گذاشت جالب‌تر است زيرا اين دوره ، نه دنباله و ادامهء نظام گذشته بود و نه تجديد حيات حكومتى كه سابقه داشت .\r\nدوره‌اى بود با مشخصات و سرشت ناپيداى خود . آنچه در آغاز به نظر سياحتگر مىرسيد ، مركزيت شكوهمند قدرت بود . انباشته از جلال و جبروت دولتى . آكنده از انبوه تجملات . اما بلافاصله مشاهده‌گر صاحب بصيرت متوجّه فقر وحشتناك توده‌هاى مردم مىشد . اين هر دو منظره متضاد بخشى از واقعيت و حقيقت بود . ترديدى نيست كشورى كه مغولان به مدت دويست سال به گونه‌اى يكپارچه اداره كردند از رفاه و رونق اقتصادى نسبى برخوردار بود . چگونه چنين امرى ممكن شده بود ؟ نخستين پاسخ به پرسش بالا مربوط مىشود به خلق‌وخوى يك‌يك شاهان مغول . از ميان هفت نفرى كه در فاصلهء سال‌هاى 1526 تا 1712 در هندوستان زمام امور را در دست داشتند يعنى از بابر تا بهادر شاه دو نفر به تحقيق از اعجوبه‌هاى روزگار بوده‌اند . دو نفر ديگر را كم يا بيش مىتوان از نوابغ به حساب آورد و دو نفر ديگر از سلاطين بسيار لايق به حساب مىآيند . باقى مىماند همايون كه او نيز نه از استعداد چيزى كم داشت و نه از فضل و دانش بىبهره بود . دوام شاهنشاهى مغولان بدون مديرانى از اين طرار ممكن نبود . امّا در ضمن حكومت مغولان هند چيزى به مراتب ريشه‌دارتر از حكومت متوالى فرمانروايانى لايق و بااستعداد بود . عامل دوم بقاى حكومت مغولان هند دستگاه ادارى مركزى آن بود كه هر چند محورش شخص شاه بود اما شاخك‌هاى حساس آن سرتاسر شاهنشاهى را فراگرفته بود . اين دستگاه را اكبر بنياد گذاشت . امّا جانشينان او نيز بدان رسيدند . در تكميل و كفايت آن\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكوشيدند . يكى از حياتىترين و حساس‌ترين بخش‌هاى اين دستگاه ادارى با كفايت منصب‌داران بودند كه بيش از اين ذكر آنها آمد . عملا كار چشم و گوش شاه را انجام مىدادند . منصب‌دار روغنى بود كه گردش چرخ‌هاى دستگاه ادارى را نرم و ممكن مىساخت . شاه براى ادارهء منصب‌داران وسايل متعدد به كار مىبرد . به آنها مقررىهاى سنگين مىپرداخت ، امّا به صورت پول نقد ، تا پايگاه ملموسى براى طغيان و سركشى پيدا نكنند . جانشينان اكبر اين روش را گران و پرزحمت يافتند . درآمدهاى اراضى را به منصب‌داران اختصاص دادند . به عبارت ديگر زمين را به تيول آنان واگذار كردند تا از عوايد آن به جاى مستمرى نقدى استفاده كنند . از دو راه درصدد جلوگيرى از خطرات آشكار اين روش برآمدند يك راه نوبتى كردن مناصب بود . كمتر اتفاق مىافتاد كه يكى از صاحب منصبان عليرتبه مغولان مانند فرمانداران ايالات و ولايات بيش از دو يا سه سال پشت سر هم در يك محل خدمت كند . ديگر موروثى بودن تيول بود . واگذارى زمين فقط براى مدت حيات بود . نسل بعد مىبايست دوباره از پايين‌ترين رتبه‌هاى ادارى شروع كند . در طول عمر نيز در پرداخت مستمرىها و مقررىها نيز هميشه تأخير مىشد . بنابراين منصب‌دار مورد بحث هميشه مىبايست از خزانه‌دارى مساعده بگيرد تا بتواند امورات خود را بگذراند . پس از مرگ منصب‌دار هر كس و از هر مقامى كه مىخواست باشد كليه اموال و دارايىهاى او مهروموم مىشد تا حساب مساعده‌هايى كه گرفته بود تصفيه شود . به عبارت ديگر نوعى ماليات بر ارث صددرصد از رؤسا و بزرگان گرفته مىشد . امرا و رؤسايى كه در دستگاه ادارى مغولان مشغول بودند به خوبى از سرنوشت مالى خود خبردار بودند .\r\nبنابراين در خرج كردن راه افراط مىپيمودند . اگر قرار بود ارثيه‌اى براى بستگان و خويشان خود نگذارند لااقل تا وقتى كه زنده بودند يا در رفاه زندگى كرده و يا منابع هنگفت را صرف امور خيريه مىكردند تا نام نيكى از خويش به يادگار گذارند . بنابراين امرا و رؤساى مغول شهرت يافتند به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nخودنمايى و داشتن انبوه ملازمان و همراهان و انجام امور عام المنفعه از ساختن مسجد و چاه آب و كاروانسرا گرفته تا باغ‌هاى دلپذير و خانه‌هاى ييلاقى و آرامگاه‌هاى باشكوه . پس اشرافيت دربار مغولان هند ، كه نجباى رسمى به شمار مىآمدند ، در حالى كه به صورت طبقاتى موروثى بود به صورت فردى موروثى نبود . هر چند صاحب تيول و اقطاع بودند در ضمن فئوادل هم محسوب نمىشدند .\r\nقشر منصب‌دار در اطراف هند پراكنده بود تا بر دستگاه ادارى مديريت و سرپرستى كند . اكبر هند را نخست به دوازده و سپس هيجده ايالت كه به هندى سوباه خوانده مىشود تقسيم كرد . هر سوباه به چندين ساركار و هر ساركار به چند بارگانا تقسيم مىشد . اين همان تقسيم بندى است كه بعدها انگليسىها نيز آن را پذيرفتند . در اين تقسيم‌بندى اصل تقسيم قدرت و مسئوليت رعايت مىشد . در سوباه و تقسيمات كوچك‌تر دو نوع كارمند ادارى خدمت مىكرد ؛ كارمند حكومتى و مالى . كارمند حكومتى مسئول نيروهاى انتظامى و حفظ امنيت و اجراى قوانين بود . كارمند مالى به جمع‌آورى ماليات‌ها و عوارض مىپرداخت و برآورد و ارزيابى درآمدهاى ارضى را بر عهده داشت . مأمور حكومتى از شأن و مقام بالاترى برخوردار بود . امّا چون منبع عمدهء درآمدهاى دولتى ماليات‌ها و درآمدهاى زراعى بود وجود و حضور كارمند مالياتى نيز واجب مىنمود . آنچه اتكاى متقابل اين دو را به يكديگر كامل مىكرد اين بود كه ديوان يا كارمند مالى مىبايست تمام وصولىهاى خود را به دهلى بفرستد . دهلى بود كه هزينه‌هاى سوباه‌دار را نقدا تأمين مىكرد . كارآمدى اين نظام در اين بود كه ديوان نمىتوانست سركشى كند زيرا هر چند پول و تداركات در اختيار داشت امّا نفر نداشت . از سوى ديگر سوباه‌دار نيز نمىتوانست طغيان كند زيرا هر چند نفر در اختيار داشت اما پول و تداركات نداشت .\r\nاز ديدگاه توده‌هاى ساكن روستاها دولت و حكومت عبارت بود از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدستگاهى كه ماليات و عوارض وصول مىكرد . زمين زير كشت ثبت شده بود .\r\nارزش محصولى كه به دست مىآمد برآورد مىشد و سهم دولت معلوم بود .\r\nعوارض مالياتى را مأمور دولتى كه « عامل » خوانده مىشد و يا نمايندهء منصب‌دار و يا كسى كه زمين به او واگذار شده بود ، جكردار ، و يا كدخداى محل جمع مىكرد . نماينده دولت هر كس مىخواهد باشد جمع‌آورى ماليات منجر مىشد به چانه زدن مفصل ميان فرد روستايى كه داد از فقر مىزد و نمايندهء دولت كه از نيازهاى دولت داستان مىگفت . در اوقات ناامنى روستائيان از پشت حصارهاى گلى و پرچين چوبى روستا حتّى با مأمور وصول به زدوخورد مىپرداختند . خصوصيت بارز دورهء مغولان منصفانه و دقيق‌تر بودن برآوردهاى مالياتى نسبت به ادوار گذشته بود . امرى كه مديون وزير ماليه با كفايت اكبر يعنى تودارمال هندى تبار بود . جمع‌آورى ماليات‌ها نسبت به گذشته منظم‌تر و بادقت بيشتر انجام مىگرفت . البته نمىتوان هم ادعا كرد كه هيچ گونه بىعدالتى يا سوء استفاده در كار نبود . اين گونه امور اصولا نسبىاند و آنچه بر احساسات و عواطف روستائيان اثر مىگذاشت اين نسبى بودن فشارى بود كه تحمّل مىكردند . روى هم رفته آنچه وصول مىشد در حدود يك سوم از برداشت زراعى بود . هر چند رقم بالايى بود اما در مقام مقايسه با آنچه در دكن وصول مىشد ، يا قبلا دريافت مىشد منصفانه‌تر بود .\r\nپيگيرى در اعمال حاكميت دولت فرصت ايجاد كرد تا نظام جديد كسب ماليات و عوارض ريشه بدواند تا آن جايى كه حتّى تا دويست سال بعد افسانهء بندوبست‌هاى تودارمال محل در مناطق روستايى هند بر سر زبان‌ها بود .\r\nنظام قضايى مفصل ، آن چنان كه بعدها انگليسىها معمول داشتند ، وجود نداشت . « قاضى » هايى كه دولت منصوب مىداشت با اجراى قوانين مجازات اسلامى در شهرها به موارد جنحه و جنايات برخورد مىكردند . امّا هر جمعيتى نيز قوانين خود را داشت كه نمايندگان خود آن جامعه يا فرقه بدان مىرسيدند . مسلمانان قاضى داشتند و هندوان معمولا به پانديت‌ها و يا كاست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو يا پنچايات روستايى رجوع مىكردند . در نواحى روستانشين محاكم دولتى تنها در مراكز بخش‌ها و يا شهرهاى كوچك وجود داشت . مأموران حكومت مركزى به جنايات مهم ، مانند سرقت‌هاى مسلحانه و يا مانند آن رسيدگى مىكردند . نظم و امنيت روستاها معمولا توسط ريش سفيدان محل ، كه براى اين امر رسوم خاص و جالب داشتند ، حفظ مىشد . گاهى هم توسط نمايندهء مالك عمدهء محل . بنابراين ارتباط روستائى با حكومت ، توسط مأمور جمع‌آورى ماليات كه او را نقره داغ مىكرد و يا قاضى دعوا و يا فرمانده نيروى انتظامى كه او را مىچاپيد ، بود . اين كه در دهلى چه كسى حكومت مىكرد براى روستايى بىاهميّت بود . مىخواهد مغول باشد و يا هندو يا انگليسى .\r\nآنچه موجب دغدغه و تشويش او بود خرمن بود ، باران موسمى بعدى ، و از راه رسيدن مأمور وصول ماليات .\r\nقدرت حكومت سرتاسر پهناى جامعهء هندو - مسلمانان را مىپوشاند .\r\nمانند شبكه‌اى از سيم‌كشى برق سياسى . حال بايد ديد نيرويى كه در شبكه جريان مىيافت ، تا آن را به كار اندازد و در صورت لزوم از آن محافظت كند ، كدام بود . راجع به منصب‌داران ، كه تمام مقامات بالاى ادارى ايالات و ولايات را در اختيار داشتند سخن گفتيم . اينان وسيلهء اجراى منويات حكومت مركزى بودند . زيردست آنان در سرتاسر هند مأموران جزء قرار داشتند كه اكثر آنان از هندوان بودند . اگر كارمند مسلمانى از خود لياقت و كاردانى نشان مىداد با سرعت مدارج ترقى را مىپيمود . اگر بىلياقتى نشان مىداد با سرعت جاى خود را به كارمندى هندو تبار مىداد . پس ادارهء امور روزمرهء كشور عمدتا در دست هندوان و كاست‌هاى دبيران ( برهمن‌ها و كاياست‌ها ) بود . اين همان وضعى بود كه هنگام سلطه ترك‌ها رواج داشت . امّا نه اين چنين بانظم و انضباط . پس از مغولان انگليسىها نيز آن را حفظ كردند . اين مأموران دولتى نقش عمده در ادارهء امور داشتند زيرا از نوعى هم‌بستگى و استقلال درونى برخوردار بودند . پايهء اخلاق اجتماعى آنان وفادارى كامل نسبت به ما فوق\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nخود بود . حال اين ما فوق هر كه مىخواهد باشد . البته اين وفادارى وابسته بود به رفتار ما فوق . هر چند اين مأموران ، به هنگام لزوم ، در كارشكنى و ايجاد موانع و خرابكارى استادانه چيره دست بودند . اخيرا گفته مىشود كه يكى از علل زوال قدرت مغولان و انگليسىها اين بود كه نتوانسته بودند وفادارى مثبت اين قشر از مأموران دولتى را حفظ كنند . روى هم رفته مىتوان گفت اينان نسبت به رهبرى و رفتار مناسب واكنش مثبت نشان داده و در بيشتر دورهء مغولان ، با صميميت به نظام خدمت كرده بودند .\r\nاز مأموران دولت چه وابسته به مركز و يا محلى كه بگذريم ، موضوع نيروى مسلح مطرح بود . قسمت عمدهء سپاه تشكيل مىشد از واحدهايى كه توسط منصب‌داران فرماندهى مىشدند . چند عامل باعث مىشد منصب‌داران نتوانند نيروهاى مسلح تحت فرماندهى خود را عليه دولت و حكومت به كار گيرند . يكى اين كه منصب‌دار معمولا روى املاكى كه منبع درآمد و عايدى او بود استقرار نداشت . نكتهء ديگر فقدان رابطهء موروثى ميان فاميل منصب‌دار و املاكى بود كه عايدات آن به وى واگذار شده بود . عادت منصب‌دار به خودنمايى ، و صرف وجوهات براى پيشبرد مقاصد خود در دربار ، مانع آن بود تا چنان كه بايد و شايد به نيازهاى مالى افراد تحت فرماندهى خود برسد . از سوى ديگر مغولان تنها به اين واحدهاى مسلح متّكى نبودند . اكبر هميشه دوازده هزار سوار پا به ركاب در خدمت داشت كه شخصا هزينه‌هاى آنها را تأمين مىكرد تا در مواقع اضطرارى به كار آيد . از اين گذشته هفت هزار جوان نجيب‌زادهء حاضر به خدمت در اختيار داشت كه تقريبا نقشى شبيه به آجودان بر عهده داشتند . تعداد زيادى هم فيل بود كه بيشتر به كار حمل و نقل توپخانه مىآمد ، تا شركت در نبرد واقعى . سرانجام و از همه مهم‌تر توپخانه‌اى كه تازه پيدا شده بود انحصارا زير فرمان مستقيم شاه بود . با آن كه توپخانه سنگين و كند و بىكفايت بود امّا به راحتى مىتوانست حصارهاى قلاع و دژهاى سركشان و ياغيان را خراب كند .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nتصويرى كه از هندوستان آن زمان داريم چنين است : سرزمينى گسترده و پر از روستا . ساكنان روستاها تنها نگران كاشت و برداشت و بارش باران‌هاى موسمى [ به فارسى برشكال 
  ] بعدى بودند . آنچه يكنواختى اين سرزمين وسيع را در هم مىريخت ، چند مركزى بودن قدرت سياسى بود . خصوصيات ظاهرى اين مراكز قدرت سياسى خودنمايى ، تجمل‌پرستى و انبوه جمعيت بود . اقتصاد كشاورزى اصولا جنبهء معيشتى داشت ، امّا همراه با فعاليت بازرگانى وسيع و صنايع قابل ملاحظه . هر چند مجموع اين فعاليت‌هاى بازرگانى و صنعتى در مقايسه با كل اقتصاد هند ناچيز بود امّا به خودى خود اهميّت داشت و بخش عمدهء مخارج دولت و هزينهء جنگ‌هايى را كه دولت انجام مىداد تأمين مىكرد . دشوارىهاى موجود بر سر راه حمل و نقل كالاها موجب محدوديت شديد بازرگانى بود . كالاهاى پرحجم و سنگين را تنها از طريق رودخانه‌ها و درياهاى مىشد انتقال داد . مانند شكرى كه در بنگال و مدرس توليد مىشد . يا سنگ نمكى كه از بنگال به دست مىآمد . حمل كالاهايى كه حجم متوسط داشت ، مثل نيل ، ترياك ، تنباكو و پارچه‌هاى پشمى ، گران تمام مىشد ، خواه از راه خشكى و يا آبى . اين گرانى هزينهء حمل و نقل باعث مىشد تا اين قبيل اجناس به صورت كالاهاى تجملى درآيند .\r\nكالاهاى تجملى ديگر مانند طلا و نقره و عاج و پارچه‌هاى لطيف ابريشمى را با شتر ، از طريق گذرگاه‌هاى شمال غربى ، حمل مىكردند . يا با اربه‌هاى گاوميشى به جاى ديگر مىفرستادند . حجم بازرگانى آن زمان از اين جا معلوم مىشود كه در سال تقريبا سى هزار تن كالا با كشتى از هندوستان صادر مىشد و تنها در حدود پانصد تن با سه هزار شتر از طريق خشكى . از جملهء كالاهايى كه از روزگار باستانى ، هند در توليد آنها شهرت جهانى داشت پارچه‌هاى پنبه‌اى بود كه هم به شرق صادر مىشد و هم به غرب . در جنوب تجارت ادويه اهميت داشت كه محدود بود به سواحل مالابار . بازرگانى هند با خاورميانه و اروپا رونق داشت . صادرات هند عبارت بود از قماش ، نيل ،\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nسنگ نمك و ادويه . واردات هند اصولا كالاهاى تجملى بود مانند شراب ، اشياى نوظهور و فلزات مخصوصا شمش نقره . كمبود نقره در هند يكى از نگرانىهاى عمدهء سوداگران انگليس بود .\r\nبازرگانى خارجى در اقتصاد كلى هند نقشى نداشت تنها بر اقتصاد چند ناحيهء معدود اثر مىگذاشت . رفاه اقتصادى در نواحى كه با بازرگانى خارجى سروكار داشتند از ديگر نواحى شبه قاره بيشتر بود . ايالت گجرات از تجارت نيل و ساحل مالابار از بازرگانى ادويه سود مىبرد كه تأثير چندانى بر معيشت روستاييان شبه‌قاره نداشت . همچنين سطح زندگانى بافندگان ساحل كورماندل با ديگر بافندگان تفاوت نداشت ، اندك امنيت شغلى بيشتر داشتند . منافع بازرگانى خارجى به جيب كسانى مىرفت كه بافندگان را اجير كرده بودند .\r\nاگر در سطح زندگى كارگرانى كه دسترنج آنها صادر مىشد با كيفيت امرار معاش روستايى معمولى تفاوت محسوسى وجود نداشت - ترديد هم نمىتوان داشت - اين گونه توليدات صادراتى به نحوى محسوس در ازدياد ثروت كلى تأثير مىگذاشت . ارزش اضافى توليد شده چنان نبود كه سبب تعالى سطح زندگى همگان شود امّا به آن مقدار بود كه بردرآمدهاى عدهء معدودى ، كه بازرگانى خارجى را در انحصار داشتند ، بيفزايد . اين پرسش مطرح مىشود پس درآمد ملى چگونه هزينه مىشده است ؟ ترديدى نيست بخش عمدهء آن به نحوى از انحاء توسط دستگاه ادارى جمع‌آورى مىشد .\r\nبخش عمده از توليد اضافى كشاورزى به عنوان ماليات‌هاى اراضى توسط دستگاه دولت ، خواه مركزى و خواه ايالتى جذب مىشد . بقيهء آن سهم زميندار محلى بود . سهم ناچيزى هم براى هزينه‌هاى همگانى روستا منظور مىشد .\r\nبراى روستايى و كسى كه روى زمين كار مىكرد تنها بخور و نميرى باقى مىماند . هيچ‌گونه ذخيره‌اى براى روز مبادا ، مثلا پيش‌آمد قطحى ، نداشتند .\r\nارزش اضافى حاصل از توليدات صنعتى نيز از طريق ماليات‌هاى بندرى و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nايالتى و شهرى به صندوق حكومت سرازير مىشد . مبالغى هم كه به عنوان رشوه ، براى راه انداختن كارها ، به مأموران كم بضاعت دولت پرداخت مىشد ، بخشى از همين نظام بود . بازرگانان نيز بخشى از اين درآمد را اندوخته مىكردند تا به هنگام نياز و يا جنگ بتوانند نيازهاى پولى امرا و نجبا را برآورده كنند . تنها بخشى از ارزش اضافه توليدى كه از چنگ اين و آن مىگريخت به صورت شمش نقرهء وارداتى بود كه غيب مىشد . بخشى از اين نقره وارداتى به صورت دستبند و النگو و جواهرات عروس و نذورات معابد و حتّى دادن گرو براى دريافت مساعده مصرف مىشد . بقيهء آن به علّت نبودن بانك و مؤسسات مالى ، اين‌جا و آن‌جا ، دفن و پنهان مىگرديد .\r\nدرآمدهايى كه به نحوى از انحاء دولت وصول مىكرد هزينهء دستگاه ادارى و كارمندان آن مىشد . مقررى منصب‌داران ، به حساب امروز ، هنگفت بود . اما بايد به ياد آورد هزينه‌هاى واحدهاى نظامى را كه تعهد كرده بودند مىبايست از محل همين مقررى بپردازند . مقررى هر يك از پنج هزارىها ( عاليترين رتبهء ممكن ) در سال معادل 24000 ليرهء انگليسى - در آن روزگارى كه مجموع عايدات دولت انگليس در سال يك ميليون ليره هم نمىشد - بود .\r\nدويست سال بعد ، حقوق فرمانرواى كل انگليسى نژاد هند بيست و پنج هزار ليره در سال بود . درآمدهاى حكومت‌هاى مغولان هند چنان بود كه حتى پس از پرداخت تمام اين‌گونه هزينه‌ها باز مبالغ هنگفتى باقى مىماند كه مىتوانست در رشته‌هاى توليدى به كار انداخته شود . امّا در عمل چنين نمىشد . شاهى دورانديش مانند شاه جهان با درآمدهاى اضافى طلا ذخيره مىكرد . ذخيره‌اى كه جانشين او هزينهء جنگ و تظاهر و خودنمايى كرد .\r\nحرص به شهرت و كسب اعتبار سلاطين مغول را مجبور مىساخت پيوسته بر جلال و شوكت شخصى خود بيفزايند . يا آن‌كه بناهاى شكوهمند عمارت كنند . انگيزهء ميراث معمارى كه مغولان از خود به جا گذاشتند را ، بعد از تاج محل بايد در همين نكته جست‌وجو كرد . كم يا بيش همانند كيك شكولاتى كه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمارى آنتونت ، توصيه مىكرد روستاييان فرانسوى بخورند . تماشاى بناهاى باشكوه مغولان دلپذير بود امّا به تحقيق شكم سير كن نبود . نجبا و بزرگان نه تنها از اين گونه آداب ملوكانه سرمشق و الهام مىگرفتند بلكه اين واقعيت كه داروندار آنها پس از مرگ مصادره مىشد آنان را به اين‌گونه ولخرجى غير توليدى مجبور مىكرد . پس از پرداخت اين حجم از هزينه‌ها آنچه از توليد اضافى ملى براى سرمايه‌گذارى در امور توليدى باقى مىماند ناچيز بود .\r\nفهرست سرمايه‌گذارىهاى توليدى كوتاه و دراز مدت در مقام مقايسه با آنچه جامعهء آن روز هند نياز داشت اندك است . چند پل و كاروانسرا ، معدودى شاهراه و مرمت آبراههء دهلى ، كه فيروزشاه آن را حفر كرده بود ، سر تا پاى فهرست امور عمرانى است كه در دورهء سلاطين مغول هند انجام گرفت . شاهان مغول ترجيح مىدادند باغى را پىافكنند ، تا كانالى را حفر نمايند . نجباى مغول به ساختن آرامگاه بيشتر ذوق داشتند تا كندن چاه .\r\nحكومت سراسرى هند فرصت عظيم به كار انداختن اضافه درآمد ملى متمركز در راه عمران و آبادى را اين‌گونه به باد داد . هند هر چند صحنهء فعاليّت عظيم اقتصادى بود امّا در آن اثرى از پيشرفت اقتصاد ديده نمىشد .\r\nبه كرات اين پرسش مطرح شده است كه آيا مردم هندوستان در دورهء تسلط مغولان رفاه اقتصادى بيشتر داشتند يا به هنگام استعمار انگليسىها .\r\nشايد معقول‌تر مقايسهء وضع اقتصاد هند دورهء مغولان با اروپاى معاصر آن زمان باشد . دلايل كافى حاكى است كه وضع تغذيهء روستايى متوسط هندى از وضع تغذيهء روستايى اروپاى آن روزى بهتر بوده است . همچنين آشكار است روستايى هندى آن روزگار تحت فشار بيشترى از آنچه روستايى اروپايى تحمّل مىكرد نبوده است . حتى مىتوان احتمال داد عادات جارى و ظرافت‌هاى نظام كاستى براى روستايى هند امنيت شغلى بيشترى از روستايى اروپايى فراهم مىآورده است . از سوى ديگر ترديدى هم نيست كه آسيب‌پذيرى روستايى هندى در مقابل فاجعه‌هاى سيل و قحطى به مراتب\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nزيادتر بوده است . زيرا فرمانروايان آنان ، حتى اگر مىخواستند هم ، نمىتوانستند كمكى به او نمايند . قشرهاى متخصص در هر دو جامعهء هندى و اروپايى ، در ضمن تنگدستى ، از امنيت نسبى برخوردار بودند . شايد وضع هنديان اندكى بهتر از وضع اروپاييان بود . امّا قشر بازرگان هندى به علّت استبداد و نظام كاستى و تنگ‌نظرىهاى طبقاتى با محدوديت‌هاى شديدترى روبرو بود . بازرگان هندى نمىتوانست مانند بازرگانان لندن و آمستردام ثروت خود را نشان دهد . اگر به دربار احضار مىشد نه به عنوان مشاور مالى صاحب عزّت بود بلكه انگيزهء احضار آنها اغلب اوقات قصد سروكيسه كردن آنان بود . به گونه‌اى بسيار كلى مىتوان گفت هند دورهء مغولان با جمعيتى بيش از يكصد ميليون نفر از سطح زندگى معادل با سطح زندگى اروپاى معاصر برخوردار بود . هر چند ثروت و دارايى بر الگويى سواى الگوى اروپا تقسيم و توزيع مىشد . وضع تغذيهء روستاييان هندى اندكى بهتر از وضع تغذيهء روستاييان اروپايى بود . بازرگان هندى به مراتب كمتر از بازرگان اروپايى مىتوانست از دارايىهاى خود به سود شخصى خودش استفاده كند .\r\nجهانگردان اروپايى ، كه از هند آن دوره ديدن كرده‌اند ، شرح مبسوطى دربارهء فقر و تنگدستى روستاييان هند نوشته‌اند . امّا بايد به ياد آورد تا قبل از وقوع انقلاب كشاورزى در مغرب زمين روستايى اروپايى نيز دچار فقر و تنگدستى بود . بنابراين مزيت‌هاى عمدهء اروپا نسبت به هند آن دوره موضوع انباشت سرمايه و سرمايه‌گذارى بازرگانان و دولت‌هاى اروپايى در امور توليدى بود .\r\nمشاهده‌گرى كه تنها شهرهاى هند مغولان را سياحت كرده بود تصور مىكرد هند سرزمين مسلمان‌نشينى است كه هنوز معدودى بت‌پرست و مشرك در آن‌جا به سر مىبرند . زبان رايج آن ديار زبان فارسى است . همه جا چشمش به مساجد و آرامگاه‌هاى مسلمانان و كاخ‌ها و سپاهيان مىافتاد .\r\nگوشش زبان فارسى يا چيزى شبيه به آن مىشنيد . آنچه را به چشم مىديد به\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمحض آن كه از شهر بيرون مىرفت و پايش به روستا مىرسيد تمام مىشد .\r\nامّا هرجا به مسند قدرت مىرسيد دوباره زبان فارسى را مىيافت . بزرگ‌ترين هديه‌اى كه مغولان به هند و هنديان دادند ، سايه‌اندازى بخشى از فرهنگ ايرانى بر سرتاسر شبه قاره هند بود . نفوذ فرهنگ ايرانى در جامعه آن روز هند همان چيزى است كه پروفسور توين‌بى آن را « تمدن زودرس ؟ » مىخواند .\r\nمغولان ترك بودند و زبان مادرى نسل‌هاى اول سلاطين مغول هند ، تركى و زبان فارسى زبان دوم آنان بود . وقتى به هند آمدند بسيارى از ويژگىهاى زندگانى عشايرى اسلاف خود را هم به هند آوردند . ويژگىهاى مثل لقب تركى خان ، مگس‌پران دم اسبى ، علاقه به گوشت اسب و شكار و مجالس افراط در باده‌نوشى ، معمارى تالارهاى بار عام كه در واقع خيمه و خرگاه‌هايى بود ساخته شده از سنگ . با اين همه زيبايى درخشان فرهنگ ايرانى آنان را چنان مجذوب و مسحور ساخت كه آن فرهنگ را تمام و كمال پذيرفتند و در هند ، ميان هنديان ، رواج دادند . در اين زمينه تعصبى همانند سخت‌گيرىهاى گروندكان به كيشى نوين را پيدا كردند . براى شاهان مغول تمدن برابر بود با فرهنگ ايرانى . بنابراين طرز تلقى آنان با مسائل فرهنگى از اعتقادى راسخ نيرو مىگرفت . محققان امور فرهنگى در آينده ( هنوز كسى به تحقيق در اين زمينه نپرداخته است ) به موضوع تفاوت و تضاد ميان ترك‌هاى مغول در هند و ترك‌هاى عثمانى در تركيه خواهند پرداخت . مغولان چنان با فرهنگ ايرانى خو گرفتند كه آن را مانند بيمارى واگيردار به هند بردند . ترك‌هاى عثمانى سعى كردند كه با فرهنگ خود زندگى كرده ، نه از فرهنگ ايرانى متأثر شوند و نه از فرهنگ يونانى .\r\nدرست است كه زبان فارسى سال‌هاى سال پيش از آمدن مغول‌ها در هندوستان رواج داشت . ترك‌هاى موسوم به سلاطين دهلى از زبان فارسى براى مقاصد بازرگانى و ادبى استفاده مىكردند . در سدهء سيزدهم و چهاردهم ميلادى دهلى يكى از مراكز ادب فارسى بود . اما در روزگار فرمانروايان\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nسلطان‌نشين دهلى تعداد كسانى كه به زبان و ادب فارسى علاقه‌مند بودند به شدّت معدود بود و حيطهء نفوذ آنان محدود . افق ديد آنان چنان از افق ديد مردم هند دور بود كه زبان فارسى نمىتوانست بر تمام هند اثر گذارد .\r\nفرمانروايان آن روز هند ، همان‌گونه كه امروزه ميليونرهاى آمريكايى آثار نقاشان فرانسوى را جمع مىكنند ، شعراى فارسى زبان را در دربار خود گردآورى مىكردند . اما به دورهء مغولان كه مىرسيم تمام فضاى احساسى و رابطه‌ها تغيير مىكند . در داخل هند دو جامعهء هندو و مسلمان شروع كرده بودند كه با يكديگر تماس گرفته و با هم جوش بخورند . بنابراين به مراتب بيش از پيش آمادگى پيدا شده بود كه يكى از هر دو طرف از ديگرى اقتباس فرهنگى كند . امّا در خارج از هند ، ايران توانسته بود از زير ضربات حملات مغول دوباره قد راست كند . صفويه دولتى نيرومند شده بود . نه تنها اعتبار سياسى و نظامى هنگفتى داشت بلكه از حيثيت ادبى بسيار بالايى نيز برخوردار بود . ايران و ايرانيان توفيق يافته بودند فاتحان وحشى خود را با تمدن ايران آشنا كنند و از آنها افرادى متمدن بسازند .\r\nنخستين لايه از قباى تمدن ايرانى كه مغولان پيكر هند را با آن خلعت پوش كردند زبان فارسى بود . زبان فارسى زبان رسمى و دولتى شده بود .\r\nچون شبكهء دستگاه دولتى همه جا را فراگرفت زبان فارسى نيز در همه‌جا گسترش يافت . اعتبار فرهنگى زبان فارسى باعث شد تمام جوانان ، جوياى اسم و رسم در همه‌جا ، درصدد فراگرفتن آن برآيند . خواه به عنوان نماد فرهنگى و خواه به عنوان وسيلهء كسب جاه و مقام ادارى . زيبايى و طيف وسيع ادبيات فارسى حتّى سودجوترين كسانى را كه فارسى ياد مىگرفتند ، اسير و مجذوب خود مىساخت . از سوى ديگر سابقهء پيش از اسلامى بودن آن سبب مىشد ، هندىها به گونه‌اى به آن علاقه‌مند شوند كه هيچ‌گاه زبان عربى اين علاقه‌مندى را در آنان ايجاد نمىكرد . يكى از بزرگ‌ترين قدم‌ها در راه نفوذ زبان فارسى آنگاه برداشته شد كه نجباى هندى و رؤساى ادارات هندى آن را\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبه كار گرفتند . اتّحاد و تشريك مساعى اكبر با راجپوت‌ها بر استحكام اين امر افزود . از اين زمان به بعد ، زبان فارسى زبان ديپلماسى تمام هندوستان شد . در دربار راجپوت‌ها زبان رسمى زبان فارسى شد . تمام منشيان و دبيران هندى فارسىدان و فارسىنويس شدند . چون مبشر مسيحيت شوارتز به سفارت نزد راجه هندى تنجور در جنوبىترين ناحيهء هند رفت مذاكرات با زبان فارسى انجام يافت . دانشجويان هندى تا آخرين سال‌هاى پيش از جنگ دوم جهانى معمولا زبان فارسى را به عنوان يكى از درس‌هاى دكتراى خود انتخاب مىكردند .\r\nدومين اثر نفوذ ايرانى در زمينهء هنر بود . تحول معمارى مغولى را از ابتداى شروع آن مىتوان رديابى كرد . با آرامگاه همايون ( 1560 ) ، كه معمارى آن كاملا ايرانى است ، شروع مىشود . آنگاه اسلوب معمارى هندى - اسلامى روزگار اكبر كه در تاج محل به حد اعلاى شكوفايى مىرسد . بنايى كه در هيچ كجاى دنيا نمىشود عمارت كرد مگر در هند . پىافكندن بناى تاج محل بدون نفوذ معمارى ايرانى غير ممكن بود . در زمينهء نقاشى سبك و اسلوب ايرانى با سنت‌هاى محل هند در هم آميخت و سبك مينياتور مغولها را به وجود آورد كه تا سدهء نوزدهم دوام آورد . عشق ايرانى به آب و گل و گياه در باغ‌هاى مغولان هند تجلى يافت . يكى از نخستين اقدامات بابر به محض آن كه به اگرا رسيد پىانداختن باغى ايرانى بود . يكى از آخرين اقدامات آخرين پادشاه مغول هند نيز احداث باغى ايرانى بود . اين ماجرا را در تمام هنرهاى تزيينى هند مىتوان رديابى كرد . اسلوب‌هاى ايرانى و نقش و نگارهاى ايرانى را در كاخ‌هاى هندوان و خانه‌هاى مسلمان‌هاى هند مىتوان ديد . مغولان هند در ابتدا لباس تركى مىپوشيدند . امّا كم‌كم در لباس‌هاى آنان آثار ظرافت لباس ايرانى پيدا شد تا آن كه سرانجام تمام نجباى آن روزى ، لباس ايرانىپوش شدند . ريشه‌هاى لباس هندى نهرو را ، در خياطى ايرانى بايد رديابى كرد . شعر و سرود فارسى هميشه براى شنوندهء هندى دلنشين بوده است . امّا اين مغولان\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nهند بودند كه سرمشق شدند تا جامعهء هندى بدان حد تحت تأثير ادب فارسى قرار گيرد كه ، مجلس مشاعره شعر فارسى به صورت هيجان‌انگيزترين مسابقات براى مردم هند درآيد .\r\nسرانجام بايد به ياد آورد آداب و رفتار ايرانيان ، توسط مغولان ، به صورت حد اعلاى ظرافت و ادب در هند درآمد ، و آداب و رسوم هندى كنار گذاشته شد . از اين نظر نفوذ مغولان تا امروز دوام آورده است .\r\nاين پرسش را بايد مطرح ساخت آيا نفوذ فرهنگ ايرانى در انديشه‌هاى هندى نيز رخنه كرد ، و اثر دراز مدت آن بر فرهنگ هندى چه بوده است ؟\r\nانديشه‌هاى آزادمنشانه و صوفيانهء ايرانى با واسطه‌گرى شعراى بزرگ ايرانى به هندوستان آورده شد . از جنبهء دينى به آسانى مىتوان اين انديشه را همراه و هم‌نوا با نهضت بهكتى يا مكتب محبت اولياى هندى دانست . امّا در ضمن در ايجاد تفاهم و ارتباط ميان دو انديشهء رايج در هند مؤثر بود . نهضت درك انديشه‌هاى هندى توسط مسلمانان ، كه در زمان اكبر آغاز شد و تا يكصد سال پس از او دوام آورد ، بدون شك انديشه‌اى ايرانى بود . در زمينهء انديشه‌هاى مذهبى اين فكر كه سطنت موهبتى الهى است نيز از ايران به هند آورده شد .\r\nديديم اكبر چگونه از اين انديشه استفاده كرد . انديشه‌ها ، سليقه‌ها و طرز برخوردهاى ايرانى آن‌چنان در شمال هند ريشه دوانده است كه همگان آنها را ساخته و پرداختهء محل مىدانند . امروزه زبان فارسى در هند از رواج افتاده است اما دختر طناز آن ، يعنى زبان اردو - كه زبان رسمى پاكستان است و عدهء بىشمارى هم در هند بدان تكلم مىكنند - هنوز نفوذ خود را اعمال مىكند .\r\nزبان هندوستانى كه زبان عمومى در شمال هند است به سختى وام‌دار زبان فارسى است . شايد ديرپاترين نفوذ فرهنگ ايرانى در هند در دستگاه ادارى آن سرزمين است . ايران بود كه سبب دوباره زنده شدن مفهوم شاهنشاهى مركزى در هند شد و دستگاه ادارى شاهنشاهى را در هند ايجاد كرد .\r\nاسامى مناصب ادارى فارسى و مفاهيم مديريت ايرانى چنان نفوذ ژرفى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر هند يافت كه حتى ماراتاها ، كه با مغولان مىجنگيدند ، آنها را استعمال مىكردند . مغولان انديشهء دستگاه مركزى دولت فراگير را در هند از نو زنده ساختند . اگر هنديان با انديشهء دولت مركزى آشنا نشده و به آن عادت نكرده بودند محال بود بتوانند هند را به طور يكپارچه آباد و اداره كنند . هند آزاد شده از قيد و بند استعمار نيز بدون چنين سابقه‌اى از حكومت مركزى نمىتوانست به اين زودى به اتحاد و يگانگى دست يافته و صاحب اقتدار شود . گاهى مىگويند نهرو يكى از شاهان بزرگ مغول بود . شايد بيشتر از آنچه خود نهرو مىپنداشت وارث حقيقى مغولان شده بود . هند متحد و يكپارچه امروزى بدون شاهان مغول و فرهنگ ايرانى آنان غير ممكن مىبود .\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\n4 مغولان كبير\r\nدر سدهء هفدهم شكوه و جلال شاهان مغول هند به اوج خود رسيد . از چشم اروپاى آن عصر سرزمين « مغولان كبير » همطراز بود با مملكت صوفى بزرگ قسطنطنيه ، يا كشور شاه بزرگ ايران . دبدبه و تجملات مغولان اروپاييان را هيجان‌زده مىكرد و تحت تأثير قرار مىداد . شرحى كه برنير (  Bernier  ) در وصف امپراتورى مغولان هند و عظمت آن نوشت پرفروش‌ترين كتاب شد و چنان مطالب مربوط به هند را زبانزد كرد كه دريدن را به نوشتن تراژدى اورنگ - زيب واداشت . كسى به چين كه حكومت آن در حال انتقال از سلسلهء چينى مينگ به خاندان بيگانهء منچوچينگ بود توجّه نمىكرد .\r\nمىتوان گفت شاهنشاهى مغولان هند ، در آن روزگار ، بر چهار ركن استوار بود كه به ترتيب عبارت بود از : شخصيت شاهنشاه مغول ، اتحّاد يا تفاهم با راجپوت‌ها ، سياست تساهل و سرانجام هدف حفظ تعادل قدرت .\r\nهر چهار ركن ارث باقى مانده از روزگار اكبر بود . ركن‌هاى دوم و سوم ساخته و پرداختهء خود اكبر و چهارمى وضعى بود كه وى براى جانشينان خود باقى گذارد . اين چهار ركن هر چند ترك خورده و شكاف برداشته بودند امّا روى هم رفته مىتوان گفت سرپا باقى مانده و دستگاه حكومت مغولان هند ، حتّى در واپسين دم ، نيز استوار و با ثبات مىنمود . در حوالى سال 1700\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nميلادى وسعت قلمرو آنان از هندوستان تحت تصرف انگليسىها ، به استثناى برمه ، بزرگ‌تر بود . مغولان چنين شاهنشاهى پهناورى را بدون وسايلى چون تلگراف و راه‌آهن اداره مىكردند . فرمان اورنگ‌زيب ، در سرزمينى از آن سوى مدرس در جنوب تا بنگال واقع در شرق و تا كابل و بدخشان در شمال غرب ، اطاعت مىشد . اتحاد با راجپوت‌ها و تساهل و مسامحه نسبت به هندوان دو اصل ثابت و زيربنايى اين دوره‌اند . آنچه موجب تغيير و تحرك در اين دوره بود دو ركن ديگر ، يعنى شخصيت شاهان مغول و موضوع حفظ تعادل قدرت بود . جمله حفظ تعادل قدرت ، با توجه به اين نكته كه اكبر هيچ‌گاه آن را به رسميت نشناخت ، مىتواند و بايد اسباب شگفتى شود . اكبر نيز مانند بسيارى از پيشينيان و آيندگان خود - تا امروز - هند را سرزمينى يكپارچه و غير قابل تجزيه مىپنداشت . از ديد اينان گسترش حيطهء اقتدار حكومت مركزى تا مرزهاى طبيعى نه تنها جنبهء تجاوز نداشت بلكه امرى طبيعى مىنمود . با تمام اين احوال ، در آغاز سدهء هفدهم ، قدرت سياسى چنان وضعى داشت كه به اصطلاح آن را مىتوان تعادل تعريف كرد .\r\nاين تعادل دو جنبه داشت : خارجى و داخلى . تعادل قدرت خارجى با سلسلهء صفويه بود كه مغولان مشتركا با آنان فلات ايران ( كابل و قندهار و بدخشان در تصرف مغولان بود ) را اداره مىكردند . سرنوشت قندهار ، مظهر رقابت و قدرت‌نمايى ميان صفويه و مغولان بود كه سرانجام در سال 1649 به تصرف ايران درآمد . به رغم اين رقابت هيچ يك از طرفين ، براندازى طرف مقابل را به سود خود نمىديد . از چشم هنديان قدرت ايران سدى بود براى جلوگيرى از نفوذ قبايل بيابانگرد آسياى مركزى . تا وقتى كه ايرانيان چون سدى در مقابل قبايل آسياى مركزى ايستاده بودند مغولان هند مىتوانستند ، با اطمينان خاطر نسبى ، طرح‌هاى خود را براى تصرف سرزمين‌هاى جنوبى شبه قارهء هند پياده كنند . از ديدگاه ايرانيان مغولان هند ، وسيله‌اى بودند براى افسار زدن به افغان‌هاى سركش تا با آرامش خاطر نسبى ، بتوانند در برابر ترك‌هاى عثمانى واقع در مغرب كه هنوز درصدد گسترش بودند ، مقاومت كنند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nامّا گذشته از اين تعادل خارجى نسبتا ثابت ( تا زمانى كه اين دو شاهنشاهى پابرجا بودند ) كه دو طرف آن را به طور ضمنى پذيرفته بودند نوعى تعادل لرزان قدرت داخلى هم وجود داشت كه از ديدگاه شاهان مغول هند جنبهء موقتى داشت . اين تعادل ناشى از وجود دولت‌هاى مستقل و اكثر مسلمان مركز و جنوب هند بود . دولت‌هاى مستقل مركز و جنوب هند عمدتا جانشينان سلطان‌نشين بهمنى بودند . سلطان‌نشين بهمنى خود در اثر طغيان عليه سلطان‌نشين دهلى پيدا شده بود و بنابراين از منظر حقوقى مىشد آن را حكومتى ياغى و در نتيجه غير قانونى دانست . امّا دليل اصلى عناد و تجاوز شاهان مغولى هند عليه اينان اعتقاد به اصل تجزيه ناپذيرى هند بود .\r\nسنت‌گراترين شاهنشاه هند ، اورنگ‌زيب ، بيش از هر كس درصدد از ميان برداشتن دولت‌هاى مركزى و جنوبى هند بود . تا آخر سده طول كشيد تا آخرين سلطان‌نشين مسلمان دكن را از ميان برداشت و در همين زمان بود كه قدرت هندويى نوينى در جبههء غربى مغولان پيدا شد . انگيزهء فعاليت مغولان در شمال غربى و جنوب به ترتيب ايرانيان و سلطان‌نشين‌هاى دكنى بودند .\r\nكانون توجّه جاه‌طلبانهء مغولان هند و محل خروج نيروهاى نظامى اضافى آنان در سر حدات شمال غربى و نواحى مركزى و جنوبى هند بود . اگر اين تعادل قدرت - كه هيچ‌گاه مغولان هند آن را نپذيرفتند و سرانجام آن را به هم زدند - نبود بعيد نبود كه شيرازهء شاهنشاهى آنان به عوض آن كه در نيمهء دوم سده هيجدهم گسيخته شود ، به علت اختلافات داخلى ، در نيمهء دوم سده هفدهم از هم در مىرفت . ذكر چند تاريخ دليل صحت اين ادعا است . در جبههء ايران ، قندهار در سال 1622 از دست داده شد و در سال 1638 دوباره تصرف شد و سرانجام در سال 1649 براى هميشه از تصرف مغولان هند خارج گرديد . در دكن به سال 1616 بخشى از احمدنگر تصرف شد و بقيهء آن سلطان‌نشين در سال 1632 . استقلال بيجاپور و گلكندا ، هر چند در سال 1650 تحت فشار قرار گرفت . امّا تا سال 1686 و 1687 به ترتيب تسليم شدند . آنگاه اورنگ‌زيب تا به هنگام مرگ ، در سال 1707 ، به مقابله با ماراتاها پرداخت .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمغولان هيچ‌گاه ركن تعادل قوا را نپذيرفتند و آنچه توانستند براى بر هم زدن آن كردند . در عوض تمام اعتبار مربوط به شخصيت يك‌يك شاهان مغول هند را بايد تمام و كمال به حساب آنان واريز كرد و در ستون بستانكارى آنان منظور داشت . سلطنت طولانى 49 سالهء اكبر و شخصيت غول‌آساى او امكان نابودى و محو هر گونه ابتكارى را در ميان فرزندان او مطرح مىسازد . جهانگير ( 1627 - 1605 ) كه به جاى او نشست ، به رغم سنگدلى و تقريبا دائم الخمر بودن ، نه تنها توانست متصرفات پدر را حفظ كند بلكه بر وسعت آن افزود و بدون ترديد شخصيتى يكتا و مخصوص به خود داشت . مرگ زودرس برادرش او را از دغدغهء جنگ داخلى بر سر جانشينى پدر نجات داد . فقط با طغيان نافرجام و زودگذر پسر خودش ، خسرو ، روبرو شد . همراه با گناهان شرابخوارى و خشم و سنگدلى به شدّت هنر شناس و هنر دوست بود . مىشود گفت به صورت رئيس هميشگى جامعهء هنرمندان هند درآمد . نه تنها نسبت به زيبايىهاى طبيعت حساسيت فوق‌العاده داشت بلكه در بذله‌گويى و طنزپردازى مانندى نداشت . دلبستگى او به شهبانويش ، نور جهان ، زبانزد همگان بود . كار به جايى رسيد تا سكهء طلاى مخصوص او را ضرب زد . خاطرات خود را ، در جهانگيرنامه ، به رشتهء تحرير درآورد .\r\nترديدى نيست شاه جهان مردى برجسته بود . هر چند بر اين تصورم ، كه به رغم نقاط ضعف آشكار جهانگير ، به پاى او نمىرسد . شاه جهان مديرى بسيار توانا بود و عاشق شكوه و جلال . بر اينها بايد افزود حس هنرشناسى بسيار ظريف او را مخصوصا در زمينهء معمارى . از يك نظر مىتوان او را مدير معماران عصر خودش دانست . ترديدى نمىتوان داشت كه شاهكارهاى معمارى احداث شده در روزگار او يعنى تاج محل ، قلعهءدهلى ، مسجد جامع و تجديد بناى قلعهء اگرا بدون الهام و مديريت شخص او عملى نبود . معمولا فهرست خصوصيات شاه جهان در اين‌جا تمام مىشود . امّا اين سكه روى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nديگرى نيز دارد : عشق آتشين او به ممتاز محل حكايت از ظرافت عظيم احساساتى او مىكند . اما اين عشق او مانع از آن شد كه ممتاز محل را على رغم وضع جسمى او ، هرجا كه مىرفت ، همراه خود نبرد . در نتيجه در سى و نه سالگى پس از چهاردهمين وضع حمل در نگذرد . در جوانى نه تنها جاه‌طلب بود بلكه به شدّت سنگدل و كينه‌جو نيز بود . بيشتر از پدرش كف‌نفس داشت اما از او نيز ظالم‌تر بود . چون به سلطنت رسيد تمام بازماندگان ، از جمله برادران و عموهاى خود را كه در آن روزگار فاقد هر نوع اهميت سياسى بودند ، هلاك كرد . در اواخر عمر تا آن حد در عياشى و خوشگذرانى راه افراط پيمود كه حتّى در آن عصرى كه اين‌گونه اعمال عادى و طبيعى دانسته مىشد مورد انتقاد قرار گرفت . غم و اندوه روزهاى آخر عمر او انعكاس مستقيم اعمالى بود كه در آغاز زندگى انجام داده بود . زندانى غم‌زده‌اى كه ، با حسرت از درون حصار قلعهء اگرا در آن سوى رودخانهء جوما به بناى تاج محل مىنگريست . مردى سالخورده كه با سنگدلى قدرت را به دست آورده بود و از طريق عياشى آن را از دست داده بود . به عنوان فرمانروا سى سال با قدرت بر هند حكومت كرد و افسانه‌اى از شكوه و جلال و رفاه اقتصادى و ظلم و بىعدالتى به جا گذاشت .\r\nاگر سرگذشت شاه جهان را بيش از حد عاشقانه جلوه داده‌اند زندگانى پسر و جانشين او ، اورنگ‌زيب ، را بيش از واقع خشن و سخت به نمايش گذاشته‌اند . شرح به قدرت رسيدن او و داستان هيجان جنگ او با پدرش و زندانى كردن او و كشتن برادران و عموزادگان وى از طريق انتشار سياحتنامهء برنر ، در سال 1670 ، در اروپا فراگير شد . بعدها مورخان ، تعصب و سخت‌گيرى او را با تساهل و مسامحهء اكبر و ناكامى او را در نبرد با ماراتاها با كاميابى اكبر در درگيرى با راجپوت‌ها مقايسه كردند . به طور كلى از او تصويرى ساختند متضاد با نبوغ اكبر . تصويرى كه هنوز در همه‌جا ، به استثناى پاكستان ، از اورنگ‌زيب مىشناسند . فقط در پاكستان است كه از او\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبزرگ‌ترين فرمانرواى مسلمان هند ياد مىكنند . از ياد برده‌اند كه اورنگ زيب نيز تقريبا به همان طول مدّت اكبر يعنى 48 سال بر هندوستان حكمروايى كرد . كشورى كه از خود به جاى گذاشت به مراتب از آنچه به او سپرده شده بود وسيع‌تر بود . حقيقت اين است كه هر چند اورنگ‌زيب از طريق خشونت و خونريزى به قدرت رسيد اما در اين زمينه فرق چندانى با ديگر شاهان مغولى هند نداشت . اگر اورنگ‌زيب در رسيدن به قدرت توفيق يافت نه به آن علت بود كه از ديگران خشن‌تر و خونريزتر بود . آنچه موجب كاميابى او شد كفايت بيشتر و چيره‌دستى و مهارت زيادتر او در بازىهاى سياسى آن روزگار بود . از خونريزى بىدليل و غير لازم پرهيز مىكرد . پدرش را نكشت .\r\nاز قتل كسانى كه اطاعت او را گردن مىنهادند صرف‌نظر مىكرد . پس از آن كه پايه‌هاى قدرت خود را محكم ساخت ، نشان داد مديرى با قابليت است . تا آخر عمر كه به 78 سالگى رسيد زمام امور را با توانايى در دست داشت .\r\nجذابيت پدر و جد خود را نداشت . امّا سبب برانگيختن رعب و وحشت خاص خود بود . در زندگى خصوصى ، برعكس ديگر شاهان مغول ، ساده و رياضت‌كش بود . مسلمانى سنى بود كه تمايلات شديد سنت‌گرايى داشت .\r\nمىخواست سرمشقى باشد براى ديگر مسلمانان . تفاوت برخورد او و اكبر با هندوان در اين بود كه او عمد داشت تا نشان دهد نسبت به هندوان تسامح و تساهل مىورزد . حال آن‌كه اكبر صميمانه ميان خود و هندوان فرقى نمىگذاشت . آنها را با خود برابر مىدانست . آنچه دربارهء ناسازگارى او با هندوان شهرت دارد افسانه‌هاى بىپايه است . مانند بنا كردن مسجدى در بنارس سر جاى معبدى متعلق به هندوان .\r\nدورهء فرمانروايى اورنگ‌زيب به دو بخش تقريبا برابر با يكديگر تقسيم مىشود : نخستين بيست و پنج سال حكومت او عمدتا ادامهء روش‌هاى شاه جهان است همراه با پرهيز از ولخرجىهاى او . به ماراتاها و جت‌ها و ديگر قبايل شمال غربى اجازهء سركشى نمىداد . شاهنشاه يا با دبدبه و شكوه در\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدهلى به تخت مىنشست و يا با كوكبه و جلال به كشمير سفر مىكرد . از سال 1681 عملا پايتخت را به دكن منتقل ساخت . بقيهء عمر را در اردو گذرانيد و نابودى دو سلطان‌نشين باقى ماندهء دكنى را در سال‌هاى 7 - 1686 سرپرستى كرد . بيهوده سعى كرد شورش ماراتاها را مهار كند . مدير مطمئن و متكى به خود دورهء اول ، تبديل شد به پيرمرد مردد و درگير دورهء دوم . همراه با اين تغيير ، هويت او نيز گويى دگرگون شد . سياستمدار ظريف و حيله‌گر و سنگدل تبديل شد به حكيمى رياضت‌كش . يا به قول مسلمانان يكى از اوليايى شد كه عمر را به نماز و روزه و نسخه‌نويسى از قرآن گذراند . درددل خود را در نامه‌هاى مفصل خالى مىكرد . امّا هيچ‌گاه زمام قدرت را از دست نداد . مىگويند بزرگ‌ترين پسر او كه در كابل حكومت مىكرد ، محال بود خبردار شود كه از پدرش نامه‌اى رسيده است و برخود نلرزد و رنگ نبازد .\r\nقهرمان داستان‌هاى مورخان آن عصر ، هم سياستمدارى توانا و كارآمد بود هم شخصيتى بسيار پيچيده و ناشناخته .\r\nآنچه فهرست شاهان بزرگ مغول هند را كامل مىكند بهادر شاه پسر اورنگ‌زيب است كه معمولا مورخان به علت كوتاهى مدت سلطنت او - پنج سال - توجه چندانى به او نمىكنند . به هنگام به دست گرفتن قدرت مردى كهن‌سال بود ، زيرا 65 سال داشت . اما كاميابىهاى او در كهن سالى موجب حيرت و حسرت جوانان مىشود . مطابق معمول در جنگ جانشينى پدرش مصممانه درگير شد و در آن بدون خشونت ، كامياب شد .\r\nبا ماراتاهاى سازش‌ناپذير به تفاهم دست يافت . راجپوت‌ها را آرام كرد .\r\nسيك‌ها را به گونه‌اى قاطع در پنجاب شكست داد . آخرين پيشواى آنان را به خدمت خود درآورد . تمام مدّت سلطنت خود را در سفر گذراند . فقط چند ماه آخر عمر را در لاهور به آرامى سپرى كرد .\r\nدر سدهء هفدهم تحولاتى رخ داد كه نتايج سرنوشت‌سازى در سدهء هجدهم به بار آورد . نخست آن پديده‌اى است كه مىتوان آن را « نهضت\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nروشنفكرى اسلامى » نام نهاد . در واقع بذر آن حركتى بود كه بعدها بر آن نام « پاكستان » را گذاشتند . نخستين فرمانروايان مغولى هند را مىتوان اشخاصى دانست كه شغل آنان پادشاهى بود . به علّت شرايط خاص پدر و مادرشان مسلمان دانسته مىشدند . همانند نياكان آسياى مركزى خود به مردم تابع به چشم گله و رمه نگاه مىكردند كه مىبايستى چرانده شده و مورد استفاده قرار گيرند . قصد تبليغ و يا تعقيب و آزار آنان در ميان نبود . روى كار آمدن اكبر همراه بود با وارد شدن انديشه‌هاى آزادمنشانهء صوفيان ايرانى . صوفيانى كه بر نوعى عقيدهء باطنى ، كه تشكيل مىشد از اصول معنوى مشترك بر رغم اختلافات داخلى ، اصرار مىورزيدند . با وجود ناكامى عقايد زيربناى آيين اكبرى ، اين علاقه به وحدت‌گرايى باطنى دوام آورد و داراشكوه ، وليعهد شاه جهان ، مظهر بروز آن شد . اورنگ‌زيب مظهر واكنش در برابر اين تمايل بود .\r\nواكنشى كه در سدهء هفدهم با تعليمات شيخ احمد سرهندى شروع شد . سير هندى درصدد بود فقه اهل سنت را آن‌گونه با معنويت سازش دهد كه از تمايل به وحدت با كيش هندويى پرهيز و احتراز شود . مىگفت اسلام تنها عقيده نيست بلكه جمع مؤمنان به اسلام نيز بخشى از آن است . اين‌گونه بود كه براى مسلمانان هند لنگرى فراهم آورد تا در طوفانى كه در پيش بود از آن استفاده شود . چون امير المؤمنين هند ( شاه شاهان هند ) از امارت افتاد و قدرت عرفى را از دست داد مسلمان هندى مىتوانست به قدرت خداوند و جمع مسلمانان پناه برد . انديشهء مغولى دولت هندى ، دولتى فراگير بود . سرهند بذر دولتى مسلمان در شبه قارهء هند را پروراند . تحولاتى نيز در ميان جامعهء هندوان هندوستان رخ داد . تحولاتى كه ، به هنگام پيدايش ، كسى به آنها توجه نكرد امّا از آينده آبستن بود . نهضت بهكتى يا مذهب عشق آتشين به يكى از ايزدان ، كه نخست در مغرب هند و از ميان ماراتاها پيدا شده بود ، به پنجاب رخنه كرد . در آن‌جا حكيمى كه نانك ( 1539 - 1469 ) خوانده مىشد فرقه‌اى را بنياد گذارد كه بعدها سيك ناميده شدند . در سدهء شانزدهم چاى تانيا كه از\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nارادتمندان و سرسپردگان پروپاقرص كريشنا بود ، اين نهضت را در بنگال رونق بخشيد و شهر مقدس متعلق به كريشنا ، بريندابان را از نو آباد كرد . اين نهضت‌ها از يك سو سبب سستى پاره‌اى از قيد و بندهاى كاستها شدند . از سوى ديگر سبب انجماد بيشتر بعضى از قيد و بندها گرديدند . امّا تمام اين نهضت‌ها ، براى ابراز عقايد و نظرات خود ، از زبان‌هاى محلى سود مىجستند . اين‌گونه در تحول زبان‌هاى امروزى سرزمين هند ، از قبيل زبان ماراتى و بنگالى ، تأثير فوق العاده گذاشتند . در اثر نفوذ همين فرقه‌ها بود كه در سدهء نوزدهم اين زبان‌ها ديگر از صورت لهجه‌هاى محلى خارج شده و هويت زبانشناسى مشخصى پيدا كردند . زبان هندى وام‌دار تولسى داس اهل بنارس ( 1623 - 1534 ) است كه حماسهء راماين ، داستان سانسكريتى راما و سيتا ، كه حكم كتاب آسمانى مردم شمال هند را دارد ، به زبان هندى درآورد و زبان هندى امروزى را بنياد گذارد .\r\nبر اين تحولات دينى و ادبى ، كه علاوه بر تأثير در طرز برخورد مردم آن زمان بر آينده نيز سايه انداختند ، تحولات آشكارتر سياسى و عقيدتى را نيز بايد افزود . در شمال موضوع پيدايش و نشر آيين سيك‌ها پيش آمد . سيك‌ها در آغاز فرقه‌اى وحدت خواه بودند كه مىخواستند دو جامعهء بزرگ هندوان و مسلمانان را يكى كنند . نانك حكيم مردى صلح‌جو بود كه انديشه‌هاى توحيد و برادرى را از اسلام اقتباس كرده بود . جانشينان او به تدريج درگير اختلافات سياسى محلى شده و به صورت خانهاى محلى درآمدند . نخستين برخورد با مغولان هنگامى پيش آمد كه بزرگ سيك‌ها بر سر جانشينى جهانگير خطا كرد و از پسر گمراه جهانگير پشتيبانى كرد . با اعدام حكيم سيك تق‌بهادر در سال 1675 ، به دست اورنگ‌زيب ، اختلاف به اوج خود رسيد و قطعى شد . جانشين تق‌بهادر ، حكيم كوبيند تحول فرقهء سيك را كامل كرد . آن را به صورت فرقه‌اى كاملا متعصب و متفاوت با كيش هندوى و اسلام درآورد . هر چند اندكى پيش از مرگ تسليم بهادر شاه شد امّا خصومت و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدشمنى چنان به خشونت كشيده شده بود كه ديگر امكان هيچ‌گونه مصالحه و سازش نبود و اين كيش نوين به گونه‌اى آشكار و مشخص با اسلام دشمنى پيدا كرده بود . به رغم منازعه و دشمنى با اسلام وام‌هايى كه كيش سيك از اسلام گرفته است آشكار است . نه تنها استعمال مشروبات الكلى در ميان سيك‌ها حرام بوده بلكه مصرف هر نوع دود و تنباكو نيز از جمله محرمات آن كيش است . خوردن گوشت در ميان آنان مجاز است . سيك‌ها كتاب مقدسى دارند كه گرانته صاحب نام دارد . سيك‌ها همانند مسلمانان بت‌پرستى و آئين كاست‌ها را ناپسند و مذموم مىدانند . مانند غازىهاى مسلمانان جمعى جنگجوى مذهبى دارند كه اكاليس ناميده مىشوند ، و انديشهء شهادت به هنگام جهاد را نيز از اسلام اقتباس كرده‌اند . سه قرن تمام است كه سيك‌ها يا آرامش پنجاب را بر هم زده‌اند و يا در آن‌جا فرمانروايى كرده‌اند . هنوز هم از شدت و نفوذ اين اثر فتنه‌انگيز در آن‌جا كاسته نشده است .\r\nبزرگ‌ترين نهضت ، كه حداكثر توجه مورخان را به خود جلب كرده ، شورش ماراتاهاست . اين قوم يا مردم سخت‌كوش و متحمل و توانا ساكن نواحى غربى كهتز بوده و در جلگهء باريك ساحلى اطراف كونكان و دكن و نواحى مركزى هند سكنى دارند . عمدتا از اقليتى برهمن‌هاى باهوش و دانا و اكثريتى از سودراها يا روستاييان ، تشكيل مىشوند . كوتاه قد و خپله و نازبيا مىنمايند . امّا حيله‌گر و پرتحمّل و جسور و با ابتكار و پشت‌كار دارند .\r\nسرزمينى كه در آن زندگى مىكنند فاقد ثروت‌هاى طبيعى بوده و يادگارى از گذشته‌ها ندارند . نسبت به لذت‌ها و زيبايىهاى زندگى بىاعتنايند . با آن كه فاقد گذشتهء تاريخى بودند ، نسبت به سرزمين خود احساس دلبستگى داشتند . احساسى كه شرط لازم براى ملىگرايى است . اين كه چرا و چگونه با چنان درخشندگى حيرت‌انگيز در سدهء هفدهم پا به صحنهء تاريخ گذاشتند ، توجيه نشدنى است . مگر اين كه براى شخصيت فرد در تاريخ اهميت فوق العاده قائل شده و بگوييم آنچه شد نتيجهء نبوغ سيواجى است . درضمن\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنمىتوان ادعا كرد كه تعصب و خودخواهى و تجاوز مسلمانان سبب‌گيرايى آتش ملىگرايى هندوان بوده است . اگر چنين مىبود چرا عليه شاهان سلسلهء مسلمان بهمنىها در سدهء چهاردهم و پانزدهم ، كه به مراتب از بيجاپور سده شانزدهم متجاوزتر بود ، و مانند مغولان اهل تسامح نبودند قيامى نشد . قيام ماراتاها يكى از اسرار فراوان و پيچيدهء تاريخ هندوستان است . تمام پاسخ‌هايى كه تا به حال به اين مسئله داده شده در واقع نوعى از كنار مسئله رد شدن است . تصور مىكنم بايد توجّه را بر پيدايش اين نهضت متمركز ساخت . در سدهء هفدهم رؤساى ماراتاها به خدمت دولت‌هاى مسلمان محلى درآمدند . يكى از آنان كه شاهيجى نام داشت در بيجاپور صاحب تيول شد . فقر و كم حاصلى تيول مذبور سبب شد تا پسر او ، سيواجى ، درصدد برآيد بر تيول پدرش بيفزايد . ناآرامى سيواجى سرانجام به شورش انجاميد . يكى از امرا ، افضل خان ، مأمور سركوبى شورش شد . سيواجى در سال 1659 افضل خان را سر به نيست كرد ؛ با او قرار مذاكره و مصالحه گذاشت ، و در مجلس خصوصى مذاكره ، سيواجى كه بر انگشتان دست خود چنگ‌هاى فولادين گذاشته بود ، افضل خان را در آغوش كشيد و آن‌قدر فشار داد تا او جان داد . شرح اين ماجرا هنوز از ياد ماراتاها و مسلمانان نرفته است . سيواجى علم استقلال برافراشت . از يك سو قوىتر از آن بود كه حكومت ضعيف بيجاپور از عهده‌اش برآيد . از سوى ديگر بىاهميت‌تر و چنان دور از مركز ، كه نمىتوانست مورد توجه شاهنشاه مغول باشد . سيواجى با حمله و غارت شهر بندرى سورات در سال 1664 توجّه حكومت مركزى را جلب كرد . در حمله به بندر سورات تنها تجار انگليسى توانستند از خود و انبارهايشان با موفقيت دفاع كنند . مغولان عليه سيواجى لشكركشى كردند . سردار راجپوت چاى سينگه ، سيواجى را به زانو درآورد . سعى شد معاهده‌اى همانند با معاهدهء اكبر و راجپوت‌ها با سيواجى منعقد شود . سيواجى رهسپار دربار اورنگ‌زيب در اگرا شد . امّا به علّت سوءظن دو طرف به يكديگر مذاكرات\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبىنتيجه ماند . پس از فرارى افسانه‌اى و مسافرتى جسورانه و نشان دادن نبوغ رهبرى سبب شد كه سيواجى ، به هنگام مرگ در سال 1680 ، صاحب سلطان‌نشينى متشكل و يكپارچه در مغرب هندوستان شود . نبوغ سيواجى فقط در اين نبود كه با كاربرد شيوهء جنگ‌هاى چريكى مغولان را فريب و شكست داد . بلكه توانست مردم خود ، خواه برهمن‌هاى سخت پايبند مقررات كاستى يا سودراهاى آزادى طلب را ، به صورت يد واحد و قدرتى يكپارچه درآورد . شعار او دفاع از گاو و سرزمين آبا و اجدادى و دين و ميهن بود . مخلوطى بود از ملىگرايى ماراتايى و كيش هندويى . ماراتا دولتى محلى بود كه نطفهء دولت ملى سرتاسرى شد .\r\nدر سال 1681 با عزيمت اورنگ‌زيب به دكن جنگ از سر گرفته شد . پس از سقوط دكن بر شدّت آن افزوده گرديد ، و به مدّت 26 سال تا مرگ اورنگ‌زيب ادامه يافت . جنگ سراسر دكن و تا عمق نواحى جنوبى كشيده شد . مىگويند اين جنگ سبب فرسودگى امپراتورى مغولان و ضعف اخلاقى آن شد . اضافه مىكنند كه در اركان شاهنشاهى مغولان رخنه انداخت و سبب دل شكسته شدن اورنگ‌زيب گرديد . اينها همه اغراق است . ديديم چگونه بهادر شاه توانست در مدّت كوتاه پنج سال قدرت شاهنشاهى را از نو زنده و جوان كند . درست است منابع فراوانى مصرف شد ، ضعف اخلاقى و معنوى پيدا شد . امّا معمولا نكتهء بسيار بااهميتى در اين‌جا فراموش مىشود . در طول اين جنگ‌ها بود كه پادشاهى متشكل سيواجى از هم پاشيده شد . ميهن‌پرستان خوشنام كه به علت مدارا با دشمنان و خوشرفتارى با مردم كوچه و بازار ، شهرت نيك و محبوبيت همگان داشتند ، تبديل شدند به چپاولگران جسورى كه نه تنها شرح شجاعت آنان زبانزد همگان بود ، بلكه داستان‌هاى خونخوارى و خشونت آنان نيز عالمگير شد . اين شهرت سرانجام تمام هندوستان را فراگرفت تا اين كه اسم و شهرت آنها سبب دلهره و بيم يكسان مسلمانان و هندوان شد . استقلال ماراتا حفظ شد ، امّا به قيمت از دست دادن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمعنويت و روح ملىگرايى . آنچه باقى ماند نوعى سلطه‌جويى ماراتايى بود كه به خود حق مىداد سرتاسر شبه قارهء هند را صحنهء تجاوز و خشونت خويش كند . هند ازآن‌رو حاضر به پيروى از ماراتاها نشد كه ماراتاها با اعمال خود مورد تنفّر همگان شده بودند . علّت اين تنفّر اين بود كه در اثناى مبارزه با مغولان سنگدل شده بودند . اورنگ‌زيب 80 ساله عملا توانسته بود سعى ماراتاها را براى تشكيل حكومت ملى هند بىثمر كند . چنان خشن و متجاوز شده بودند كه هيچ كس به عنوان پيشواى ملى آنها را قبول نداشت . از سوى ديگر آن چنان هم قدرتمند نبودند كه بتوانند خود را به گونه‌اى هميشگى بر تمام هند تحميل كنند .\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\n5 اروپاييان و هند مغولى\r\nاروپاييان كه در رشتهء تاريخ هند باستان مشغول تحقيق‌اند ، به دو علت دربارهء تأثير يونانيان بر هند اغراق مىكنند ؛ يكى اين كه اقتضاى طبيعت آنان چنين است ، ديگر اين كه يونانيان از خود نوشته و سند فراوان به جا گذاشته‌اند .\r\nمورخان امروزى هم به همين منوال دربارهء نقش اروپاييان در هند مغولى پيش از سال 1700 راه افراط مىپيمايند . طبيعى است به آثار مؤلفان اروپايى كه در اين زمينه نوشته‌اند علاقه بيشتر دارند و آنچه مؤلفان اروپايى دربارهء هند مغولى نوشته‌اند به مراتب فراوان‌تر و جالب‌تر از آثارى است كه فارسىنويسان هند آفريده‌اند . مبشران يسوعى و جهانگردان حرفه‌اى گزارش‌هاى دقيق و موشكافانه تهيه كردند . بازرگانان اروپايى اسناد و آمار گويا و مفصل فراهم آوردند . همچنين مورخان متجدد انگيزه‌اى داشتند كه مورخان باستانى نداشتند . اروپايى به هند مغولى وارد شده را طليعه و پيش قراول آينده مىديدند ، حال آن‌كه يونانيان و نفوذ آنان لابلاى مه افسانه‌ها و حدس‌ها پيدا بود .\r\nاروپاييان ، از عصر كلاسيك ، به دلايل قاطع و آشكار به هند علاقه‌مند بودند . اروپا نيازمند ادويه و قماش و ديگر توليدات هندوستان بود .\r\nجامع‌ترين وصف‌هاى راجع به هند در منابع كلاسيك ، گزارش‌هاى بازرگانى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاست . آنگاه كه با فروپاشى امپراتورى روم و به قدرت رسيدن اعراب رابطهء مستقيم ميان هند و غرب گسيخته شد ، بازرگانى با اروپا توسط واسطه‌ها ادامه يافت . در قرون وسطى بر حجم اين بازرگانى افزوده شد . بايد به يادداشت كه تجارت ادويه ، تنها جنبهء تجملى نداشت . اروپاييان به ادويه نياز مبرم داشتند تا بتوانند گوشت مصرفى خود را در زمستان دودزده و نمك سود كنند ( به علّت فقدان علوفهء زمستانى ناچار گاوها را در اوايل پاييز سلاخى مىكردند ) تا مانع از گنديدگى آن شوند . براى تهيهء شراب ، چون از روش‌هاى باستانى و امروزى اطلاع نداشتند ، از انواع ادويه استفاده مىشد تا شراب جا بيفتد . در اواخر دورهء قرون وسطى دو خطر بازرگانى ادويه را تهديد مىكرد : از يك سو خطر حملهء مغول‌ها و ترك‌ها امكان قطع راه ارتباطى زمينى و دريايى از طريق مصر را مطرح ساخت . از سوى ديگر اين خطر وجود داشت كه بازرگانى ادويه به انحصار مشترك و نيزىها و مصرىها درآيد . انگيزه‌هاى گريستف كلمب براى سفر به ينگه‌دنيا يا آمريكا در سال 1492 و محرك واسكودوگاما براى اين كه در سال 1498 رهسپار كاليكوت شود تعصب و دشمنى صليبون نسبت به مسلمانان و طمع بازرگانى ادويه‌جات بود .\r\nآنگاه ماجراى متصرفات پرتقال در هندوستان پيش آمد . چون واسكودوگاما به ساحل مالابار رسيد ، به اولين هندوانى كه برخورد گفت : « در جست‌وجوى مسيحيان و ادويه » بدان‌جا آمده است . منظور او از مسيحيان ، قومى افسانه‌اى بود كه مىخواست آنان را از محاصرهء مسلمانان نجات دهد تا وى را در رسيدن به هدف‌هايشان يارى دهند . شايد مرادش مسيحيان حبشه‌اى بود كه واسكودوگاما هرگز آنان را نديد . امّا پرتقالىها در مالابار با مسيحيانى برخورد كردند كه از بازماندگان مسيحيانى بودند ، كه لااقل در سدهء چهارم بدان‌جا مهاجرت كرده بودند . ديرى نگذشت پرتقالىها پىبردند اهميت مالابار ، به عنوان مركز صادرات ادويه از جزاير هند شرقى ، كمتر از اهميت آن به عنوان مركز توليد فلفل و هل محلى نيست . هم‌چنين اطلاع يافتند بازرگانى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبا مصر و اروپا در دست اعراب است . بنابراين راهبردى دوگانه برگزيدند ؛ يك رشته استحكامات به قصد تسلط بر جزاير هند شرقى و درياى عربستان برپا كردند . مراد از تسلط بر جزاير هند شرقى در اختيار گرفتن بازرگانى ادويه از منابع اصلى آن در جاوه و جزاير مولوكا ( مركز توليدى ميخك ) بود . قصد از دست‌اندازى بر درياى عربستان قطع راه بازرگانى ادويه اعراب از جنوب هند به مصر و خليج فارس بود . با اين شيوه تمام بازرگانى ادويه به اروپا توسط كشتىهاى پرتقالى انجام مىگرفت و امكان باج گرفتن از انواع بازرگانى اقيانوس هند فراهم آمد . كاميابى پرتقالىها در رسيدن به اين اهداف عمدتا از يك سو ناشى از قدرت بيشتر ناوهاى آنان بود ، كه توپ‌هاى آنها مىتوانست كشتىهاى ديگر كشورها را در هم بكوبد ، از سوى ديگر مديون دليرى و تحمل ناخدايان و ملوانان اين كشتىها و نبوغ الفونسوالبوكرك « 1 » بود . او بود كه به سال 1510 ناحيهء گوآ ، واقع در ساحل مغرب هند را ، از تصرف سلطان بيجاپور بيرون آورد و مقر متصرفات پرتقالىها در مشرق كرد . استحكامات تحت تصرف پرتقالىها در مشرق زمين سواى « گوآ » عبارت بود از جزيرهء سقوطره در درياى احمر ( نتوانستند عدن را تصرف كنند ) ، جزيرهء هرمز در خليج فارس ، ديو در گجرات ، مالاكا ، مركز تجارت خاور دور و ادويهء جزاير هند شرقى و ماكائو در چين . سقوطره و هرمز و ديو بر حمل و نقل دريايى حجاج به مكه نظارت داشتند و همچنين بازرگانى عمومى با مصر ، عراق و ايران . از پايگاه مالاكا تجارت ادويهء جزاير هند شرقى اداره مىشد .\r\nبا توجّه به فواصل ميان پايگاه و ناچيزى نيروها و منابع موجود پرتقالىها اين نظم و ترتيب لااقل يكصد سال با موفقيت دوام آورد . سپس به علّت رويدادهايى كه در اروپا اتفاق افتاد به هم ريخت . در اين جا ما فقط به تأثير اين رويدادها در هند خواهيم پرداخت . پرتقالىها هيچ‌گاه نخواستند\r\n\r\n\r\n","description":"","footnote":"\r\n( 1 ) . درياسالار پرتقالى در سال‌هاى 15 - 1509 .\r\n","page_name":" 79 ","page_number":79},
  {"content":"\r\n\r\nبخش‌هاى وسيعى از سرزمين هندوستان را تصرف كنند . امّا با امور داخلى هندوستان سروكار پيدا كردند . فرهنگ خود را بدان‌جا بردند . تسلط آنان بر دريا ، مغولان و فرمانروايان مسلمان پيش از آنان را ناخشنود مىساخت .\r\nمخصوصا از باجى كه از حجاج مىگرفتند و مالياتى كه بر تجارت بندر سورات بسته بودند دلتنگى داشتند . در اثر تصرف و تسلط بر پايگاهايى ، كه ذكر آنها آمد ، به سنگدلى و پيمان‌شكنى شهرت يافتند . هنديان از شقاوت و بدعهدى آنان مشئمز بودند . پرتقالىها بر اين باور بودند كه هر گونه پيمان‌شكنى با مردم غير مسيحى جايز و درست است . از اين دوره بود كه اصطلاح « فرنگى » آن معناى ناپسند و مذمومى را پيدا كرد كه هنوز هم يدك مىكشد . در زمينهء دين آن‌چنان متعصب بودند كه اجازه نمىدادند هندوان در گوآ معبد داشته باشند . در سال 1560 دفتر تفتيش عقايد انگيزيسيون را در آن‌جا گشودند . اين هر دو امر از ديدگاه هندوان ناپسند مىنمود . رفتار خشونت‌آميز پرتقالىها با مسيحيان سريانى ساكن مالابار آنان را ناچار كرد تا سيادت و پيروى از كليساى روم را بپذيرند . اين عمل زشتى خلق‌وخوى آنان را بيشتر بر ملا ساخت .\r\nسيادت البوكرك كه ازدواج پرتقالىها را با اهل محل تشويق مىكرد ، نتايج اجتماعى بااهميتى به بار آورد . هدف او اين بود اجتماعى به وجود آورد كه خون پرتقالىها در رگهايش جريان داشته و پايبند فرهنگ كاتوليكى پرتقال باشد . جماعتى كه هم از حيث نژادى و هم از ديدگاه اعتقادى نسبت به پرتقال متعهد بوده تا ساخلوى هميشگى و خودكفاى پايگاه پرتقالىها باشند . نتيجهء آن نژادى شد كه تا مدت‌ها با نام هنديان لوزو و امروزه با اسم گوآئىها شناخته مىشوند . اكثر آنان از نژاد هند و پيرو آيين كاتوليك بوده و كم و بيش طرز تفكر غربى دارند . در ايام اخير در سرتاسر هند به عنوان بازرگان و اهل فن پراكنده شده‌اند . مانند پارسيان هند ، امّا نه مانند آنان كامياب و نخبه . از همان اوايل چون جاى آنان در آبادىهاى پرتقالىنشين تنگ مىشد به نواحى\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاطراف سرازير شده و جوامعى را تشكيل دادند كه چندان پايبند قانون نبوده و از دزدى و شرارت دريايى ابا نداشتند . چنين جماعتى را كه در هوق‌هالى ريشه دوانده بودند ، شاه جهان در سال 1632 سركوب كرد . اين‌گونه حوادث باعث شد تا شهرت بدنامى و رسوايى جماعت « فرنگى » دامنه‌دارتر شود .\r\nپرتقالىهايى كه همراه دوگاما بودند از كاتوليك‌هاى متجدد بوده و بازماندگان آنان زير نفوذ كسانى بودند كه با هرگونه اصلاحات مخالفت مىورزيدند . در انديشهء آنان دين و فرهنگ چنان با يكديگر آميخته بود كه مشكل مىشد گفت حد و مرز آيين كاتوليك كجاست و مرز تجددخواهى كجا . پس آن مغرب زمينى كه نخستين‌بار در عصر نوين با هند تماس پيدا كرد قامتش با رداى كاتوليكى شبه جزيرهء ايبريه پوشيده شده بود و به گونه‌اى شگفت‌انگيز با مخلوط فرهنگ هند و اسلامى ، كه با آن روبرو شده بود ، شباهت داشت . در اين هر دو معجون ، دين و فرهنگ ، به صورت جامعه‌اى بىدرز و رخنه درآمده بود . هر دو صاحب اعتقادات جزمى بودند . هر دو در ابراز و اظهار عقايد خود سرسخت و بىپروا بوده و هر دو به حد اعلاى ممكن بامدارا و تسامح بيگانه بودند . شايد به همين دليل بود كه انبوه هداياى گرانبهاى اروپاى متجدد ، كه توسط پرتقالىها به هند وارد شد ، كوچك‌ترين تأثيرى را بر تماميت جامعه و فرهنگ هند نگذاشت . جهانگير نقاشىهاى آنان را مىپسنديد و دستور داد تا تقليد كنند . در نقاشى هاله‌اى روشن را ، كه بودائيان به اروپا برده بودند ، پرتقالىها به هند برگرداندند . اكبر با حوصله به گفته‌هاى كشيش‌هاى يسوعى گوش داد . انجيل به فارسى ترجمه شد . امّا همين و همين . غرب هر چند خون پرتقالى خود را با خون هنديان در هم آميخت اما از ديدگاه فرهنگى در هندوستان بيگانه و سترون باقى ماند .\r\nارثيه‌اى كه از اروپاى سدهء شانزدهم و پرتقالىها براى هند باقى ماند مختصر بود ؛ اهالى گوآ ، كليساى كاتوليك‌هاى هند كه حاصل شوق و شور قديس فرانسيس گسواير است ، زبان رايجى كه هنوز آثار آن را در پاره‌اى از بنادر هند\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمىتوان يافت ، طعم و بوى ضعيف تعصب و عدم تسامح . نخستين موج هجوم فرهنگى اروپا به هند ناكام و بىاثر ماند .\r\nدوّمين حملهء اروپاييان به هند كاملا جنبهء بازرگانى داشت و از شمال پروتستان‌نشين اروپا صورت گرفت . در سال 1580 اسپانيا سرزمين پرتقال را تصرف كرد و بر سنگينى بار امپراتورى پرتقالى افزوده شد . جمعيت مخلوط ساكن مستعمرات پرتقال در هند وفادار ماندند . از شجاعت بىبهره نبودند اما به ميهن‌آباد و اجدادى خود دلبستگى داشتند و تمايل نداشتند تا با ورود به ماجراهاى ناشناخته هستى خود را به خطر اندازند . موفقيت سبب ثروتمند شدن پرتقالىها ساكن هند شده بود . شيوهء ثروتمند شدن در مشرق‌زمين با استفاده از نهاد برده‌دارى ، آن هم به مقياس وسيع ، همراه بود .\r\nاسپانيا سخت درگير مسائل و مشكلات اروپا و ينگه دنيا بود ، در نتيجه ادارهء امور مستملكات پرتقال به خود پرتقالىها واگذار شد . انحصار بازرگانى ادويه در اروپا ، حال در تسلط بازرگانان پرتقالى و اسپانيايى بود كه در شهرهاى ليسبون و انتورپ تجارتخانه و بارانداز داشتند . هلندىها كه در شورش عليه اسپانيولىها توفيق يافته بودند ، و انگليسىهايى كه با نابود ساختن ناوگان شكست‌ناپذير اسپانيا اعتماد به نفس فوق العاده پيدا كرده بودند ، طبيعى بود كه نتوانند انحصار بازرگانى ادويه را تحمل كنند . چنين بود انگيزهء اوليهء سوداهاى بازرگانى در سدهء هفدهم كه تماس‌هاى اروپا با هند در آنها خلاصه مىشود .\r\nهلندىها نخستين بار در سال 1595 ناوگان خود را به مشرق فرستادند .\r\nهلندىها كه بازرگانى واقع‌بين بودند مستقيما به سراغ سرچشمهء بازرگانى ادويه در جزاير هند شرقى رفته و در باتاويا ( كه امروزه نام پيشين خود ، جاوه ، را باز يافته است ) مستقر شده و دست به كار شدند تا پرتقالىها را از آن ديار برانند . سپس دست به ايجاد يك رشته پايگاه زدند تا از طريق سيلان و كيپتون ( واقع در آفريقاى جنوبى امروزى ) با مركز خود در هلند مربوط شوند . شبكهء\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nوسيع بازرگانى فراهم آوردند تا بتوانند منابع لازم براى خريد ادويه را در اختيار داشته و نيازى به مصرف شمش نقره ، كه اروپاى شمالى از كمبود آن رنج مىبرد ، نداشته باشند . در اين حوزهء وسيع اقتصادى ، از ديد هلندىها ، هند يكى از حلقه‌هاى اتصال شبكهء اقتصادى منظور آنان دانسته مىشد . منبع توليد انواع قماش بود كه مىبايست به جزاير هند شرقى صادر و فروخته شود تا بتوان با سرمايهء حاصل از اين فروش ادويه خريد . البته جنوبىترين نقاط هند و سيلان خود از مراكز توليد ادويهء مانند فلفل و هل و دارچين بود .\r\nهلندىها با آن كه حتّى در نقاط شمالى مانند اگرا دفتر و انبار داشتند امّا در امور سياسى و فرهنگى هيچ‌گونه دخالتى نمىكردند . آنچه از خود در هند به جاى گذاشته‌اند فقط گورستان‌هاى غير متعارف در سورات و باراندازهايى در كوچين و نگاپاتام است . تنها در سيلان بود كه دشت‌هاى اطراف كلمبو را به تصرف درآوردند و يادگارى زنده به صورت جماعت بورگرها به جا گذاشتند .\r\nانگليسىها در آخرين روزهاى سال 1600 ميلادى كمپانى هند شرقى را تشكيل دادند . همان هدف‌ها و آرزوهاى بازرگانى هلندىها را دنبال مىكردند . ناوگان آنها رهسپار همان نقاطى شد كه هلندىها بدان‌جا رفته بودند . امّا با استقبال بسيار سردى روبرو شدند . هلندىها هنوز بر دشمن مشترك ، پرتقالىها ، تفوق كامل پيدا نكرده بودند كه نسبت به سوداگران انگليسى حسد نشان دادند . هلندىها نيز به دنبال به دست آوردن انحصار بازرگانى بودند و در اين راستا فرقى ميان پروتستان‌هاى هم عقيدهء خويش با كاتوليك‌ها نمىديدند و هر دو را به يك اندازه مزاحم و خار چشم مىپنداشتند . سرمايهء انگليسىها در اين موقع يك دهم سرمايهء هلندىها بود و بنابراين مبارزهء آنان نامساوى بود . اين اختلاف با قتل عام آمبويانا در سال 1623 به اوج خود رسيد . هلندىها بارانداز انگليسىها را تصرف و تمام كاركنان آن‌جا را اعدام كردند . هيچ‌گونه خسارتى به انگليسىها پرداخت نشد .\r\nظاهرا مقدر بود كه انگليسىها به داشتن نقش درجه دوم در جزاير هند شرقى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nقانع باشند . اين ناكامى انگليسىها و موفقيت هلندىها در بازارهاى جزاير هند شرقى سبب شد تا انگليسىها به عنوان انتخاب دوم ، سعى و كوشش خود را در هندوستان متمركز كنند . بدون ناكامى انگليسىها در جزاير هند شرقى ، شاهنشاهى آنان در هندوستان پا به عرصهء تاريخ نمىگذاشت .\r\nهندوستان از آن جهت انتخاب دوم بود كه در آن‌جا ، مگر در جنوبىترين نقاط ، استعداد و امكان كشت و توليد ادويه وجود نداشت . در جنوب هند هم اوضاع و احوال چنان بود كه با وجود ديگر اروپاييان و حكمرانان محلى نمىشد انحصار تجارت ادويه را به دست گرفت . ادويه‌جات ، با حجم كم و نياز اروپا به آن ، كالايى پرسود بود . نخستين كشتى حامل ميخك هلندى سودى معادل 2500 درصد به دست آورد . توليدات عمدهء هند از قبيل قماش و شورهء قلمى و شكر حجيم‌تر و بنابراين حمل آنها گرانتر تمام مىشد و در شرايط قابل رقابت‌ترى توليد مىشد . بنابراين نه تنها از تجارت اين كالاها سود كمترى به دست مىآمد بلكه مستلزم كار و زحمت زيادترى نيز بود .\r\nهلندىها كه انحصار بازرگانى ادويه را به چنگ آورده بودند هم مىتوانستند آن را در مراكز توليد به هر قيمت كه مىخواستند بخرند و هم مىتوانستند در بازارهاى مصرف اروپا ، به هر قيمت كه دوست داشتند ، بفروشند . برعكس در هند بازرگانان انگليسى مىبايست براى خريد كالا با ديگر سوداگران اروپايى و تجار محلى به رقابت بپردازند و سروكارشان با دولت‌هاى قومى و محلى بود كه نه تنها نمىشد به آنها تحميل كرد و زور گفت بلكه مىبايست براى همكارى و مساعدت آنان به خواسته‌هايشان عمل كرد . بازرگانان انگليسى در هند بلافاصله رودرروى بازرگانان پرتقالى قرار گرفتند . اما سه عامل به كمك آنان آمد : نخست تنفر و بدبينى نسبت به پرتقالىها . شاهان مغول از اين كه پرتقالىها بر درياى عربستان تسلط يافته و حمل و نقل حجاج را به انحصار درآورده بودند دلتنگ بودند ؛ عامل دوم ضعف روز افزون پرتقالىها به علّت وابستگى به اسپانيا و تحت فشار قرار گرفتن از سوى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nهلندىها ، در مشرق و شمال بود ؛ عامل سوم مهارت و دلاورى انگليسىها در دريانوردى بود . انگليس‌ها نخست به بندر سورات رفته از دربار مغولان تقاضاى امتياز كردند . امّا تا وقتى كه پرتقالىها بر دريا تسلط داشتند دستشان به جايى نرسيد . به همين علّت كوشش‌هاى كاپيتان هاوكينز در سال‌هاى 11 - 1607 مفيد واقع نشد . هر چند توانسته بود در سلك ملازمان جهانگير درآيد و منصب چهارصدى را به دست آورد . نقطهء عطف اقبال انگليسىها سال 1612 بود . در آن سال انگليسىها توانستند ناوگان پرتقالىها را در مصب رود سوالى در حوالى سورات شكست دهند . پس از آن بود كه مغولان حاضر به مذاكره شده و سرتوماس روآ به عنوان سفير انگلستان به دربار شاه مغول آمد .\r\nمردى كه على رغم خوى تند و تنگ‌نظرى به مراتب از هاوكينز سنگين‌تر و مؤثرتر بود . دومين نقطهء عطف سال 1618 بود كه انگليس‌ها توانستند در برابر سپردن تعهد براى تأمين امنيت راه‌هاى دريايى و مسافرت حجاج در برابر پرتقالىها امتيازات ارزشمندى به دست آورند . كمپانى هند شرقى به گونه‌اى ضمنى تقريبا به صورت بازوى نيروى دريايى شاهنشاهان مغولى هند درآمد .\r\nاين توافق تمام روابط كمپانى را با دربار مغولان در طول سدهء هفدهم شامل شد . نقطهء عطف سوم محاصرهء پايگاه دريايى پرتقالىها در جزيرهء هرمز واقع در خليج‌فارس بود كه با كمك ايرانيان انجام گرفت . سرانجام اين پايگاه - پس از دفاع قهرمانانهء پرتقالىها ، در سال 1622 سقوط كرد . پرتقالىها افزون طلب و بانخوت بودند امّا بايد اقرار كرد كه مردانه از پاى درآمدند .\r\nاز آن زمان به بعد پيوسته بر دامنهء فعاليت‌هاى كمپانى هند شرقى افزوده شد . نخستين مركز فعاليت كمپانى ( از سال 1612 ) در سورات بود . در سال 1674 به بمبئى انتقال يافت ( مالكيت بمبئى به عنوان هديهء عروسى كاترين عروس پرتقالى چارلز دوم به كمپانى انتقال يافت ) . در سال 1640 باراندازى در مدرس احداث شد . زمين مورد نياز از يكى از آخرين شاهان ويجاياناگار اجاره شد . اما در سال 1700 اينان نيز ناچار به اطاعت از مغولان شدند . در بنگال كه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاز نظر شورهء مفتولى و انواع ابريشم جالب بود ، باراندازى نخست در هوگهلى احداث گرديد . سپس به كلكته كه مردابى مالارياخيز بود ، و در اثر ايجاد لنگرگاهى ژرف ، اهميت يافته بود انتقال يافت . روى هم رفته روابط دوستانه بود مگر هنگامى كه سرجوشيا چايلد رئيس هيئت مديرهء بلند پرواز كمپانى به اين خيال افتاد كه وقت آن رسيده تا « بنيانى استوار براى تسلط همه جانبه و فراگير و پايدار انگليسىها در هندوستان » گذاشته شود . لشكركشى او به چيتا كونگ ناكام ماند . مأموران اورنگ‌زيب كارمندان كمپانى را از بنگال و سورات اخراج كردند . يكى از عوارض ضمنى اين حوادث بارانداز كلكته و دژ نظامى ويليامز در مجاورت آن بود . كمپانى درس گرفته بود كه ديگر در برابر شاهنشاهى مغولان عرض و اندام نكند ، تا آن زمان كه در سال 1756 از شاهنشاهى مغولى چيزى به جا نمانده بود . مدتى هم گرفتار مبارزه با كمپانى رقيب انگليسى ديگرى بود و در سال 1708 اين دو كمپانى انگليسى با يكديگر متحّد شدند . سعى و كوشش بعدى آنان براى كسب امتيازات از طريق فرستادن سفيرى به نام سورمان ، در سال 1714 ، به دربار شاهان مغول صورت گرفت .\r\nثمرهء آن‌گونه بازرگانى ، منفعت ناگهانى و چشمگير نبود ، بلكه با آهنگى يكنواخت نرخ سود بالا مىرفت . اين شيوهء بازرگانى بر اين فرض استوار بود كه سرزمين هند از امنيت و آرامش نسبى برخوردار باشد . كالاهاى عمدهء مغرب هند عبارت بود : از گجرات انواع قماش و ريس پنبه‌اى و نيل ؛ از سواحل مالابار فلفل و انواع ديگر ادويه كه از سيلان و جزاير هند شرقى خريدارى مىشد ؛ از مدرس و سواحل جنوب شرقى قماش و نخ و شكر مخصوصا ابريشم‌جات و شورهء مفتولى . تجارت ترياك بعدها رونق يافت . از سوى ديگر هندوستان خريدار فلزاتى مانند روى ، سرب ، جيوه ، اشياى تجملى مكانيكى ، پرده‌هاى نقش‌دار و اشياى ساخته شده از عاج بود . امّا اين واردات جوابگوى خريدهاى كمپانى در هند نبود . هند علاقه‌اى به وارد كردن\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nماهوت ، كه كالاى مهم صادراتى انگليس بود ، نداشت . كسرى بازرگانى مىبايست با پرداخت شمش نقره جبران شود . فشارى كه از اين بابت بر موجودى نقره در انگلستان مىآمد موجب شد كه كمپانى هند شرقى آماج حملهء منتقدان قرار گيرد . اين ماجرا انگيزه شد تا كمپانى براى آن كه از طريق ديگرى كسرى موازنهء بازرگانى را جبران كند متوجّه بازرگانى در داخل سرزمين‌هاى آسيايى شود .\r\nاين مشكلات و شرايط سخت رقابت موجود سبب گرديد تا بازرگانان انگليسى به مراتب بيش از هلندىهاى صاحب انحصار به مطالعه و موشكافى بازارهاى محلى و خلق‌وخو و سليقهء مردم بومى بپردازند . اطلاع و آگاهى از جزييات و خصوصيات هند و يافتن بصيرت نسبت به خلق‌وخوى هندوان ، انگليسىها را به گونه‌اى ناخودآگاه آماده ساخت تا قدم به صحنهء سياسى هند گذارند . همان‌گونه كه رويدادهاى سواحل مالابار نشان داد بازرگانان انگليسى از در انحصار گرفتن بازرگانى رويگردان نبودند اما امكان آن را نيافته بودند . اما اين پذيرا شدن شرايط روش‌هاى رقابتى بازرگانى از سوى آنها زمينهء بسيار مطلوبى را براى تحولات بعدى فراهم آورد . با روش‌هاى معمول گفت‌وگو و چانه‌زدن ، قول دادن و پيمان‌شكنى و تفاهم‌هاى ضمنى و فشارهاى پنهانى آشنا شدند ، و در اين وادى به درجهء استادى رسيدند . در اثناى اين آموزش و كسب تجربه چنان در معامله با هندوها تبحر و مهارت پيدا كردند كه حتى فرانسويان با طرز برخورد دلنشين و جذاب خود بدان حد و مرتبه نرسيدند .\r\nتنها بازرگانان عمدهء ديگر ، فرانسويان بودند . شركتى كه آنان براى بازرگانى با هند در سال 1664 تأسيس كردند توسط كولبرت تشكيل شد . امّا امور آن‌چنان با دولت فرانسه آغشته و آميخته بود كه سرنوشت آن بستگى پيدا كرده بود با نصب و عزل وزراى دولت فرانسه و زدوبندهاى سياسى آن كشور . در سال 1720 كه دوماس در پوندوشيرى ، و دوپلكس در چندرنگار\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمستقر شدند امور كمپانى فرانسوى رونق و سروسامان يافت . دانماركىها در ترانكوبار سكنى گزيده بودند . امّا آنان بيشتر به فعاليت تبليغ دين مسيح مىپرداختند تا امور بازرگانى . اين نخستين يورش فرهنگى محسوس اروپاى پروتستان به هند بود كه موجب پيدايش شخصيت جذاب فردريك كريستين شوارتز « 1 » در صحنهء جنوب هندوستان شد . هيچ اثر ديگرى از اين حمله به جا نماند . تعداد هندوانى كه از اين ماجرا آگاه شدند بسيار ناچيز بود .\r\nامپراتور فرانسه يك بار ديگر بخت خود را در هند آزمود . اين بار از راه كشورهاى هلند و بلژيك امّا شركتى كه به اين قصد تشكيل شده بود ، كمپانى اوستند ، ديرى نپاييد و به روز سياه نشست .\r\nاروپاييانى كه در آن عصر با هند سر و كار پيدا كردند به هيچ‌وجه محدود به شركت‌هاى رسمى نبودند . فراوان بودند اروپاييانى كه به انواع بهانه‌ها در اطراف و اكناف هند به سر مىبردند . فراوان بودند كسانى كه براى سياحت بدان‌جا مىآمدند . پاره‌اى به هند آمده بودند تا خدمات خود را بفروشند .\r\nپيشكسوت تمام آنان فرانسوا برنيه « 2 » بود كه به خدمت دانشمند خان مغول درآمد . تراورنيه « 3 » جواهر فروش ، كه بهترين توصيف را از تخت طاووس به‌جا گذاشته ، براى خريد و فروش جواهر به هند آمده بود . جملى كارى « 4 » پزشك كه نوشته‌هاى او ، در توصيف سلطنت اورنگ‌زيب ، يكى از آثار كلاسيك آن عصر است . بعضى هنرمند بودند مانند اوستين بوردو « 5 » كه منبت‌كارىهاى تخت سلطنتى دهلى از آثار اوست ، ياژرونيمو و رونو كه با بناى تاج محل ارتباط داشت . شاهان مغول همان‌گونه كه با آغوش باز از شعراى بيگانه استقبال مىكردند پذيراى هر هنرمند خارجى نيز بودند تا بر افتخارات خود\r\n\r\n\r\n","description":"","footnote":"\r\n( 1 ) .  Fredrick Chritian Swarts \r\n( 2 ) .  Francois Berner \r\n( 3 ) .  Travernier \r\n( 4 ) .  Gemelli Cari \r\n( 5 ) .  Austin Burdeaux \r\n","page_name":" 88 ","page_number":88},
  {"content":"\r\n\r\nبيفزايند . در اين ميان ماجراجويان هم بودند مانند نيكولا مانوچى « 1 » اهل ونيز كه در شانزده سالگى به هند آمد و زندگانى پرماجراى خود را در اردوى دارا شكوه به عنوان توپچى آغاز كرد . پس از شكست دارا شكوه حرفهء پزشكى را پيشه كرد ( اورنگ‌زيب امر كرده بود كه توپچىهاى اروپايى تنها مأمور نشانه روى توپ‌ها نباشند بلكه در پركردن توپ‌ها نيز شركت كنند ) . بقيهء عمر را در هند به شيادى گذراند . دفتر خاطرات مفصلى انباشته از حكايات شيرين و من درآوردى از خود به جاى گذاشت . « 2 »\r\nهند مغولى با اروپاييان ناآشنا نبود با آنان داد و ستد بازرگانى داشت . گاهى هم با آنها مىجنگيد ، آنها را استخدام مىكرد ، مىكوشيد تا سرشان كلاه بگذارد . مىپنداشت كه آنان را مىشناسد ، از همه‌چيز آنان آگاه است ، و خوب مىداند كه با آنان چه بايد كرد .\r\nبه آنان به چشم پيادهء بازى شطرنج نگاه مىكرد كه در بازى پايان‌ناپذير سياست و تجارت مورد استفاده واقع مىشود . نفوذ فرهنگى آنان بسيار اندك و ناچيز بود . حتى با نفوذ فرهنگى پرتقالىها در سدهء شانزدهم نيز قابل مقايسه نبود . هندوستان با مردم شمال اروپا رفت و آمد فراوان پيدا كرده بود .\r\nتصور مىكرد كه آنان مردمى سنگين و زيرك و ملال آورند ، و هيچ‌گونه خطرى ندارند .\r\n\r\n\r\n","description":"","footnote":"\r\n( 1 ) .  Niccolo Manucci \r\n( 2 ) .  Storia Do Mogor . Ed . W . Irwine . 3 vol \r\n","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\n6 فساد ، فروپاشى و آشفتگى\r\nهند در نيمهء اول سدهء هيجدهم گرفتار فروپاشى شاهنشاهى مغول و مبارزهء قدرت ميان جانشينان آيندهء آنان بود . مغولان هيچ‌گاه در يكپارچه كردن سرزمين هند توفيق نيافتند . نهال فرهنگ هندى - فارسى را مىتوان فرهنگ و تمدن نازاى نجيب‌زادگان و دولتمردانى دانست كه هيچ‌گاه در خاك هند آن اندازه ريشه ندواند ، كه بتواند در برابر طوفانى كه چتر سايه گستر شاهنشاهى مغولى را واژگون ساخت ، مقاومت كند . مغولان تنها انديشهء نوعى زندگانى مطلوب را مطرح ساختند ، كه هيچ‌گاه به ايمانى با صلابت تبديل نشد . بنابراين قدرت مركزى ، پس از آن كه دچار ضعف شد ، نه تنها از نو و به پيشوايى رهبران ديگر دوباره زنده نشد ، بلكه منجر به از بند گسيختگى نيروهاى بدوى و طبيعى گرديد . به موازات افول قدرت دولت مركزى ، از رغبت به تسامح و مدارا نيز كاسته شد . در گذشته هر نوع امتيازى كه دولت مركزى مىداد و يا گذشت كه مىكرد ، مورد سپاس و قدرشناسى قرار مىگرفت ، و چون شگردى استادانه به حساب آورده مىشد . حال همان امتياز و گذشت ، واكنش ايجاد نمىكرد و سرانجام نشانهء ذلت تلقى مىشد . مزهء همين روال را بعدها انگليسىها نيز چشيدند ، زيرا فشار قدرت آئينهء قضاوت را كم و بيش خميده و كج مىكند ، تا تصاوير افكار عمومى تحريف شود . لغو پرداخت جزيه ، كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nغير مسلمانان مىبايست بپردازند ، يا برداشتن عوارض راه ، در شرايطى كه قدرتى نبود تا جزيه را دريافت كند و نه تشكيلاتى تا عوارض وصول كند ، چه فايده‌اى مىتوانست داشته باشد .\r\nبا مرگ بهادر شاه در سال 1712 فسادى كه در اركان شاهنشاهى مغولان رخنه كرده بود برملا شد . امّا شاهنشاه پوشالى تا سال‌هاى 1750 هيبت ظاهرى خود را حفظ كرد ، و اندك بودند كسانى كه مىدانستند نابودى آن حتمى است . اولين مرحلهء فروپاشى شاهنشاهى مغولان هند بر سر جنگ‌هاى جانشينى آغاز شد ، كه منجر شد به سلطنت رسيدن دست نشانده‌هاى درباريان . سومين دست‌نشانده ، جوان زيركى از آب درآمد كه در ظرف دو سال كسانى كه او را به تخت سلطنت رسانده بودند را سربه‌نيست كرد . اين جوان محمد شاه بود كه بيست و نه سال يعنى تا سال 1748 سلطنت كرد .\r\nفرمانروايى بود از قماش لويى پانزدهم كه تا به آن حد زرنگى داشت كه ميان دشمنان خود تفرقه بيندازد امّا آن اندازه همت و غيرت نداشت كه خود امور كشور را مديريت كند . مىتوانست رياست كند امّا مديرى الهام‌بخش نبود . در ايام پادشاهى و حكمرانى او ، شيرازهء امور گسيخته نشد امّا كشتى دولت هر روز به گرداب نابودى نزديك‌تر و نزديك‌تر شد .\r\nسال‌هاى 1720 شاهد مرحلهء بعدى بود . شاهنشاهى عملا دوپاره شد .\r\nآصف جاه نظام الملك صدر اعظمى ، كه با نيت اصلاحات ، در دهلى مسئوليت پذيرفته بود ، از موانعى كه سر راه خود ديد دلسرد شده به دكن ، كه زادگاهش بود ، مراجعت كرد . عملا با استقلال از شهر حيدرآباد به ادارهء امور نيمهء جنوبى هندوستان پرداخت . هر چند هيچ‌گاه رسما در هند دو نفر مشتركا سلطنت نكردند ، اما اين روال با اوضاع امپراتورى روم آنگاه كه به بخش‌هاى شرقى و غربى تقسيم شد ، بىشباهت نبود . دو بخش با يكديگر رقابت نداشتند امّا متّحد نيز نبودند . مانند مورد حكومت بيزانس ، دولت تازه احداث شده مدّت زمان بسيار بيشترى دوام يافت . در سال 1716 مغولان توانستند شورش\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nسيك‌ها را سركوب كنند . امّا چون « ماراتاها » عَلَم طغيان برافراشتند ، عجز و ناتوانى آنان آشكار شد . در سال 1738 ماراتاها حومهء دهلى را غارت كردند .\r\nصلحى را بر حكومت دهلى تحميل كردند كه با جدا شدن استان مالاوا ، عملا شبه قاره را به دو بخش تقسيم كرد . در سال 1739 حملهء شاه ايران ، نادر ، باعث خفت بيشتر حكومت دهلى شد . بىتوجّهى و بىلياقتى و نفاق و خيانت به شكست شرم‌آور جنگ كرنال ، و تصرف و غارت و قتل عام مردم دهلى انجاميد . با اين همه پس از آن كه نادر شاه با تخت طاووس به ايران بازگشت ، ظاهرا شاهنشاهى بيمار شفا يافت ، تا آن‌جا كه يورش اوليهء افغان‌ها را ، در سال 1748 ، درهم شكست . بعد از اين پيروزى ، با مرگ محمّد شاه ، فروپاشى آغاز شد . جنگ داخلى طولانى ميان درباريان رقيب سبب شد تا جوان تهى مغز و سنگدلى قدرت را به دست گيرد ، و قبل از آن كه در پردهء ابهام محو شود دو شاه را به قتل رساند ، و مهاراتاها را به دهلى دعوت كند . جنوب هند هم اكنون زير نگين نظام دكن بود . كابل را نادر شاه در سال 1739 تصرف كرده بود . سند و سرزمين حاصلخيز گجرات و بندر سورات در سال 1750 از دست رفت .\r\nايالت ثروتمند « اوده » به دنبال صدر اعظمى كه شكست خورده بود ، جدا شد .\r\nدر همان سال جنگجويان افغانى ايالت پنجاب را فتح كردند . بنگال هنوز باج مىپرداخت امّا عملا مستقل بود .\r\nمعمولا علّت اين فروپاشى را بىكفايتى شاهان مغول مىدانند . ترديدى نيست كه اين واقعيت ، از آن جهت كه شاهان مغولى يكى از اركان عمدهء شاهنشاهى بودند ، يكى از علل فروپاشى بوده است . امّا به تحقيق تنها دليل يا حتّى دليل اصلى نبود . دليل عمدهء ديگر روش اورنگ‌زيب بود كه چنان رفتار مىكرد كه گويى فرمانرواى كشور اسلامى است ، حال آن كه بر كشورى هندى كه مذهب دولتى آن اسلام بود سلطنت مىكرد . اورنگ‌زيب محتاطتر از آن بود كه خشم تمام هندىها را برانگيزد . هر چند كه در موارد بسيار از او كم تحمّلى و ناشكيبايى ديده شد . امّا نتيجهء روش‌هاى او اين كه ، پشتيبانى\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nغير فعال پيشين و حتى غرور هندىها نسبت به حكومت به بىتفاوتى و احساس خفت تبديل شد . جماعات ستيزه خو مانند سيك‌ها و جت‌ها به شورش علنى تشويق شدند . راجپوت‌ها ديگر احساس نمىكردند كه در حكومت و دولت شريك‌اند . هر چند پاره‌اى از ايالات مانند جيپور متّحد دولت باقى ماند ، امّا ديگر در اين راستا شوق و حرارتى نداشتند . حكومت و ضعف آن ، مسئلهء مسلمانان بود . هندوان دليلى نمىديدند كه نگران ناپايدارى اركان آن حكومت باشند . بر تمام اينها بايد افزود واقعيت قطع جريان مهاجرت مردان جوياى نام از افغانستان ، ايران و تركستان ، كه منبع اصلى نيروى انسانى كارآمد و قابل و وفادار به حكومت مركزى بود . افغان‌ها در ايران سرگرم بودند تا سلسلهء سلطنتى صفويه را براندازند و جانشين آن شوند . ايرانيان نيز مشغول دست و پنجه نرم كردن با افغان‌ها بودند . پس از مرگ نادر شاه در سال 1746 به اختلافات داخلى خود پرداختند . ترك‌ها وارد يكى از دوره‌هاى انقباض آسياى ميانه شدند كه معمولا پس از يك دوره گسترش روى مىدهد . جريانى تاريخى كه تا به حال نتوانسته‌اند آن را به گونه‌اى قانع كننده توجيه كنند .\r\nتمام اين علّت‌ها مؤثر بود . امّا در اين كه آيا توضيحى همه جانبه مىدهند ، ترديد است . از ديد نويسنده ، افزون بر تمام اينها ، نوعى بيمارى درونى پيدا شده بود . گويى جامعهء مسلمانان هند دچار ضعف اعصاب شده بود . خود مغولان احساس رسالت فرمانروايى كردن خود را از دست داده بودند .\r\nمسلمانان هند هيچ هدف مشخصى نداشتند . به حكومت مركزى فقط به عنوان وسيله‌اى جهت كسب قدرت شخصى مىنگريستند . افراد معدودى كه اصطلاحا « اصلاح‌طلب » به شمار مىآمدند ، از قبيل نظام دكن ، مردان سالخورده‌اى كه خواهان « روزهاى خوش گذشته » و سخت‌گيرىهاى اورنگ‌زيب بودند . آيندهء روشنى در افق نمىديدند . از اين واقعيت غافل بودند كه با توسل به گذشته نمىتوان سد و مانع آينده شد . اين‌گونه بود كه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nلايق‌ترين و باكفايت‌ترين مديران به جاى آن كه در راه رسيدن به نيك انجامى همگان با يكديگر تشريك مساعى كنند ، از پريشانى اوضاع استفادهء نادرست كرده و قلمرو مستقل محلى براى خود دست‌وپا كردند . انديشمندترين روحانيان مسلمان ، مردانى از طراز شاه ولى اللّه ، به جاى آن كه مسلمانان را دعوت كنند در زير لواى حكومت اسلامى متحّد شوند به اين انديشه پناه بردند كه منظور نهايى جامعهء مؤمنان فقط خداست . در چنين شرايط و جوّى ، دلاورى شاه عالم جوان و كياست و تدبير ميرزا نجف خان ، نمىتوانست در برابر سيل دورويى و فرصت طلبى و هواهاى نفسانى مانعى ايجاد كند .\r\nمغولان توانايى نگاهدارى سكان حكومت اسلامى را نداشتند ، امّا تعداد مشتاقان به دست گرفتن آن سكان كم نبود . ايرانيان از همه درخشان‌تر بودند .\r\nدر سال 9 - 1738 ناگهان به دهلى حمله آوردند . امّا همان‌گونه كه رسم كسانى كه تاريخ مشرق زمين را مىنويسند ، به خصوص مؤلفان اروپايى تاريخ مشرق زمين ، عشق به هيجان ، سبب نادرست جلوه دادن اين رويدادهاى تاريخى شده است . حملهء ايرانيان چون رگبار تابستانى بود ، كه اثرى به جا نگذاشت . رقيبان واقعى جاى ديگر بودند . از همه جلوتر ماراتاها بودند .\r\nسخت جانى و ثبات قدم ماراتاها نه تنها توانسته بود حمله و تسلط مغولان را تحمّل كرده و دوام بياورد بلكه در اثناى مبارزه با مغولان آبديده‌تر و نيرومندتر شده بود . درست است كه اورنگ‌زيب سلطان‌نشين منسجم ماراتا را چنان در هم شكسته بود كه مرمت آن امكان نداشت ، امّا دست و پنجه نرم كردن با مغولان دستارود بسيار گسترده‌ترى را به بار آورد . ايمان ، ماراتاها را در جنگ‌هاى چريكى با صلابت كرده بود و تنور اشتهاى آنان را به غارت و چپاول مشتعل ساخته بود . توانايى تحرك آنان از يك سو و كندى و سستى طرف مقابل از سوى ديگر برايشان آشكار ساخته بود كه سرتاسر شبه قارهء هند مىتواند صحنهء مبارزهء مسلحانه باشد . در روزگارى كه سيواجى پيشواى ماراتاها بود هند را به نواحى سواريجيا ، يا سرزمين مادرى ، كه ادارهء آن با\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nماراتاها بود و نواحى « مغولى » ، يا سرزمين بيگانگان كه غارت و چپاول آن مجاز بود ، تقسيم كرده بودند . نيروهاى مسلح ماراتاها هر جا كه تسلط مىيافت از درآمدهاى زمين يك چهارم و ديگر درآمدها يك دهم باج مىگرفتند . مورخان ماراتاهايى مدعىاند اين دريافت‌ها نوعى هزينهء ممانعت و جلوگيرى از تجاوز ديگران بوده است . امّا دليلى بر صحت اين مدعا در دست نيست . در واقع اين باجى بود كه صاحب زور مىگرفت تا زوردارتر شود . به هر حال اين روش اختلافات و بىاعتمادى و ظلم فراوان به بار آورد .\r\nبه همين دليل بود كه ماراتاها در ديگر نقاط هندوستان ، به جز مهاراشترا ، و بيش‌تر از همه در بنگال و راجستان منفور همگان بودند .\r\nدر سال‌هاى پس از مرگ اورنگ‌زيب ، پادشاهى سيواجى ، با شتاب تبديل شد به اتحاديه‌اى كه رئيس موروثى آن پيشوا لقب داشت . شاهو نوهء سيواجى ، كه با آداب و رسوم مغولان خو گرفته بود ، به ساتارا بازگشت . وى در سال 1714 قدرت را به دودمان برهمنى بهات كه سرزمين اجدادى ماراتاها را اداره مىكردند ، سپرد . ناحيهء « مهاراشترا » هنوز از فقر و نبود توليدات رنج مىبرد .\r\nامّا بقيهء هندوستان ظاهرا بى در و دروازه بود . تصميم گرفته شد قدرت ماراتاها را گسترش دهند . تصميم شاهو مبنى بر هجوم به شمال به عوض جنوب ، موجب كاميابى و خوش اقبالى پيشوا شد ؛ زيرا در جنوب وزيران همطراز او بودند ، حال آن كه در شمال امرا زيردست او به شمار مىآمدند .\r\nسياست گسترش و توسعهء مناطق تحت نفوذ با چنان سرعتى پياده شد كه مطيع نگاه داشتن فرماندهان و امرا مسئله شد . تا زمان نبرد پانىپات در سال 1761 فرماندهان مجبور بودند بخشى از باجى را كه وصول مىكردند براى پيشوا در پونا ارسال دارند . در عوض در سرزمين مادرى به آنها تيول داده شد تا در صورت سركشى و طغيان تيول آنان مصادره شود . با اين‌گونه تمهيدات ماراتاها توانستند تا سال 1750 در هند مركزى تسلط خود را تا اوريسا ( كه آن را تصرف كرده بودند ) گسترش داده و به بنگال حمله كنند . فرماندهان تحت\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nرياست عاليه پيشوا بودند امّا به گونه‌اى روزافزون به پنج بخش مشخص تقسيم مىشدند . خود پيشوا از شهر پونا ، ايالت مهاراشترا را اداره مىكرد .\r\nگيكوار بخش عمدهء گجرات را ، از شهر بارودا ، در تسلط داشت . بهونسالا كه در نگپور اقامت داشت هند مركزى را در اختيار داشت . دو فرمانده لايق هولكار و سينديا نيز به ترتيب در ايندور و گواليور مستقر بودند . تمام اين سرداران ، همانند پيشوا ، قدرت خود را براى بازماندگان خود به ارث گذاشتند . بنابراين آنچه در آغاز پنج منطقهء فرماندهى نظامى بود ، به تدريج تبديل شد به يك دولت مركزى و چهار منطقهء تابعهء خودمختار .\r\nآنچه باعث شد قدرت ماراتاها به صورت نوعى امپراتورى در هند درآيد و نقش مدعى براى امپراتورى تمام هند را پيدا كند ، انتزاع مالاوا در سال 1738 توسط مغولان بود . ماراتاها از شكافى كه ميان دهلى و حيدرآباد ايجاد شد سود جستند . در سمت مشرق رو به دريا حمله آورده اوريسا را تصرف كردند ، بنگال را مورد تهديد قرار دادند . در شمال موى دماغ راجپوت‌هاى دلير و ثابت قدم ، امّا سنت‌گرا ، شدند . دهلى را كسى تصرف نكرد ، امّا ضربت نهايى يك بار ديگر از سوى شمال غربى ، به دست افغان‌ها ، وارد شد . در تمام طول حكومت مغولان در هند آنچه را كه امروز افغانستان مىنامند ميان شاهنشاهىهاى ايران و مغول تقسيم شده بود . هرات به ايران تعلق داشت و كابل از آن مغولان بود و قندهار مورد منازعهء دو طرف . در اوايل سدهء هيجدهم ميلادى افغان‌ها طغيان كردند ، و دودمان سلطنت ايرانى يعنى صفويه را برانداختند . اين شورش هر چند به دست نادر شاه سركوب شد ، امّا سرانجام به تشكيل دولت مستقل افغان منجر شد . دولتى كه گاهى چنان گسترش مىيافت كه آرزوى تشكيل شاهنشاهى را در سر مىپروراند . گاهى هم چيزى نبود مگر اتحاديه‌اى از چند تن از رؤساى عشاير . افغان‌ها در شخص شاه احمد ابدالى ، فرماندهى نظامى صاحب نبوغ يافتند . از شكستى كه در سال 1748 در سر هند خورد دلسرد نشده ، به تدريج پنجاب را تصرف كرد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nآنگاه دهلى را در سال 57 - 1756 تصرف و غارت كرد . وزير اعظم مغولى كه از اين ماجرا آشفته و حيرت‌زده شده بود ، دست به دامان ماراتاها كه هم اكنون اختيار بازى سياست در دست آنها بود شد . از اين مقطع تاريخى به بعد بود كه مبارزهء قدرت سه جانبه ميان مغولان و ماراتاها و افغان‌ها به جنگ تن‌به‌تن ميان افغان‌ها و ماراتاها تبديل شد . ماراتاها متوجّه شدند فرصتى پيش آمده تا بر سرتاسر شاهنشاهى مغولان استيلا يابند . پيشوا دعوت به مبارزه را پذيرفت . افغان‌ها را به عقب راند . افغان‌ها كه از پشتيبانى هندوان برخوردار بودند تجديد قوا كردند . پيشوا ارتشى نيرومند به فرماندهى ياهو صاحب ، براى مقابله با آنان اعزام داشت . امّا احمد شاه با حركاتى سريع و حساب شده او را در شرايط نامناسب در پانىپات مجبور به جنگ كرد . در سيزدهم ژانويه 1761 ياهو صاحب و فرزند پيشوا در اثناى جنگ به قتل رسيدند . سپاه ماراتاها چنان شكست قطعى خورد كه تا ده‌ها سال بعد نتوانست قدم به شمال هند بگذارد . پيشوا از اين شكست چنان افسرده خاطر و دلشكسته شد كه پس از چند ماه جان سپرد .\r\nنبرد پانىپات با همهء قطعى بودن ، جنبهء منفى داشت . چنان مىنمود كه حالا احمد شاه مىتواند شاهنشاهى مغولان را در هند تصرف كند . امّا در اين لحظه بود كه سپاهيان احمد شاه ، به علت دو سال عقب افتادن دستمزدشان ، سر به شورش گذاشتند . وى مجبور به بازگشت به افغانستان شد . اين‌گونه بود كه تاج و تخت هند نه به چنگ ماراتاها افتاده نه به دست افغان‌ها . تا چهل سال بعد خلأ قدرت بر شمال هند حاكم بود . خلأ قدرتى كه انبوهى از ماجراجويان گوناگون سعى كردند آن را پر كنند ، امّا هيچ كدام كامياب نشدند . احمد شاه و جانشينان او هرگز نتوانستند از لاهور دور تر بروند و پنجاب به تدريج از تسلط آنان خارج شد . رقيب عمدهء آنها ، ماراتها ، هر چند بار ديگر قد راست كرد اما هيچ‌گاه مانند روز اول نيرومند نشد . اتحاديهء زير نظر پيشوا از هم گسيخته شد . به صورت پنج دولت عملا مستقل درآمد . انگليس‌ها با اينها سروكار پيدا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكردند و نه اتحاديهء قديمى . حكومت پيشوا در پونا گرفتار اختلافات داخلى بود و چهار دولت ديگر نيز يا مىخواستند بر متصرفات خود بيفزايند يا آن كه به دنبال تسلط بر بقيه بودند . دو سردارى كه در شمال بودند سينديا و هولكار از ديگران مهم‌تر و مقتدرتر بودند . از ميان اين دو سينديا صاحب نبوغ بود . اما بلافاصله پس از تسلط بر دهلى و شكست دادن رقيبش هولكا و راجپوت‌ها و تصاحب پونا ، درست در همان ايامى كه به نظر مىرسيد شاهنشاه آيندهء هند خواهد شد ، درگذشت . دهلى و نواحى آن اسماً در اختيار نايب احمد شاه ، كه از سوى عالم شاه فرارى حكومت مىكرد ، قرار گرفت . اين‌گونه بود كه سلطان‌نشين دهلى پيدا شد ، سايهء سرد و بىخاصيت آفتاب غروب كردهء قدرت مغولان . سلطان‌نشينى كه در سال 1785 ، هنگامى كه شاه عالم از سينديا كمك خواست ، استقلالش پايان يافت . شاه عالم پس از آن كه به دست يكى از رؤساى نيمه ديوانهء عشاير افغان كور شد در آغاز مستمرى بگير سينديا و بعد انگليسىها شد .\r\nپنجاب باقى مانده بود . سيك‌ها كه در آغاز فرقهء مذهبى با ايمانى بودند ، در سدهء هفدهم به صورت انجمن اخوتى ، متشكل از مبارزان ضد اسلامى درآمدند ، كه با خشونت هر چه تمام‌تر در اوايل سدهء هيجدهم توسط مغولان سركوب شدند . سرانجام در سال 1716 ميلادى به كوهپايه‌ها پناه بردند ( هنوز دژهاى آنان در آن‌جا ديده مىشود ) . از سال 1750 به بعد ، به موازات تضعيف قدرت مغولان ، به صورت دسته‌هاى كوچك در دشت پنجاب پيدا شدند . اين جماعت فعال و ستيزه‌جو ، كه از ايمانى استوار برخوردار بودند ، به سرعت سرتاسر پنجاب را از كوه‌هاى نمك گرفته تا حوالى دهلى عرصهء تاخت و تاز خود قرار دادند . به دوازده اتحاديه تقسيم شده بودند كه تدريجا به صورت دولت‌هاى كوچك مستقل درآمدند . پاره‌اى از آنان مانند پاتيالا تا هنگام استقلال هند در سال 1947 دوام آوردند . در اواخر قرن ، پيشوايى صاحب داهيه پيدا كردند به نام رانجيت سينگه كه در سال 1799 لاهور را تصرف كرد و درصدد يكپارچه كردن دوبارهء پنجاب برآمد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nحاصل نبرد پانىپات اين شد كه هندوستان به صورت دريايى جوشان ، به هنگام اوج مد ، درآمد . انديشهء يكپارچگى و حكومت مركزى دوام آورد ، امّا مظهر آن شاهان مغولى نبودند . پرسش جالب اين است كه اگر اين چهل سال هرج‌ومرج و بىنظمى ، بدون دخالت بيگانه ، ادامه يافته بود چه مىشد ؟ در اين دوره رهبران باكفايتى پيدا شدند كه در صورت وجود شرايط ديگرگون مىتوانستند بنيانگذار شاهنشاهى نوين و خاندان سلطنتى تازه باشند . امّا در عمل سعى و كوشش اينان عمدتا منجر به خنثى كردن وجود يكدگر شد و راه را باز كرد تا طرف سومى ، كه امتيازات خاصى داشت ، از دنيايى ديگر بيايد و ميدان‌دارى كند . مىتوان حدس زد در شمال تسلط ماراتاها به پيشوايى سينديا كه دهلى ، راجستان و بخش اعظم نواحى مركزى هند را تصرف كرده بود با دولت مقتدر سيك كه در پنجاب مستقر بود روبرو مىشد . اوده و بنگال ، كه تحت فرمانروايى مسلمانان بود ، دير يا زود به تصرف آن طرف كه در مبارزه ميان ماراتاها و سيك‌ها فاتح مىشد ، درمىآمد . اين نواحى در اين دوره چندان نيرومندى و فعاليت از خود نشان نمىدادند . در جنوب ماجراجويان با استعداد اهل ميسور ، حيدر على ، و فرزندش كه به اندازهء پدر توانمند و قابل از آب درآمد ، اگر مجبور به نبرد با انگليسىها نمىشدند ، چه بسا مىتوانستند براى مسلمانان دولتى همچون ويجاياناگار تشكيل داده ، و سرزمين حيدرآباد را در اختيار گيرند ، سپس با پيشواى ماراتاها دست و پنجه نرم كنند . مبارزه‌اى دامنه‌دار و دقيقا برعكس آنچه در سده‌هاى پيشين رخ داد ، در مىگرفت .\r\nمشكل مىشد عاقبتى براى جنگ‌هاى پايان ناپذيرى كه در مىگرفت ، و بدبختى و فقرى كه از اين جنگ‌ها حاصل مىشد ، پيش‌بينى كرد . پيروزى قطعى يكى از اين رقيبان متعدد بر ديگرى غير قابل پيش‌بينى بود . بنابراين جنگ داخلى ادامه مىيافت تا سرانجام در سدهء نوزدهم غرب ، به نحوى از انحاء ، وارد معركه مىشد . هند از نظر اقتصادى در دنيايى كه هر روز كوچك‌تر مىشد چنان اهميت پيدا كرده بود كه نمىشد آن را فراموش كرد و ناديده انگاشت .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nهند به حال خود واگذاشته نشد . امّا آنچه اهميت دارد درك اين نكته است كه شرايط مناسب براى دخالت بيگانگان ، پيش از آنچه چنين دخالتى به وقوع پيوندد ، وجود داشت و اين شرايط را خود هندىها به وجود آورده بودند .\r\nپيش از آن‌كه انگليسىها يا فرانسوىها در امور هند دخالت كنند فراوان بودند هنديانى كه يا ، به انگيزهء جاه‌طلبى و يا به نيت حفظ دارايىهاى خود ، در جست‌وجوى همكار يا متّحدى بيگانه بودند . آنگاه دخالت عملى بيگانگان در امور ، با رقابت بازرگانى و سياسى ميان فرانسه و انگليس در هند و اروپا ، آغاز شد . در اواخر سدهء هفدهم و اوايل سدهء هيجدهم حجم بازرگانى فرانسه در هند چنان نبود كه براى انگليسىها ارزش داشته باشد تا از نيروى مسلح استفاده كنند . بنابراين دو شركت فرانسوى و انگليسى با يكديگر قرار بىطرفى گذاشته و به داد و ستد سرگرم بودند . امّا در فاصلهء سال‌هاى 1720 تا 1740 حجم بازرگانى شركت فرانسوى ده برابر شد . تقريبا معادل نصف حجم بازرگانى شركت قديمىتر انگليسى كه ساليانه 880000 ليره بود . حال حجم بازرگانى هر دو كشور در سرزمين هند به سطحى قابل ملاحظه رسيده بود . انگليسىها سخت درگير معاملات نيل ، نمك شوره ، پنبه ، ابريشم و ادويه بودند . داد و ستدى روزافزون با چين داشتند . صاحبان كشتىها و دلالان انگليسى در بازرگانى هند سرمايه‌گذارى سنگين كرده بودند . حجم بازرگانى آنان با هند نزديك به ده درصد از مجموع درآمد دولت انگليسى در آن روزگار بود .\r\nبا تصرف سيلزى در سال 1740 توسط فردريك كبير مداخلهء فرانسه و انگليس در هند آغاز شد . به دنبال اين واقعه جنگ‌هاى جانشينى اتريش رخ داد . ( 48 - 1740 ) . انگليس و فرانسه هر يك به طرفدارى از يكى از دو ائتلاف رقيب وارد معركه شدند . به هنگام تجديد صحنهء جنگ‌هاى هفت ساله ( 63 - 1756 ) وضع ائتلاف‌ها معكوس شد و فرانسه و انگليس با آن كه تغيير موضع داده ، هر يك به طرفى كه تا به حال با آن مخالف بودند پيوستند . باز\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nروبروى يكديگر قرار گرفتند . اين دو جنگ كه كاملا منشأ اروپايى داشت ، نقطهء عطفى در تاريخ سياسى هند امروزى شد . در جنگ اولى رقابت ساده‌اى وجود داشت ميان دو شركت انگليسى و فرانسوى كه مورد حمايت دولت‌هاى خود بودند . در سال 1746 حضور ناوگان فرانسوى تصرف مدرس را ممكن ساخت . امّا بروز اختلاف ميان فرانسوىها ، مانع از سقوط قلعهء سنت ديويد شد . در سال 1748 ناوگان انگليسى به صحنه آمد و نوبت حمله به پوند شيرى رسيد كه كارساز نبود . در معاهدهء اكس لاشاپل ، كه در همان سال به امضاء رسيد ، مدرس را فرانسوىها با جزيرهء كيپ پرتون در آمريكاى شمالى معاوضه كردند . به ظاهر وضع به همان ترتيب سابق برگشت ، امّا در عمل دو تغيير مهم حاصل شد . هر دو طرف به اهميت و قدرت پياده كردن توپخانهء كشتىها به خشكى ، با هدف استفاده از آنها براى محاصره پىبردند . دوپليكس فرماندار فرانسوى به فكر استفاده از اين عامل جهت به دست آوردن نفوذ سياسى در داخل هند افتاد . مردى سخت كوش و سياستمدارى چيره دست بود . مىتوانست با بصيرت واقعيت‌هاى سياسى محل را برآورد كند . اما از سوى ديگر عدم آشنايى او با مسائل نظامى و حساسيت پرخاشگرانهء او ، كه مانع از جلب همكارى اطرافيانش مىشد ، نقاط ضعف او بود . چنان اتفاق افتاد كه در آن مقطع زمانى در اقتدار و نفوذ نظام دكن ، كه از جمله بر كارناتيك و سكنهء اروپايى آن تسلط داشت ، سستى و ضعف راه يافته بود . اين امر بهانه‌اى شد براى مرحلهء دوم مخاصمه كه مىتوان آن را جنگ شخصى دوپليكس ناميد . در سال 1748 نظام دكن سالخورده ، كه از مردان تربيت شده در مكتب « اورنگ‌زيب » بود ، درگذشت و بر سر فرماندارى كارناتيك نيز رقابت آغاز شد . پشتيبانى فرانسويان چنان با آسانى و راحتى موجب ناكامى نامزد نظام دكن جديد براى فرماندارى كارناتيك شد كه دوپليكس وسوسه شد از اين هم جلوتر برود . پس از قتل نظام دكن تازه به سلطنت رسيده دوپليكس توانست برگزيدهء خود را بر تخت سلطنت حيدرآباد دكن بنشاند و تعدادى سرباز\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nفرانسوى را ، تحت امر افسرى لايق به نام دوبوسى ، مأمور حفظ تاج و تخت او كند . هدف از اين اقدامات تحت فشار قرار دادن مدرس و محاصرهء آن و سرزمين‌هاى در تصرف مخالفين بود . با آشكار شدن اين نقشه ، شركت انگليسى ناچار شد به طرفدارى از محمد على ، فرزند فرماندارى كه در سال 1749 شكست خورده بود ، بشتابد . وى در دژ كوهستانى تريچينوپولى مقاومت كرد و به صورت عامل كليدى در روابط ميان دو كمپانى درآمد . با پيدا شدن روبرت كلايو وضع به گونه‌اى غير منتظره تغيير كرد . كلايو شخصيتى دردسر آفرين بود كه به عنوان يكى از منشىهاى حكومتى به مدرس فرستاده شده بود . خيلى زود معلوم شد كه وى در راه‌اندازى و مديريت جنگ‌هاى چريكى نبوغى سرشار دارد . در سال 1751 با نيرويى كوچك 210 نفرى ، آركوت را تصرف كرد . توانست پنجاه روز در برابر محاصرهء فرانسويان پايدارى كند . سرانجام نيروهاى فرانسوى شكست خوردند و نامزد آنان براى تخت سلطنت نظام دكن ؛ چنداصاحب جان خود را از دست داد . سياست‌هاى دوپليكس با ناكامى روبرو گشت ، و دو سال بعد به فرانسه باز خوانده شد .\r\nمرحلهء سوّم و فرجامين نيز با جنگ‌هاى هفت ساله آغاز شد . نخست انگليس وارد عمل شد . امّا نيروهاى آن به سوى بنگال منحرف گرديد . چون در سال 1785 نيروهاى فرانسوى وارد عمل شدند ، به علّت مديريت نارسا و حسادت‌هاى شخصى فرماندهانشان ، از خود ناتوانى نشان دادند ، نتوانستند مدرس را تصرف كنند . در سال 1760 در وانديواش شكست سختى خوردند ، دوبوسى اسير شد ، فرماندهء كله شق فرانسوى ؛ لائى ، هشت ماه با شجاعت در پوندشيرى محصور مقاومت كرد ، سرانجام ناچار به تسليم شد . اين ماجرا پايان واقعى سعى و كوشش فرانسويان براى كسب قدرت در هند بود . اين كه دوباره در سال 1782 سروكلهء آنان در هند پيدا شد مرحلهء زودگذرى بود كه به علت نبوغ دريا سالار فرانسوى دوسوفران امكان يافت .\r\nدر اين مبارزه آنچه باعث كاميابى انگليسىها شد كاربرد با درايت نيروى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nدريايى و در اختيار داشتن منابع وسيع‌تر و پشتيبانى مداوم‌تر از سوى اروپا بود . در هر دو طرف رهبران توانمندى چون دوپليكس و دوبوسى در ميان فرانسويان و رؤسايى چون كلايو ، پيگو ، و لارنس در ميان انگليسىها وجود داشت . امّا انگليسىها مديران درجه دوم با كفايت‌ترى داشتند كه با يكديگر صميمانه همكارى مىكردند . هر چند هندىها فرانسويان را جذاب‌تر مىيافتند ، امّا انگليسىها به علّت تجربهء دراز مدت مىدانستند كه با هندىها چگونه بايد برخورد داشت و رفتار كرد . امّا نتايج اين مبارزه ، كه امروز طبيعى است محلى و بىاهميت بنمايد ( در واقع نيز تمام عمليات محدود و مختصر بود ) ، تنها منحصر به اين نبود كه قلمرو هندوستان براى انگليسيان بىرقيب گذاشته شود . جريان اين مبارزه باعث پيدايش الگوهايى شد كه به شدّت در چگونگى برخورد آنان با مسائل بسيار حياتىتر بنگال تأثيرى سرنوشت‌ساز گذاشت . يكى آمادگى هندىها براى مددجويى از بيگانگان بود با اين تصور كه دخالت آنان در هر اختلاف و منازعهء محلى نتيجه‌اى قطعى به بار مىآورد .\r\nنكتهء ديگر اين كه اروپاييان اطمينان پيدا كردند نيروهاى مسلح آنان ، در شرايط هندوستان ، بر نيروهاى مسلح محلى برترى دارد . برترى ناشى از تعليم و انضباط نسبت به سپاهى كه فاقد اين صفات بود . هم‌چنين قدرت آتش سنگين تفنگ‌ها و توپ‌هاى اروپاييان مىتوانست حملهء سوارهء نظام دشمن را ، پيش از آن كه به صف پياده نظام برسد ، در هم شكند . اين‌گونه بود كه قدرت بازوى اصلى نيروهاى مسلح بىاثر شد و مانند ايام گذشته پياده نظام كوچك ، امّا تعليم ديده و منضبط ، اختيار را به دست گرفت . الگوى سوم حكومت‌هاى هندى دست‌نشاندهء اروپايى بود . دوپليكس آفرينندهء اين سياست بود كه دوبوسى آن را در حيدرآباد پياده كرد . هدف او اين بود كه از مشروعيت و قدرت هندى ، براى نابودى تجارت انگليسىها ، استفاده كند . روش به كار برده شد اين بود كه به حمايت خود از حكمران هندى چنان جنبهء حياتى بدهد كه حكمران هندى ناچار از پيروى از خواسته‌هاى او شود . دوبوسى اين روش\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nرا با زرنگى و مهارت هر چه تمام‌تر در حيدرآباد به كار برد كه ظاهرا براى حكومت ضررى نداشت . امّا پيش فرض توفيق اين سياست ، وجود عاملى با كفايت و حكومتى نسبتا باثبات و عدم حضور نيروى اقتصادى قوى ديگرى بود كه نخواهد اين سياست را تغيير دهد . وقتى كه كلايو به سوى بنگال شراع گشود ، اين قصد را داشت تا در آن‌جا نيز همين سياست را پياده كند . امّا اوضاع بنگال با حيدرآباد تفاوت فاحش داشت .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\n7 انگليسىها در بنگال\r\nچون شروع درگيرىهاى جنگ‌هاى هفت ساله به نظر قطعى آمد دولت انگليس با هدف حمله به دوبوسى در حيدرآباد ، سرباز به مدرس فرستاد . كلايو همراه آنان رفت ؛ امّا اين حق را براى خود محفوظ داشت تا اگر خواست دوباره حكمران قلعهء سنت ديويد شود . امّا پيش از آن كه راه افتد در بنگال بحرانى پيش آمد . عمر فعاليّت بازرگانى كمپانى هند شرقى در بنگال از عمر فعاليت همانند در مدرس كوتاه‌تر بود . از اواخر سدهء هفدهم شروع شده بود .\r\nامّا اين فعاليت رونق خاصى يافته بود . شهر كلكته - متكى به قلعهء ويليام كه با اجازهء مغولان بنا شده بود - روزبه‌روز آبادتر و وسيع‌تر مىشد . بنگال را هنوز نايب السلطنه‌هاى منصوب مغولان اداره مىكردند كه حال « نوّاب » خوانده مىشدند . با آن كه حكومت شاهنشاهى در حال احتضار بود و روزهاى آخر عمرش را مىگذارند هنوز امر آن در بيهار و بنگال جارى بود . هر ساله ، در موعد مقرر ، باج و خراج معلوم به دهلى ارسال مىشد . از سال 1740 حكومت بنگال با على ورديخان بود . عملا زمام امور را به دست گرفته و فرمانروايى بالياقت و با كفايت بود كه ، على رغم دشوارىها ، حملات مكرر ماراتاها را دفع كرده بود . نسبت به بازرگانان اروپايى بدگمان بود . با آنان با احتياط رفتار مىكرد . با آنها هميشه دربارهء حقوق و عوارض گمركى ، امتيازات و تعبير و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nتفسير فرمان‌هاى شاهان مغول اختلاف و مناقشه داشت . هر چند به ظاهر موقعيتى استوار داشت امّا بىنقاط ضعف هم نبود . سرزمين هندوها بر اقليتى متشكل از نجباى مسلمان اتكا داشت . حتى نيروى مسلح لازم براى ادارهء سرزمينى كه مردم آن ستيزه‌خو نبودند را نداشت . به گونه‌اى فزاينده براى ادارهء امور نياز به كمك و پشتيبانى صرافان و سرمايه‌داران هندو داشت .\r\nنجباى مسلمان هم با يكديگر متّحد و متفق نبودند . نه روحيهء قوى داشتند و نه نظرات صائب . اگر فرمانروايى قوى سر كار بود اين نقاط ضعف به چشم نمىآمد ، امّا اگر فردى ضعيف و بىاراده مسئوليت را به عهده داشت ، بروز مشكلات جدى حتمى بود .\r\nاللّه وردى در آوريل 1756 مرد . نوهء او ، سراج الدوله ، جوانى بيست ساله ، مصدر امور شد . مردد و كله‌شق بود . نمىدانيم آيا با گذشت زمان صاحب تعادل روحى مىشد يا نه زيرا از همان آغاز سلطنت دچار بحران‌هاى پياپى شد . خود را فرمانرواى كشورى يافت كه عملا مستقل بود . زيرا حكومت دهلى در كشمكش ميان افغان‌ها و ماراتاها ، داشت نابود مىشد . اوضاع خود بنگال نيز آشفته بود . تعدادى از نزديكانش با سلطنت او مخالف بودند .\r\nسرشناسان هندو از اين كه اقليتى مسلمان بر آنان حكومت كند ناراضى بودند .\r\nافزون بر اين محسوس بود كه كمپانىهاى انگليس و فرانسوى تدارك مىديدند تا از نو با يكديگر درگير شوند . در شمال افغان‌ها كميتى نامعلوم بودند . ميان ترس از اروپاييان و منابع محلى كه در اختيار اروپاييان بود تناسبى وجود نداشت . در آن هنگام كمپانى انگليس به گونه‌اى قابل ملاحظه در بنگال آلودگى و مشغوليت داشت . فرمان سال 1717 شاه مغولى عملا به شركت انگليسى حقّ آزادى در تجارت داده بود . شبكهء راه‌آبه‌هاى بنگال نيز راه نفوذ به داخل بنگال را گشود و فرصت انواع استفاده‌ها را فراهم آورده بود . توسعهء تجارت نمك شورهء مورد نياز توليد باروت ، براى جنگ‌هاى اروپا ، بر رونق تجارت پارچه‌هاى پنبه‌اى و ابريشمى و شكر افزوده بود . اما آن روى سكه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمناقشهء دايمى با حكومت بنگال در تعبير و تفسير مفهوم « آزادى تجارت » بود . اين مناقشه‌ها اغلب تلخ و گزنده بود اما چون هر دو طرف از اين بازرگانى سود مىبردند اختلاف‌ها با سازش حل مىشد . رابطه قطع نمىشد ، نكتهء حساس و ظريف استحكامات بارانداز كمپانى در قلعهء ويليام بود كه پاى حاكميت را به ميان مىكشيد . بناى اين استحكامات را كمپانى در سال 1696 آغاز كرده بود ، امّا در سال 1716 بود كه تكميل شد . در اندك زمانى انبارها و خانه‌هاى مسكونى در پاى حصار قلعه بنا شد . ترديدى نيست كارمندان شركت هر چند از نظر بازرگانى ستيزه‌خو و متجاوز بودند ، امّا نه اهل جنگ بودند و نه از اصول سياست آگاه . درصدد ايجاد امپراتورى هم نبودند .\r\nآنچه باعث ايجاد تنش و بحران شد همين فقدان شمّ سياسى و طبيعت يكدنده سراج الدوله بود . با بالا رفتن احتمال وقوع جنگ هفت ساله ، هم فرانسويان و هم انگليسىها به تقويت استحكامات پايگاه‌هاى خود در هند پرداختند . فرانسويان با اصرار على وردى از اين كار ، دست برداشتند . امّا انگليسىها حيله‌گرى كردند ، اگر چه نتوانستند استحكامات خود را تقويت كنند ، و باعث شدند از يك سو موجبات سوءظن نوّاب را فراهم آورند و از سوى ديگر قدرت دفاع از خود را از دست بدهند . نوّاب در ماه ژوئن به كلكته حمله كرد . فرماندار و بيشتر مشاورانش به فولتا گريختند ، شهر سقوط كرد .\r\nاين رويداد نيز همانند اتفاقات ديگر مىتوانست با سازش و آشتى خاتمه يابد به شرط آن كه همانند روزگار اورنگ‌زيب فقط همين اتفاق رخ داده بود . اما از قضاى روزگار نيروى مسلحى كه براى مقابله با دوبوسى « 1 » به حيدرآباد فرستاده شده بود در همين زمان به مدرس رسيد . از اين گذشته افسر ارشدى كه قرار بود فرماندهى اين نيرو را بر عهده گيرد از قبول اين مسئوليت سر باز زد . فرماندهى نيرو به كلايو سپرده شد ، با اين هدف كه به كمك اين نيرو كلكته از نو تصرف شود تا نيروى اعزامى مراجعت كند و به دنبال هدف اوليهء خود\r\n\r\n\r\n","description":"","footnote":"\r\n( 1 ) .  De Bussy \r\n","page_name":" 109 ","page_number":109},
  {"content":"\r\n\r\nرود . آنچه مانع از انجام اين كار شد شخصيت و استعداد كلايو بود . او همانند اكثر همطرازان خود آدمى فرصت‌طلب و بيگانه با مبانى اخلاقى بود . امّا نبوع سياسى و نظامى بالايى داشت . از مدرس تنها با 900 سرباز اروپايى و 1500 نفر هندى در پنج كشتى حمل‌ونقل و پنج كشتى جنگى به راه افتاد . عزم جزم كرده بود تا از اين فرصت حداكثر استفاده را ببرد . به تقليد از كاميابى دوبوسى در حيدرآباد ، دولتى را در بنگال به وجود آورد كه متكى به كمپانى هند شرقى باشد .\r\nاوضاع بر وفق مراد او پيش رفت . كلكته در ژانويهء 1757 دوباره تصرف شد ، در ماه فوريه نوّاب مجبور به صلح و اتّحاد شد . اگر كلايو و همراهانش به مدرس مراجعت كرده بودند قضيه به همين جا خاتمه مىيافت . اما لازم بود حساب فرانسويان نيز رسيده شود . نوّاب از اين كه احمد شاه دهلى را تصرف كرده بود به وحشت افتاد . رضايت داد تا انگليسىها پايگاه فرانسوى چندرنگار را تصرف كنند و خود منزوى شود . در اين اثنا كلايو خبردار شد كه توطئه‌هايى براى خلع سراج در تكوين است . انگيزه‌هاى او جاه‌طلبى و طمع - مشهور بود كه در خزانهء نوّاب در مرشدآباد چهل ميليون ليره استرلينگ موجود است - و تقليد از دوبوسى بود . تصور مىشد مازاد درآمدهاى زمين‌هاى بنگال بر هزينه‌هاى آن مىتواند تمام سرمايه‌گذارىهاى سالانهء كمپانى را بپوشاند تا تمام فروش كمپانى سود خالص شود و ثروتى بادآورده نصيب كارمندان كمپانى گردد . بنابراين به پشتيبانى از سردار مير جعفر سالخورده كه مدعى تاج‌وتخت بنگال بود ، برخاست . به لطف شتابزدگى و بىتصميمى نوّاب توانست سرانجام ، پس از به توپ بستن دژ پلاسى در ژوئن 1757 ، نامزد خود را به سلطنت بنگال برساند . در اثناى اين اتّفاقات بود كه استعدادهاى عالى كلايو ، كه بيشتر جنبهء سياسى داشت تا نظامى ، بروز كرد . او با مهارت و قاطعيت از ميان همهء آشفتگىها و توطئه‌ها راه خود را گشود . اما آن استعدادها بيشتر جنبهء سياسى داشت تا نظامى زيرا زد و خوردهايى كه روى داد ، عملا ناچيز بود .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكلايو كه تا به حال فقط رهبر دسته‌هاى چريكى و سياستمدار بود ، حال شاه تراش و چپاولگر هم شده بود . او چنان كه پيش خود پنداشته بود ، ناگهان به دوبوسى دوّمى در بنگال حاصلخيز تبديل شده بود كه مىتوانست ثروت آن‌جا را در اختيار كمپانى و همراهانش بگذارد . امّا ماجرايى كه در حيدرآباد با جانشين كردن يك فرمانروا به جاى ديگرى و حفظ او با نيروى اروپايى شاه تراش آزمايش شده بود در بنگال فرجامى دگرگونه داشت . پس از رفتن دوبوسى حيدرآباد مغولى به جا ماند ، اما پس از كلايو هيچ‌گاه بنگال روى استقلال نديد . در امور خارجى كلايو بر طبق همان نمونه عمل كرد . توانست ناوگان هلندى را شكست دهد ، پايگاه هلندىها ؛ چين سورا ، را تصرف كند . و مدعى تاج‌وتخت مغولان را - كه بعدا عالم شاه نام گرفت و درصدد برآمده بود حقوق خود را بر بنگال دوباره تثبيت نمايد - مجبور به عقب‌نشينى سازد .\r\nافزون بر اينها فرمانداران نواحى بنگال را از آسيب طمع‌هاى مالى ميرجعفر محفوظ دارد . حتى توانست از شاه مغولى دهلى براى خود لقب ثابت جنگ را كسب كند . اگر آزمايشى كه كلايو بدان دست زده بود از اختيار خارج شد به علّت مشكلات حاصل از مسائل داخلى بود . مشكل حضور بازرگانان انگليسى و منافع بازرگانى آنان و كمپانى بود . دو عاملى كه در حيدرآباد تقريبا وجود نداشت . به اميد ميليون‌ها ليره استرلينگى ، كه تصور مىشد در خزانه اللّه وردى انباشته است ، علاوه بر پرداخت‌هاى رسمى شرط شده بود متجاوز از يك ميليون ليره انگليس به اشخاص پرداخت شود . از اين مبلغ سهم كلايو 234000 ليره ، و املاكى واگذار شده بود كه ساليانه 30000 ليره درآمد داشت .\r\nحتى بعد از آن كه معلوم شد در آن گنجينهء افسانه‌اى فقط يك و نيم ميليون ليره موجود است ، باز هم بر پرداخت مبالغ فوق اصرار شد . مير جعفر هميشه گرفتارىهاى مالى داشت . دائما دچار مناقشه‌هاى مالى با جماعتى بود كه از يك سو قدرتى مقاومت‌ناپذير داشتند و از سوى ديگر مىپنداشتند مير جعفر در گوشه‌اى گنجينه‌اى پنهانى دارد . فصد مالى بنگال آغاز شد . از آن جا كه آتش طمع هر چه ببلعد بيشتر مىشود ، برآورده شدن اين تقاضاها ، خود\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nموجب تقاضاى بيشتر شد . در سال 1760 چون مير قاسم به تخت نشست 200000 ليره به كمپانى پرداخت . سه سال بعد جانشين او مجبور به پرداخت 139000 ليره شد . بازرگانانى كه مراجعت كرده بودند نيز سهم مىخواستند .\r\nقرار شد از آن به بعد از پرداخت هر گونه عوارض و ماليات در بنگال معاف باشند . بنابراين توانستند در همه جا و هر وقت رقباى بنگالى خود را نابود سازند . به اين هم اكتفا نشد . بيش از اينها ظلم شد . بنگال يك تفاوت عمدهء ديگر با حيدرآباد داشت . چون برترى و مزيت نيروهاى مسلح كمپانى بر نيروهاى نوّاب تثبيت شد عملا سرتاسر بنگال به علّت طبيعت آرام و مردم صلح‌جوى آن در اختيار عمال كمپانى قرار گرفت . هر بازرگانى كه چند نفر از اراذل و اوباش را استخدام مىكرد ، مىتوانست مأمورين نوّاب و مردم روستاها را مورد ضرب و شتم قرار دهد . كارى كه به علّت سرشت و خلق‌وخوى استوار و مردانه بزرگان و مردم دكن غير ممكن بود . آنچه اين‌گونه ظلم و ستم را آسان و ممكن مىساخت اين واقعيت بود كه كمپانى چون مستقيما مسئول ادارهء امور نبود ، هميشه مىتوانست ادعا كند هيچ‌گونه مسئوليتى در برابر رفتار عمال و بازرگانان خود ، در داخل خاك بنگال ، ندارد .\r\nاين‌گونه بود كه پس از سال 1757 وضع در بنگال چنان شد كه نوّاب اسما مسئول اداره امور بود امّا نيروى مسلح در اختيار كمپانى بود . كمپانى نيز از اين وضع براى پر كردن جيب خود استفاده مىكرد . به بازرگانان وابسته به خود اجازه مىداد كه با بازرگانى داخلى بنگال چنان كه دلخواه آنان بود ، رفتار كنند .\r\nچند سالى نگذشت كه ويرانى و ركود اقتصادى بر بنگال چيره شد . كمپانى در آستانهء ورشكستگى قرار گرفت . اگر وقوع اين تحولات بدون دخالت از خارج ممكن شد ، به اين علّت بود كه تمام توجه معطوف به نواحى فعال‌تر هند بود . با اين فتح باب تلخ و مأيوس كننده بود كه نخستين حكومت كمپانى پا به عرصهء وجود نهاد ، و سنگ زيربناى تسلط كامل بعدى بر تمام هندوستان گذاشته شد . از حكومت بنگال بود كه اسم كمپانى هند شرقى شد كمپانى بهادر .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nكلايو گرچه تا سال 1760 به انگليس برنگشت و خود سبب اين سيل ويرانگر بود ، ولى فعّاليت بازرگانان را تا اندازه‌اى محدود مىكرد . هنوز يك سال نگذشته بود كه شوراى كلكته نوّاب ديگرى را ، كه تصور مىشد از مير جعفر مطيع‌تر است ، جانشين او كرد . امّا معلوم شد كه نوّاب جديد مصمم‌تر بوده و مشغول تهيّه نيروى مسلح است . پس از زد و خوردى خونين ، ديگرى را به جاى او نشاندند . باز مايهء اختلاف ، بازرگانى خصوصى بود .\r\nكمپانى از اين گونه اتّفاقات و خبر احتمالى حملهء مجدد عالم شاه ، و بيش از اينها ، از كاسته شدن سود خود ( جنگ خرج داشت ) نگران شده بود ، بار ديگر كلايو را در سال 1765 به صورت گرگى ، كه حال كسوت شبانى در بر كرده بود ، راهى كلكته كرد . وى با فعّاليتى حيرت‌انگيز و پرقدرت در ظرف دو سال اوضاع را دگرگون ساخت . پايهء استوارى براى حكومت و تسلط كمپانى در هند آماده ساخت . نخست اوضاع داخلى را سروسامان داد . شاه عالم و شجاع الدوله فرمانروى اوده هم اكنون در بكسار شكست خورده بودند . لازم بود كلايو تصميم بگيرد كه براى قلمرو خود حد و مرزى قائل شود . وسوسهء حمله به دهلى و تصرف تمام درهء گنگ - جمنا به عنوان نايب امپراتورى وجود داشت . مانعى سر راهش نبود . امّا كلايو اشراف داشت كه كمپانى مقدمات لازم براى ايفاى نقش امپرياليستى را ندارد . تصميم گرفت بارى بيش از توان خود بر دوش نگيرد . اين يكى از درخشاترين كاميابىهاى او بود .\r\nشجاع الدوله را دوباره به فرماندهى اوده منصوب كرد ، برايش نيرويى مسلح تهيه ديد ، ضامن دفاع از او شد . با واگذارى اللّه‌آباد و پذيرفتن باج و اين كه سرحد بيهار مرز فيما بين باشد ، اوضاع را آرام كرد . در ازاى تسليم اللّه‌آباد شاه عالم رضايت داد و فرمان صادر كرد كه كمپانى مقام ديوانى پيدا كند . يعنى به نيابت از او مأمور جمع‌آورى ماليات‌ها و عوارض در سرزمين‌هاى بنگال و بيهار شود . اين مقام تا آن زمان به نوّاب تعلق داشت . حال در بنگال دو حكومت بر سر كار بود يكى نوّاب كه مسئول ادارهء امور قضايى و امنيت بود ،\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nو ديگرى كمپانى كه وظيفهء تصدى امور مالى را بر عهده داشت . حال كمپانى نمايندهء حكومت مغول‌ها براى وصول و جمع‌آورى ماليات بنگال و بيهار شد . اين خود بهترين وسيله بود كه كمپانى با حال و هواى هند و مردم آن خو بگيرد ، و از جزئيات امور آن سرزمين آگاه شود . هنوز انديشهء ادارهء مستقيم امور بنگال به ذهن مديران كمپانى خطور نكرده بود . جمع‌آورى ماليات‌ها را نايب نوّاب - كه از سوى كمپانى كه به اين مقام منصوب شده بود و محمد رضا خان نام داشت - انجام مىداد . با اين ترتيب كمپانى عملا به صورت فرمانرواى بنگال درآمد زيرا نيروى نظامى را نيز دريد اقتدار داشت . آنچه براى نوّاب باقى مانده بود ادارهء امور قضايى بود . آنگاه مجبور شد حتى اختيار قوهء قضايى را نيز به نايب نوّابى كه كمپانى منصوب كرده بود ، واگذار كند .\r\nسرانجام تسلط كمپانى كامل شد ، و دستگاه ادارى هندى باقى ماند . ظواهر و القاب آن مغولى بود امّا اختيار به دست كمپانى افتاده بود .\r\nسوّمين وظيفهء كلايو ، دشوارترين وظايف او بود . به او اختيار داده شد تا رشوه‌خوارى و باج‌گيرى را محدود كند و بازرگانى داخلى و خصوصى را سروسامان دهد . امّا كسى انتظار نداشت او به اين دستور العمل‌ها وقعى نهد . از همان اوّل در اين زمينه سخت‌گيرى كرد . براى مأموران انگليسى دو راه باقى نماند . يا تن دادن به مقررات يا مراجعت به انگلستان . ارزش هدايايى را كه مأموران انگليسى مىتوانستند بپذيرند به شدّت محدود كرد . هر گونه بازرگانى خصوصى را قدغن ساخت . به تأسيس يك انجمن بازرگانى پرداخت كه وظيفهء آن تقسيم منافع انحصار نمك بر حسب درجه و رتبهء كارمندان انگليسى بود . هر چند كمپانى اين روش را نپذيرفت امّا اين اقدام گام اوّل در راه تثبيت حقوق ثابت كارمندان بر حسب رتبه بود . سرانجام مزاياى افسران نيروى مسلح را كاست . با همان پشت‌كار هميشگى شورش سفيدها را كه توسط يكى از امراى ارتش انگليس رهبرى مىشد ، سركوب كرد .\r\nپس از دو سال تلاش طوفان‌وار كلايو به انگلستان برگشت . گرفتار دام\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nتوطئه‌هاى كمپانى و سياست بازىهاى انگلستان شد ، و سرانجام هفت سال بعد خودكشى كرد . اوضاع بنگال به حال سابق برگشت . كمپانى چشم به راه منافعى كه هيچ‌گاه واقعيت نيافت به ورشكستگى نزديك شد ، امّا تمام اقدامات كلايو بىحاصل نماند . مرزهاى كلى دولتى در هند ، كه تحت تسلط كمپانى باشد ، طرح ريزى شد . اصول كلى تشكيلاتى كه اين دولت مىبايست داشته باشد تدوين گرديد . هر چند اين حكومت از ديگر حكومت‌هاى سر كار در شبه قاره ، و يا يكى از ولايات مغولى طماع‌تر بود ، و بخش بيشترى از درآمدهاى عمومى به كيسهء فرمانروايان سرازير مىشد و بخش كمترى صرف مردم مىگشت امّا به هر حال غارت و چپاول آشكارى كه در سال‌هاى شصت فراگير شده بود ، پايان يافت . اشتباه بزرگ كمپانى و كلايو اين تصور غلط بود كه مىپنداشتند اضافه درآمد ماليات بنگال مىتواند جوابگويى هزينه‌هاى سالانه كمپانى باشد . باورى كه نادرستى آن به اين علّت بود كه نمىتوانستند از فساد مستخدمين خود ، كه بخش اعظم اين درآمد را به جيب خود يا دوستانشان در انگليس مىريختند ، جلوگيرى كنند .\r\nخطر ورشكستگى كمپانى نياز به اصلاحات سياسى را آشكار كرد . از يك سو وارن هستينگز « 1 » را به اصلاح امور گماشتند ، و از سوى ديگر از دولت تقاضاى وام شد . نتيجهء تسلط دولت بر امور كمپانى هند شرقى ، دورهء سيزده سالهء فرماندارى وارن هستينگز بود . جريانات مختلف ناشى از دخالت دولت ، دسيسه‌هاى كمپانى ، منافع شخصى و كينه‌ورزىهاى سياستمدارانى كه با هند سروكار داشتند ، به اين دوره از تاريخ روابط انگليس و هند رنگ و بوى خاص مىدهد . آنچه بر ويژگىهاى اين دوره مىافزايد خصوصيات خود وارن هستينگز بود كه همچون قايق نجات لاستيكى شناور در دريايى طوفانى ، هر چه بر شدّت و ارتفاع امواج افزوده مىشد بر ابعاد\r\n\r\n\r\n","description":"","footnote":"\r\n( 1 ) .  Warren Hastings \r\n","page_name":" 115 ","page_number":115},
  {"content":"\r\n\r\nشخصيت او نيز اضافه مىگشت . شخصيت آرام و انعطاف‌پذير او ، كه سرپوشى بر اراده‌اى آهنين و عزمى راسخ بود ، چنان بر صحنهء تاريخ آن عصر سايه افكنده است كه حاصل مطالعه‌اى آن عمدتا جانبدارى يا دشمنى با او است . به طور كلى مىتوان گفت هستينگز به آن حركتى كه كلايو ، فقط خطوط اصلى مرزهاى آن را رسم كرده بود ، شكلى روشن و قطعى داد . به تنهايى و يك تنه در برابر كليه حملات دسته جمعى هنديان ، بىهيچ كمك و مددى از طرف دولت انگليس ، پايدارى نمود . آنگاه كه از هند رفت كمپانى بهادر بنگال با شعبه‌ها و پايگاه‌هايى كه در مدرس و بمبئى ايجاد كرده بود به عنوان يكى از بزرگ‌ترين قدرت‌هاى مطرح در شبه قارهء هند شناخته مىشد . رؤيا و آرزوى ماجراجويى تبديل شده بود به واقعيت غير قابل انكار . عظمت كاميابى او را تنها با به ياد آوردن ابعاد تعداد مشكلاتى كه بر سر راه داشت ، مىتوان دريافت . با ناتوانايى افرادش ، كه اكثر آنان غرق فساد و بيشتر در پى تجارت بودند تا سياست ، حسادت و اختلاف نظرهاى حاكم بر شعبات كمپانى در مَدرس ، بمبئى و لندن ، دشمنىهاى شخصى و كينه‌ورزى مشاوران او و دسيسه‌هاى دائمى عليه او كه در انگليس پياده مىشد . عظمت او در اين است كه تمام اين مشكلات را توانست ، بى آن كه رسالت و هدف نهايى خود را لحظه‌اى فراموش كند ، پشت سر گذارد . از آن بابت اين بها را پرداخت كه فرماندار اندرزپذير و قابل انعطاف سال 1772 تبديل شد به حاكم بدبين ، پنهان‌كار ، بىگذشت و فرومايهء سال‌هاى 1780 . در واقع هر دو طرف مناقشهء راجع به هستينگز حق داشتند . در او هم آثار بزرگى و هم نشانه‌هاى فرومايگى ديده مىشود . امّا اگر شرايط آن زمان را در نظر بياوريم آنگاه او نه شهيدى مظلوم مىنمايد و نه هيولايى ستمكار . سرگذشت او تبديل مىشود به سرگذشت حيرت‌انگيز مردى بسيار توانا و نيرومند ، كه در زير سخت‌ترين فشارهايى كه از داخل و خارج بر او اعمال مىشد هيچ‌گاه از موقعيت خود اطمينان نداشت . هميشه مىبايست وانمود كند كه دارد اعمال مديريت مىكند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنخستين كار مهم هستينگز پايه‌گذارى تشكيلات بود . دو سال و نيم پيش از آن كه قانون لازم به تصويب رسد سرتاسر دستگاه ادارى را منظم ساخت .\r\nكارگزاران هندى را كه از سوى كمپانى مأمور گردآورى ماليات‌ها بودند ، مرخص كرد . به جاى آنان در كلكته كميسيون درآمدها را گماشت . در تمام نواحى مأموران مالياتى انگليسى را به كار گرفت . مديريت ادارى واقعى انگليسيان در هند ، از آن زمان شروع شد . منظور ادارهء مستقيم امور هند نبود امّا انديشهء نوين سرپرستى انگليس براى ادارات هندى اين گونه پيدا شد .\r\nنظارت بر درآمدها به دلخواه هستينگز عملى نشد . حاصل تمام اقدامات او سلسله‌اى از آزمايش‌هاى ناموفق بود . امّا بايد به ياد آورد كه نه تنها دربارهء امور مالى بىتجربه بود بلكه همكاران قابل اعتماد نيز نداشت . منافع اكثريت كسانى كه مىتوانستند او را از مسائل مربوط آگاه سازند در پنهان كردن حقايق اوضاع از او بود . در اصلاحات بازرگانى توفيق بيشتر داشت . دستك يا اجازهء بازرگانى خصوصى كسانى كه براى كمپانى كار مىكردند سرانجام در سال 1773 الغاء شد . عوارض روى تمام كالاها ، به استثناى كالاهاى انحصارى نمك و هستهء فوفل و تنباكو را كاست و نرخ يكنواخت 5 / 2 درصد را جانشنين كرد . با محدود كردن گمركات ، در پنج مركز عمده ، به جريان داد و ستد بازرگانى سرعت داده شد . اصلاحاتى كه دست زدن به آنان در ده سال پيش موجب عزل فرماندار و شروع جنگ شده بود ، اين بار به علّت مهارت و چيره‌دستى ، عملًا بدون روبرو شدن با اعتراض و مخالفت ، عملى شد . دومين موضوع عمدهء ايام فرمانروايى هستينگز در هند مبارزهء او با شورا بود . آنچه باعث شروع اين مبارزه شد تصويب قانون تنظيم « 1 » در سال 1773 بود . با اين قانون نه تنها هستينگز فرماندار كل شد و مسئوليت سرپرستى امور مدرس و بمبئى به او محول گرديد ، بلكه سه نفر اعضا ، از چهار عضو شوراى امور هند\r\n\r\n\r\n","description":"","footnote":"\r\n( 1 ) .  Regutating Act \r\n","page_name":" 117 ","page_number":117},
  {"content":"\r\n\r\nرا ، نيز دولت از ميان سياستمداران انگلستان انتخاب مىكرد . يكى از اين سه نفر به نام فيليپ فرانسيس علنا ادعا داشت بهتر از هستينگز مىتواند امور هند را اداره كند . شرح جزئيات آن كشمكش‌ها و رقابت‌ها هر چند هيجان‌انگيز و جالب است امّا جاى تكرار آنها نيست . فقط به آنچه با هندوستان مربوط مىشود خواهيم پرداخت . نخستين نتيجهء اين رقابت‌ها اين بود كه ادامهء سياست داخلى يكنواخت ناممكن شد . بنابراين پياده كردن تشكيلات واقعى در آن بخش‌هاى هند كه به تصرف انگليسيان درآمده بود و در مستعمرهء بنگال ، دست كم ، ده سال به عقب افتاد . دومين ثمرهء آن ايجاد دو دستگى شديد در تمام سطوح كارمندان كمپانى در بنگال و مركز كمپانى و دولتمردان مستقر در لندن بود . در اثر تداوم مبارزه ، تمام دست‌اندركاران به جانبدارى از هستينگز يا فيليپ فرانسيس پرداختند . در آخر كار هم تمام يا موافق هستينگز بودند يا مخالف او . حاصل اين شد كه هر نوع توافقى موقتى باشد . نبود تصميمى كه چندى بعد عوض نشود . نظم و هماهنگى ، كه او در سال‌هاى اوليهء زمامدارى خود ايجاد كرده بود ، از ميان رفت . ديگر نمىشد روحيه‌اى را كه او در ميان كارمندان كمپانى ايجاد كرده بود حفظ كرد . خود او نيز براى حفظ مقام ناچار دست به دامان همان تمهيدات و روش‌هاى كهنه شد . تصفيهء دستگاه ادارى نيز ده سال به تأخير افتاد . سومين اثر اين مبارزات و رقابت‌ها از يك سو تندخويى تدريجى هستينگز و از سوى ديگر گسترش و بزرگ شدن پيوستهء شخصيت و اهميّت او بود . هستينگز چنان تسلطى بر صحنهء تاريخ هند يافت كه تا آن زمان مانند آن ديده نشده بود ، بعد از آن هم مشاهده نشد .\r\nآنچه او انجام داد نه تنها اسباب حيرت و تعجّب بود ، بلكه واقعا موجب تشتت آرا شد . اثرات سوء اين مبارزه شديد او را وادار به اقداماتى كرد كه تناقص آرا دربارهء آنها هنوز ادامه دارد . اردوكشى روهيلا در سال 1774 از جمله اقدامات جنجالى بود كه انتقاد از آن ادامه نيافت . اما رضايت ضمنى و عدم مخالفت او با قتل به ظاهر قانونى ناند كومار و تحريك راجه بنارس ، به\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nانقلاب در سال 1781 با باج‌گيرىهاى مكرر و آزاررسانى به بيگم اوده با همين انگيزه ، از جمله نمونه مواردى است كه هستينگز سال‌هاى 74 - 1772 ممكن نبود بدانها روى آورد . فرانسيس سرانجام توانست با به استيضاح كشيدن هستينگز از او انتقام بگيرد . امّا محكمهء تاريخ حكم بر تبرئه هستينگز داده است . عظمت هستينگز آن است كه هر چند به اصطلاح يك دست او - موضوع اختلافات داخلى - از پشت بسته بود ، اما توفيق يافت به رغم حملات مكرر ، مستملكات انگليس را در هند حفظ نمايد . از اين كه بگذريم ، به طور خلاصه مشكلات سر راه او عبارت بود از حسادت مدرس و بمبئى ، وجود دو قدرت ناراحت و توسعه‌گر هند يعنى ماراتاها و حيدر على اهل ميسور ، انزواى او از خود انگليس ، كه با شروع جنگ‌هاى استقلال آمريكا در سال 1750 شروع شد و در سال 1778 با پيوستن فرانسه به ائتلاف اروپايى ضد انگليسى به اوج خود رسيد . روحيهء خستگىناپذير و مديريت استوار هستينگز آنگاه به حد اعلاى درخشندگى رسيد كه از يك سو در هند تمام در مخالفت با او اتفّاق كرده بودند و از سوى ديگر به علّت جنگ‌هاى استقلال آمريكا و شكست انگليس‌ها و تسليم فرماندهانى چون بورگوينه در ساراتوكا و كرن واليس در يورك تون ، رابطه‌اش با انگلستان قطع شده بود .\r\nعلّت حسادت ميان بمبئى و مدرس اين بود كه آنها فرماندارىهاى مستقل بودند . هر يك تا هنگام تصويب قانون 1774 مستقيما با لندن سروكار داشتند . اتفاق چنين افتاد كه مدرس با حيدر على ماجراجوى مسلمان و توانا و توسعه‌گر ميسور درگيرى پيدا كرد و بمبئى با مركز قدرت قابل ملاحظه ماراتاها در پونا . هدف هستينگز ساده و آشكار بود . مىخواست مستملكات انگليسىها را در بنگال دست‌نخورده محافظت كند . از درگيرى با قدرت‌هاى محلى هندى اجتناب ورزد . هدف اصلى و اولى كمپانى تجارت و داد و ستد بود و لازمهء داد و ستد صلح و آرامش است . نخستين درگيرى هستينگز اين بود كه واحد مسلحى را به يارى فرمانرواى اوده ، كه در سال 1774\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىخواست روهيلاهاى سركش را در مغرب متصرفات خود گوشمالى دهد ، بفرستد . مقصودش از اين كار حفظ دولت اوده به عنوان سپر محافظ حملات ماراتاها بود . با اين اقدام هستينگز متّهم شد در امور داخلى دولت‌هاى هندى دخالت كرده و از اهداف نيروهاى مسلح نوّاب اوده پشتيبانى كرده است .\r\nمسئلهء دوّم او ، ماراتاها بود كه به لطف فرماندار بمبئى براى او ايجاد شده بود .\r\nپس از شكست فاجعه‌آميز ماراتاها در جنگ پانىپات اينك ماراتاها تجديد قوا كرده و دوباره پا به عرصهء سياست هند گذاشته بودند . پيشواى جوان و قابل ماراتاها در سال 1772 درگذشت . دولت پونا گرفتار يك رشته جنگ‌ها و منازعات جانشينى شد . در سال 1774 برادر پيشوا در اثر توطئهء عمويش رگهونات رائو به قتل رسيد . وى نيز به نوبهء خود از سوى طرفداران پسر پيشواى درگذشته بيرون رانده شد . بمبئى از رگهونات طرفدارى مىكرد .\r\nهستينگز دستورات بمبئى را نقص كرد . اوامر او نيز به نوبهء خود از طرف هيئت مديرهء كمپانى ناديده گرفته شد . هيئت مديره كه قبلا بر هستينگز ايراد گرفته بود كه چرا در امور داخلى دولت‌هاى ناتوان هندى دخالت مىكند ، حال خود به دخالت در امور داخلى دولت‌هاى نيرومند هندى پرداخت . پيش از آن كه نيروى مسلحى كه از بنگال اعزام شده بود - و توانسته بود عرض شبه قاره را طى كند - به بمبئى برسد ، ارتش بمبئى به دام افتاد . در سال 1779 در سر راه پونا در ودگائون تسليم شد . سه سال ديگر جنگ ادامه يافت تا سرانجام هستينگز توانست با سياست ماهرانهء خود ميان ماراتاها تفرقه بياندازد ، و در سال 1782 در سالابى صلح كند . هنوز جنگ با ماراتاها ادامه داشت كه به علّت ندانم‌كارىهاى دولت مدرس بحران نوينى در جنوب بروز كرد . امور مدرس مدّت‌ها دچار آشفتگى بود . در سال 1769 بيهوده با ميسور جنگ كرده بود . در سال 1776 لرد پيگوت ، مدافع مدرس در برابر فرانسويان ، براى انجام اصلاحاتى به مدرس فرستاده شد . اما از طرف هيئت مديرهء حكومت مدرس دستگير و در زندان درگذشت . ندانم‌كارىهاى دولت انگليسى مدرس سبب شد تا چند قدرت هندى مخالف با يكديگر بر ضد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمدرس ائتلاف كنند ، ائتلافى كه دولت مدرس هيچ‌گونه آمادگى پايدارى در برابر آن نداشت . نيروى مسلح ائتلاف ماراتاها و نظام حيدرآباد و حيدر على ميسور در سال 1780 كاناتيك را تصرف كرد . دو بار انگليسىها را شكست داد ، و به پاى حصار مدرس رسيد . در آن لحظه هستينگز حد اعلاى توانايى خود را به منصه ظهور گذارد ، با آن كه هنوز جنگ بمبئى به صلح نيانجاميده بود نيروى مسلح فراوان و كارآمدترين فرماندهان خود را به مدرس فرستاد .\r\nدر ظرف يك سال اوضاع را دگرگون ساخت . نخست نظام حيدرآباد و سپس ماراتاها را از ائتلاف جدا كرد ، آنگاه توانست به مقابله با خطر ناوگان فرانسوى كه تحت فرماندهى سوفرن شجاع بود بپردازد ، و با دوبوسى كه در خشكى نيرو پيدا كرده بود مبارزه كند . حيدر در سال 1782 درگذشت ، و او در سال 1784 با پسرش تيپو سلطان در شهر ساحلى منگلور ، پيمان صلحى را امضاء كرد .\r\nهستينگز نشان داد كه دست تنها و بىهيچ‌گونه كمكى از اروپا مىتواند از مستملكات كمپانى در هند ، در برابر قوىترين اتحاد دولت‌هاى محلى هندى ، مقاومت و دفاع كند . همين نشان داد كه اگر شخصى مصمم باشد مىتواند دولت‌هاى پراكندهء دوردست مدرس و بمبئى را با هم سرپرستى و مديريت نمايد . از آن زمان به بعد بود كه ديگر در هند سه كمپانى انگليسى فعاليت نداشت ، و هر سه تبديل به يد واحد شدند . حال ديگر مستملكات انگليس در هند به رسميّت شناخته شده بود ، بلكه به عنوان يكى از بزرگ‌ترين قدرت‌هاى شبه قاره هند نيز پذيرفته شد . چون در هند آن روز نه مرزهاى تاريخى وجود داشت ، و نه تعادل قدرت سياسى به رسميت شناخته‌اى .\r\nآشكار بود كه مستملكات هندى كمپانى انگليسى يا بايد به گونه‌اى روزافزون توسعه يابد و يا آن كه كوچك‌تر و كوچك‌تر شود . از اين ديدگاه است كه بايد هستينگز را پايه‌گذار واقعى مستمرهء انگليسى هند دانست .\r\nهستينگز دستگاهى ناتوان براى وصول ماليات تحويل گرفت و از آن دولتى به وجود آورد .\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\n8 دولت بنگال و استيلا\r\nاگر كلايو دولتى انگليسى را در هند بنياد گذارد ( هر چند به روش راهزنان حرفه‌اى ) و اگر هستينگز براى اين دولت استخوان‌بندى يكدستى فراهم آورد و بدان دوام و قوام سياسى داد ( هر چند دشمنانش در بنگال و لندن هزار گونه اشكال‌تراشى كردند ) كرنواليس « 1 » بود كه اين دولت را به شكل مشخصى درآورد و ويژگىهايش را پايدار ساخت . كمپانى در هند دولتى يكتا شد كه در ضمن هندى بودن انگليسى نيز بود . با مسمىترين اسم آن كمپانى بهادر بود . اين دولت از نوع همان دولت‌هايى بود كه هر فاتح ديگرى نيز مىتوانست برپا سازد ، اما در ضمن مشخصاتى كاملا انگليسى نيز داشت .\r\nاين دولت نوبنياد نه مبشر انقلاب هند بود و نه طليعهء دگرگون‌سازى آن را داشت ، بلكه نخستين مرحله از دور نوين فتوحات و استقرار و رفاه و زوال بود . امّا چون اصلاحات ادارى كه در اين مرحله صورت گرفت تأثيرى عميق بر زندگى اجتماعى بعدى هند گذاشت ، مطالعهء كليات آن سودمند خواهد بود .\r\nانتصاب كرنواليس به عنوان فرماندار كل در سال 1786 نتيجهء مستقيم اختلافاتى بود كه از اقدامات كلايو و رژيم هستينگز حاصل شده بود .\r\n\r\n\r\n","description":"","footnote":"\r\n( 1 ) .  Cornwallis \r\n","page_name":" 123 ","page_number":123},
  {"content":"\r\n\r\nورشكستگى قريب الوقوع كمپانى باعث دخالت دولت انگليس در امور كمپانى شد . دخالتى كه سبب وارونه شدن جريان طبيعى رويدادها گرديد و به جانشينى پدر به جاى پسر انجاميد . درخواست كمك كمپانى از دولت انگليس يك رشته تحقيق و تفحص‌هاى پارلمان انگليس را به دنبال آورد . اين تحقيق تفحص باعث بر ملا شدن حقايقى بود كه بهانهء كافى هم براى آن دسته از منتقدان كمپانى ، كه نسبت به موقعيت انحصارى آن غبطه مىخوردند ، شد . در ضمن وسيلهء دست كسانى شد كه واقعا دلسوز منافع اجتماعى بودند . اين مناقشه عملا با تحقيقات سال 1772 و مذاكرات پارلمان دربارهء قانون هند در سال‌هاى هشتاد ، و استيضاح هستينگز كه تا سال 1795 به درازا كشيد ، ادامه داشت . در ضمن جريان طولانى بحث و جدل ، از جمله طرفدارى شديد و يك جانبهء بروك و آزمون و خطا و مانورهاى نابخردانه و اقدامات ناپسند و حتى ظلم آشكار ، چند اصل بنيادين به عنوان مبادى اوّليهء روابط انگليس و هند تدوين شد . مقرر شد هيچ مستملكهء تجارى خصوصى انگليسى در هند عمل نكند . تمام صاحب منصبان انگليسى مأمور به خدمت در هند موظف به پاسخگويى در برابر اقدامات خود ، در انگلستان شدند .\r\nكمپانى به عنوان يكى از فرمانروايان ، مسئول رفاه و آسايش اتباع هندى خود شناخته شد . نخستين اين اهداف با تصويب قوانين پارلمانى به دست آمد .\r\nاستيضاح هستينگز وسيلهء رسيدن به هدف‌هاى بعدى بود . حمله به هستينگز با حس انتقامجويى سرفرانسيس فيليپ آغاز شد ، و بعد به صورت مسئلهء محلى درآمد . اگر پيت ؛ نخست وزير وقت انگليس ، اجازه داد كه جريان اين استيضاح به درازا كشد به اين علّت بود كه با اين تمهيد مىخواست نيروهاى حزب محافظه كار را به سوى كانالى انحرافى سوق دهد . نتيجهء پايانى بىآبرويى شغلى هستينگز بود . اما در جريان محاكمه معلوم شد در واقع نجات دهندهء هند انگليسى بوده است . رسوايى اين دوره نتايج بااهميتى به بار آورد . اتهامات وارده سياسى بود ، امّا زمينهء آن حكايت از استبداد\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nافسار گسيخته مىكرد . ورشكستگى سياسى برجسته‌ترين كارمند كمپانى در هند ، هر چند سرانجام تبرئه شد ، اين نكته را مسلم ساخت كه پارلمان عزم جزم كرده است تا اصولى را كه در قانون هند به تصويب رسيده بود ، به هر قيمت كه شده ، پياده كند . حال يقين شد هيچ كس نمىتواند در هند مستبدانه و بدون احساس مسئوليت اقدام كند و از خطايش چشم‌پوشى شود . چهارچوب قانون عبارت بود از قانون تنظيم سال 1773 و قانون هند 1784 كه پيت آن را به تصويب رسانده بود . قانون تنظيم بمبئى و مدرس را ناچار از اطاعت از هستينگز كرد . خود هستينگز مجبور به پاسخگويى در شوراى كينه‌توز كلكته شد . فقط شخصيتى با استعداد فوق العاده مىتوانست در چنان شرايط سخت بحرانى و جنگ ، امور را اداره نمايد . در قانون هند حكومت مضاعفى پيش‌بينى شده بود كه به موجب آن كمپانى زيرنظر وزيرى در لندن قرار گرفت كه عنوان صدر شوراى نظارت را داشت . كلكته مجبور به اطاعت از فرماندار كلى بود كه با نظر و تصويب دولت انتخاب مىشد . اين‌گونه بود كه هند زير تسلط كمپانى انگليسى به زير سلطهء دولت انگليس درآمد . مجبور از اطاعت دستورهاى پارلمان ، كه مبتنى بر عدم اعمال خشونت و دستگاه ادارى صادق و مسئول رفاه و امنيّت مردم بود ، شد . بودند كسانى كه اگر دستشان مىرسيد ، اين قوانين را ناديده مىگرفتند ، امّا چون مجرى آن پيت بود ، كه هنوز در آغاز صدرات طولانى خويش بود و همكارى چون دونداس داشت و هفده سال فرصت كرد تا اين قوانين را پياده كند ، نتايج مطلوب به بار آمد .\r\nگرنواليس بيش از هر كس ديگر چه پيش از او و چه بعد از او در هند انگليس قدرت داشت . او همانند دونداس يكى از اعضاى محفل خصوصى پيت بود . نه تنها از ملاكين به نام بود بلكه از سردارانى بود كه اعتبارش را حتى پس از شكست ساراتوگا حفظ كرده بود . نمايندهء شخصى پيت در هند بود و هفت سال در آن جا حكومت كرد . نه مخالفت كمپانى در هند با او بجايى مىرسيد و نه اقدامات عليه او در انگلستان مؤثر بود . با نهايت اقتدار حتى به\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدرخواست‌هاى وليعهد انگليس ، كه از او تقاضاى جانبدارى مىكرد ، جواب رد مىداد . نخستين اقدام كرنواليس تجديد اقتدار حكومت و پاكسازى ادارى بود . نحوهء حكمرانى سلف خود مكفرسون را « بدترين سيستم پارتىبازى » مىخواند . تمام اعضاى شوراى درآمدها را معلق ساخت و جمع كثيرى از كارمندان آن را به انگلستان بازگرداند . آنگاه دستگاه ادارى را از نو سامان داد .\r\nتا آن زمان هر يك از عمال كمپانى مىتوانست در آن واحد پستى بازرگانى ، سياسى و ادارى داشته باشد . قوانين حاكم بر ممنوعيت بازرگانى فردى و خصوصى را پياده كرد ، و به جاى آن كمپانى را مجبور ساخت تا حقوق‌هاى كافى و زياد به كارمندان خود دهد . كمپانى هنوز دستگاهى بازرگانى بود كه علاوه بر تجارت ، دولت را نيز اداره مىكرد . طبيعى بود بسيارى از كارمندان آن مىپنداشتند مهم‌ترين وظيفهء آنان جمع‌آورى ثروت بوده و مسئوليت اجتماعى از جمله وظايف ثانوى ، امّا مطلوب آنان ، محسوب مىشد . خدمات دولتى را به شعبه‌هاى سياسى و بازرگانى تقسيم كرد . كارمند مىتوانست يا اين و يا آن پست را انتخاب كند . از آن به بعد هر انگليسى مأمور به هند يا مىبايست بازرگان باشد و يا مأمور ادارى ، امّا نمىتوانست در آن واحد هر دو پست را داشته باشد . به عنوان بازرگان مىتوانست به هر گونه داد و ستد بپردازد ، امّا به عنوان مأمور دولت ناچار به اكتفا به حقوق و مزاياى ادارى كافى و قابل ملاحظه بود . اين آغاز دستگاه ادارى ، بدان معنا كه در سدهء نوزدهم از اين اصطلاح استنباط مىشد ، بود و نقطهء پايانى بود بر فعّاليت بازرگانى كمپانى . در اين زمان ديگر حكومت كردن اهميت بيشترى يافته بود تا بازرگانى .\r\nگام بزرگ بعدى كه كرنواليس برداشت اروپايى كردن ادارات دولتى بود .\r\nپيش از آن براى اغلب منصب‌هاى قضائى و مالى ، تا مقام نايب نواب ، از هنديان استفاده مىشد . كرنواليس نسبت به كمبودهاى هنديان حساسيت داشت . گزارش كرده بود « اعتقاد راسخ دارم تمام بوميان هندى فاسد هستند » ، و همين اعتقاد را دربارهء هم وطنان خود كه در هند بودند داشت . با اين تفاوت\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nكه مىپنداشت آنان را مىشود اصلاح كرد امّا هيچ‌گونه اميد به هدايت هنديان نداشت . بنابراين به استثناى على ابراهيم خان ، كه قاضى فسادناپذير بنارس خوانده مىشد ، تمام صاحب منصبان عالى مقام هندى از كار بر كنار شدند .\r\nهمهء مشاغلى كه پيش از پانصد ليره در سال مقررى داشت به كارمندان كمپانى ، كه اروپايى بودند ، واگذار شد . اين اقدام سبب شد كه انگ بيگانه بودن بر همهء كارمندان كمپانى زده شود كه آثار آن تا سال 1947 دوام يافت .\r\nسوّمين اقدام بزرگ گرنواليس سروسامان دادن به وضع درآمدها و مالكيت زمين در بنگال بود . تا زمان او ماليات ارضى را در بنگال و بيهار زمينداران موروثى جمع‌آورى مىكردند . معناى تحت اللفظى زميندار كسى است كه زمين در يد تصرف اوست ، امّا همين اصطلاح معناهاى صاحب زمين و مأمور وصول ماليات اراضى و يا مخلوطى از اين دو مفهوم را نيز مىرساند . زميندارهاى بنگال در واقع عوامل دولت در مناطق روستايى بودند . هر سال دربارهء مبلغى كه مىبايست به دولت بپردازند با مسئولين دولت چك و چانه مىزدند . هر چند گاهى يك بار مورد آزار و اذيت قرار مىگرفتند . اتفاق مىافتاد كه خود مالك نباشند ، در اين حالت توانايى پرداخت ماليات كشاورزان را پنهان مىكردند . تفاوت ميان آنچه از كشاورز وصول مىكردند با آنچه به دولت مىپرداختند منبع درآمد آنان بود . ماليات ارضى هر سال محاسبه مىشد ، امّا مقياساتى كه برآورد ماليات براساس آنها صورت مىگرفت سنتى بود . بر پايهء مسّاحى فراگيرى بود كه در دورهء اكبر انجام شده بود . زمينداران ، افزون بر اين وظائف ، در حوزهء مربوط به خود نيروى انتظامى و قوهء قضائيه را نيز در اختيار داشتند . راجه چايت سينگه اهل بنارس كه مورد فشار و آزار هستينگز واقع شد ، يكى از بانفوذترين و سرشناس‌ترين افراد اين طبقه بود . كشاورزى كه كشت و كار مىكرد زيردست زميندار بود . همان‌گونه كه زميندار مورد اذيّت و آزار صاحب منصبان دولتى قرار مىگرفت كشاورزى كه به كشت و كار مشغول بود نيز به نوبهء خود زير\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nفشار تازيانه و چكمهء زميندار قرار داشت . امّا همانند زميندار حقوق موروثى سنتى نيز داشت و كمتر مىشد بىزمين بماند .\r\nدشوارى كمپانى اين بود كه تا چه اندازه مىتوان روستاييان را دوشيد و از آنها ماليات گرفت بى آن كه خطرى پيش آيد . اين نكته رازى بود كه زمينداران پنهان مىداشتند ، زيرا با سهم آنان از ماليات وصولى از روستاييان مربوط مىشد . در آغاز خواستهء كمپانى به اضافهء تجاوز طمع‌كارانهء زمينداران به اقتصاد محل سبب شد در دريافت ماليات افراط و اجحاف شود . با قحطى بزرگ سال‌هاى 70 - 1769 ، كه كمپانى درصدد وصول ماليات معمول برآمد ، شدّت فشارى كه بر روستاييان مىآمد آشكار شد . ثروت و رفاه افسانه‌اى نواحى روستايى بنگال به فقر و تنگدستى همه جانبه تبديل شد . هستينگز چندين بار كوشيد تا اين وضع را اصلاح و تعديل نمايد امّا در دستيابى به اسرار زمينداران ناكام ماند . كرنواليس هم از مزيت تجربه هستينگز برخوردار بود و هم اين خوش اقبالى را داشت كه يكى از باكفايت‌ترين كارمندان كمپانى ، جان شور ، « 1 » كه بعد هم جانشين او شد ، دستيار و همكارش بود . خود كرنواليس از مالكين نسبتا روشنفكر انگلستان بود كه به رعايت قانون و انصاف و وجود امنيت اقتصادى پاىبند بود . با اين مقدمات به آسانى مىتوان پىبرد چه روى داد . در سال 1789 با زميندارها براى مدّت معين ده سال توافق داشت كه مبلغ ثابتى را بپردازند . بعدها اين مدّت هميشگى شد . در واقع كرنواليس به زمينداران به چشم مالك زمين مىنگريست ، و آنان را نمايندهء دولت براى حفظ نظم و آرامش در مناطق روستايى مىدانست . مقام آنان را تثبيت كرد ، امّا با اين شرط كه سهم دولت را بپردازند ، و با دائر كردن زمين‌هاى باير هم بر درآمد دولت و هم بر عوايد شخصى خود بيفزايند . امّا خصوصياتى چند مانع شد تا نتايج مطلوب از انديشه‌هاى كرنواليس حاصل\r\n\r\n\r\n","description":"","footnote":"\r\n( 1 ) .  John Shore \r\n","page_name":" 128 ","page_number":128},
  {"content":"\r\n\r\nشود . قرار بود كشاورز صاحب نسق تا زمانى كه بدهىهاى خود را به زميندار مىپردازد از امنيّت برخوردار باشد ، امّا راهى نبود تا مقدار دقيق اين بدهىها را معلوم كرد . اگر ظلمى به او مىشد تنها مىتوانست به محاكم نوينى كه انگليسىها ايجاد كرده بودند شكايت كند . امّا دسترسى به اين محاكم ، كه كشاورز با آن هيچ‌گونه آشنايى نداشت ، ناممكن بود . به ناچار كشاورز صاحب نسق به صورت اجاره كارى درآمد كه زميندار مىتوانست به دلخواه خويش با سرنوشت او بازى كند . قرار بود زميندار مبلغ معينى را به دولت بپردازد و يك دهم آنچه را جمع‌آورى كرده بود براى خود بردارد . امّا در آغاز نرخ ماليات‌ها زياد بود ، قيمت‌هاى فراورده‌هاى كشاورزى نيز ثابت ماند .\r\nزميندار ، حتى پس از اعمال فشار بر كشاورزان ، نمىتوانست تعهدات خود را انجام دهد . انگليسىهاى مبادى آداب او را مورد ضرب و شتم قرار نمىدادند اما مقام او را به ديگرى مىفروختند . زميندار همان وضعى را پيدا كرد كه در دورهء مغولان داشت . نتيجه اين بود كه تغيير بزرگى در هويّت زمينداران پيدا شد . قشر نوينى از سفته‌بازان كلكته املاك مزروعى را با نيت سفته‌بازى خريدند و در اختيار گرفتند . اين قشر نوين مالكين ساكن كلكته و ديگر شهرها ساكن املاك خود نبوده و ارتباط محلى نداشتند . كشاورز بنگالى تبديل شد به كارگر استثمار شده روستايى . ثمرهء حسن نيت كرنواليس پيدايش قشر مالكين اهل كلكته بود كه عمدتا ملك خود را به اجاره واگذار مىكردند . نظم و آرامش به دست آمد امّا به قيمت از ميان رفتن عدالت و رابطه حسنه .\r\nآخرين اقدام كرنواليس در زمينهء قانون و دادگسترى بود . هستينگز دستگاه دادگسترى و قانون تنظيم ديوان عالى قضائى را به وجود آورده بود كه قوانين انگلستان را بر بلبشوى قضاى هندى حاكم مىساخت . كرنواليس دست نمايندگان نوّاب را از جرائم كيفرى كوتاه كرد . پاره‌اى جوانب خشن و غير انسانى مجازات كيفرى را منسوخ كرد . مجموعه قوانين جزائى را به وجود آورد كه حتّى از قوانين آن روز انگلستان انسانىتر ، و يكى از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپيشرفته‌ترين قوانين جزائى دنيا بود . در هر يك از بيست و سه ناحيه محاكم مدنى ايجاد كرد كه در هر يك از آنها چهار شعبهء تجديدنظر وجود داشت . اين محاكم به سبب خارج بودن از دسترس و هزينه‌هاى گزاف و كند بودن ، براى آن روزگار ، چندان كارآمد نبود . امّا كرنواليس دو وجه به اين محاكم افزود كه بعدها اهميت بسيار پيدا كرد و به صورت تكيه‌گاه رفع ظلم از طبقه متوسط درآمد . اين دو وجه به ترتيب عبارت بود از جدا كردن قوهء مجريه از قوهء قضائيه از يك سو و حاكميت قانون از سوى ديگر . اين دومى كه اكنون سنگ سر زاويهء دستگاه دادگسترى هندوستان است ، چنان قانون مهمّى است كه جا دارد آن را به گونه‌اى كامل نقل كرد .\r\n« مأمورين جمع‌آورى ماليات‌ها و به تحقيق يكايك صاحب منصبان حكومت در محاكم قضائى پاسخگوى اعمال خود در ناحيهء مأموريت خويش هستند . آنگاه كه در مسائل مالى پاى دولت در ميان مىآيد دولت نيز بايد براى احقاق حق خود به محاكمى كه با قوانين موجود اداره مىشوند رجوع كند » .\r\nآنگاه كه كرنواليس زمام امور را در سال 1793 به دست جان شور ، معاون خويش داد ، دولتى در هندوستان ايجاد كرده بود كه ريخت و شكل مشخص و ملموس داشت . شامل بنگال و بيهار بود ، و دولت ناحيهء تحت الحمايه مدرس و بمبئى را هم يدك مىكشيد . همگان كرنواليس را كسى مىدانند كه همه چيز را انگليسىوار نمود . نخستين دولت غربى را در هندوستان پايه‌گذارى كرد . امّا همان‌گونه كه از مطالعهء دقيق‌تر روشن مىشود او بيشتر سنت‌هاى هندى را از نو زنده كرد تا رسم و رسوم انگليسى را . در رأس هرم فرماندار كل قرار داشت كه حال صدر شورا بود ، و تنها زير نظر مديران و رئيس هيئت مديره شركت در لندن انجام وظيفه مىكرد . واقعيت اين بود كه فرماندار كل تا زمانى كه از پشتيبانى رئيس هيئت مديره و كابينه برخوردار بود در مقام خويش استوار بود . رياست مستقيم داشت بر حكومت بنگال كه ركن اعظم كمپانى بود و بر\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدولت‌هاى محلى بنارس و بمبئى سرپرستى و اعمال قدرت مىكرد . قدرت او متكى به نيروهاى مسلح و ديگر ادارات بود . نيروى مسلح تشكيل مىشد از واحدهاى نظامى كه افراد آن هندى بودند و افسران آن انگليسى و چند واحد كه افراد آن نيز انگليسى بودند . علاوه بر اينها نيروهاى متّحدين و وفادارن نيز بودند كه ، به هنگام بحران ، از آنها استفاده مىشد . در ادارات مديران سطح ميانه و سطح بالا اروپايى بودند ، به شاخه‌هاى درآمدها ، قضائى و بازرگانى تقسيم مىشدند . كارمندان حقوق و رتبهء معين و مشخص داشتند ، و به حد نصاب قابل قبولى از درستكارى و صداقت رسيده بودند ، و روحيهء همكارى مطلوبى داشتند . كشور به بيست و سه ناحيه تقسيم شده بود . در هر يك از آنها ، نيروى انتظامى نوينى ، مأمور حفظ امنيّت و آرامش و نظم جامعه بود . يك قاضى به امور قانونى مىرسيد . يك مسئول ماليات به وصول درآمدها مىپرداخت و همان‌طور كه آمد ، توسط توانگران محلّى ، انجام وظيفه مىكرد .\r\nبا آن كه دولت متعهد بود به نيروى مسلح توسل نجويد و تجاوز نكند ، امّا كرنواليس درگير پيكارى بزرگ شد . حتّى شور صلح‌طلب نيز مجبور شد فرمانرواى يكى از سرزمين‌هاى همسايه را ، كه رفتارى دشمنانه داشت ، با خشونت معزول نمايد . ماليات ارضى ، كه بيش از هر چيز ديگر در زندگى روزانهء مردم مؤثر بود ، براساس سنت‌هاى كهن جمع‌آورى مىشد . هر چند در رأس دستگاه وصول ماليات‌ها افراد نوينى قرار گرفته بودند ، بر قدرت زمينداران افزوده شده بود . از اينها كه بگذريم زندگى معمول ، بر همان روال كهن ، بىآن‌كه تغيير عمده ببيند ادامه داشت . رسم و رسوم ، اجتماعى دينى و مناسبت‌هاى گوناگون همانند گذشته جارى بود . بازرگانى و صنايع در بستر هميشگى خود ادامه مىيافت . شايد مردم كوچه و بازار بنگال ، پس از آشوب‌هاى سال‌هاى 1760 و 1770 ، احساس آرامش كرده و تصور مىنمودند كه بار ديگر زندگانى مسير معمولى خود را طى مىكند . دگرگونى محسوس اين بود كه فرمانروايان و حاكمان تازه از راه رسيده كمتر از\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nپيشينيان خود مورد تنفّر بودند . بعضا به اين سبب كه ناآشنا بودند ، حال آن‌كه فرمانروايان مسلمان را همه مىشناختند . به هر حال هر دو دسته ، از نظر هندوان ، بيگانه و ناپاك مىنمودند . درست است كه پاره‌اى تحولات طبقاتى رخ داده بود ، اما بخت بر طبقهء حاكمهء مسلمان پيشين پشت كرده و از صحنه خارج شده بودند . قشر زميندار هند و نيز در انتظار همان‌گونه سرنوشت بود .\r\nدر شهرها طبقهء نوكيسه‌اى پيدا شد كه حال نقش واسطه‌گرى با هيئت حاكمهء نوين را بر عهده مىگرفت . ديگر كسى از هنرمندان و بنيادهاى مذهبى ، آن‌گونه كه رسم هيئت حاكمهء پيشين بود ، پشتيبانى نمىكرد . همگان چنان سرگرم مال‌اندوزى بودند كه به كسى رحم نمىشده و تمام دوستداران رسم و روش‌هاى كهن آزرده خاطر بودند . امّا تمام اين گونه مسائل در شهرها مطرح بود و موجب دغدغه خاطر نجبا و بزرگان بود . در گسترهء عظيم مناطق روستايى طرح اصلى زندگانى تغيير نيافته بود ، و مفاهيم و سنت‌هاى كهن مورد تعرض قرار نگرفته بود .\r\nدولت نوين درست در چهارچوب سنت‌هاى هندى استوار بود آن هم به رغم حسابگرىهاى انگليس مدارى كرنواليس حكومت تازه قوام يافته هيچ‌گونه وجه مشتركى با بنيادهاى رايج در انگليس نداشت . در بيست سال گذشته درست همان عوامل متعادل كننده و باز دارنده كه در انگلستان سدهء هيجدهم مرسوم شده بود ، كنار گذاشته شد . فرمانرواى دموكراتيك عملا تبديل شده به فرماندار كل مستبد . دولت‌هاى تحت الحمايه تبديل شده بود به نواحى تابعه و زيردست . امّا اگر همين حكومت نوبنياد به دست انگليسىها با رژيم‌هاى مغولان و نوّاب‌ها ، كه پيش از آن سركار بودند ، مقايسه شود با داستان ديگرى روبرو مىشويم . رئيس دولت همانند امپراطور و يا سپهدار است . هر دو ، دستگاه حكومتى با شكوه و پرطمطراق دارند همراه با گروهى از مشاوران خودى كه افكار عمومى و نظرات مأمورين را مىبايست در محاسبات خود منظور نمايد . درست است كه فرماندار كل تابع حكومت\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nلندن بود ، اما لندن تقريبا در آن سر دنيا بود . فرماندار كل عملا آزادى عمل گسترده داشت . موقعيت او بىشباهت به موقعيت نوّابى ، كه يك سدهء پيش ، عنوان سپهدار بنگال را داشتند نبود . نوّاب در ضمن آن كه به معناى واقعى اصطلاح تابع شاهنشاه اورنگ‌زيب ، كه در حيدرآباد دكن دوردست اقامت داشت ، بود تا زمانى كه او امر مركز را اطاعت ، و ماليات‌ها را گردآورى ، و سهم دولت مركزى را به موقع پرداخت مىكرد ، آزادى عمل داشت . نحوهء ادارهء حكومت به گونه‌اى كلى بر گردهء دستگاه ادارى مغولها بود . همانند دورهء مغولها ، قدرت حكومت ميان شاخهء نظامى و شاخهء مالى و درآمدها تقسيم شده بود . هر دو رژيم از بيخ و بن ، چه از نظر افراد و چه از ديدگاه فرهنگى ، بيگانه بودند . بايد به ياد آورد بيشتر اوقات ، در دورهء مغولى ، هفتاد درصد از دولتمردان صاحب پست‌هاى كليدى بيگانه‌تبار بودند و نيمى از آنچه باقى مىماند هندو بودند . يك پشتون مسلمان مذهب ، از ديدگاه يك بنگالى ، همان قدر بيگانه مىنمود كه يك نفر انگليسى يا اسكاتلندى ، شايد اندكى آشناتر . در هر دو رژيم آنان كه در رأس امور قرار داشتند به فرهنگى بيگانه ، كه زبانى بيگانه داشتند ، متظاهر و متمايل بودند ( فارسى و انگليسى ) . هر كس مىخواست به محافل دولتى راه يابد ناچار بود با اين دو زبان سخن بگويد . هر دو دولت را مىتوان دولت‌هاى پليسى خواند ، اگر بخواهيم با نزاكت بيشتر سخن بگوييم دولت‌هاى پابند نظم و قانون . مراد اين كه حكومت‌ها هيچ‌گونه علاقه‌اى به تأسيس يك نظم خاص براى جامعه ، چه اجتماعى ، مذهبى ، سياسى يا اقتصادى نداشتند . تنها مىخواستند چنان چهارچوبى از حكومت و نظم ايجاد كنند كه جامعه بتواند در آن با فرهنگ سنتى خود و روش‌هاى كهن به حيات خويش ادامه دهد . بازرگانى و كشاورزى بدون دردسر جريان يابد . هندوان و مسلمانان در اين‌باره اتّفاق رأى داشتند كه نقش اصلى حكومت حفظ جامعه به همان‌گونه كه هست مىباشد و نه زيرورو كردن و يا ايجاد تغييرات در آن . كمپانى بهادر كه از فرهنگ بومى دور و بىخبر بود ، كم يا بيش همين‌گونه برخورد را پذيرفته بود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاگر رژيم پيشين و دولت تازه تا اين اندازه با يكديگر منطبق بوده و شباهت داشتند آيا مىتوان گفت اين كمپانى تازه از راه رسيده همان دولت كهن مغولى بود كه وسعت يافته بود ؟ استدلال مىكنند حكومت برپا شده توسط كرنواليس به رغم تفاوت‌هاى بسيار ، از جمله نيروى انسانى نوين و دستگاه قضائى منظم‌تر و نيروهاى مسلح با كفايت‌تر ، در سرشت خويش تفاوتى با رژيم مغولان نداشت . . . امّا تغييرات خاصى ، كه هر چند در آن زمان تفاوت چندانى را ايجاد نمىكرد ، بعدها موجب چنان تحولات اساسى شد كه هيچ‌كس پيش‌بينى آنها را نكرده بود . وارن هستينگز ، كه با وجود دغدغه و تشويش فراوان هيچ‌گاه از آينده‌نگرى باز نمىماند ، اعتقاد راسخ داشت بايد دقيقا از همان شيوهء حكومت كردن مغولان پيروى شود . يعنى انگليسيان ، بيگانگان ، بايد با روش‌هاى هندى و توسط مؤسسات هندى بر هندوان حكومت كنند .\r\nدولت بيشتر نقش سرپرست را داشت تا اداره و دخالت در جزئيات امور .\r\nانگليسيان قيم و ولى جامعه‌اى باستانى بودند . به عنوان قيم ناچار بودند از آن جامعهء باستانى نگاهدارى و پرستارى كنند . از مذهب ، ادبيات و هنر آن مىبايست ، از روى اجبار ، پشتيبانى نمايند . كرنواليس كه برخورد با نتايج اقدامات خود را بر عهدهء ديگران نهاده بود ، در سطحى ديگر پيش مىرفت . بر اين تصور بود كه حكومت كردن انگليسيان بر هندوان به صلاح و خير هندوان است و اين حكومت بر اصول اروپايى اداره مىشود و نه هندى . چون آنچه را از فرهنگ و تمدن هندى مىديد مطابق ذوق و سليقهء خود نمىيافت و نمىپسنديد پشتيبانى و حمايت خود را از آن به حداقل رسانده بود ، و در آن دخالتى نمىكرد . در چشم هندوان معاصر خودش رفتار و برخورد او بيگانه‌تر و ناسازگار مىنمود . امّا درصدد ايجاد تغييرات ناگهانى نيز نبود . اين بذر ، در آينده نتيجه‌هاى غير منتظره به بار آورد . از اينها كه بگذريم كرنواليس جامعهء هندى را با دو امر آشنا كرد كه هيچ يك از آن دو ، در آن هنگام ، چنان كه بايد و شايد ، درك و مفهوم نشد . يكى موضوع حكومت قانون بود كه هندوان\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nآن را تجربه نكرده بودند . چون مربوط به محاكم قضائى نوين - كه كسى از آن سر در نمىآورد - مىشد آن را جدّى نگرفتند . طبقه‌اى كه قرار بود از اين امر سود جويد هنوز پيدا نشده بود . ديگرى روش اربابى و مالكيت ارضى انگليسى بود . اين معنا در عمل اثر عميقى بر كشاورز مىگذاشت امّا عوارض جنبى آن ، در آن زمان ، درك نشد . زيرا نوعى اصلاح روابط مىنمود و نه انقلاب در روابط .\r\nدر ظرف بيست و پنج سال پس از بازگشت كرنواليس حكومتى كه تصور مىكرد به گونه‌اى ثابت صلح‌جو در چهارچوب پيچيده سيستم سياسى هند ايجاد كرده است نه تنها تمام رقيب‌هاى خود را بر زمين زده و بلعيده بود ، و بر بخش عمدهء هند حكومت مستقيم داشت ، بلكه بقيهء شبه قاره را نيز باجگذار خود كرده بود . جريانى كه براى مورخ امپرياليسم انگليسى - هندى سرشار از هيجان و قهرمانى و حماسه است . در مدّتى بسيار كوتاه ، با وجود نارسايىها و كمبودها و به رغم مخالفت‌هاى حكومت مركزى لندن ، كاميابىها و موفقيت‌هاى حيرت‌انگيز به دست آمد . جزئيات آنچه را كه روى داد و جريان يافت بايد در كتاب تاريخ مفصل‌ترى آورد . در اين جا ما به ذكر خصوصيات اصلى آن جريان بسنده خواهيم كرد آن هم به اين سبب كه به عنوان بستر گام بعدى در روابط هندوان - انگليسيان ضرورت دارد . به هنگام بازگشت كرنواليس هند در صلح و آرامش به سر مىبرد ، وضعى كه در دورهء حكومت شور نيز ادامه يافت .\r\nبا از راه رسيدن لرد مورنينگتون « 1 » كه بيشتر به لرد ولسلى « 2 » شهرت دارد وضع ناگهان دگرگون شد . جوّ عقايد در انگلستان تغيير كرده بود . زيرا دولت انگليس با انقلاب ستيزه‌جوى فرانسه و سردارى جاه‌طلب چون ناپلئون بناپارت ، كه هم اكنون نيروهاى مسلح خود را به قصد تهديد مستقيم هند به\r\n\r\n\r\n","description":"","footnote":"\r\n( 1 ) .  Lord Mornington \r\n( 2 ) .  Lord Wellesly \r\n","page_name":" 135 ","page_number":135},
  {"content":"\r\n\r\nمصر گسيل داشته بود ، درگيرى پيدا كرده بود . در هند كمپانى با دشمنى مدير و غير قابل پيش‌بينى چون تيپو سلطان ميسور و ماراتاها سروكار داشت كه بعيد نبود با لشكريان خود به فرانسويان به پيوندند . بنابراين حزم و احتياط حكم مىكرد تا آن‌جا كه ممكن است پيش رفت . در محافل داخلى كمپانى نيز فشارى شديد وارد مىآمد كه پيشرفت و توسعه‌طلبى در طول زمان ارزان‌ترين شيوه براى فراهم كردن شرايط مطلوب و مناسب بازرگانى است .\r\nبر اين انگيزه‌هاى توسعه‌طلبى و جاه‌طلبى بايد شخصيت خود ولسلى را نيز افزود كه تنها سى و هفت سال داشت . سرشار از جاه‌طلبى و نيروى جوانى و سخت معتقد به امپرياليسم بود . به بهانهء اين كه تيپو سلطان از گروهى كشتى شكستگان فرانسوى پذيرائى كرده است ، و اين كه فرماندار فرانسوى جزيرهء موريس بر بزرگ‌نمايى اين پذيرايى اصرار ورزيده ، پيكار بر ضد تيپو سلطان را آغاز كرد ، پيكار را خود ولسلى فرماندهى كرد ، نشان داد قابليت او دست كمى از جاه‌طلبىها و نيروى جوانى او ندارد .\r\nدر ماه مه سال 1799 تيپو ، آنگاه كه حصار قلعهء پايتخت او در سرينگاپاتام « 1 » شكسته شد ، به رغم شجاعت فراوان به قتل رسيد . نيمى از قلمرو او منتزع شد ، نيم ديگر آن به كودكى كه وارث راجه ميسور بود داده شد . تسلط واقعى انگليسيان بر جنوب هند از اين جا شروع مىشود .\r\nبا نابودى تيپو نيروهاى انگليسى آزادى عمل يافتند . لولويى كه سى سال تمام فعاليت‌هاى انگليسيان را در جنوب هندوستان تحت الشعاع قرار داده بود ، از پاى درآمد . ظاهرا نشان داد مردان كاردان و لايق ، كه تنها بر نيروهاى مسلح مزدور تكيه داشته باشند ، نه تنها مىتوانند در برابر نيروهايى كمپانى مقاومت كنند بلكه در موقع مناسب پوزهء كمپانى را به خاك بمالند . حال دروازه آنچه از هند باقىمانده بود باز شده بود ، هندى كه صحنهء نفاق و فساد و\r\n\r\n\r\n","description":"","footnote":"\r\n( 1 ) .  Seringapatam \r\n","page_name":" 136 ","page_number":136},
  {"content":"\r\n\r\nنابسامانى بود . ماراتاها دچار تفرقه ، نظام‌دكن دچار فساد و راجپوت‌ها دچار نابسامانى شده بودند . شكست تيپو بر لسلى تأثير شديد گذاشت . اكنون جدّىترين و سخت‌ترين دشمنان كمپانى نابود شده بود . لازم بود پيش از آن كه نيروهاى مخالف و مقاوم از نو منسجم شوند ، تا آن جا كه ممكن است ، پيش رفت . گروهى از مأمورين قابل و شيردل را به دور خود گرد آورد تا بعدها آنچه را كه آغاز كرده بود به پايان برسانند . اين گروه به عنوان مسئولين تشكيلات هند نوين انگليسى از وسعت و عظمت كاميابىهاى خود دچار حيرت و شگفتى شدند . در خود جزيرهء انگليس دولت ، كه هنوز سرگرم نيروى فزايندهء ناپلئون بود ، دست ولسلى را ، تا آن هنگام كه موفق بود ، بازگذارد . فقط مديران كمپانى بودند كه راجع به هزينهء هنگفت اقدامات او دغدغه داشتند و از تكبّر و نخوت عامل نمايندهء خويش دلخور بودند .\r\nولسلى سرگرم تصرف سرزمين‌هاى دولت‌هاى ذليل محلّى مجاور شد . به بهانهء كشف مكاتبه و مراوده با تيپو باريكهء ساحلى از كيستنا « 1 » تا دماغهء كومورين « 2 » را ، كه مدرس در آن جا واقع بود ، تصرف كرد . نوّاب محل را كه پنجاه سال بود با انگليسيان دوستى كرده بود و از متّحدان شمرده مىشد ، بازنشسته كرد . به عنوان پاداش برايش مقررى معلوم داشت . كارى كرد كه نوّاب اوده حاضر به استعفا شد . چون از استعفا منصرف شد نيمى از سرزمين او را ، به عنوان مجازات ، مصادره كرد . دولت محلى مغولى گجرات را ، كه بقايش تا آن زمان از نظر بازرگانى مفيد بود ، ملغى و به مستملكات انگليسيان ضميمه شد .\r\nآنگاه درصدد برآمد از رقابت‌ها و چشم هم چشمىهاى بقيهء دولت‌هاى هندى بيشترين سود را ببرد . براى رسيدن به اين هدف از تمهيد و وسيلهء قراردادهاى تحت الحمايگى استفاده كرد . استقلال دولتى را كه در معرض خطر قرار مىگرفت تضمين مىكرد با اين شرط كه اداره كنندهء روابط آن\r\n\r\n\r\n","description":"","footnote":"\r\n( 1 ) .  Kestina \r\n( 2 ) .  Cap Comorin \r\n","page_name":" 137 ","page_number":137},
  {"content":"\r\n\r\nدولت ، با خارج ، انگليسيان باشند . با اين روش ، نيروهاى مسلّح كمپانى ، در پايتخت دولت مورد بحث مستقر مىشد تا به هنگام لزوم با هر حملهء خارجى مقابله نمايند . هزينهء اين نيروها را ، كه زيرنظر انگليسيان در محل مستقر بودند ، دولت محلّى مىپرداخت . در چنين شرايطى اگر روزى همان دولت به فكر مخالفت با كمپانى مىافتاد فشار پنجهء كمپانى را بر گلوى خود احساس مىكرد .\r\nموضوع پرداخت هزينه‌هاى نيروى كمپانى مستقر شده در پايتخت دولت محلى هميشه بهانهء مطلوبى بود براى دخالت در امور داخلى . با اين قيد و بندها ، معناى قرارداد اين بود كه دولت‌هاى هندى ديگر نگران آن نبودند كه از سوى دولت هندى ديگر مورد تهديد قرار گيرند . در عوض طوق بندگى انگليسيان را برگردن خود مىپذيرفتند .\r\nنخستين كاميابى چشمگير ولسلى ، با اين حربه و شيوه ، به سال 1789 در حيدرآباد به دست آمد . نظام‌دكن كه كهنسال و دلمرده بود از سوى ماراتاها مورد تهديد بود . از ديدگاه نظام‌دكن چنين قراردادى براى او آسايش خاطر فراهم كرد اما به اين قيمت كه جانشينان او آزادى و استقلال عمل خود را از دست دادند . لحظهء سرنوشت‌ساز زمانى پيش آمد كه باجى رائو پيشوا ، « 1 » كه سخت از سوى فرماندهان نيروهاى خودش تحت فشار قرار گرفته بود يا امضاء قرارداد باسين « 2 » در دسامبر 1802 با همين شيوهء استقلال خود را تضمين كرد . چون رئيس فدراسيون ماراتاها بود اين عمل او باعث ذلت و آبروريزى تمام ماراتاها شد . در سال 1803 بزرگان ماراتا سركشى كردند . از ارتور ولسلى و لردليك « 3 » شكست خوردند . تصور مىشد كه حال تمام هند تا كرانه‌هاى رود سوتلج به راجه انگليس تعلّق خواهد گرفت . اما در سال بعد هولكار يكى از\r\n\r\n\r\n","description":"","footnote":"\r\n( 1 ) .  Peshwa Baji Rao \r\n( 2 ) .  Bassien \r\n( 3 ) .  Lord Lake \r\n","page_name":" 138 ","page_number":138},
  {"content":"\r\n\r\nسران مارتاها قيام كرد . پيروزى درخشانى به دست آورد . معلوم شد كمپانى نيروهاى خود را بيش از آنچه لازمهء احتياط بود پراكنده ساخته است .\r\nانگلستان ، كه هر لحظه انتظار حملهء ناپلئون را به خود جزيرهء انگليس مىكشيد ، نمىتوانست نيروهاى مسلح كمكى اعزام دارد . در سال 1805 ولسلى معزول و به انگلستان بازخوانده شد .\r\nهشت سال به انتظار گذشت تا فوارهء بخت ناپلئون به اوج خود رسيد و سپس سرنگون شد . كمپانى در شمال از رود گنگ گرفته تا سوتلج را در تسلّط خود داشت . امّا از راجستان و مركز هند پاى پس كشيد . لرد مينتو « 1 » ترجيح مىداد به جاى نيروى مسلح سفير به اين‌جا و آن‌جا بفرستد . جهانگشايى او منحصر شد به تصرف جزيرهء موريس كه در دست فرانسويان بود و جزيرهء جاوه كه در تصرف هلند يكى از متحدين فرانسه بود . انتظار مىرفت ديگر دولت‌هاى بومى هند به اوضاع خود سروسامان دهند و اوضاع تثبيت شود ، امّا چنين چيزى اتّفاق نيفتاد . برعكس با پيدا شدن و فزونى گرفتن گروه‌هاى راهزن و غارتگر كه خود را پيندارىها « 2 » مىناميدند وضع وخيم‌تر شد . اين گروه‌ها تشكيل مىشدند از سربازانى كه به خدمت آنان پايان داده شده بود و روستاييانى كه آب و زمين خود را از دست داده بودند ، و از ميان برداشتن آنان به سود هيچ‌كس نبود . هرج و مرجى كه در هند مركزى ايجاد كردند و حملات گاه‌بىگاه آنان به متصرفات انگليسيان بهترين بهانه شد تا انگليسيان دوباره به مداخله در امور دولت‌هاى هندى بپردازند . آن نقاطى از هند كه مستقل بودند جام حرج‌ومرج و ناآرامى را پر مىكردند تا راه براى كمپانى هموار شود .\r\nسواى رانجيت سينگه در پنجاب كه با رود سند و بيابان‌هاى راجستان از هند جدا بود در سرتاسر هند شخصيتى كه بتوان به او چشم اميد داشت و يا صاحب نيروى مقاومت باشد پيدا نمىشد .\r\n\r\n\r\n","description":"","footnote":"\r\n( 1 ) .  Lord Minto \r\n( 2 ) .  Pindaries \r\n","page_name":" 139 ","page_number":139},
  {"content":"\r\n\r\nدر سال 1815 سرانجام ناپلئون شكست خورد . پيش از آن در سال 1813 در آن هنگام كه اساسنامهء نوينى براى كمپانى تدوين شده بود منافع بازرگانى در انگلستان چنان رشد كرده بود كه انحصار بازرگانى با هند ، كه در دست كمپانى هند شرقى بود ، لغو شد . اين اعتقاد در همه جا رسوخ يافته بود كه ثروت بالقوهء هند بيش از حد تصور است و بر طبق اصول تجارت آزاد انحصار نمىتواند موجبات گسترش استعمار را فراهم كند ، بلكه تجارت آزاد براى رسيدن به اين هدف كارآمدتر است . لازمهء اين طرز تفكّر تسلط كامل بر هند بود ، زيرا در آن صورت توسعهء اقتصادى با هزينه‌اى كمتر و شيوه‌اى عملىتر انجام مىشد . اگر تمام نيروهاى مسلّح در كرانه‌هاى رود سوتلج « 1 » متمركز مىشد و بقيهء هند با نيروى پليس و انتظامى اداره مىشد ، اين تدبير به مراتب كم هزينه‌تر بود تا اين كه در شهرهاى متعدد نيروى مسلّح گذاشت و از مرزهاى طولانى و پر پيچ و خم دفاع كرد . منافع و مزاياى يكپارچه كردن تسلّط بر شبه قارهء هند ، از ديدگاه جريان بازرگانى داخلى ، نيازى به تذكر ندارد . بنابراين هم اوضاع هند و هم افكار عمومى انگلستان براى اقدام و عمل آماده بود . اجراى مرحلهء آخر بر عهدهء ماركيز هستينگز ( كه با عنوان ارل [ - امير 
  ] مويرا « 2 » به هند اعزام شد ) ، دوست نايب السلطنه و مسئول استيضاح وارن هستينگ ، گذاشته شد . در عمل نشان داد برنامه‌ريزى قابل و سياستمدارى با تجربه است . نخست به جنگ با گوركاها ( 16 - 1815 ) پرداخت . در طى اين جنگ دو طرف براى يكديگر چنان احترامى عميق قائل شدند كه حتى تا به امروز ادامه يافته است . آنگاه طرحى جامع براى نابود ساختن پيندارها در پناهگاه‌هاى خود آنان در هند مركزى ريخته شد . براى اجراى آن ماراتاها را با تهديد و تشويق ترغيب به شركت كردند . ماراتاها از يك سو سلحشورتر از آن بودند كه اطاعت كنند ، از سوى ديگر آن چنان گرفتار چشم‌هم‌چشمى كه\r\n\r\n\r\n","description":"","footnote":"\r\n( 1 ) .  Sutlej \r\n( 2 ) .  Earl Of Moira \r\n","page_name":" 140 ","page_number":140},
  {"content":"\r\n\r\nنمىتوانستند يكدست و متحد شوند . نتيجه زدوخوردهاى جدا از هم و ناپيوسته بود كه به شكست خفّت‌بار ماراتاها انجاميد . سينديا « 1 » به موقع تسليم شد و توانست حكومت خود را به بهاى دست كشيدن از ادعاهاى خويش بر راجستان حفظ كند . امير خان چاپلوس فرمانرواى محترم تونك « 2 » شد . پيشوا در پونا و بوهنسالا در نگپور و هولكار جداجدا جنگ كردند ، يك‌يك هم شكست خوردند . پيندارها را در گوشه و كنار چنان تعقيب كردند كه از هم پاشيده شده و سران آنان متوارى شدند . در سال 1818 كار به انجام رسيده بود .\r\nبازندهء اصلى پيشوا بود كه سرزمين خود را از دست داد ، و به گرفتن مستمرى قانع شد . سرزمين او منضم به ايالات بمبئى شد . نتيجهء سياسى بزرگ تثبيت تسلط سياسى و نظامى انگلستان بر سرتاسر شبه قاره هند تا سواحل رود سوتلج بود . دولت‌هاى به جا ماندهء ماراتا ، كه اكنون با نابود شدن پيشوا آفتاب منظومهء خود را از دست داده بودند ، از ماهواره‌هاى رژيم انگليسىها شدند .\r\nدولت‌هاى راجستان كه از شرّ مزاحمت ماراتاها رهايى يافته بودند در امضاى قراردادهاى تحت الحمايگى با انگلستان بر يكديگر سبقت جستند .\r\nاينان كه از تسلط و قدرت ماراتاها خسته‌جان و بىرمق شده بودند ، از اين كه دوباره مانند گذشته - در دورهء مغولها - باجگذار دولتى ابر قدرت باشند خشنود بودند .\r\n\r\n\r\n","description":"","footnote":"\r\n( 1 ) .  Sindia \r\n( 2 ) .  Tonk \r\n","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\n9 سيادت - چرا و چگونه\r\nبيشتر صاحب منصبان انگليسى ، كه حال مستعمرهء وسيع هندوستان را اداره مىكردند ، كار جدى خود را در پرورشگاه لرد ولسلى آغاز كرده بودند . حال كه پيرى زودرس به سراغ آنان آمده بود و تجربهء عملى ، به مراتب بيش از بايستگى ساليان عمر خود اندوخته بودند ، باشگفتى توأم با بيم و واهمه بر ابعاد گستردهء كاميابىهاى خود مىنگريستند . « 1 » تسلط خود را بر هندوستان ناپايدار و لرزان مىپنداشتند . احتمال مىدادند نيروهايى پنهانى ، به ويژه مذهب ، هر لحظه فوران كند و با انفجار خود آنان را از ميان ببرد . اين انديشه كه هندوان در نتيجهء پيشرفت و آشنايى با رسم و رسوم غربىها سرانجام بخواهند خود بر هندوستان حكومت كنند به ذهن آنان مىرسيد . امّا حتّى مونتز توارت الفينستون « 2 » كه مىگفت « چنين مرگى بهترين مرگ ممكن ما است » و چارلز متكالف ، كه وقوع چنين مرگى را غير ممكن نمىدانست ، بر اين توهم بودند كه اين اتّفاق در آينده‌اى غير قابل اندازه‌گيرى روى خواهد داد . اگر\r\n\r\n\r\n","description":"","footnote":"\r\n( 1 ) . چارلز متكالف  Charles Metcalfe  « شاه » دهلى سال‌هاى 18 - 1810 در سال 1818 سى و سه سال داشت .\r\n( 2 ) .  Mountstuart Elphinstone \r\n","page_name":" 143 ","page_number":143},
  {"content":"\r\n\r\nكسى بد آنها مىگفت صد و بيست سال بعد پرچم استقلال هند در دهلى افراشته خواهد شد هرگز باورشان نمىشد .\r\nاين واقعيت كه در كمتر از هشتاد سال يك مؤسسهء بازرگانى بيگانه ، برخاسته از سرزمينى دوردست ، بر چنان شبه‌قاره‌اى تسلط پيدا كند كه در دامان خود تمدنى باستانى را پرورده بود و فرهنگى بيگانه [ مراد فرهنگ ايرانى است 
  ] و سنت شاهنشاهى و انبوه هنگفتى از تجارب سياسى و نظامى و فرهنگى داشت ، بىترديد موضوعى عبرت‌آور و حيرت‌انگيز بود . چنان نبود كه اين فرمانروايان نوين ، همانند اسپانيايىهايى كه به مكزيك و پرو رفتند ، از دنيايى ديگر آمده باشند . انگليسيان به مدت يكصد و پنجاه سال ، پيش از آن كه در هندوستان دست به شمشير ببرند ، با آن سرزمين رفت و آمد و داد و ستد كرده بودند . دولتمردان بومى هندوستان با انگليسيان و اروپاييان ديگر از قبيل پرتقالىها و هلندىها به خوبى آشنا بودند ، و تصور مىكردند كه از چند و چون كار و وضع آنان باخبرند . بنابراين توفيق انگليسيان در تصرف كامل هندوستان نياز به توجيه و موشكافى دارد . فرضيه‌اى كه در سدهء نوزدهم اروپاييان به آن دلخوش كرده بودند برترى ذاتى اروپاييان نسبت به مشرق زمينيان بود ؛ امپرياليست‌هاى سدهء نوزدهم توهم خصوصيات نژادى انگلو - ساگسون‌ها را نيز بدان افزودند . مىپنداشتند يك مشرق زمينى در برابر افرادى چون كلايو ، هستينگز ، لارنس يا نيگلسون چه مىتواند بكند ؟ گذشته از عقل سليم آنچه نادرستى و بطلان اين نظريه را آشكار مىسازد واقعيت تاريخى است كه اروپاييانى كه اسم آنان در بالا آورده شد در كفايت و لياقت هيچ كم نداشتند . به رغم و كوشش بىحد و مرز نتايج بر خلاف انتظار گرفتند .\r\nاستدلال كهن مكر و حيله و رذالت فطرى انگليسىها هم پذيرفتنى نيست .\r\nانگليسىها آن زمان از ديگر اروپائيان در اين زمينه‌ها جلوتر نبوده‌اند . در ضمن آن كه در رذالت آنان شك و ترديدى نيست امّا تا به حال در تاريخ به موردى برخورد نشده كه رذالت و مكر و حيله نتايج هنگفت و سودمند به بار\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nآورده باشد . از سوى ديگر مگر نه اين كه انگليسىها هم به نوبهء خود هنديان را فاسد و رذل مىپنداشتند .\r\nاگر استدلال‌هاى مربوط به برترى فطرى و يا رذالت ذاتى را كنار بگذاريم آنگاه با مسئلهء رهبرى روبرو خواهيم بود . از نظر امپرياليست‌ها اين وجه يكى ديگر از وجوه برترى فطرى اروپاييان بر مشرق زمينيان بود . تولد رهبران باكفايت و توانا يكى ديگر از مصاديق بارز برترى فطرى نژادى است .\r\nترديدى نيست كه افرادى مانند كلايو ، هستينگز ، لرد ولسلى ، چارلز متكالف و مونتز تورات الفنستون براى انگليسيان رهبران برجسته و توانا بودند . امّا اين واقعيت را نيز به ياد بايد آورد كه هندوان نيز رهبران يكتا و بىنظير داشتند ، حيدر على ، تيپو سلطان ، پيشوايان ماراتاها ، نانا فدناويس اهل پونا ، مدهورائو ، سينديا ، جسونت رائو ، هولكار و رانجيت سينگه همه مردانى بودند كه از مديران و پيشويان طراز اول به شمار مىآيند . از نظر نبوغ نظامى و سياسى و ادارى با رقيب‌هاى انگليسى خود برابر و مساوى بودند . حقيقت مطلب اين است كه رهبرى درخشان و خيره‌كننده نه تنها سازنده و خلاق است گاه مخرب و نابود كننده نيز مىشود . مانند مثال چارلز دوازدهم پادشاه سوئد . اثر و نفوذ رهبر بستگى تنگاتنگ دارد با محيط و جوّى كه در آن اعمال رهبرى مىشود .\r\nدر اين جا است كه مزيّت و برترى انگليسىها به خوبى آشكار مىشود .\r\nانگليسيان مقيم هند ، در سدهء هجدهم ، حتّى آن بازرگان خصوصى كه حال فرمانرواى محل شده بود ، اهل انضباط بودند و نوعى اشتراك ديدگاه داشتند .\r\nحتّى توقيف لرد پيگوت « 1 » توسط شوراى مدرس در سال 1776 يا شورش سفيد در سال 1766 كوشش‌هايى براى اصلاح و اثر گذاشتن روى حكومت بود و الا نيت براندازى در كار نبود . امّا رهبران و پيشوايان هندى اغلب مردمى فرصت‌طلب بودند كه به فرمانبردارى غير فعّال كشاورزان و حمايت فعال\r\n\r\n\r\n","description":"","footnote":"\r\n( 1 ) .  Lord Pigot \r\n","page_name":" 145 ","page_number":145},
  {"content":"\r\n\r\nماجراجويان ديگر تكيه داشتند . وسيلهء فعّاليت و اقدامات آنان جنگجويان مزدور و جاه‌طلبانى از جنس خود آنان بود . اين گونه بود كه به هنگام پيش آمدن بحران و خطر نمايندگان و عمال كمپانى به يكديگر نزديك‌تر شده و قوّت مىيافتند . حال آن كه در تحت شرايط مشابه پيروان امرا و سرداران محلى به تفرقه و جدايى متمايل مىشدند . تغيير موضع دادن و از هر طرف باد وزيدن بدان طرف متمايل گشتن و سرانجام خود صاحب ادعا شدن ، رسم معمول هنديان سدهء هجدهم بود .\r\nدر زمينهء كلى اطاعت از امر و هماهنگى و وحدت هدف ، عامل انضباط در ميان غير نظاميان حتّى از مسئلهء انضباط ارتشى اهميّت بيشترى مىيابد .\r\nدرست است كه روش‌هاى جنگى اروپاييان و انضباط آنان مزيّت آغازين عمدهء كمپانى بود . امّا عامل انضباط نظامى اروپاييان و قدرت ارتش ، مدّت چندانى در انحصار اروپاييان نماند . حتّى در سال 1763 مير قاسم نيروى مسلحى به سبك اروپاييان تأسيس كرده بود كه به خوبى در برابر نيروى نظامى كمپانى مقاومت كرد . بعدها نيروهاى مسلح سينديا با همان كفايت با نيروهاى كمپانى به مبارزه پرداختند . ترديدى هم نبايد داشت كه ارتش سيك‌ها از هر حيث بر نيروى انگليسيان برترى داشت . اگر انگليسىها اين نيروها را شكست دادند به علت داشتن انضباط بيشتر و يا جنگ افزارهاى پيشرفته نبود . موضوع انضباط ما را به عامل غير محسوس‌تر امّا بىاندازه مؤثرتر روحيه و يا وفاق ملى مىكشاند . اروپا به عصر اطمينان روزافزون به خود ، و خوش‌بينى به آينده پا گذاشته بود . انديشهء مردم انگليسى نه تنها متأثر از اين ويژه‌گى عصر بود بلكه توسعه‌طلبى ناشى از گستردگى پيوسته فعّاليت بازرگانى و شروع مرحلهء انقلاب صنعتى نيز بر آن افزوده شد . اين اطمينان و خوش‌بينى و غرور به ميان كارمندان كمپانى نيز راه يافت . با ازدياد رابطه با انگلستان پس از تصرف بنگال ، بر سرعت فرايند اطمينان و خوش‌بينى و غرور اضافه شد . جوّ نوين پيشرفت مستى آفرين بود . به كسانى كه آن را تنفس\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمىكردند آن‌گونه اعتماد به نفس خارق العاده داد كه از مختصات سده‌هاى اوليهء دين اسلام و يا سال‌هاى اول انقلاب روسيه شوروى ، بود . هر شكست عقب‌نشينى موقتى دانسته مىشد و هر ناكامى دست اندازى كم اهميّت در شاهراه طلايى سرنوشت . يقين داشتند گردش افلاك بر مراد آنان است . اين روحيه و طرز انديشيدن سبب شده بود تا رهبرى انگليسيان در رسيدن به اهداف خود سماجت و پافشارى بىنظير بنمايد كه در طرف هندى اصلا ديده نمىشد . اين‌گونه جوّ فكرى ، هرجا كه نيروهاى اندك بر نيروهاى بسيار بزرگ‌تر ، پيروزى يابد پيدا مىشود .\r\nسپس موضوع منابع پيش مىآيد . ظاهرا يك شركت تجارى ، از نظر منابع ، هيچ‌گونه تناسبى با يك شبه قاره ندارد . منابع شبه قاره به مراتب بيشتر ، وسيع‌تر و ژرف‌تر مىنمايد . امّا واقعيت چنين نيست ، منابع هندوستان پراكنده و متشتت بود و بر ضد خود هندوستان به كار گرفته مىشد ، امّا منابع انگليسيان فشرده و متمركز بود . انگليسيان از منابع هندى استفاده مىكردند ، نه تنها از نيروى انسانى هند بلكه از نيروى مالى هند . اقتصاد هند اصولا طبيعتى معيشتى داشت ، صنايع دستى مانند پارچه‌بافى و ابريشم‌بافى از عوامل حاشيه‌اى بود . انگليسيان صاحب چنان بازرگانى بودند كه با سرعت گسترش مىيافت . صنايعى داشت كه خوراك آن مواد خام ، مانند پنبه بود و مواد كافى بومى مانند ذغال‌سنگ و آهن . بازارهايى را در اختيار داشت كه با سرعت در حال گسترش بود مانند اروپا و آمريكا . با نخستين اختراعات انقلاب صنعتى وسايلى به دست آورده بود كه با مقياس وسيع و بىسابقه مىتوانست براى اين بازارها انواع فراوردها توليد كند و تقاضاها را پاسخگو باشد . از سوى ديگر بازار بازرگانى خارجى هند ، به علّت بحران ناشى از سقوط خاندان صفوى در ايران و تسلط روزافزون هلندىها در جنوب شرقى آسيا ، نه تنها ثابت مانده بود بلكه دچار ركود شده بود . سرانجام نيز نيروى دريايى به انگليسيان اين توانايى را مىداد كه تمام منابع خود را به\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nهنگام لزوم در نقطهء معينى متمركز سازند . كارى كه از هنديان به هيچ‌وجه ساخته نبود . به اين ترتيب انگلستان براى رقابت كردن قدرت و استوارى بيشتر داشت و اگر در نقطه‌اى ضعيف مىشد و يا خسارات مىديد ، مىتوانست به سرعت آن ضعف را بر طرف سازد و زيان را جبران نمايد . امّا اگر هندىها شكست مىخوردند ، كه اغلب چنين بود ، نه تنها آبرو و حيثيت خود را از كف داده بودند بلكه به همان تناسب از منابع آنان نيز كاسته مىشد .\r\nبه علل بىشمار آمار و ارقام مربوط به آسانى مىتوانند گمراه كننده باشند . يك مثال مىتواند قرينه‌اى باشد براى وضع مالى دو طرف . درآمد سال 1600 ميلادى شاهنشاهى اكبر كه مساحت آن دو سوم هندوستان مستملكه انگليس - بدون برمه - را مىپوشاند در حدود 5 / 17 ميليون ليره تخمين زده مىشود .\r\nدرآمد انگلستان دورهء ويليام پيت تقريبا 16 ميليون ليره بود . مىتوان با صراحت تأكيد كرد در همان ايامى كه منابع كمپانى ، برخوردار از پشتيبانى دولت انگليس متمركز و نسبتا متشكل و در حال گسترش بود ، منابع هند متفرق و رو به كاهش بود . اگر از دست مىرفت جبران‌ناپذير بود .\r\nبه هنگام داورى در اين مورد كافى نيست مزاياى مثبت انگليسيان را در نظر گيريم . بايد گرفتارىها و كمبودهاى مخصوص طرف هندى را نيز در محاسبه وارد كنيم . مهم‌ترين مشكل هندوان موضوع تفرقه بود . تفرقه ، اين‌گونه كه بسيارى از مورخين انگليسى مىگويد ، بيمارى مزمن هند نبود .\r\nبيمارى ، دوره‌اى بود كه از برخوردهاى نژادى و فرهنگى موجود در شبه قاره پيدا مىشد ، و مانع از آن بود كه بستر لازم براى رشد هم‌آهنگ و يكدست ملى پيدا شود . اقوامى كه اين‌گونه تبديل به ملّت شوند معمولًا سرانجام دست به كشورگشايى خواهند زد ، عاقبت صاحب حكومت اريستو كراسى شده و بالاخره دچار فساد و تفرقه خواهند شد . در هندوستان هيچ‌گاه انديشهء تعادل نيروها و دولتى ثابت و متعادل در مدار فرهنگ هندى راه پيدا نكرده بود .\r\nدر عوض سنت جهانگشايى و بزرگ‌سالارى ، از كهن‌ترين روزگارها يعنى از\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدورهء راجه‌هاى چكراواتى « 1 » كه مراسم اسب علامت بزرگسالارى در روزگار باستان بود ، تا سدهء هفدهم يعنى دورهء فرمانروايى مغولان بزرگ ، ادامه يافته بود . هند هميشه چشم به راه حكومت مركزى نيرومند بود و تمايل داشت تا تسليم پيشوايى شود كه عملا ثابت كند بزرگ‌سالار است . در سدهء هيجدهم رهبران مغولى سقوط كرده بودند . اجزايى كه هند از آن تشكيل مىشد ذاتا نمىتوانستند پذيراى مفهوم هند يكدست و يكپارچه باشد . بنابراين هر يك از اين اجزا سعى داشتند كه يا خود بزرگ‌سالار سرتاسر هند شوند مانند ماراتاها ، يا اين‌كه مىكوشيدند پيش از آن كه مدعى بزرگ‌سالارى نوينى ، مانند اوده يا نظام‌دكن ، پيدا شود مستملكات خود را گسترش دهند ، و يا مانند راجپوت‌ها خود را در اردوى آن طرف كه حدس مىزنند بزرگ‌سالار خواهد شد جاى دهند . نه كسى به فكر وحدت بود و نه احدى در انديشهء ثبات و دوام . هر رئيس و يا رهبر با استعدادى خود را ، مانند زمان پيش از روى كار آمدن مغولان ، بزرگ‌سالارى بالقوه ، مانند شير شاه و يا اكبر ، مىپنداشت . البته اگر فرمانرواى محل ، در افق دوردست ، احساس پيدايش قدرتى را مىكرد مىخواست هر چه زودتر - با آن قدرت واقع در دوردست - روى هم بريزد تا بتواند به همسايهء خود تجاوز كند ، يا به هنگام لزوم در دفاع از خود كمك بگيرد . اگر اكبر زمان پيدا مىشد ، طبيعى بود در بيعت كردن با او مسابقه بگذارند .\r\nآنچه در بالا آمد ما را با عامل ديگرى روبرو مىسازد كه در صحنهء هندوستان نقشى سرنوشت‌ساز داشت . اين عامل نبود پديدهء مليت و مليت‌گرايى بود كه در آن روزگار ، همانند امروز در اروپا ، چنان نقش حياتى برعهده داشت كه وجود آن در جهان سياست مورد سئوال قرار نمىگرفت .\r\nدر هندوستان تقسيمات افقى كاست‌ها و تقسيمات عمودى مذهب‌ها به مراتب از موضوع نسل و نژاد اهميّت بيشترى داشت . درست است كه در\r\n\r\n\r\n","description":"","footnote":"\r\n( 1 ) .  Chakravati \r\n","page_name":" 149 ","page_number":149},
  {"content":"\r\n\r\nهندوستان نيز مانند افغانستان عشيره‌گرايى اهميّت داشت امّا اين پديده هيچ‌گاه چنان بانفوذ و عميق نمىشد كه به ملىگرايى تبديل شود . زيرا دو عامل مخصوص هند يعنى پراكندگى به علّت فقدان موانع جغرافيايى و تفرقهء اجتماعى به علّت وجود سنت كاست مانع از تحول عشيره‌گرايى به ملىگرايى شده بود . عشاير روهيلاى مناطق بالادست رود گنگ هيچ‌گاه ملتى جداگانه نشدند زيرا مذهب و كاست آنها را از كشاورزان و مالكين بومى جدا مىساخت . اتّفاق جسمانى ، به رغم سدها و موانع روانى ، منجر به ايجاد گروه اجتماعى نوينى مىشد كه نه تنها زبون و ناتوان بود بلكه مورد شماتت و سرزنش هر دو گروهى بودند كه اين گروه اجتماعى نوين از اتّحاد پاره‌اى از بخش‌هاى آن دو به وجود آمده بود . راجپوت‌ها به رغم احساسات مشترك هميشه به صورت طبقه تافتهء جدا بافته از نجبا باقى ماندند كه پيوسته گرفتار منازعات دودمانى بوده و به علل فيزيكى و روانى نمىتوانستند با همسايگان ديوار به ديوار خود متّحد و يكى شوند . در تركيب پاره‌اى از كاست‌ها مانند نايرها و برهمن‌هاى مالابار عامل نژادى همراه عامل دينى وجود داشت . امّا احوال جدا بافتگى و برترى ناشى از كاست مانع اتّحاد و يكپارچگى با ديگر طبقات جامعه مىشد . به اين دليل مردمى ، كه قرن‌هاى متمادى در سرزمين ساحلى مالابار ، كه جنگل‌هاى انبوه آن را از ديگر نواحى هند جدا مىساخت ، زندگى كرده بودند به رغم انزواى جغرافيايى - و اين كه هميشه با خطر مداخلهء بيگانگان در امور خود مواجه بودند - هيچ‌گاه تبديل به ملت مالابار نشدند .\r\nنزديك‌ترين پديده شبيه به ملىگرايى در ميان ماراتاها در دورهء سيواجى و جانشينان بلافاصلهء او پيدا شد . ماراتاها نه تنها از مزيّت سكنى داشتن در ناحيهء جغرافيايى مشخصى برخوردار بودند بلكه صاحب زبانى مشترك بودند ، به شدّت به آزادى و استقلال خود دلبستگى داشتند . جرقه‌اى كه سبب روشن شدن آتش ملىگرايى ، و نه عشيره‌گرايى و يا تعلق به اجتماعى خاص داشتن ، آنان شد ، دخالت مغولان در زمينهء رواج دين اسلام بود . آنچه باعث\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nگستردگى شعله‌هاى اين آتش ملىگرايى يا ميهن‌پرستى شد نبوغ و ذكاوت بىنظير سيواجى بود كه همگان را با اهداف دفاع از ( دش  - Desh  ) ميهن و ( گاو - ) دين بسيج كرد . جوامع گوناگون را براساس خصوصيات خويش مجهز و متّحد ساخت . در آغاز سدهء هيجدهم اين ميهن‌پرستى نوزاد با سرعت رشد كرد ، باعث اميدوارى شد . امّا در اثناى پنجاه سال بعد سستى يافت و رنگ باخت . احساسات ميهن‌پرستى در سرزمين مادرى ماراتاها به اين علت پژمرده شد كه اتّحاد آنان تبديل به يكپارچه شدن و ادغام نشد . پيشوايى ماراتاها و برهمن‌ها سبب شد تا توده‌هاى مردم دوباره حالت انفعالى به خود بگيرند . ماراتاها و برهمن‌ها هم بر سر رياست و به دست گرفتن قدرت به موضع‌گيرى پرداختند . در بيرون ماهارشترا ، با به دست آمدن كاميابىهاى نظامى ، ناسيوناليسم تبديل شد به امپرياليسم . چيزى نگذشت كه نجبا و امراى ماراتاها به حكومت و استعمار نواحى غير ماراتايى پرداختند . نيروهاى مسلح ماراتا مانند ديگران از مزدوران جنگى تشكيل مىشد كه امراى آن در پونا بر سر قدرت با يكديگر كش‌مكش داشتند . ماراتاها در دورهء وارن هستينگز در اين مرحله بودند . ميهن‌پرستى آنان براى خودشان تبديل شده بود به خاطره‌اى احساسى . سلطه‌جوئى آنان براى ديگران كابوسى وحشتناك شده بود . در هندوستان اين سنت ريشه دوانده بود كه يكپارچگى و اتّحاد شبه‌قاره را فردى سلطه‌جو و جهانگشا بايد تأمين نمايد . در نتيجه احساس ميهن‌پرستى وجود نداشت . نبود احساس ميهن‌پرستى ، به نوبهء خود ، سبب شده بود تا كسى از كمك خواستن از بيگانگان در دشمنى با رقيب بومى و يا حتّى پذيرش تحت الحمايگى بيگانه‌اى زورمند ، شرمسار نباشد .\r\nدر پايان اين بحث شايد مناسب باشد نظرات طرف هندى را دربارهء برترى منابع انگليسيان مطرح ساخت . در سدهء هيجدهم هند ، نه تنها در مقام مقايسه با رفاه موجود در انگلستان ، فقير بود بلكه نسبت به وضع هندوستان در يك سدهء گذشته نيز تهيدست‌تر و مستمندتر شده بود . به هنگام تسلط\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمغولان ثروت اضافى شبه قاره عمدتا در دست و اختيار دولت مركزى بود .\r\nحتّى پس از كنار گذاردن ولخرجىهايى كه در زمينهء تظاهر و ساختن بناهاى باشكوه مىشد دولت مركزى آن اندازه منابع مالى در اختيار داشت كه بتواند كشور را اداره كرده و با تهديدات بيگانگان مقابله نمايد . توليد انواع فراورده‌ها و بازرگانى خارجى رونق نسبى داشت . در سدهء هيجدهم وضع دگرگون شد .\r\nمنابعى كه در اختيار مركز قرار داشت در جنگ‌هاى جانشينى سال‌هاى 1713 ، 1712 ، 1707 ، 53 - 1752 ، 19 - 1717 و همچنين درگيرىهايى نظامى با ماراتاها و ايرانيان [ حملهء نادر شاه به هند 
  ] و افغان‌ها به هدر رفت . ديگر منابع محلى كه در اختيار دولت مركزى نبود ، صرف جنگ‌هاى محلى ، ميان امراء محلى شد . ماراتاها در به كار گرفتن منابع محلى ، براى تسلط بر محل ، پيش از انگليسيان اقدام كردند . وسيله‌اى كه به كار مىبردند چائوته « 1 » ناميده مىشد كه عبارت بود از باجى معادل يك چهارم هرگونه درآمد . اين باج در پايان سدهء هجدهم چنان مرسوم شده بود كه در پنجاب هر ماجراجويى كه مىتوانست چند نفرى را دور خود جمع كند و قلعه‌اى گلين را تصرف نمايد با ايجاد رعب و وحشت در مناطق روستايى در ظرف چند سال چنان مال اندوزى مىكرد كه به عنوان مهاراجه شناخته مىشد . جاشوى انگليسى جورج توماس « 2 » كه هنسى را تصرف كرده بود يكى از اينان بود . چارلز متكالف در فهرستى كه از بزرگان محلى دهلى فراهم آورده بود پاره‌اى از آنان را چپاولگر اين و آن وصف كرده بود . درآمدى كه از مناطق روستايى مىشد گرفت ، در شرايط حاكم آن روز تنها با تسلط بر مناطق روستايى به دست مىآمد . اين گونه شد كه تحركات نيروهاى مسلح هندى اغلب متأثر از نياز جمع‌آورى باج و ماليات بود .\r\nمزدوران جنگى حقوق عقب‌افتادهء خود را مىخواستند . پيكارها نيمه تمام گذاشته مىشد تا باج گردآورى شود و از شورش سربازان ، براى دريافت\r\n\r\n\r\n","description":"","footnote":"\r\n( 1 ) .  Chauth \r\n( 2 ) .  George Thomas \r\n","page_name":" 152 ","page_number":152},
  {"content":"\r\n\r\nمواجب عقب‌مانده ، جلوگيرى شود . با چنان شرايطى بيشتر اوقات امراى لشكريان هندى از نيروهاى زير فرماندهى خود بيشتر هراس داشتند تا از نيروهاى دشمن .\r\nاگر تمام آنچه آمد براى توجيه كاميابى انگليسيان در تسلط بر هند به قدر كافى قانع‌كننده باشد ، اين مطلب بايد شكافته شود كه اصولا چرا در اين زمينه تقلا و كوشش كردند . پاسخ بنيادين بازرگانى و منافع خصوصى بود . امّا جزئيات اين پاسخ با آنچه از سابقهء تاريخى انتظار مىرفت تفاوت آشكار داشت . بازرگانى كمپانى عمدتا در شمال و ساحل مدرس بر تجارت انواع قماش پنبه‌اى متمركز بود . در حاشيهء آن خريد و فروش ادويه در جنوب و نيل در گجرات و شوره در بنگال نيز رواج داشت . هم زمان با واسطه‌گرى بازرگانان كمپانى تجارتى خصوصى ميان هند و شرق دور رونق گرفت .\r\nدولت انگليس در پشتيبانى از اين بازرگانى بود كه دامنهء جنگ با فرانسويان را تا هندوستان گسترش داد و متوجه شد كه كمپانى در اثر مساعى كلايو ناگهان صاحب مستملكه‌اى وسيع شده است . تا پايان دورهء فرمانروايى وارن هستينگز موجوديت كمپانى در هند آن چنان لرزان و مواجه با خطر بود كه فرصت تصميم‌گيرى براى سياست‌هاى دراز مدّت نبود . امّا در پايان سدهء هيجدهم وخامت گرفتن اوضاع آن بخش‌هايى از شبه قارهء هند كه هنوز در دست هنديان بود ، و وضعى كه وجود نيروهاى مسلح وسيع را در سه مركز مختلف الزامى مىساخت ، اين پرسش را مطرح كرد كه آيا در دراز مدّت تسلط بر تمام شبه‌قارهء هند و هزينه‌هاى ادارهء آن كمتر از تحمّل هند مسلح و گرفتار جنگ‌هاى داخلى ، كه از مركز آن به همه جا حرج و مرج صادر مىشد و سرايت مىكرد ، نيست ؟ پاسخى كه نماينده و سخنگوى طرفداران توسعه‌طلبى ، لرد ولسلى به اين پرسش مىدادند در يك كلمه « پيشروى » خلاصه مىشد . آنچه باعث توفيق لرد ولسلى در پيشبرد نظرات خود شد ترس از دخالت فرانسويان به هنگام ماجراجويى ناپلئون در جهت مشرق بود . امّا آنچه پيت و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nدونداس « 1 » را وادار كرد تا از نظر لرد ولسلى پشتيبانى كرده و جانشينان آنان در تسلط بر تمام هندوستان اقدام كنند عمدتا منافع بازرگانى بود . اگر پاى استفادهء مالى و مادى در كار نبود ترديدى نيست كه دولت انگليس پاى از اين معركه كنار مىكشيد . فعاليت بازرگانى كمپانى در هند ديگر سودآور نبود .\r\nزيرا سود به دست آمده به جاى آن كه با درآمد مالياتى كه از بنگال عايد مىشد فزونى يابد صرف هزينه‌هاى ادارى مىشد . سود كمپانى در بازرگانى با چين بود . تجارت چاى با چين پس از قانونى كه پيت در سال 1784 به تصويب رساند با سرعت گسترش يافت . چين چاى مورد نياز كمپانى را تأمين مىكرد ، كمپانى در برابر به چين ترياك صادر مىكرد . اين داد و ستد چاى و ترياك كه به گونه‌اى غير مستقيم با چين انجام مىگرفت - زيرا دولت چين چندين بار ورود ترياك را ممنوع اعلام داشته بود - عاقبت پاسخگوى سرمايه‌گذارىهاى شد كه كمپانى در راه توسعهء تجارت چاى كرده بود . اين داد و ستد پايه و اساس سودآورى عمليات بازرگانى كمپانى بود . از اين رشته فعاليت نمىشد دست برداشت . اگر تحت تسلط سياسى قرار مىگرفت سودآورتر هم مىشد . با نبود كنترل سياسى به احتمال زياد تجارت چاى دچار ركود و سرانجام نابودى مىشد . يكى از دليل‌هاى قوى ، براى تسلط كامل بر تمام هندوستان ، تضمين تأمين بازرگانى با چين بود .\r\nبر اين انگيزهء حفظ روابط بازرگانى موجود بايد آرزوى توسعهء اين بازرگانى را نيز افزود . بازرگانان خصوصى لندن با نگاه‌هاى آرزومندانه چشم به وسعت و ابعاد شبه قارهء هند و جمعيت آن دوخته بودند ( همان‌گونه كه بعدها به تبت مىنگريستند ) . اعتقاد راسخ داشتند هند بازار وسيع بالقوه‌ايست كه هنوز آن گونه كه بايد و شايد استثمار نشده است . آنچه را مانع از اين استثمار گسترده مىدانستند كمپانى بود كه انحصار تجارت با هند را در\r\n\r\n\r\n","description":"","footnote":"\r\n( 1 ) .  Dundas \r\n","page_name":" 154 ","page_number":154},
  {"content":"\r\n\r\nدست داشت و سد راه بود . اين بازرگانان خصوصى از جمله كسانى بودند كه به مكتب رو به گسترش آزادى تجارت تعلق داشتند . جملگى بر اين تصور بودند كه تسلط كامل كمپانى بر هند مقدمه و بستر لازم براى درهم شكستن انحصار بازرگانى كمپانى با هند است . در سال 1813 كه اجازهء فعاليت در هند را يافتند نخست با ناكامى روبرو شدند . امّا اميدها و آرزوهاى آنان چنان ريشه‌دار و پرتوان بود كه خم به ابرو نياوردند ، و در رسيدن به آرزوهاى خود پايدارى كردند .\r\nسوّمين عامل مؤثر منافع خصوصى بود . در طول عمر و دوام بقاى كمپانى هند انواع منافع خصوصى هند را عرصهء مناسب براى فعاليت‌هاى سودآور يافته بودند . اگر پس مىنشستند آيندهء خود را تيره مىديدند . اگر وضع ثابت مىماند موقعيت اين منافع سست و نامطمئن بود امّا اگر تجاوز مىكردند ، اگر پيش مىرفتند اين منافع توسعه مىيافت . از اين جمله بود منافع حاصل از بازرگانى ترياك . امّا از آن مهم‌تر منافع متمركز در خود انگلستان بود كه مىتوانست با اعمال نفوذ بر سياست‌گذارىهاى دولت انگليس تأثير مستقيم بگذارد ، مثلا منافع قدرتمند و مستقل كشتيرانى كه تمام موقعيت انگليسيان در هند بدان متّكى بود . رشتهء تأمين نيازمندىهاى تداركاتى ادارى و ارتشى ، كه چون در خود هند هنوز بستر لازم براى پاسخگويى به اين نيازمندىها به وجود نيامده بود ، اهميّت خاص داشت . صاحبان صنايع نساجى انگلستان به نوبهء خود به هندوستان به چشم بازارى كه حدوحصر نداشت چشم دوخته بودند . سرانجام منافع خصوصى نيروى انسانى كه در دستگاه دولتى و ارتشى هند اشتغال داشت در كار بود . پيش از آن كسانى كه براى آزمودن بخت خويش رهسپار هند مىشدند ، بيشتر اوقات به جاى به دست آوردن ثروت هنگفت ، گورى ارزان مىيافتند . در سال 1800 فراوان بودند كسانى كه مىخواستند به كارمندى كمپانى هند شرقى درآمده در هند مشغول خدمت شوند . از مرگ و مير ميان انگليسيان مقيم هند و انزواى آنان نسبت به اروپا\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nروزبه‌روز كاسته مىشد . تعداد مراكز اجتماعى و همنشينى انگليسيان رو به افزايش بود . كارمندان بيشتر و بيشترى مورد نياز بود . امكانات پاداش و بازنشستگى زودرس فزونى يافته بود . كلايو و هستينگز را از آن رو به هند فرستاده بودند كه موى دماغ بودند و يا آن كه نمىخواستند مسئوليت جدّى به آنان داده شود . امّا چارلز متكالف با خانواده‌اى انگلوساكسون و ريشه‌دار را بدان جهت به هند اعزام داشتند تا آينده‌اى درخشان داشته باشد .\r\nبستگان ، دوستان و آشنايان اين جماعت خود گروهى قدرتمند بودند ، و آن فرايندى را بنياد گذاشتند كه خدمت در هند را بعدها به عنوان نوعى رهايى و فراغت در هواى آزاد براى طبقهء متوسط توصيف مىكرد . دليل بنيادين و اصلى حفظ قدرت در هند اقتصادى بود ( استدلال ضد فرانسوى بودن موقتى و محدود به زمان ناپلئون بود ) . چون اين اصل پذيرفته شد دليل‌هاى لزوم تجاوز و توسعه طلبى با هر سال كه از هرج و مرج مركزيى هند مىگذشت ، قوىتر و ريشه‌دارتر مىشد . در اثناى تبديل اين‌گونه استدلال‌ها به عمل بود كه آشكار شد آرزوى مال اندوزى بازرگانان خصوصى و طمع به دست آوردن مزاياى بيشتر تا چه اندازه مىتواند پرتوان و مؤثر باشد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n10 سياست نوين\r\nچون انگليسىها در سال 1818 تسلط خود را بر هند تا رود سوتلج گسترش دادند ، وارث سرزمينى شدند كه با هند دورهء مغولها ، و حتّى با هند سال 1748 ، تفاوت فاحش داشت . آنگاه كه بابر به جاى سلطان دهلى نشست جز ضايعات ناشى از جنگ خرابى ديگرى به بار نيامده بود . هر چند كه بابر به هنگام رسيدن به قدرت از وضع هند شكوه داشت ، امّا لااقل دستگاه حكومتى هند ورشكسته نبود . آنچه به انگليسىها رسيد ، چه در شمال و چه در جنوب ، سرزمينى ويرانه بود . در ضمن مسرت از پهناى سرزمينى كه تصرف كرده بودند ، از ديدن ويرانىها و نابودى شكوه گذشته افسرده دل بودند . نه تنها با قلعه‌هاى ويران و كاخ‌هاى متروك روبرو شدند بلكه آبراهه‌ها نيز خشك شده بود . مخازن و سدهاى آب درهم شكسته بود ، راه‌ها فرسوده و تعمير نشده بود ، شهرها ويرانه و نواحى وسيع از جمعيت خالى شده بود . مأمورين كه خواه توسط متكالف به شمال و يا به امر مالكولم در مركز و يا به دستور الفينستون به غرب اعزام شده بودند ، گزارش‌هايشان آكنده بود از شرح پريشانىهاى اجتماعى و خسارات هنگفت ناشى از جنگ‌هاى طولانى . هند خسته و دردمند بود و فاقد هرگونه انگيزه و تحرك . خردمندترين انگليسىها از وجود مخزن بسيار عظيم نيرو ، كه در پس صورت به ظاهر نازيبا و زشت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمذهب هنديان پنهان بود ، خبر داشته و بو برده بودند كه فرهنگى ژرف و گسترده وجود دارد كه بعدها بايد كشف شود . امّا آنها كه تجربه نداشتند و افق ديدشان تنگ بود حق داشتند تصور كنند بر سرزمينى تسلط يافته‌اند كه تمدنى باستانى امّا ايستا و بىرمق دارد . ساكنان آن چنان متفرق‌اند كه هيچ‌گونه آيندهء اميدبخشى براى آنان متصور نيست .\r\nنظام سياسى مغولها كه بر پايهء مزيّت و سيادت مغولها استوار بود و پاره‌اى استقلال‌هاى محلى ، از جمله راجپوت‌ها را به رسميت مىشناخت فرو ريخته بود . مسببين اصلى فروپاشى ، يعنى ماراتاها ، سعى كرده بودند خود جاى راجه مغولى را بگيرند . امّا اين نقشه با نبرد پانى پات در سال 1761 بهم ريخت . اتّحاديهء ماراتاها نيز همانند شاهنشاهى مغولها ، به ملوك الطوايفى سرگرم جنگ و زد و خورد با يكديگر تبديل شده بود . چند صباحى در دورهء مد حاجى سينديا « 1 » چنين مىنمود كه فاجعهء پانى پات مرمّت خواهد شد . امّا با مرگ او در سال 1794 شاهنشاهى ماراتاها نيز ، همانند شاهنشاهى مغولان ، فروپاشيد و نابود شد . ناسيوناليسم تازه پيدا شده در غرب هندوستان به امپرياليسم ماراتاها تبديل شده بود . امپرياليسمى كه همانقدر مورد تنفر راجپوت‌هاى هندى و اهالى بنگال بود كه براى مغولان و مسلمانان ناخوشايند و ناگوار مىنمود . دورهء امپرياليسم ماراتاها با رسوايى از يادها رفت . در شمال هند اين خلأ سياسى را سيك‌ها - كه رهبرى نابغه چون رانجيت سينگه داشتند - تدريجا پركردند . پيش از دورهء رانجيت سينگ دولت سيك مطابق بود با همان تعريفى كه سنت اكوستين كرده بود ، كه گفته بود :\r\n« دولت‌ها چيستند ؟ دسته‌هاى راهزنان ، و دسته‌هاى راهزنان چيستند ؟\r\n« دولت‌هاى كوچك » . رانجيت نظم را برقرار كرد امّا بر ماليات‌ها افزود تا بتوانند ارتش خود را توسعه داده و مسلح كند . اندكى رو به جنوب ، در ناحيهء\r\n\r\n\r\n","description":"","footnote":"\r\n( 1 ) .  Madhaji Sindia \r\n","page_name":" 158 ","page_number":158},
  {"content":"\r\n\r\nدهلى ، كه نه تنها چهل سال هرج‌ومرج را به خود ديده بلكه قحطى سال 1782 را نيز تحمّل كرده و لااقل دو سوم از جمعيت خود را از دست داده بود ، جراحات روستاها تدريجا التيام مىيافت .\r\nدر هند مركزى انقراض حكومت‌هاى اميرهاى نظامى ماراتاها موجب شد تا هرج‌ومرج كامل فراگير شود . مستملكات نظام دكن كه دستخوش تجاوزهاى مكرر نظاميان خون‌آشام شده بود ذليل و بيچاره گشت . توقع‌هاى وزيران و منصبداران او مانع از بهبود اوضاع مىشد . همه‌جا رابطه ميان حاكم و رعيت قطع شده بود . مأمورين ماليات همراه دسته‌هاى مسلح ، براى جمع‌آورى ماليات‌ها به روستاها مىرفتند تا هر چه بيشتر روستاييان را سروكيسه كنند . روستاييان نيز به نوبهء خود در پس حصارهاى گلى و يا قلعه‌هاى كهنه موضع مىگرفتند . در اوايل حكومت انگليسيان چنان با شدّت در برابر نيروهاى كمپانى مقاومت كردند كه آنها را ، لااقل موقتا ، آشفته و گيج ساختند . مأمورين جمع‌آورى ماليات نيز تا سر حد امكان از پرداخت ماليات‌هاى جمع‌آورى شده به رؤساى خود ابا مىكردند . آنچه بر همه‌جا و همه‌كس حكومت داشت قانون زور بود . از نظر سياسى كوچك‌ترين روزنهء اميدى وجود نداشت .\r\nدر هند تحت تصرف انگليسىها ، كه تا پيش از سال 1818 عمدتا عبارت بود از ايالات بنگال و بيهار و اورسا و باريكه واقع در شمال رود گنگ ، كه تا حوالى دهلى مىرسيد و ناحيهء ساحلى كارناتيك در جنوب ، با تصويرى متفاوت امّا به همان اندازه ملال‌آور روبرو مىشويم . در همه‌جا نظم برقرار شده ، امنيّت حكمروا بود . مردم با خيال راحت مىتوانستند رفت‌وآمد بكنند ، ماليات‌ها به موقع وصول مىشد ، راهزنان سركوب شده بودند . با به سر آمدن دورهء فرمانروايى كرنواليس عصر رواج همگانى رشوه‌گيرى و ايجاد رعب و وحشت به سر آمده بود . امّا نواحى روستايى بىرونق و نكبت‌بار بود . مردم احساس مىكردند به بن‌بست رسيده‌اند . نشانه‌اى از عصرى نوين و تازه ديده\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nنمىشد . در اين دوره عموما برآوردى كه از ماليات‌ها كرده بودند بيش از اندازه بود . اين امر موجب آشفتگى وسيع « زمينداران » شده بود . در بيشتر جاها « زميندارى » كه به رغم نارضايى همه از آن لااقل آشنا و گاهى صاحب انصاف بود ، جاى خود را به سوداگران اهل كلكته ، كه جمع‌آورى ماليات ناحيه‌اى را اجاره كرده و هيچ بويى از انسانيت نبرده بودند ، داد . قانون اصلاحات اراضى آن دوره سبب شده بود روستايى به صورت اجاره كار مالك درآيد . هيچ‌گونه پيش‌بينى هم در قانون نشده بود كه به حقوق روستايى تجاوز نشود . از اجاره‌بها ، حتّى در آن جاهايى كه به علت خالى شدن روستا از جمعيت پرداخت نمىشد ، ممكن نبود كاست . بنابراين هم طبقات بالا و هم اقشار زيرين چه از نظر مالى و چه از ديدگاه موقعيت اجتماعى زيان ديده بودند . از تمام اينها گذشته محدود كردن استخدام در ادارات كه در دورهء كرنواليس مقرر شده بود موجب كم شدن درآمد و موقعيت اجتماعى و نااميد آيندهء بسيارى از مردم شده بود . فرمانروايى مغولان نيز بيگانه و بيشتر اوقات همراه با خودكامگى بود ، امّا گاهى هندوان در آن شركت داده مىشدند .\r\nفرمانروايى انگليسيان با آن شدّت خودكامه نبود . نظم بيشترى داشت ، امّا دوردست و با نخوت و فرعون مآب بود . تاريخ‌نويسان مسلمان بنگال شكايت مىكردند كه « انگليسيان با كسى نمىجوشند ، اهل معاشرت نيستند ، شيفتهء مسائل مورد علاقهء خود هستند ، توسط جمعى چاپلوس و بادمجان دور قاب چين دوره شده‌اند » . در سال 1834 آنگاه كه يكى از اهالى اوده از شرايط موجود در آن ديار شكايت مىكند ، به او توصيه مىشود كه شايد با فرمانروايى انگليسيان وضع بهبود يابد ، در پاسخ مىگويد : « از همهء فلاكت‌ها اين يكى بدترين است چون نام و نشان مردم را از روى زمين برخواهد انداخت » . تنها در كلكته بود كه آثار فعاليت نوين روشنفكرى و توسعه ديده مىشد ، اين توسعه را بيش از همه بازرگانانى كه طرف انگليسيان بوده ، و در بازرگانى با چين سهم داشتند ، حس مىكردند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاوضاع اقتصادى دست كم از شرايط سياسى نداشت . حمل‌ونقل كالاهاى بازرگانى با دشوارى انجام مىشد و مىبايست با احتياط صورت گيرد .\r\nنيروهاى مسلحى كه از اين سو به آن سو مىرفتند و مواجب آنان عقب افتاده بود به خود حق مىدادند به جاى حقوق به چپاول اموال بازرگانان بپردازند .\r\nبراى دسته‌هاى راهزنان ، غارت منبع درآمد و مواجب بود . تنها كالاهاى بازرگانى انبوه و يا گران قيمت ، كه صرف مىكرد دسته‌اى محافظين نيرومند از آنها محافظت كنند ، مىتوانست جابه‌جا شود . از اين رو بازرگانى و داد و ستد ميان نواحى مختلف و شهرهاى گوناگون ، كه در دورهء مغولان به رغم انواع محدوديت‌ها و عوارض رونق داشت ، متوقف شده بود . فعاليت بازرگانى تنها در بندرهاى بزرگ ديده مىشد . صندوق‌هاى ترياك و عدل‌هاى پنبه و قماش‌جات و سفارش‌هاى شوره بود كه صادرات هندى - انگليسى را راه مىبرد . صنعت گسترده پارچه‌بافى دستى هند راكد شده بود . تا اندازه‌اى به اين علّت كه ناامنى و هرج‌ومرج مانع از توليد بود امّا عمدتا به اين سبب كه پارچه‌هاى ماشينى بافت لانكاشير نه تنها جايگزين تقاضا براى صادرات نشده بود بلكه شروع كرده بود تا به خود بازار داخلى هند نيز تجاوز نمايد .\r\nهند چه از نظر اجتماعى و چه از ديدگاه فرهنگ و انديشه به پايين‌ترين درجهء ممكن تنزل كرده بود . بيمارىهاى اجتماعى مانند جراحت چركين بر بدنى ناسالم جلوه مىكرد . مشاهده‌گر بىخبر مىپنداشت اين وضع ناگوار بر تمام هند حكمفرما است . آشكارترين اين بيمارىها راهزن‌هاى دسته‌جمعى بود كه تعداد و فراوانى آنان نوعى حرارت سنج بود كه نمايانگر كفايت و قدرت حكومت بود . راهزنى مزمن به راهزنى مسرى تبديل شده بود . در هند مركزى ، ناحيهء فعاليت پيندارها ، به صورت سرطانى مهلك درآمده بود . هر مسافرى نياز به محافظ و پاسدار داشت ، و شب هنگام مجبور بود در پناه گاهى بيتوته كند . به هنگام آمدن انگليسيان به دهلى ، از ترس راهزنان مسلحى كه در گورستان‌ها پنهان شده بودند ، كسى جرئت نمىكرد در اثناى روز براى تفريح\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو تفرج قدم به باغ و صحرا گذارد . يكى از جوانب حيرت‌انگيز اين بيمارى تقدس دينى آن بود . اغلب اين دسته‌هاى راهزنان ، كه به تاگ‌ها « 1 » معروف بودند ، راهزنى را همراه با مراسم قربانى آدميزادگان به درگاه ايزد بانو كالى [ مظهر زن و شهوت 
  ] انجام مىدادند . مدّت‌هاى مديد بود كه اين فرقهء كوچك و ناچيز دوام آورده بود . امّا با از ميان رفتن نظم و قانون و شيوع هرج‌ومرج چنان رشد كرده و گسترش يافته بود كه موجب وحشت همگانى در مركز و شمال هندوستان شد . انجام مراسم سوتى يا سوزاندن زنان بيوه روى آتشى كه جسد شوهرشان با آن سوخته مىشد از مراسم مذهبى بود كه سابقهء ديرينه داشت و گاهى در ميان هندوان انجام مىشد . امّا انجام اين مراسم وحشتناك ناگهان در بنگال ، آن هم در ميان طبقات ممتاز جامعه ، به شدّت فزونى يافته بود .\r\nاعمال خشونت‌آميز ناشى از تعصب مذهبى چندين ده‌برابر شده بود . آنچه واقعا سبب شگفتى و حيرت همگانى شده بود ، ظهور درويشان مسلح و مرتاض‌هاى رزمنده بود ، آن هم در سرزمينى كه احتراز از اعمال خشونت جزء اركان فرهنگى تمدن آن بود و به خصوص با اعتقادات مذهبى هندوها رابطهء تنگاتنگ داشت . اين متعصبين مذهبى ، كه اغلب به صورت دسته‌هاى راهزنان متشكل شده بودند و اسامى گوناگون داشتند از قبيل ناگاها ، بابراگىها ، سانياسىها و كاوساين‌ها ، گاهى جنگجوى مزدور مىشدند و پيشوايان آنان سردار يا امير به شمار مىآمدند . آنها عالىترين نمونه سيك‌ها بودند . نخست گروهى مذهبى و آرام و ساكت بودند ولى تبديل به نيروى جنگندهء باكفايتى شدند ، كه سرانجام توانستند دولت و يا حتّى ملّت تشكيل دهند .\r\nدر اثناى اين بلبشوى سياسى و اقتصادى هند دچار ابتذال شد . كسانى كه از هنرها و هنرمندان پشتيبانى مىكردند چنان سرگرم خريد جنگ‌افزار و اجير كردن سربازان بودند كه نه مىتوانستند حداقل معيشت هنرمندان را\r\n\r\n\r\n","description":"","footnote":"\r\n( 1 ) .  Thugs \r\n","page_name":" 162 ","page_number":162},
  {"content":"\r\n\r\nتأمين كنند و نه آنها را خردمندانه هدايت نمايند . معمارى چه از نظر ابعاد و چه از نظر سرزندگى و ابداع و اجرا ناتوان شد . حتّى در آن جا كه منابع مالى كم نبود ، مانند لكنو ، ذوق و سليقه وجود نداشت . بنابراين آثار معمارى متعلق به اين دوره ، كه در آن شهر ديده مىشود ، مخلوطى از انواع سبك‌هاست كه بيشتر جنبهء تقليد دارد تا ابتكار . نقّاشى جديد سبك مغولان و يا راجپوت‌ها ، به علّت نبودن پشتيبانى و الهام ، بىحال و بىرمق شد . تنها در صنايع دستى ، هر جا كه خريدارى داشت ، مهارت‌ها حفظ شد .\r\nهمين بلا بر سر انديشمندان و روشنفكران جامعه نيز آمد . در مدرسه‌هاى هندو و مسلمان هنوز سانسكريت و عربى درس داده مىشد . فقيرانى كه هر يك مريدان خويش را داشتند ، هنوز با تأمل و تفكّر ، در جستجوى حقيقت بودند . امّا اثرى از انديشهء نو و يا كاميابى خلّاقه ديده نمىشد . مايهء اصلى و تمايل كلى انزوا و عزلت بود . فرقه‌هاى گوناگون عجيب و غريب پيدا شدند كه مردم را به كنار كشيدن و درگير نشدن تشويق و ترغيب مىكردند . در هند پايان سدهء هيجدهم تنها دو كاميابى خلّاقانه به دست آمد . يكى پيدايش زبان اردو بود كه دختر طناز و جذاب‌زاده شده از دو زبان فارسى و هندى بود ، كه به مقام يكى از زبان‌هاى مهم شبه قارهء هند رسيد . ديگرى آثار شاه ولى اللّه و مدرسهء الاهيات دهلى بود كه نخستين ريشه‌هاى نهضت پاكستان را مىتوان در آن پى گرفت . اين دو پديده ، بهترين نمونهء بيانگر احوال آن روزگار هند بود . يكى عامل اتّحاد و ديگرى موجب تفرقه بود .\r\nانگليسيانى كه به نقشهء هند مىنگريستند از يك سو از كاميابى خود سرمست بودند ، از سوى ديگر دل خوش به آنچه اسباب سرمستى آنان مىشد ، يعنى ابعاد گستردهء پيروزى خود بودند . تصور مىكردند آنچه به دست آورده‌اند از جهان‌گشايى روم باستان دست كم نداشت . آنچه باعث نگرانى خاطر آنان مىشد انديشهء مسئوليت‌هايى بود كه بر عهده گرفته بودند و مسائل توسعه سرزمين هند بود . در آن لحظه ، به رغم پيروزى ، آنان كه دورانديش\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبودند هندوستان را چون كوه آتشفشانى مىديدند كه موقتا خاموش و آرام است . هر لحظه ممكن بود دوباره شروع به فوران و آتشفشانى كند . مذهب را آتش پنهان زير خاكستر مىدانستند ، كه هر لحظه ممكن بود تسلط انگليسيان را متزلزل نمايد . آن هم به اين شرط كه هند مورد حملهء خارجى قرار نمىگرفت ، شورشى روى نمىداد ، و يا چنان توسعه نمىيافت كه سركشى كند .\r\nاين موضوع مهم‌ترين موضوع مورد مناقشه در انگليس سدهء نوزدهم بود .\r\nمناقشه‌اى كه بيش از آنچه در جلسه‌هاى پارلمان صورت گيرد در رساله‌ها و صورت جلسات و محافل اهل سياست در جريان بود . موضوع مناقشه اين بود ، حال كه هند به تسلط انگليسيان درآمده است با آنچه بايد كرد ؟ ايجاد امنيت و آرامش و حفظ مرز با سيك‌ها و سند ساده و نسبتا آسان بود . تجديد تشكيلات براى جمع‌آورى ماليات اراضى دشوارتر بود ، امّا با آگاهى بيشتر و تجربهء فراوان‌تر ممكن مىنمود . بازرگانى مىبايست تشويق و پشتيبانى شود .\r\nگام بسيار بزرگ - گشودن دروازه‌هاى هند در سال 1813 برداشته شده بود . امّا براى مردم هند چه مىبايست كرد ؟ مردمى كه پارلمان انگليس در سدهء هجدهم به تشويق و زير فشار بورك « 1 » تعهد كرده بود ، موجبات رفاه و آسايش آنان را فراهم آورد .\r\nبه اين پرسش چندين پاسخ مىشد داد . دوازده تا پانزده سال به درازا كشيد تا اين كه يكى از اين پاسخ‌ها به صورت سياست رسمى دولت درآمد . بايد به ياد آورد در دوره‌اى كه اين مناقشه - سال 1818 - آغاز شد حزب محافظه كار بر بريتانيا حكومت مىكرد و اينان هنوز تحت تأثير وحشت از ناپلئون و تندروان قرار داشتند . هنوز پارلمان و حكومت محلى اصلاح نشده بودند .\r\nهنوز ده - دوازده سال وقت لازم بود تا دگرانديشان و اصلاح‌طلبان قدرت را به دست گيرند . روزگار جوش و خروش انديشه بود و هيچ‌كس نمىدانست كه اوضاع اجتماع چگونه ورق خواهد خورد .\r\n\r\n\r\n","description":"","footnote":"\r\n( 1 ) .  Burke \r\n","page_name":" 164 ","page_number":164},
  {"content":"\r\n\r\nنخستين پاسخ ، سرشتى محافظه كارانه داشت . پروپاقرص‌ترين طرفداران اين سياست وارن هستينگز و اچ . اچ ويلسن « 1 » شرق‌شناس بودند . مىگفتند وضع موجود ، به هر قيمت كه شده بايد حفظ شود . كمپانى بايد به همان شيوهء مغولى و سنتى هند حكومت كند . وظيفهء اصلى و عمدهء حكومت اين است كه چهارچوب امنيتى را فراهم آورد تا آن كه جامعهء سنتى ، با همان آداب و رسوم گذشته ، ادامهء حيات دهد . صلح و آرامش موجب رونق بازرگانى خواهد شد و رونق بازرگانى تأمين كنندهء منافع انگلستان است . روح و جوهرهء انديشهء مردم در بنيادهاى مذهبى - اجتماعى آنان نهفته است . هرگونه دخالت در آن به زيان انگلستان تمام خواهد شد . انگليسيان بايد به پشتيبانى از هنر و ادبيات و حتّى مذاهب بومى ادامه دهند و از هر نوع دخالتى در زمينهء تغيير آداب و رسوم زندگى مردم خوددارى نمايند . لازمهء اين سياست نه تنها مخالفت با هرگونه فعاليت مبشرين دين مسيحيت بود ، بلكه توصيه مىشد از هرگونه ابراز مخالفت نسبت به رسوم بچه كشى و زن سوزى هنديان پرهيز شود . اين ديدگاه كه از سوى كارمندان سالمند و سابقه‌دار كمپانى تشويق مىشد در ميان محافظه‌كاران دست راستى و سنت‌گراى انگليسيان طرفدار فراوان داشت . امّا با اين سياست از سوى دو گروه ، كه آراء و نظرشان جامعهء آن روز انگلستان را به جوش و خروش آورده بود ، مخالفت مىشد . نخستين گروه انگليكن‌هاى مذهبى بودند ، اينان از بسيارى جهات به اندازهء محافظه‌كاران از جنبش روشنفكرى فرانسه بيم و هراس و تنفّر داشتند . امّا انگيزه‌هاى آنان با محافظه‌كاران تفاوت‌هاى بنيادين داشت . براى محافظه‌كاران بىاعتنا به دين ، خطر انقلاب فرانسه ، در تهديدى بود كه نسبت به مالكيت خصوصى داشت .\r\nامّا انگليكن‌هاى مسيحى از آن رو از انقلاب فرانسه بيزار بودند كه بىمذهب بود و به وجود خدا اعتقاد نداشت . نگاه اينان به هند با نگاه معمولى\r\n\r\n\r\n","description":"","footnote":"\r\n( 1 ) .  H . H Wilson \r\n","page_name":" 165 ","page_number":165},
  {"content":"\r\n\r\nمحافظه‌كاران تفاوت اساسى داشت . اينان از بت‌پرستى بدشان مىآمد . هند را مظهر سرزمين شرك و مهد بت‌پرستى مىدانستند . تشنهء نجات روح آدمى بودند و هند را سرزمين مىديدند كه در آن ميليونها روح آدميان ، بدون آن كه با آشنايى با تعاليم عيسى مسيح امكان رستگارى داشته باشند ، سرگردان و محكوم بودند . نوعى انسان دوستى داشتند كه مىپنداشتند ناشى از تعليمات انجيل است . همان احساساتى كه آنان را وادار كرده بود عليه برده فروشى جهاد كنند . حال با رسمى مانند سوتى روبرو شده بودند كه واجب مىدانستند هر چه زودتر برانداخته شود . اعتقاد قلبى داشتند بايد تعاليم انجيل را به گوش هنديان برسانند تا نور آن در ابر و مه خرافات و ظلم و ستمى كه جامعهء هندى را پوشانده بود نفوذ كند و موجبات رستگارى آنان فراهم آيد . در جامعهء آن روز انگلستان افراد بانفوذى داشتند مانند ويلبر فورس « 1 » مشاور و محرم پيت و يا چارلز گرانت « 2 » كه خودش رئيس هيئت مديرهء كمپانى بود و فرزند يكى از وزراء كابينه . برنامهء اينان ساده بود ، مىخواستند مسيحيت غربى را به شرق بياورند تا هند خود به خود همچون گل آفتاب‌گردان كه هميشه روبه آفتاب است ، به اصلاح امور خويش به پردازد . اصلاح طلبان و راديكال‌ها گروه فشار ديگر بودند . نظرات آنان مبتنى بر تجارت آزاد ، هم اكنون در سال 1813 ، سبب شده بود انحصار تجارت كمپانى در هند شكسته شود . سيل بازرگانان خصوصى انگلستان رو به هند سرازير شده بود . همان‌گونه كه ويلبر فورس نيز توفيق يافته بود ورود مبشرين دين مسيح را به هند مجاز و آزاد سازد . امّا اينان قصد داشتند كه پا فراسوى مسائل اقتصادى بگذارند . به برترى و مزيّت جامعهء غربى اعتقاد راسخ و قطعى داشتند . مىپنداشتند امكانات پيشرفت جامعهء غربى به علت از بند رها كردن نيروى تعقل و استدلال ، كه سرچشمهء جوشان و فيض‌بخش توسعه و تحول است ، حدومرز ندارد . تمام ديگر\r\n\r\n\r\n","description":"","footnote":"\r\n( 1 ) .  Wilber Force \r\n( 2 ) .  Charles Grant \r\n","page_name":" 166 ","page_number":166},
  {"content":"\r\n\r\nتمدن‌ها را ايستا و فاسد مىدانستند . مىپنداشتند جامعهء هندى از رازى كه مىتوانست آن را به پاى تمدن جامعهء غربى برساند ناآگاه است . آيا مىشد روشنفكرى و توانايى استدلال و تعقل جامعهء غربى را از هند دريغ داشت ؟\r\nروشنفكرى و توانايى و تعقلى كه اگر هنديان با آن آشنا مىشدند ، خود به خود ، سبب مىشد دست از خرافات و رسم و رسوم ستمكارانهء خود بردارند ؟ اين اصلاح‌طلبان تندرو نيز خود را انسان دوست مىپنداشتند و در تعصب و ايمان نسبت به عقايد خود هيچ از انگليكن‌هاى مسيحى ، كه اعتقاد به انجيل داشتند ، عقب نبودند . بنابراين دست در دست يكديگر نهادند . با اتّفاق يكديگر به افشاگرى آداب و رسومى پرداختند كه مىپنداشتند مخالف شئون انسانى است . اصلاح طلبان نيز طرفداران بانفوذ داشتند . مهم‌ترين آنان جيمز ميل « 1 » بود كه كتاب تاريخ هند او در سال ( 1817 ) سبب شد تا در شوراى مهم و بانفوذ ( شوراى هند ) مقامى كليدى به دست آورد .\r\nلازم است از گروه فشار ديگرى نيز نام برد . اينان كارمندان جوان‌تر كمپانى بودند كه در تسلط يافتن انگلستان بر هند شركت داشته و نقش كليدى بازى كرده بودند . اينان اغلب متأثر از انديشه‌هاى آزاديخواهانه بودند . امّا از وجود نيروهاى زيرزمينى در جامعهء هندى آگاهى داشتند . اينان طرفدار تغييرات و تحولات تدريجى بودند . مىخواستند حساسيت‌هاى هنديان به هنگام تدوين سياست‌ها به حساب آيد . مىتوان گفت نظرات آنان ، كم يا بيش ، از سوى محافظه‌كاران نسل بعد پذيرفته شد . از جمله اين دسته مونت استوارت الفينستون بود كه نسبت به سرداران ماراتاها مهر مىورزيد و بدانان علاقه داشت و در ضمن مدارس به سبك غربى را در بمبئى مرسوم ساخت . ديگرى چارلز متكالف ، كه به هنگام فرمانروايى در دهلى ، سعى كرد تا اصول ليبراليسم را نيز پياده نمايد و جان مالكوم كه اين شعار معروف را مطرح ساخت كه « پس اجازه دهيد با آرامش بستر تحولات تدريجى را فراهم سازيم » .\r\n\r\n\r\n","description":"","footnote":"\r\n( 1 ) .  James Mill \r\n","page_name":" 167 ","page_number":167},
  {"content":"\r\n\r\nبا پيروزى اصلاح‌طلبان در انتخابات سال 1830 تندروان و انگليكن‌ها توانستند نظرات خود را پيش ببرند . اين رويداد سرنوشت‌ساز بود . نه تنها سرشت تحول هندوستان را معين ساخت و نه تنها سرانجام در شكل‌گيرى دولت نوين هندوستان در سال 1947 نيز مؤثر واقع شد ، بلكه در سدهء بيستم ، الگويى شد براى روابط آينده ميان اروپا و آسيا . الگويى كه اگر پيدا نمىشد روابط نسبتا دوستانه مىتوانست به دشمنى و كينه‌اى تبديل شود ، كه براى هر دو طرف زيان‌هاى بيش از اندازه به بار مىآورد . در همان اثنايى كه هلند دل به استثمار اقتصادى اندونزى خوش كرده بود و فرانسه با فشار و زور خواست تمدن غربى را بر جنوب شرقى آسيا از راهى تحميل كند كه هيچ‌گاه پذيرفته نشد ، انگلستان ترجيح داد ، بدون اعمال فشار ، تمدن غرب را به شرق معرفى نمايد تا پذيرفته شود . دربارهء اشتباهات و نابخردىهايى كه اين سياست را همراهى مىكرد هر چه مىخواهد گفته شود . حقيقت واقع اين است كه انتخاب اين شيوه سرنوشت‌ساز بود . نه تنها بر آينده روابط هند و انگلستان اثر گذاشت بلكه در تمام آسيا و شايد دنيا مؤثر واقع شد .\r\nلرد ويليام بن تينك « 1 » كه در سال‌هاى 35 - 1828 فرماندار كل هندوستان بود ناخدائى بود كه بادبان‌هاى كشتى دولت انگليسى هند را براى بهره‌گيرى از نسيم موافق تغييرات تنظيم كرد . ميزان اصلاح جهت اين باد موافق را با واقعيات مىتوان اندازه‌گيرى كرد : در سال 1793 هنگام جرّ و بحث دربارهء تجديد امتيازنامهء كمپانى ، به مدت 20 سال ، به رغم كوشش‌هاى ويلبر فورس پارلمان به اجازهء فعاليت مبشرين مسيحى در هند رأى موافق نداد . دولت اقدام به اين قبيل امور را صلاح نمىدانست ، گفتند دولت مؤسسهء خيريه نيست . اقدامات لرد ولسلى دربارهء منع سوتى كردن و سوزاندن زنان بيوه در پايان سدهء هيجدهم ، هيچ‌گونه فايده‌اى نبخشيد . تصميم‌گيرى در اين باره\r\n\r\n\r\n","description":"","footnote":"\r\n( 1 ) .  Lord William Betinck \r\n","page_name":" 168 ","page_number":168},
  {"content":"\r\n\r\nپيوسته به تأخير افتاد . در سال 1813 انحصار بازرگانى كمپانى لغو شد .\r\nمبشرين مسيحى اجازهء ورود به هندوستان را ، بدون پشتيبانى دولت پيدا كردند . سالانه ده هزار ليره براى بالا بردن سطح معلومات مردم هند اختصاص داده شد . اين ماده آنگاه اضافه شد كه كميتهء آموزش عمومى تشكيل شد .\r\nبلافاصله گرفتار مناقشهء محاسن و مضار آموزش به شيوهء غربى و يا به اسلوب شرقى شد . در سال 1828 بر شدّت باد تغييرات افزوده شد . مىبينيم رئيس محافظه‌كار كميته بازرسى در نامه‌اى خطاب به لرد بن تينك مىنويسد : « ما در هند وظيفه‌اى اخلاقى داريم كه بايد آن را انجام دهيم » . اين تحول و تغيير در ديدگاه انگليسيان نسبت به هند باعث شد لرد بن تينك در سال اول مأموريت خود به رغم مخالفت‌هاى دولت محافظه‌كار و لينكتون دوام بياورد ، تا بعدها كارهاى سودمند فراوان انجام دهد . تقدير چنين بود ، كه به هنگام تحولات و تغييرات نسبتا شديد در خود انگلستان ، اصلاح‌طلبى تندرو نيز در هند زمام امور را در دست داشته باشد . انتصاب بن تينك بعضا به علّت ميل شديد خود او بود كه مىخواست خاطرهء تلخ عزل خويش را از فرماندارى مدرس در سال 1807 جبران كند . بعضا به علّت روابطى كه با هيئت حاكمهء انگلستان داشت ( پدرش از محافظه‌كارانى بود كه به نخست وزيرى رسيده بود ) . تا اندازه‌اى هم مرهون اين واقعيت كه كمپانى نيازمند آدم مقتدرى بود كه بتواند در هزينه‌ها صرفه‌جويى كند . شايد يك علت ديگر هم اين بود كه كسى ديگر داوطلب اين مقام نبود . به هر حال اگر به هندوستان فرستاده شد به جهت عقايد اصلاح‌طلبانه‌اش نبود . چون به هند رسيد با سودجويى از جوّ متمايل به اصلاحات نظراتش كه بر آراء بنتام متكى بود اهميّت بسيار يافت . سخت معتقد به فرهنگ غربى و انسان‌دوستى بود . هيچ‌گونه تمايل و توجّهى به فرهنگ و بنيادهاى هندى نداشت . ليبراليسمى كه بدان پاى بند بود از يك سو باعث مىشد از هرگونه نژادپرستى مشمئز باشد و از سوى ديگر وادارش مىكرد به رغم بيزارى از آداب و سوم هنديان آنها را تحمّل كند . امّا نخست\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nلازم بود موافق دستور كمپانى در هزينه‌ها صرفه‌جويى نمايد . چون هنگام يكى از حسابرسىهاى پارلمانى كه هر بيست سال يك بار دربارهء كمپانى انجام مىشد رسيده بود مديران كمپانى سخت علاقمند بودند لااقل طرازنامهء مالى قابل قبولى داشته باشند . امّا كمر هند به علّت جنگ‌هاى اخير برمه زيربار قرض خم شده بود . پس نخست بن تينك ناچار شد در تمام هزينه‌ها به شدّت صرفه‌جويى نمايد ، و در اين زمينه كامياب بود . كسر بودجهء سالانه معادل يك ميليون ليره را به اضافهء بودجهء سالانه نيم ميليون ليره تبديل كرد . امّا اين كاميابى به قيمت منازعهء تلخ و ناگوار با مقامات ارتشى ( خود بن تينك مقام سرلشكرى داشت ) تمام شد . به امر مديران كمپانى از حقوق و مزاياى ارتشيان كاسته شد . به خسّت و امساك شهرت يافت . تا مدّت‌ها بعد از آن كه ارتشيان لطمه‌اى را كه از او خورده بودند فراموش كردند ، باز هم مورخان امور ارتشى از شماتت و سرزنش او خوددارى نمىكردند . چون اين مشكل را از جلوى پاى خود برداشت ، به بازديد وسيع و دقيق نواحى شمالى پرداخت . شيوهء نوى وصول ماليات‌هاى اراضى را ، كه بر مساحى دقيق از اراضى زراعى متكى بود ، مرسوم ساخت . اين مساحى ، در دست اشخاصى چون آر . ام بيرد « 1 » و جيمز تاماسون « 2 » ، زيربناى تشكيلات ادارى هند شمالى در دورهء انگليسيان شد . اوضاع دادگسترى را اصلاح كرد . در دو مرحله از دادگاه‌ها قضاوت را به دست هنديان سپرد . هر چند استدلالى كه براى اين اقدام ارائه مىكرد بر زمينهء صرفه‌جويى در هزينه‌ها بود ، امّا اين نخستين بار بود كه از زمان كرنواليس به بعد ، كه كليهء مقامات بالاى حكومتى را به انگليسيان محدود كرده بود ، هنديان مىتوانستند به مقامات نسبتا مهم برسند .\r\nتا اين جا به رغم اصلاح‌طلبى بن تينك از شيوهء معمول و مرسوم حكومت پيروى كرده بود ، مانند يكى از شاهان اصلاح‌طلب مغولى . انصاف حكم\r\n\r\n\r\n","description":"","footnote":"\r\n( 1 ) .  R . M . Bird \r\n( 2 ) .  James Thomason \r\n","page_name":" 170 ","page_number":170},
  {"content":"\r\n\r\nمىكند بگوييم اقدامات بعدى او بود كه سبب نزديكى غرب به شرق شد و آن فرايندى را آغاز كرد كه هندوستان آزاد امروزى را به وجود آورد . پيش از او تمايلى اين‌گونه وجود نداشت . امّا بعد از او اين تمايلات به صورت نهضتى درآمد كه هيچ مانعى نتوانست جلوى آن را بگيرد . نخست به نام قوانين اخلاق جهانى ( كه از ديدگاه او همان قوانين اخلاقى غربى بود ) به آن بدىها و ستم‌هاى اجتماعى ، كه هنوز محافظه‌كاران از آنها پشتيبانى مىكردند ، حمله آورد . در سال 1828 سوتى كردن و يا سوزاندن زن بيوه را همراه با نعش شوهرش ممنوع و قدغن كرد . . در پنجاه سال گذشته در دفاتر حكومت بنگال سالانه پانصد تا هشتصد و پنجاه مورد سوتى كردن ثبت شده بود . در فرضيهء محافظه‌كاران سوتى كردن امرى داوطلبانه بود كه توسط زن هندى ، كه اشتياق داشت توسط شعله‌هاى پاك كنندهء آتش از شوهر ايزد مانندش جدا نشود ، داوطلبانه انجام مىشد . امّا در عمل اين خويشان طمع‌كار و خودپسند شوهر بودند كه زن را مجبور مىكردند خود را بسوزاند تا از يك سو از اعتبار و شهرت داشتن يك سوتى در خاندان بهره‌مند شوند و از سوى ديگر چشم طمع به دارايى زن دوخته بودند و يا لااقل مىخواستند خود را از شريك نانخور اضافى رها سازند . بيست سال طولانى بود فرمانروايان كل هندوستان نمىتوانستند در اين باره تصميم قطعى بگيرند . امّا چون بن تينك در اين باره قدم برداشت اسباب تعجّب همگان شد كه اين ممنوعيت با مخالفت چندان روبرو نشد . هندوان بسيارى ، از اين كه اين لكهء ننگ از جامعهء آنان برداشته شد ، خوشوقت شدند . حتّى گروهى از بنگاليان به پيشوايى رام موهان روى « 1 » از اين اقدام پشتيبانى كردند . قدم دوم او نابود ساختن تاگ‌ها بود كه در هند مركزى رسم داشتند براى انجام مراسم مذهبى مربوط به ايزد بانوى كالى - مظهر شهوت و لذّت جنسى - مردم بيگناه را بىسروصدا سر به نيست كنند .\r\n\r\n\r\n","description":"","footnote":"\r\n( 1 ) .  Ram Mohan Roy \r\n","page_name":" 171 ","page_number":171},
  {"content":"\r\n\r\nحتّى محافظه‌كاران نياز به ترغيب و تشويق نداشتند تا از اين اقدامات پشتيبانى كنند ، هر چند هم اين اقدام و هم ممنوع كردن سوتى نوعى تحميل ارزش‌هاى غربى بر جامعهء هندى بود ، امّا دخالت مستقيم در امور هند به همين جا محدود شد . آن دسته از رسوم هندى كه ، از ديدگاه اخلاقى ، براى تمدن غربى بىتفاوت بود از هر گونه تغيير مصون ماند .\r\nاقدامات بعدى بن تينك ظريف‌تر و دقيق‌تر و در طول زمان آثار بسيار مهم‌ترى به جا گذاشت . مراد كاشتن بذر انديشه‌ها و نهادهاى غربى در خاك هند و آنها را به حال خود گذشتن بود تا آن گونه كه بايد رشد و نمو كند . اين روش يادآور همان طريقى بود كه پيش از اين در انگلستان آزمايش شده بود .\r\nمثلا دادرسى با هيئت منصفه را همراه با دادرسى به شيوهء قرون وسطا ، كه متهم را شكنجه مىدادند ، مجاز مىدانستند تا در طول سال‌ها افكار عمومى معلوم كند كدام شيوه را ترجيح مىدهند . نخست در عرصهء آموزش و پرورش فعاليت شد . تا سال 1813 روش كمپانى اين بود كه دولت از شيوه‌اى آموزش سنّتى هندى پشتيبانى نمايد . هر چند اين پشتيبانى به اندازهء گسترش حمايتى كه مغولها از آموزش و پرورش مىكردند نبود . وارن هستينگز مدرسه‌اى براى تدريس عربى و فارسى در كلكته تأسيس كرده بود و جاناتان دونكان « 1 » مدرسه‌اى براى تدريس سانسكريت در مدرس . در سال 1813 مطابق قانون مقرر شد سالانه ده هزار ليره با هدف « تجديد حيات و بهبود ادبيات و تشويق ادباى بومى هند و رواج دانش‌آموزى در ميان ساكنان مناطق هندى تحت الحمايهء انگلستان » هزينه شود . سيستم آموزش و پرورشى نوين هندوستان با اين قانون آغاز شد . در سال 1823 « كميته آموزش عمومى » تأسيس شد تا از بودجهء پيش‌بينى شده در اين قانون استفاده شود . از همان آغاز ابهام ميان دو بخش اين قانون آشكار بود . در نيمى از آن از روش آموزشى\r\n\r\n\r\n","description":"","footnote":"\r\n( 1 ) .  Jonathan Duncan \r\n","page_name":" 172 ","page_number":172},
  {"content":"\r\n\r\nو پرورش شرقى طرفدارى شده بود ، در نيمهء ديگر از روش آموزش و پرورش غربى . اعضاء كميته مشغول مجادله و مباحثه دربارهء نحوهء درست تفسير قانون شدند . در آغاز طرفداران مكتب شرقى پيش افتادند . اقداماتى براى انتشار آثار كلاسيك هندى و ترجمهء آثار نوين به زبان سانسكريت انجام گرفت . وقتى كه بن تينك به هند آمد وضع اين گونه بود . او از همين فرصت سود جست . در سال 1829 نوشت : « كليد تحول و پيشرفت زبان انگليسى است » . در سال 1834 نوشت : « نسخهء من براى تجديد حيات هندوستان آموزش و پرورش است » . در شوراى هند جيمز ميل ، كه در رواج تمدن غرب تعصب مىورزيد و عاشق « دانش سودمند » بود ، از او پشتيبانى مىكرد . بعدها كه حكومت اصلاح‌طلبان روى كار آمد و به تندروى تمايل داشت از اقدامات او حمايت كرد . در كلكته به گروهى از روشنفكران پيش رو كه رام موهان روى « 1 » آن را رهبرى مىكرد كمك نمود تا مدرسه‌اى ، براى آموزش دانش‌هاى غربى و رواج آنها ، تأسيس كنند . در سال 1834 از انگلستان نيروى كمكى نيرومندى به يارى او فرستاده شد . توماس بابينگتون ماكوالى به هند آمده نتيجه اين شد كه تصميم گرفتند روش آموزش و پرورش غربى از نوع انگليسى را در هند پياده كنند . تصميمى كه تا آن زمان در تاريخ استعمار آسيا به دست اروپاييان بىنظير بود . مصوبهء هفتم مارس 1835 اعلام مىداشت : « هدف اصلى و بزرگ دولت بريتانيا بايد ترويج ادبيات و دانش اروپايى باشد » . اعتبارات موجود بايد « از اين پس در راه آشنا ساختن جمعيت بومى با ادبيات و دانش انگليسى از طريق زبان انگليسى صرف شود » . از آن تاريخ به بعد بود كه دولت شروع كرد به احداث مدارسى براى آموزش علوم غربى آن هم به زبان انگليسى . بعدها عامل مهم ديگرى بر اين تمهيدات افزوده شد ، زبان انگليسى جاى زبان فارسى ( زبان دربار مغولان ) را گرفت ، و\r\n\r\n\r\n","description":"","footnote":"\r\n( 1 ) .  Rom Mohan Roy \r\n","page_name":" 173 ","page_number":173},
  {"content":"\r\n\r\nزبان رسمى دولت هند شناخته شد . مقرر شد در محاكم بدوّى زبان‌هاى بومى جايگزين فارسى شود . در مراحل بعدى دادگسترى زبان انگليسى به جاى فارسى به كار رود . اين مقررات انگيزهء بسيار نيرومندى براى ياد گرفتن زبان انگليسى شد . ياد گرفتن زبان انگليسى سبب شد تا انديشه‌ها و ارزش‌هاى انگليسى در هندوستان رواج پيدا كند . در ضمن زبان‌هاى محلى كه تا به حال فقط در منظومات به كار مىرفت صاحب نثر شد و موقعيتى كاربردى يافت كه سبب پيشرفت‌هاى نوين آنها شد .\r\nدانش غربى به ويژه از طريق دانش پزشكى رواج يافت . نخستين دانشكده پزشكى هند در كلكته تأسيس شد . در سطح دانشكده‌ها به دروس علمى توجّه خاص شد . فناورى غربى از طريق طرح‌هاى عمرانى يعنى احداث راه‌ها ، راه‌آبه‌ها و بعدها راه‌آهن رواج عام يافت . هنديان بىشمارى براى احداث و ادارهء اين طرح‌ها تربيت شدند . به علّت سياست به كار گرفتن هندوان در ادارات دولتى ، كه بن تينك پيش گرفته بود ، تمام اين فرايند سرعت گرفت . همان‌گونه كه ادارات دولتى غربى مىشدند كارمندان آن ادارات نيز بيشتر و بيشتر هندى مىشدند .\r\nمكوالى « 1 » به عنوان مأمور قانون‌گذارى ، براساس تجديد نظر كرنواليس از قانون مجازات اسلامى - مغولى ، شروع كرد تا قوانين عمومى مدنى هند را مدون سازد . اين كار كه تا سال 1861 به طول كشيد از حد اعلاى اهميت برخوردار بود . زيرا نحوهء دادگسترى انگليسى و انديشه‌هاى زيربنايى آن را بر كليهء محاكم دادگسترى هندى گسترش داد . هنديان نخستين بار در زمينهء قضا بود كه به عالىترين مقامات دست يافتند و ذهن‌هاى باريك ريس آنها فرصت خودنمايى و جولان پيدا كرد . در اين رشته تأثير متقابل انديشه‌هاى غربى و شرقى بر يكديگر گسترده ، عميق و پايدار بود .\r\n\r\n\r\n","description":"","footnote":"\r\n( 1 ) .  Macaualy \r\n","page_name":" 174 ","page_number":174},
  {"content":"\r\n\r\nخلاصه كنيم : اقدامات بن تينك ، كه حاصل برخورد نيروهاى سياسى و تمايلات ايدئولوژيك روزگار مأموريت او بود ، باعث معرفى غرب به شرق شد ، البته غرب از نوع انگليسى آن . تنها يك اقليّت برجسته از دو طرف به يكديگر معرفى شدند . اگر به روستا پا مىگذاشتى مىديدى زندگى سنّتى همانند گذشته ادامه دارد . گاهى حاصل اين ادغام مضحك مىنمود و دشوار نبود كه بگوييم هر يك از طرفين جوانب ناپسند و زشت طرف ديگر را پذيرفته‌اند . سال‌ها چنين مىگفتند امّا آخرين نتيجهء اين اقدامات ايجاد تماس خلاقه‌اى بود كه در كمتر از يك قرن باعث پيدا شدن هند نوين امروزى شد .\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\n\r\n11 كامل شدن تسلط\r\nرويدادهاى سال 1818 مستملكهء كمپانى هند شرقى را تبديل كرد به مستعمرهء دولت فخيمه انگليس در هند . حال ديگر اصطلاح امپراتورى بريتانيا در هند اسم بامسمايى شده بود . امّا هنوز در گوشه و كنار و حاشيه‌هاى شبه قاره مناطقى باقيمانده بود ، كه از نظر جغرافيايى ، بخشى از هند نبودند . مرز هند از ساحل بنگال تا كتيوار « 1 » ادامه داشت . به جز پوند شيرى « 2 » و گوآ كه به ترتيب به فرانسه و پرتقال تعلق داشت ، مرز در شمال غربى از بيابان تار و كنارهء رود سوتلج گذر مىكرد ، تا حوالى سلسله كوه‌هاى هيماليا ادامه داشت . ارتفاعات بزرگ شمالى ، به استثناى كشور گوركانشين نپال ، مرز شمالى بود . خط مرزى در ارتفاعات درهم و برهم آسام و شمال شرقى گم مىشد . در سمت شمال غربى ، در آن سوى اين خط ، پنجاب و سند و كشمير و سلطان‌نشين افغانستان واقع بود . در مشرق اين مرز برمه يا سلطان‌نشين اوا قرار داشت . تمام اين نواحى به استثناى برمه و افغانستان تا سال 1852 به هندوستان منضم شدند .\r\nچون بعضى از اين نواحى در سرنوشت بعدى شبه قاره اهميت زياد پيدا كرد ، بنابراين ارزش دارد كه به اختصار به چگونگى تصرف اين نواحى بپردازيم .\r\n\r\n\r\n","description":"","footnote":"\r\n( 1 ) .  Kathiawar \r\n( 2 ) .  Pondicherry \r\n","page_name":" 177 ","page_number":177},
  {"content":"\r\n\r\nدر نگاه اوّل فتح دو سلطان‌نشين و تصرف دو سوم خاك سلطان‌نشين سوم و حمله و اشغال موقتى سلطان‌نشين چهارم حكايت از امپرياليسم خشن و بىپروا مىكند . امّا انگيزهء اين فعاليت‌هاى گوناگون چه بود ؟ مىارزد ، قبل از شرح آنچه رويداد ، اندكى به اين انگيزه‌ها بپردازيم . البتّه انگيزهء اوّلى امنيت بود . در اين مورد از همسايگان مجاور بيمى نبود ، امّا در شمال غربى نفوذ خرس بزرگ ، يعنى روسيه ، احساس مىشد . پس از شكست ناپلئون ، روسيه قدرتمندترين دولت اروپا شد ، و درصدد تجاوز و دست‌اندازى به تركيه و ايران بود . در همان دوره‌اى كه بن تينك سرگرم بود تا جاى پاى خود را در شرق مستحكم كند پالمرستون وظيفهء خود مىدانست از جاه‌طلبىهاى روسيه در شرق نزديك جلوگيرى نمايد . اگر هند عاملى براى جلوگيرى از نفوذ روسيه در خاور نزديك مىشد ، شايد تعادل سياسى مطلوبى به دست مىآمد .\r\nنياز به جلوگيرى از نفوذ روسيه در درياى مديترانه ضرورت داشت . خطر بالقوه روسيه براى هند را نمىشد ناديده انگاشت . امّا در ذهن اشخاص توسعه‌طلب و ناآرام مسئلهء امنيت به صورت خيالات عجيب و غريب درآمده و سبب مىشود تا فرد گرفتار بدان از فرط بدخيالى واقعيت‌ها را ناديده بگيرد .\r\nبه بهانهء احتياط و پيش‌بينى ، دست به اعمال نامعقول زند . انگيزهء پرتوان ديگر بازرگانى بود . بازرگانان و توليدكنندگان انگلستان ، حال كه از قيد انحصار كمپانى آزاد شده بودند خيلى زود درك كردند كه به علّت فقر عمومى و نبودن شبكهء ارتباطى باكفايت امكان استفاده كردن ، از بازار موجود ، محدود است .\r\nنتيجه آن شد كه آرزومندانه به بازارهاى واقع در فراسوى مرزهاى هند چشم طمع بدوزند . لابد مردم ساكن سرزمين سردسير تبت نياز مبرم به پارچه‌هاى گرمى دارند كه در انبارهاى كارخانه‌جات نساجى يور كشاير انبار شده بود ! اگر حكومت ناقابل برمه برچيده مىشد آيا دستيابى به محصولات ارزان قيمت آن سرزمين آسان‌تر و ارزان‌تر نمىشد ؟ اگر مردم كارآمد پنجاب و نيروهاى آبيارى بالقوه رودخانه‌هاى آن ديار تحت تسلط بريتانيا قرار\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىگرفت وضعى بهتر و سودآورتر نبود ؟ بسيارى از اين آرزوها و توقعات همانقدر خام و دور از حقيقت بود كه انتظارات اوليه از بازارهاى هند . امّا كسانى كه اين آرزوها و توقعات را داشتند مردمى صاحب نفوذ در بريتانيا بودند . گروهى متشكل را به وجود آوردند كه پيوسته بر حكومت بريتانيا فشار وارد مىكرد . استدلال برترى معنوى و اخلاقى نيز جاى خود را داشت .\r\nگروه‌هايى مذهبى و مخصوصا انگليكن‌ها گروه فشار عمدهء ديگرى بودند ، كه در سياست‌هايى مربوط به هندوستان ، دخالت مىكردند . توفيق آنان در كسب اجازه آمد و رفت آزادانه مبلغان مسيحى به هند در سال 1818 با اصرار در ممنوع كردن بيوه‌سوزى و آدم‌كشى براى ايزد كالى دنبال شد . مبارزهء آنان با بت‌پرستى سرانجام منجر به اين شد كه دولت تمام كمك‌هايى را كه به پاره‌اى از معبدها و مراسم هندوان مىكرد لغو كند . از نگاه اينان نواحى اطراف هند سرزمين‌هاى تباهى و سياهى بودند . بردگى ، كه آماج عمدهء حملات مبلغان مسيحى در آفريقا و جزاير هند غربى ( درياى كارائيپ ) بود ، هنوز در همسايگى شمال غربى هند رواج داشت . در سرزمين پنجاب رسم بيوه‌سوزى هنوز پابرجا بود . در برمه ظلم و ستمى كه اواها بر همگان روا مىداشتند شهرهء آفاق و به صورت افسانه درآمده بود . البتّه فشارهايى كه اين گروه‌ها مىآوردند وزن سنگينى فشارهاى بازرگانان را نداشت امّا در شرايط موجود آن روز براى قانع كردن افكار عمومى انگلستان ، در راستاى ادامهء سياست تجاوز و تصرف سرزمين‌هاى همسايهء هندوستان ، لازم و سودمند بود .\r\nسرانجام بايد عقدهء خود بزرگ‌پندارى كه تمام ملّت انگلستان بدان دچار شده بودند را يادآور شويم . از چكيدهء عقل‌گرايى توأم با خوشبينى فلاسفهء فرانسوى ، اين باور اروپاييان پيدا شد كه تمدن اروپا بهترين و پيشرفته‌ترين تمدن‌ها بوده و هر روز بر پيش روى آن تمدن و عقب‌ماندگى ديگر تمدن‌ها افزوده مىشود . اصل عقل‌گرايى پيشرفت را به كف باكفايت اروپاييان سپرده\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبود كه ، در همهء جوانب ، آشكار و عيان بود . به صورت پيشرفت علمى در عرصه ماديات ، به صورت انسان‌دوستى عميق‌تر در عرصهء اخلاق و گسترش مسيحيت در عرصهء دين . ديگر تمدن‌ها ايستا بودند . اروپاييان چينىها را كه با دوره‌هاى خطايى دلخوش كرده بودند و برهمن‌هايى را كه در سكون كامل رؤياى مطلق نهايى را مىديدند عقب گذاشته بودند . انگليسى روزگار ويكتوريا جدا باورش بود كه از هر فرد مليت ديگرى لااقل پنج بار بهتر است .\r\nزيرا وسايل سفرى كه در اختيار داشت پنج بار از وسايل سفر ديگران سريع‌تر بود . اين احساس فراگير و همه جانبه مزيّت و برترى بر ديگران بر تمام طبقاتى كه افكار عمومى جامعه را مىساختند ، دست داده بود . احساسى كه در شعار « منافع بيشمار تمدن » ابراز مىشد و در جملهء « بركات فرمانروايى بريتانيا » خلاصه مىشد . اگر به اندازهء كافى از اين نوع اراجيف استدلال مانند ارائه مىشد ، آنگاه هر نوع تجاوز و تصرف سرزمين ديگرى معمولا « اقدامى مفيد و نيكو » دانسته مىشد ، حال آن كه پنجاه سال پيش همان‌گونه كه در قانون 1784 مربوط به هند آمده بود امرى ناپسند و زشت بشمار مىآمد .\r\nتصرف برمه اصولا با هدف امنيّت و لبريز شدن كاسهء صبر از سوء اداره آن جا انجام شد . خاندان متجاوزى كه در سال 1752 در شمال زمام امور را به دست گرفته بود پس از تصرف جنوب و شكست دادن سيامىها [ تايلندىها 
  ] و اشتغال آسام متوجّه بنگال شده بود . برمه‌اى تصور مىكردند در مركز دنيا قرار دارند و به عنوان امرى كاملا عادى مىخواستند چيتا كونگ و بنگال شرقى را تصرف كنند . به آن جا حمله بردند و آتش جنگ روشن شد . حمله پس زده شد ، و به بهانهء جلوگيرى از تكرار واقعه ، ضد حمله‌اى طرح شد . جنگى كه ناشيانه اداره شد و نزديك بود به عزل لرد امرهست « 1 » از مقام فرمانروايى هند\r\n\r\n\r\n","description":"","footnote":"\r\n( 1 ) .  Lord Amerhest \r\n","page_name":" 180 ","page_number":180},
  {"content":"\r\n\r\nمنجر شود . در سال 1826 با عهدنامهء ياندابو « 1 » پايان گرفت . برمه پاره‌اى از متصرفات اخير خود را پس داد ؛ از جمله آسام ، مانيپور و باريكهء دراز ساحلى اراكان و تناسريم را . در بيست و شش سال بعد سعى شد با دربار بلبشوى برمه ( دو شاه آن جا يكى پس از ديگرى ديوانه از آب درآمدند و محبوس شدند ) و حكمرانان خود كامهء رانگون روابط بازرگانى برقرار شود . در سال 1852 به علّت بدخيالى طرفين اختلاف بازرگانى منجر به جنگ شد . دلهوزى « 2 » فرمانرواى كل هند صميمانه از جنگ پرهيز مىكرد زيرا براى آن سودى متصور نبود . امّا چون جنگ روى داد پيكارى پيروزمندانه انجام شد كه در آن طرف انگليسى فقط 377 نفر تلفات داد و تمام هزينهء جنگ از يك ميليون ليره هم كمتر بود ، و با انتزاع بخش پايين برمه خاتمه يافت . از ديدگاه دلهوزى تصرف بخش بالايى برمه ، كه مهد اصلى نژاد برمه‌اى بود هزينهء هنگفت داشت و حفاظت از آن بهره‌اى پس نمىداد . تسخير كامل برمه تا سال 1886 به تأخير افتاد ، و در دورهء حكومت لرد دوفرين « 3 » صورت گرفت . در اين مورد نيز انگيزهء جنگ امنيت بود . پاسخى بود به اقدامات فرانسويان در هند و چين ، كه خود بخشى از سياست فرانسه براى جبران خسارت ناشى از واگذار كردن الزاس ولورن به آلمان بود . فرانسويان با برمه قراردادى به امضاء رسانده و در آن جا كنسولى به كار گماشته بودند . مكاتباتى كه ، حكايت از وعدهء تحويل اسلحه از سوى فرانسويان به دولت برمه مىكرد ، به دست آمد . شكايت‌هاى شركت‌هاى بازرگانى برمه ، عليه دربار بدقول برمه ، نيز مؤثر واقع شد . ظاهرا جام شكوه‌ها و گلايه‌ها بازرگانى از مايه خطر امنيتى خيالى سرريز شد و برمهء بيرمانىها در سال 1880 به امپراتورى انگلستان در هند ضميمه شد . پنجاه سال بعد ، براى چندين نسل مأمورين انگليسى ، درستى نظر دلهوزى ، در احتراز از تسخير برمهء شمالى ثابت شد .\r\n\r\n\r\n","description":"","footnote":"\r\n( 1 ) .  Yandaboo \r\n( 2 ) .  Dalhousi \r\n( 3 ) .  Duffrein \r\n","page_name":" 181 ","page_number":181},
  {"content":"\r\n\r\nسياستمداران انگليسى در شمال غربى شبه قاره هند با مسأله‌اى به مراتب دشوارتر و پيچيده‌تر روبرو بودند . در آن سوى رود سوتلج سلطان‌نشين سيك‌ها و رانجيت سينگه نابغهء يك چشم و لشكريان قدرتمند او قرار داشت .\r\nدر ماوراى آن سلطان‌نشين افغانستان بود كه در ابتدا سرگرم جنگ‌هاى داخلى بود امّا بعد به دست تواناى دوست محمّد خان افتاد . در طول سواحل دست پايين رود سند قلمرو و آشوب زدهء امراء سندى كه نخست از مغولها و سپس از افغانستان جدا شده بودند ، قرار داشت . باز هم آن سوتر شاهنشاهى ايران بود كه عليرغم شكوه تاريخى دچار نكبت و فلاكت شده بود و سايهء دراز روسيه بر آن سنگينى مىكرد . پيشرفت موازى روسيه به سوى استامبول كه با امضاى قرارداد اونكيار اسكلسى « 1 » در سال 1833 به اوج خود رسيد واكنش سياسى پالمرستون نخست وزير وقت انگلستان را به دنبال آورد و سياست اروپايى و آسيايى انگلستان را به يكديگر مربوط ساخت . در اين شرايط بود كه تهديد هرات از سوى ايران ، كه به تحريك روسها در سال 1937 صورت گرفت ، به عنوان خطرى براى موقعيت انگليسيان در هند تلقى شد . تصميم به جايگزين كردن شاه سابق افغانستان شاه شجاع به جاى فرمانرواى افغانستان بخشى از سياست جلوگيرى از پيشرفت روسها و به خطر انداختن موقعيت روسيه در آسياى ميانه گرفته شد . با اعمال فشار بر امراى سند كه شاه شجاع را در باز گرفتن تاج و تخت از دست رفته كمك كنند شروع شد ، امّا در اندك مدّتى آشكار شد سلطنت شاه شجاع فقط با اعزام كمك نيروى مسلح خارجى ممكن است ؛ دو سال بعد شورش مردم افغانستان منجر به نابودى اين نيرو شد به طورى كه از تمام نيروى اعزامى فقط دكتر بريدون « 2 » به جلال آباد بازگشت .\r\nيك بار ديگر افغانستان اشغال شد ، امّا به زودى تخليه و به حال خود واگذار شد . يكى از نتايج اين زد و خوردها اشغال سند در سال 1843 بود . امراى سند\r\n\r\n\r\n","description":"","footnote":"\r\n( 1 ) .  Unkiar Skelessi \r\n( 2 ) .  R . Brydon \r\n","page_name":" 182 ","page_number":182},
  {"content":"\r\n\r\nبدوى ، بهانه‌جو ، بدبين و پرنخوت بودند . مىبايست دير يا زود جاى خود را به رژيم پيشرفته‌اى مىدادند . اينان ، اگر نه با رغبت ، امّا لااقل متحدين وفادارى بودند . تنها گناه آنان اين بود كه رود سند را تحت تسلط داشتند كه تصور مىشد شريان پنجاب و مناطق حاصلخيز پايين‌دست سند است .\r\nپيكارى شديد و كوتاه در سال 1843 سند را ضميمهء امپراتورى كرد و مناقشهء مشهور اوت‌رام « 1 » و ناپير « 2 » آغاز شد . خلاصهء موضوع مناقشه اين بود آيا بركات تمدن غربى جنگ و تصرف نواحى عقب‌مانده را ، به رغم قراردادهاى بين المللى و اصل خودمختارى ، توجيه مىكند ؟ آنچه آب را گل‌آلود و موضوع را لوث مىنمود سرشت نامطبوع امراء سند و نحوهء حكومت كردن آنان و پيش داورىهاى حاكم بر افكار عمومى انگلستان آن روز بود . مانند هميشه انگيزهء اين توسعه‌طلبى معجونى از عوامل گوناگون بود . از جمله انديشهء جلوگيرى از خطر احتمالى از ناحيهء شمال غربى ، و پنجاب تحت تصرف سيك‌ها و آرزوى منافع مادى كنترل رود سند و ناحيهء سند سفلى و اين خواسته كه با يك حركت هيجان‌آميز آبرويى را كه انگلستان در افغانستان از دست داده بودند تا اندازه‌اى جبران شود .\r\nتصرف پنجاب از اين رو شايان توجّه بيشتر است كه هنوز آثار آن تا به امروز ادامه دارد . از دورهء اسكندر مقدونى پنجاب مهد طوايف پرتوان و شرور بوده است . از يك سو حاصلخيزى ناحيه انگيزه‌اى براى يكجانشينى است از سوى ديگر باز بودن دروازه‌هاى آن در شمال شرقى و جنوب شرقى موجب آمد و رفت دائمى است . به تدريج كه بر جمعيت محل افزوده شد مردم يكجانشين شدند ، امّا آن سرزمين هميشه دستخوش تغيير و برترى يك گروه بر گروه ديگر بوده است . نتيجه به وجود آمدن نوعى ملىگرايى ناحيه‌اى است كه هميشه تحت تأثير تفرقهء اجتماعى قرار دارد . در طول سده‌ها اجتماعات\r\n\r\n\r\n","description":"","footnote":"\r\n( 1 ) .  Oort Ram \r\n( 2 ) .  Napir \r\n","page_name":" 183 ","page_number":183},
  {"content":"\r\n\r\nعشايرى به صورت گروه‌هاى هندو و مسلمان درآمده بودند . از سدهء يازدهم به بعد اكثريت با مسلمانان بود كه از تبار ترك‌ها ، افغان‌ها ، پاتان‌ها ، و يا از نژاد هندوان ، مخصوصا راجپوت‌ها و جت‌ها بودند . استخوان فقرات هندوان را راجپوت‌ها و جت‌ها و كوجارها و اهيرهاى روستايى تشكيل مىدادند با رگه‌هايى از برهمن‌ها و بازرگانان شهرنشين . همه‌جا جمعيت مخلوط بود .\r\nمسلمانان بيشتر در شمال غربى اقامت داشتند و هندوان در جنوب شرقى .\r\nتنها در كشمير بود كه اكثريت به اسلام گرويده بودند . امّا حتى در آن جا نيز برهمن‌ها ، به عنوان اقليت كوچكى ، دوام آورده بودند . مسئلهء بنيادين پنجاب اين بود كه از اين انبوه به شدّت متفرق نژادى و مذهبى ، اجتماعى يكدست و با روحيه و وجدانى ملى به وجود آيد .\r\nدر دوران حكومت مغولها نهضتى آغاز شد كه در آغاز چنين اميدى را به وجود آورد . به عنوان نهضت دينى ، در سده‌هاى چهاردهم و پانزدهم شروع شد ، كه بعضا تجديد حيات مذهب « دل » در كيش هندوى بود و بعضا - اگر بخواهيم اصطلاح امروزى را به كار بريم - گفتمانى ميان هندوان و مسلمانان . بابانانك آن‌گونه وحدانيتى را در پنجاب تعليم مىداد كه مىخواست پيروان هر دو مذهب را با عشق‌ورزى به خدا متّحد و يكدست سازد . تعاليم او و اولياء هم فكرش در شعرهايى كه در ديوان مشهور ادى گرانت « 1 » گردآورى شده آمده است . در سال 1539 كه نانك درگذشت او به صورت نخستين گورو و يا رهبر معنوى اين فرقهء تازه تأسيس شده درآمده بود . نه گوروى ديگر تا سال 1708 يكى پس از ديگرى پيدا شدند . پيروان آنها خود را حواريون و يا سيك‌ها مىخواندند . در معبد طلايى امريتسر مركزى ايجاد كردند . معبد خود را گورودوارا يا اشيانه گوروها خواندند . در سدهء هفدهم اين فرقه به شدّت تغيير ماهيت داد . فرقه‌اى گوشه‌گير و تارك دنيا بدل\r\n\r\n\r\n","description":"","footnote":"\r\n( 1 ) .  Adi Grant \r\n","page_name":" 184 ","page_number":184},
  {"content":"\r\n\r\nشد به جمعيتى متعصب و رزمنده . در اثناى حكومت مغولها گوروها وارد سياست شدند و به صورت مخالفين دستگاه حاكمه درآمدند . تعصب دينى آنان برانگيخته شد . به جهاد آخرين گورو ؛ گوبيند « 1 » عليه اورنگ‌زيب منجر شد .\r\nسيك‌ها تبديل شدند به جماعتى متّحد و سرسخت با آداب و رسومى كه آنها را هم از مسلمانان و هم از هندوان متمايز مىساخت . آنان رسوم مربوط به كاست را به دور انداختند و با كسب عادات‌هايى از قبيل اصلاح نكردن مو و آداب بلوغ و مفهوم جهاد بر وابستگى خود به يكديگر افزودند . مغولها به مدّت يك نسل آنها را در كوهستان‌ها متوارى مىساختند . امّا با فروپاشى حكومت مغولها سيك‌ها به صورت دسته‌هاى راهزن و غارتگر درآمدند كه در اندك مدّتى رؤساى اين دسته‌ها پايه‌گذاران دولت‌هاى كوچك محلى مىشدند . در اواخر سدهء هفدهم جوانى در ميان اينان پيدا شد كه صاحب نبوغ سياسى بود و رانجيت سينگه « 2 » نام داشت . در سال 1830 توانسته بود از اين دولت‌هاى كوچك محلى كشورى قدرتمند بسازد . اين دولت از دولت‌هاى معمول هند نبود كه دربارى باشكوه و سپاهى بىنظم داشته باشد و امورش را جمعى صاحبان املاك و تيول‌ها ، كه دائما به توطئه مشغول بودند ، اداره كند .\r\nمشخصهء عمدهء آن ارتش نيرومند و منظمى بود كه پاره‌اى از صاحب منصبان آن اروپايى بودند ، و توپخانه‌اى قوى داشت . سرنخ تمام نيروها در دست رانجيت سينگه بود . بنابراين هيچ يك از سردارانش درصدد سوء قصد به جان او نبودند ، زيرا همه از زنده بودن او سود و بهره بيشتر مىبردند تا از بلبشويى كه پس از مرگ او پيش مىآمد . حتّى در چند ماه آخر عمرش ، كه به علّت فلج شدن زمينگير شده بود ، كسى جرأت دست زدن به تركيب او را نداشت . امّا سلطان‌نشين سيك به رغم يكپارچگى ظاهرى آسيب‌پذير نيز بود زيرا اصولا بر پايهء استبداد اقليتى محدود در سرزمينى به شدّت متفرق و ناآرام بنا شده\r\n\r\n\r\n","description":"","footnote":"\r\n( 1 ) .  Gobind \r\n( 2 ) .  Ranjit Singh \r\n","page_name":" 185 ","page_number":185},
  {"content":"\r\n\r\nبود . رانجيت سينگه هندوان و مسلمانان را بدون تفاوت‌گذارى استخدام مىكرد ، امّا همه زيردست گروه حاكمه بودند . خود را موقتا با اوضاع وفق داده بودند تا باز دوباره چرخ اقبال به گردش درآيد . از اينها گذشته رانجيت سينگه جانشين باكفايت و لايقى نداشت . در پنجاب ملت سيك به وجود آمده بود ، كه با رهبرى رانجيت سينگه بر آن تسلط يافته بود . امّا ملّتى پنجابى متولد نشده بود ، و در واقع وحدت پنجاب از هميشه ناممكن‌تر شده بود .\r\nبا مرگ رانجيت در سال 1839 اين واقعيت‌ها برملا شد . در ظرف شش سال بعد سه سلطان و انبوهى از رؤساى عمده با خشونت كشته شدند . ارتش ، حكمران هوسباز امور سياسى شد . در اواخر سال 1845 نايب السلطنه و صدر اعظم به هدف بيرون آمدن از بن‌بست و انحراف افكار به جنگ با هند انگلستان رفتند . نخستين جنگ با سيك‌ها با سنگدلى فوق العاده ، امّا در مدّتى كوتاه ، انجام شد . منجر به ايجاد حكومتى موقتى به سرپرستى سرهنرى لارنس شد ، امّا اين تجربه ديرى نپاييد و دولت پس از عزيمت لارنس دوام نيافت . در كمتر از يك هفته شورشى آغاز شد كه تمام رؤساى سيك‌ها در آن درگير شدند . رؤسايى كه به حق مىپنداشتند جنگ اول را به علّت خيانت سرداران خود باخته‌اند . جنگ دوم سيك‌ها 49 - 1848 با خونريزى بيشترى توأم بود امّا همانند اولى كوتاه بود . بعد از آن پنجاب ضميمهء مستملكات انگلستان در هند شد ، زيرا دلهوزى بر اين عقيده بود كه پنجاب آن چنان به مرز هندوستان نزديك است كه ديگر نمىشد براى امنيت آن جا الويّت قائل نشد . فقط كشمير از آن جا جدا شد ( كه بعدها نتايج وخيم به بار آورد ) در مقابل مبلغ معتنابهى به راجه جامو كه در لحظه احساس به نفع انگلستان تغيير موضع داده بود تحويل شد .\r\nسيك‌هاى شكست خورده مانند ماراتاها در دورهء مغولان و بعدها برمه‌اىها در برمه عليا به جنگ‌هاى چريكى نپرداختند . سيك‌ها در كشور\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nخود در اقليت بودند . هنوز به جايى نرسيده بودند كه تحت تسلط خارجى بودن ، برايشان غير قابل تحمّل باشد . واقعيت اين بود كه انگليسيان را بر مسلمانان ترجيح مىدادند . انگليسيان توسط هنرى و جان لورنس با هدايت خود دلهوزى تشكيلاتى از نو بنياد نهادند . اينان طرز حكومتى را كه سيستم پنجاب نام گرفت ايجاد كردند كه توسط گروهى از كارمندان دلسوز متعلق به مكتب پنجاب اداره مىشد . اراضى به نفع كسانى كه روى آن كشت‌وكار مىكردند و نه بزرگان و رؤسا - كه راهزنان موروثى بودند - تقسيم شد . محاكم و دادگسترى به نحوى سريع ولى مؤثر اقدام مىكردند . ادارات دولتى پرتحمّل و پركار بودند . هر كس در سرپرستى كه داشت از اختيارات كافى برخوردار بود . مأموران دولت روزها زير آفتاب سوزان ، سوار بر اسب ، دنبال انجام مأموريت بودند ، و شب‌ها با روشنايى شمع گزارش مىنوشتند . كتاب مقدس اين گروه عدالت و رفاه مادى بود . همه جا راه ، مدرسه و ادارات دادگسترى بنا مىشد . مهندسان با همان چشم به پلى تازه نگاه مىكردند كه مادرى به كودك نوزادش . بار ديگر اقليتى مسلط پنجاب را اداره مىكرد ، امّا اينان با فناورى و منابع غربى مسلح بودند . نتيجهء فورى پنجابى بود كه لااقل ناراضى نبود ، و بعدها پنجاب از رفاه بهره‌مند شد . سرانجام با انجام طرح‌هاى بزرگ آبيارى پنجاب ثروتمند شد ، امّا پنجاب متّحد نبود . ظاهر كار برق مىزد و تلالو داشت ، امّا تلالويى سواى دورهء رانجيت . ولى ساختار تشكيلات ، همانند زمان او ، آسيب‌پذير بود . يكپارچگى از بالا تحميل شده بود . رفاه فقط در زمينهء ماديات بود ، امّا در زير خاكستر آتش احساسات جدايى طلبانه و فرقه‌گرايى روشن بود . نخستين كاميابى مكتب پنجاب به هنگام شورش سال 1857 به صورت وفادارى اين سرزمين آشكار شد . امّا زيربناى اين آرامش و عدم مخالفت ، تفرقه و جدايى بود . اوج كاميابىهاى مكتب پنجاب آبادىهايى بود كه در كنار راه‌آبه‌هاى نوساز به پا شده بود . نقطهء حضيض آن قتل عام‌هاى امريتسر بود كه آشكارا حكايت از آن داشت كه فرمانروا و\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nفرمانبردار زبان يكديگر را بلد نيستند و نمىفهمند و نيز قتل عام سال 1947 كه ثابت كرد احساس پنجابى بودن واقعى پيدا نشده است .\r\nنقطهء پايان اين دورهء گسترش و جهانگشايى ، شورش عمومى سال 8 - 1857 بود . شورشى كه بعضىها آن را شورش نظامى و پاره‌اى شورش ناشى از توطئهء سياسى عميق ، كه زودتر از موقع آشكار شد ، مىدانند . عدّه‌اى هم مىگويند نهضتى عمومى ، به عنوان اعتراض عليه نوآورىها ، بود . هستند كسانى نيز كه آن را نخستين جنگ براى استقلال هند مىدانند . در آن شورش آثار تمام عوامل آورده شده در بالا را مىتوان يافت . امّا بهترين راه براى پى بردن به مبانى آن شورش مطالعهء آن بر زمينهء اجتماعى و ايدئولوژيكى هند سدهء نوزدهم است . يادآور شديم كه هند خسته و دردمند در سال 1818 آمادگى كامل داشت تا رژيم حكومت بيگانهء ديگرى را ، كه بدان به چشم تجديد حيات فرمانروايى مغولان نگاه مىكرد ، بپذيرد . به اين شرط كه نسج اجتماعى - دينى جامعه ، هند و يا مسلمان ، دست‌نخورده بماند . مغولان كم يا بيش در اين امر توفيق يافته و توانسته بودند اقتدار خود را چه در پهنا و چه در ژرفا ، بدون آن‌كه واكنش عمومى ايجاد كنند ، توسعه دهند و سرانجام با ناسيوناليسم ناخواستهء ماراتاها روبرو شوند . آن ناسيوناليسم نيز در كوره‌اى از امپرياليسم ددمنش خودسوزى كرده بود . مدّت زمان بسيار لازم بود تا آن آتش زير خاكستر ، با جرقهء احساسات ميهن‌پرستانه ، دوباره فروزان شود . امّا تحميل اين‌گونه فرمانروايى بىطرفانه بر جامعه‌اى سنتى درست آن كارى بود كه انگليسيان ، به رغم تخصص و آگاهى كه داشتند ، انجام ندادند . در دورهء وارن هستينگز ، كه دولت انگليسى هند پايه‌گذارى مىشد ، قرار بر اين بود كه چنين شود ، امّا ديديم چگونه در دورهء بن تينك اين سياست به كلى تغيير جهت داد . تصميم بر اين گرفته شد تمدن غربى از طريق آموزش و پرورش غربى ، مبلغان مسيحى ، فناورى و آلات و ابزار غربى ، سرانجام مهم‌تر از همه ، زبان انگليسى ، بر جامعه تحميل شود . آنچه كهن و باستانى بود ويران نمىشد . امّا\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nهمراه آن نوآورىهاى بسيار بدعت‌گذارى شد . آنچه نو و تازه بود با رضايت دولت ، كه از ديدگاه هنديان معنايش پشتيبانى دولت بود ، انجام مىشد .\r\nاين‌گونه بود كه ديگر مفهوم دولت با مظهر قدرتى كه بىطرف است تداعى نمىشد . بلكه با مظهر نوآورى و بدعت تداعى مىشد . با گسترش اين ديدگاه چگونگى برخورد طبقات سنّتى نيز تغيير يافت ، زيرا هنديان از جمله محافظه‌كارترين مردم جهان‌اند . هر چند دولت به مبلّغان مسيحى كمك نمىكرد و فقط تحملشان مىكرد امّا مسئول اعمال و رفتار آنها دانسته مىشد .\r\nهنديان سنّتگرا ، نوآورىهاى مانند تلگراف را شيطانى مىدانستند و بنابراين به نحوى از انحاء مراد از آن نوآورىها ، اخلال در نظم اجتماعى بود . آموزش و پرورش غربى بذر شك و ترديد را در ذهن جوانان نسبت به سنّت‌هاى هندى مىكاشت ، شك و ترديدى كه خطر آن را داشت تا دل بنارس گسترش يابد . بر اين نارضايىهاى ايدئولوژيكى نگرانىها و دلهره‌هاى واقعىتر و ملموس‌تر نيز اضافه مىشد . ناآرامىهاى ناشى از اصلاحات اراضى در شمال هند كه دست تعداد بسيارى از صاحبان املاك را ، كه سندى قابل قبول براى مالكيت اراضى تصرف شده نداشتند ، كوتاه كرد . اين كار با مصادرهء املاكى انجام شد كه از پرداخت اجاره معاف بودند زيرا در گذشته به نيّت انجام مراسم مذهبى و كسب ثواب وقف شده بودند . جانشينان اين وقف كنندگان نه اهل علم و سواد بودند و نه اهل مذهب و دين . امّا اين امر مانع از آن نبود كه اين‌گونه اصلاحات اراضى را عامه چون ضرباتى بر سنّت‌هاى موجود نپندارند . با وضعى مبهم و همگانى اين تصور پيدا شد كه دين - كه عامل بسيار نيرومندى در زندگى مردم هند است - به خطر افتاده است . نارضايى كسانى كه از آنها سلب مالكيت شده بود و ترسى كه محافظه‌كاران و سنّتگرايان داشتند به مراتب تواناتر و مؤثرتر از رضايت و خشنودى اقليت كوچكى بود كه از نوآورىهايى آورده شده از مغرب زمين ، بهره‌مند شده بودند .\r\nدر سال 1850 جامعهء هندى پا به دوران تنش گذاشت . اگر قرار بود دنياى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنوآورده شده از غرب با دنياى كهن و باستانى مخلوط شود پيدايش تنش حتمى بود . در شرايط موافق شايد مىشد اين فرايند را چنان اداره كرد كه از تنش كاسته شود و جوّ تفاهم فراهم آيد و قشرهاى نو پايبندى ژرف به نوآورىها پيدا كنند . امّا فعاليت‌هاى فرمانرواى كل نوين ماركيز دلهوزى ( 56 - 1848 ) بر شدّت تنش افزود . وى كه شايد باكفايت‌ترين و فعال‌ترين فرمانرواى انگليسى هند در سدهء نوزدهم بود آن چنان پركار و پرتقلا بود كه در سال 1860 در سن چهل و هشت سالگى درگذشت . دلهوزى در غرب‌گرايى متعصب بود و افراط مىكرد . از قضاى روزگار رويدادى چند او را در اين زمينه راسخ‌تر كرده بود . در داخل هند با حرارت فراوان اقدامات عمرانى و توسعهء اقتصادى را پيگيرى كرد . او كه در كابينهء كلادستون ، به عنوان وزير بازرگانى در ايجاد شبكهء راه‌آهن انگلستان تجربه يافته بود . طرح ايجاد و توسعهء شبكهء راه‌آهن هند را بنياد گذاشت و پياده كرد ، به همه جا خط تلگراف كشيد ، راه‌هاى شوسه ايجاد كرد ، لورنس را در تشكيلات پنجاب راهنمايى و ارشاد كرد ، در توسعهء آموزش و پرورش غربى گام‌هاى بلند برداشت ، از جمله سه دانشگاه در هند احداث كرد . اينها همه كاميابىهاى بزرگ و ملموس بود ، امّا همه غربى بودند . روى هم رفته سبب افزايش وحشت و نگرانى عمومى شد . بر همهء اينها بايد افزود تصرف دولت هندى مستقل مجاور را . دلهوزى صميمانه معتقد بود فرمانروايى انگليسيان از هر حيث بر حكمرانى هنديان برترى دارد و بنابراين هر چه بيشتر از سرزمين هند توسط انگليسيان اداره مىشد به سود و صرفهء هنديان بود . در اين راستا مقرّراتى وضع كرد كه اگر يكى از فرمانروايان نواحى مستقل هند كه از خود فرزند نداشت در مىگذشت حق تعيين جانشين براى خود را از وى سلب مىكرد . قرار بر اين شد متصرفات او بعد از مرگش خودبه‌خود به مستملكات انگليس در هند منضم شود . سوء ادارهء هر حكومتى را بهانه و دليل كافى مىدانست كه آن سرزمين را نيز به تصرف انگلستان درآورد . با اين تمهيدات\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر عرض هشت سال ، هشت دولت مستقل هندى را بلعيد . از جمله دو دولت متعلق به ماراتاها و سرزمين بزرگ مسلمان‌نشين اوده را . دو سرزمين به ظاهر مستقل را برانداخت و به شاهنشاه رسمى مغولى ساكن دهلى اعلام داشت كه با مرگ او عنوان‌هاى اسمى او از ميان خواهد رفت . ترديدى نيست كه اين اقدامات اسباب نگرانى و دلهرهء قشر حاكمهء هندوستان شد . تصرف اوده به بهانهء سوء اداره ، گر چه از ديگر اين‌گونه اقدامات محقق‌تر بود ، امّا چون علنا عهدشكنى بود از همه زيان‌آورتر مىنمود . پس چون در سال 1856 مدّت مأموريت دلهوزى در هندوستان پايان يافت ، آرامش ظاهرى حكمفرما بر شبه قاره پوستهء نازكى بود كه انبوهى از مواد منفجره را پنهان مىداشت ، تا جرقه‌اى باعث وقوع انفجار شود .\r\nجرقه را مديران ارتش فراهم آوردند ، و خود ارتش وسيلهء انتقال آن شد .\r\nارتش هند شامل تعداد زيادى عناصر برهمنى بودند كه دربارهء نگرانىهاى يادآورى شده در بالا حساسيت فوق‌العاده داشتند . بيست سال بود كه بار عمدهء جنگ‌ها را بردوش برده و تحمّل كرده بودند . بر اين باور بودند كه وجودشان براى انگليسيان بىاندازه گرانبها و لازم است . به علل دينى از اين كه هر روز بيش از روز پيش در نواحى دور تر ، مخصوصا در آن سوى درياها ، به كار گرفته مىشد ناراحت و آزرده خاطر بودند . آنگاه موضوع روغن فشنگ‌ها كه از پيه گاو و خوك مىگرفتند و براى مسلمانان و هندوان نجس و ناپاك بود ، پيش آمد . واقعا اشتباه رخ داده بود . فشنگ‌ها را پس گرفتند ، و معذرت خواهى شد ، امّا اين باور كه توطئه‌اى عليه فرهنگ باستانى در حال اجرا است مانند آتش لكام‌گسيخته به همه جا سرايت كرد . شورش آغاز و فراگير شد .\r\nشورش با قيامى در دهم ماه مه 1857 در مىروت « 1 » و تصرف شهر دهلى در روز بعد آغاز شد و عملا با سقوط گواليور در 20 ژوئن 1858 پايان يافت . به\r\n\r\n\r\n","description":"","footnote":"\r\n( 1 ) .  Meerut \r\n","page_name":" 191 ","page_number":191},
  {"content":"\r\n\r\nرغم آن‌كه از چهار ماه پيش ناآرامىهايى در ميان نيروهاى مسلح ديده مىشد حكومت كاملا غافلگير شده بود . حكومتى كه به علّت حوادث گوناگون ، از جمله جنگ‌هاى كريمه ، از قدرتش كاسته شده بود . تا مدتى كارى از دست مأمورين و حكومتيان برنمىآمد . با رسيدن نيروى كمكى معلوم شد كدام طرف پيش خواهد برد . حقيقتى كه از همان آغاز بر همه ، جز آنان كه درگير بودند ، آشكار بود . مهم‌ترين رويدادها محاصرهء دهلى و تصرف مجدد آن در پايان ماه سپتامبر و عمليات اطراف كاناپور و لكنو و محاصرهء مشهور آن نقاط و جنگ‌هاى مركز هند در سال 1858 با تانتيا توپى « 1 » و شاهزاده خانم جهانسى « 2 » بود . عوامل عمده در كاميابىهاى دفاعى اوليهء انگليسيان وفادارى پنجابىها ، دشمنى سيك‌ها با مسلمانان ، بىاعتمادى به رژيم از نو احيا شدهء مغولان در دهلى ، بىطرفى و عدم فعاليت دكن و جنوب هندوستان بود . هر دو طرف با قساوت و خشونت جنگيدند . مجازات‌ها وحشتناك بود . دليل اين امر را بايد در اين واقعيت جست كه تنش‌ها در هر دو طرف به درجهء افراط رسيده بود .\r\nسربازان هندى از يك سو به علّت احساس وفادارى و از سوى ديگر به سبب احساس بسيار قوى كه نسبت به كاست و دين خود داشتند و آنچه زندگى آنان را معنىدار مىكرد ، دچار تفرقه شده بودند . در آن لحظه در عين آن كه شورش معناى مرگ احتمالى را مىداد اطاعت نيز براى او مزهء تلخ خفت و ذليل بودن را ارمغان مىآورد . شدّت تضاد درونى سربازان به صورت زياده‌روى در خشونت و قساوت بروز مىكرد . در طرف انگليسىها كمى نفرت به شدّت محسوس بود . هر انگليسى ناگهان خود و خانوادهء خود را با نابودى روبرو مىديد . دنياى مطبوع و آسان اقتدار آنها ناگهان فروپاشيده بود . مورد اطمينان‌ترين زيردستان آنان ناگهان سر به انقلاب و شورش برداشته بودند .\r\nديگر نمىتوانستند ميان دوست و دشمن تفاوت بگذارند . اعتماد به نفس\r\n\r\n\r\n","description":"","footnote":"\r\n( 1 ) .  Tantia Topi \r\n( 2 ) .  Rani of Jhansi \r\n","page_name":" 192 ","page_number":192},
  {"content":"\r\n\r\nپيشين آنان از بيخ و بن لرزيده بود . بسيارى از اعمال وحشيانهء انگليسىها نشانهء اين ضعف درونى و نبود اعتمادبه‌نفس بود . مجازات‌هاى غير انسانى كه انگليسيان بعدها انجام دادند غير قابل بخشش است . امّا به ياد بايد داشت اين مجازات‌ها توسط كسانى اجرا شد كه خانواده‌هاى خود و دوستان خويش را از دست داده و ماه‌ها بود كه در دشوارترين شرايط زدوخورد كرده و جنگيده بودند . هيچ يك از اين عوامل نمىتواند رفتار وحشيانه و حيوانى اروپاييان كلكته را توجيه كند . تنها توضيح اين است قبول كنيم هر چند گاه يك بار اروپاييانى كه در يكى از شهرهاى مشرق زمين جمع مىشوند ، دچار جنون همگانى مىشوند . اثر پايدار اين وحشيگرىها از آنچه كه انتظار مىرفت كمتر بود . احساس بىاعتمادى و عدم اطمينان براى مدّت مديدى در ذهن انگليسيان باقى ماند . امّا هندىها به تمام آنچه كه روى داد به چشم يكى از بلاهايى كه هرچندگاه يك بار به سراغ سرزمين آنان مىآيد ، نگريستند . كسى انتظار نداشت كه سربازان به هنگام جنگ رفتارى مسالمت‌آميز داشته و مهربان باشند . غارت اموال مردم بىگناه شهرها اغلب توسط ديگر جهانگيران و فاتحان صورت گرفته بود . كسى تصور نمىكرد انگليسيان از ديگران بدتر عمل خواهند كرد . امّا آنچه معلوم شد اين بود چون موقعيت دست دهد در قساوت و خشونت به هيچ وجه از ديگران دست كم ندارند .\r\nشورشى كه در آغاز جنبهء نظامى داشت در طول چهارده ماه دوام خود ، واكنش‌هاى ديگرى در هندوستان ايجاد كرد . دهلى كه مقرّ شاهنشاهى سالخورده بود به كانون احساسات تجديد حيات‌خواهى مسلمانان تبديل شد . نهضتى كه به ديگر ايالات غربى نيز سرايت كرد . نانا صاحب كانون تجديد حيات ماراتاها شد . دلتنگىها و شكوه‌هاى ناشى از اصلاحات اراضى موجب قيام بسيارى از مالكان اراضى در بيهار را فراهم آورد . سرانجام سوء مديريت سبب قيام مسلحانه تمام مالكان اوده گرديد . قشر روستايى به گونه‌اى آشكار از هر نوع فعاليت خوددارى مىكرد . اگر اربابان قيام كرده\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبودند روستاييان نيز به دنبال آنها راه مىافتادند . اگر چنين نبود كه به كشت و زرع در مزارع خود مىپرداختند . اين حقايق باعث مىشود يقين شود شورش تنها جنبهء نظامى محض نداشته و محدود به سربازان نبوده است . دليل پذيرفتنى و ملموس هم در دست نيست كه دلالت بر وجود توطئه‌اى زيركانه كند كه از شكوه‌ها و نارضايتىهاى سربازان و مردم محل استفاده كرده باشد .\r\nبنابراين اهميت و نقش اصلى اين شورش در تحول و ايجاد هندوستان نوين چه بوده است ؟ خود شورش ، انگيزه‌هاى مشخص مذهبى داشت . شورش ، تا آن‌جا كه مربوط به داشتن سمت و جهتى معين مىشود ، نگاه به عقب ، به دورهء ورشكستى مغولها و ماراتاها - كه در گذشته به شدّت با يكديگر درگير شده بودند - داشت . نهضت‌هاى روستايى واكنش دلتنگىهاى ناشى از عمليات دولت بود . در هيچ جا نشانه‌اى از هدف‌هاى پيشرو و علمياتى كه منجر به هندى متّحد و مستقل بشود ديده نشد . تمام قشرهاى غرب‌زده از انگليسيان طرفدارى كردند ، امّا تمام ماجراى شورش اهميت بسيار دارد و نتيجه‌هاى بسيار بزرگ به بار آورد . اگر تمام جريان شورش را با دقّت و ژرف‌بينى بررسى كنيم مىتوان گفت شورش سال 1857 آخرين حركت اعتراض‌آميز هندوستان باستانى عليه غرب و فرهنگ آن بود . وضع ارتش و حادثهء فشنگ‌هاى آلوده با پيه گاو و خوك شرايطى را براى بروز خشونت مهيا كرد كه شايد در صورت فراهم نبودن آن شرايط رخ نمىداد . از آن زمان به بعد آنچه شكل رويدادها را تعيين كرد خاطرات سنّتى آرزوها و هراس‌ها بود .\r\nشورش شكلى يكپارچه نداشت و جوّ آن غمناك و اندوهبار بود .\r\nشورش براى هر دو طرف نتيجه‌هاى بزرگ به بار آورد . اعتمادبه‌نفس انگليسيان ، كه يك نسل بود جاى احتياط پيشين آنان را گرفته بود ، به شدّت لرزان و سست شد . در زمينه‌هاى سياست كلى و ادارهء ارتش و امور مالى ، دولت‌هاى هندى ، مالكان شمال ، اصلاحات غرب مآبانه و افكار عمومى تغييرات بسيار مهم دادند . روى هم رفته طرز برخورد آنان در دو سو دگرگون\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشد . فهميدند دولت بايد با مردم تماس بيشتر داشته و نسبت به افكار هنديان حساسيت بيشتر پيدا كند . مخصوصا به آراء و نظرات قشرهاى بالاى جامعهء هندى ، كه توده‌هاى مردم را رهبرى مىكردند ، توجّه بيشتر نمايد . در انجام اصلاحات غربى مآبانه احتياط بيشتر به خرج دهند . خدمات رفاهى عمومى و نه اخلاق عمومى و ارزش‌هاى غربى در اولويت قرار گرفت . اثر شورش را بر افكار و انديشهء هنديان نمىتوان به اين آسانى سنجيد . زيرا فقط به نظرات و انديشهء بخش كوچكى از جامعه ، كه توانايى بيان مطالب مكنون در ضمير خود را داشتند ، دسترسى داريم . امّا به طور كلى مىتوان گفت شورش در افكار و انديشهء هنديان اثرى عميق و پايه‌دار داشت . چون تلخىها و ناگوارىها تدريجا فراموش شد ، آشكار شد سرزمين هند روى هم رفته از پيامبران ، پيشوايان و افتخارات گذشته روى گردانده است . عشق و علاقه‌اى به غرب رخنه‌گر پيدا نشده بود ، امّا درك شد كه حال مانند بسيارى از ديگر فرهنگ‌هاى بيگانه بايد با آن كنار آمد و آن را در زندگى هندى پذيرفت . در نتيجه شورش ، هنديان از پيشوايان سنّتى ، راجه‌ها ، بزرگان و زمينداران رويگردان شده و بنا كردند بى آن‌كه علنا نشان دهند از طبقهء نوين غرب‌زده پيروى كنند . اميران و سرداران به عنوان ابزار آرايش و تزيينات دوام يافتند و احترام ظاهرى آنان حفظ شد . امّا اميد به آينده روزبه‌روز بيشتر و بيشتر متوجّهء تازه به دوران رسيده‌هايى كه به زبان انگليسى سخن مىگفتند گرديد .\r\nدليل اين مدعا شدّت يافتن علاقه به تعليم و تربيت انگليسى در ميان نسل بعد بود . سرعت گسترش و رواج آموزش و پرورش غربى پيش از اين توسط مأموران دولتى ، انگليسى و مبشّرين و مبلّغان كليسا معلوم مىشد .\r\nحال طرف هندى بود كه ميزان سرعت گسترش اين نوع آموزش و پرورش را معلوم مىكرد .\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\n12 اوج شكوه امپراطورى\r\nهمان‌گونه كه گفتيم شورش براى انگليسيان تكانى سهمگين بود ، اما اين تكان بيشتر بر غفلت و بىتوجهى آنان اثر گذاشت تا بر اعتمادبه‌نفس آنان .\r\nچگونگى سرگرفتن شورش و شكلى كه بعد به خود گرفت آنان را به اين باور رساند كه اشتباهات و سياست‌هاى مشخص نادرست آنان علت شورش بوده است و نه ضعف‌هاى فطرى و مضمر در ذات فرمانروايى آنان . نبودن رهبرى بااستعداد و توانا در ميان شورشيان ( مگر آنگاه كه ديگر دير شده بود ) ، ناتوانى شورشيان در اتحاد با يكديگر و طبيعت پس گراى رژيم‌هاى كه موقتا زمام امور را به دست گرفتند ، انگليسيان را قانع ساخت كه نه با شورشى متحد در راستاى حقوقى مدنى روبرو هستند ، و نه با انقلابى ناسيوناليستى به مفهوم غربى اين اصطلاح . هند هنوز گرفتار قيد و بند نظام‌هاى اجتماعى - مذهبى خود بود . اگر به اين قيد و بندهاى سنتى احترام گذاشته مىشد دليلى در دست نبود كه بزرگى و سيادت انگليسيان براى هميشه ادامه نيابد . اعتقاد غرب به پيشرفت هنوز قوى بود . اگر غرب از نظر مادى ، فنى و اخلاقى رو به پيشرفت بود اما كيش هندو اسلام ايستا و راكد مىنمود . پس لازم مىآمد اربابان انگليسى روزبه‌روز قدرتمندتر شوند و نه ناتوان‌تر .\r\nاما خطاها مرتكب شده مهم و جدى بود . واجب بود اصلاح و جبران\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nشوند . اين برخورد موجب چنان تغييرات فاحش در تشكيلات و جهت‌گيرىهاى نوين شد كه تا شصت سال بعد سرشت حكومت انگليس در هند را تعيين كرد . آشكارترين آماج اصلاحات ارتش بود كه مهم‌ترين بخش آن ، ارتش بنگال ، عملًا نابود شده بود . در اين مورد هر چند لازم بود اصل احتياط رعايت گردد ، اما يكى ديگر از اصول جلوگيرى از تكرار شورش ، يعنى تفاهم بيشتر و نزديك‌تر ميان انگليسيان و هندوان نيز مىبايست در نظر گرفته شود . ارتش به هم ريخت و به آن قواره‌اى درآمد كه تا زمان استقلال هند دوام داشت ، و هنوز هم در ارتش‌هاى امروزى هند و پاكستان ادامه دارد .\r\nجدايى ميان ارتش‌هاى بنگال ، بمبئى و مدرس حفظ شد . هر يك از اين سه گروه سنت‌ها و ويژگىهاى خود را داشتند . سنت‌ها و ويژگىهايى كه مانع شده بود ويروس شورش از بنگال به ديگر ارتش‌ها سرايت كند . اما ارتش بنگال كاملا نوسازى شد . شانزده هزار نفر مزدور جنگى اروپايى كه در استخدام كمپانى بودند بازخريد يا جذب ارتش انگليس شدند . بقيه ارتش در قالب هنگ‌هايى متمايز با خصوصيات اجتماعى تجديد سازمان يافتند .\r\nهميشه هر دو هنگ هندى با يك هنگ سربازان انگليسى يك تيپ را تشكيل مىداد . پرسنل ارتش عوض و اصلاح شد . تعداد عناصرى كه از براهمهء اهل اوتارپرداش بودند ، و هسته مركزى شورش را تشكيل مىدادند ، به شدت كاسته شدند ، و گوركاها ، پنجابىها و سيك‌ها جاى آنان را گرفتند . اين‌گونه گزينش چنان نتايج مطلوبى به بار آورد كه با استخدام تعداد بيشترى از پاتان‌ها و پنجابىها بر تعداد ارتشيان اهل شمال افزوده شد ، و از تعداد مردم اهل جنوب كاسته گرديد . در ارتش بنگال تناسب ميان سربازان هندى و اروپايى به تساوى رسيد و در تمام ارتش نسبت يك به دو برقرار شد ( 65 هزار نفر اروپايى و 140 هزار نفر بومى ) . دست آخر هم توپخانه نيرومند ارتش كهن منحل شد ، و محدود شد به معدودى توپ‌هاى كوهستانى و افسران اروپايى ، اما بر تعداد آنان افزوده شد . دستور داده شد افسران با سربازان زير دست خود\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nرفت و آمد و تماس بيشتر داشته باشند . اين اصول متكى بر خرد و تفاهم چنان در عمل مؤثر افتاد كه ارتش به صورت جماعتى از برادران وابسته به يكديگر درآمد كه روحيهء دوستى و همكارى آنان ضرب المثل شد و توانست تا عصر نوين تمام فشارهاى سياسى و اجتماعى را تحمل نمايد .\r\nتجديد سازمان مالى نيز با همين شدت وحدت انجام گرفت اما نه به سبب ندامت و پشيمانى از آنچه در گذشته شده بود بلكه به علت عزم جزم در استفاده از فرصت به وجود آمده به سبب بحران مالى و زلزله فراگير ، تا سيستم مالى نوين و پيشرفته‌اى پياده شود . به كرات از انگلستان متخصص مالى آوردند . وظيفه آنان اين بود كه از يك سو كسر بودجهء سالانه معادل هفت و نيم ميليون ليره هند را از ميان بردارند و از سوى ديگر اقتصاد روستايى متكى به خود هند را وارد مدار نيروهاى اقتصادى جهانى كنند . اقدامات نوين گذشته از صرفه‌جويى ، شامل ماليات بر درآمد به مدت پنج سال ، ماليات ارضى با نرخ واحد ده درصد ، رواج اسكناس قابل تبديل ، مرسوم كردن بودجه سالانه و حسابرسى منظم نيز بود . اين تحولات به اين معنا بود كه علاوه بر روش‌هاى نوين ، هندوستان ديگر عمدتا به ماليات‌هاى ارضى متكى نبود ، بلكه با وضع ماليات بر درآمد و تعرفه‌هاى بازرگانى بر تجارت داخلى و خارجى رو به افزايش ، منابع مالى جديدى نيز فراهم آمد . پس از مدتى آئين بازرگانى آزاد اين سيستم ، پايه‌هاى لازم براى افزايش درآمدهاى دولت در سدهء بيستم را فراهم آورد .\r\nاكنون بايد به خطهاى كلى سياست‌هاى اصلاحى نوين بپردازيم . مهم‌تر از پرداختن به جزييات ( هر چند كه نمىتوان به كلى از آنها صرف‌نظر كرد ) در پندآموزى و عبرت گرفتن از خطاهاى گذشته سعى جدى به عمل آمد . در نحوهء رفتار و برخورد با اقشار گوناگون سرزمين هند سياست‌هاى نوينى اتخاذ شد . در بازبينىها و تحليل‌هاى متعدد و مكررى كه پس از فرو نشستن آتش شورش دربارهء علل وقوع آن به عمل آمد ، مهم‌ترين علت و سبب نبود\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nگفتمان و رابطه ميان مأمورين انگليس و اقشار و طبقات گوناگون جامعه هندى دانسته شد . « 1 »\r\nانتقادى كه ميرزا غلام حسين ، هفتاد و پنج سال پيش ، از انگليسىها كرده بود كه آنان « جدا و منزوى از مردم بوده و غرق در مشغوليات خود هستند » پذيرفته شد . استدلال شد كه « هر چند به مراتب از كسانى كه بر آنان فرمانروايى مىكنى برترى و مزيت دارى اما بايد بدانى كه در ميان آنان چه مىگذرد » . نبود گفتمان بيش از همه‌جا در ارتش آشكار بود . اما احساس شد كه در بخش غير ارتش نيز وضع بهتر نبوده است . نادانى نسبت به احساسات برانگيخته شده از تصرف دولت‌هاى هندى به دست دلهوزى ، رفتار خفت‌آميز با شاه اسير مغولى ، تأثير اصلاحات ارضى در زميندارانى كه از آنان سلب مالكيت شده بود و واكنش عناصر سنت‌گرا به نوآورىهاى غربى ، از جمله دلايلى دانسته شد كه بعدها به شورش بعضى از سرداران و زمينداران و شركت مسلمانان در شورش منجر شده بود . از سوى ديگر ملاحظه شد كه شاهزادگان ، راجه‌ها و روى هم رفته اكثريت مالكان بزرگ نه تنها در شورش شركت نكرده بودند ، بلكه در برابر شورش همگانى نقش موج شكن را انجام داده بودند . روستاييان كه اصلاحات عظيم ارضى در شمال به سود آنان انجام شده بود موجب يأس و دلتنگى انگليسىها شدند . افق ديد و درك آنان هنوز همان در و ديوار روستا بود . به هنگام لزوم هيچ نوع حركتى به سود آن خيرخواه بيگانه ، اما دور دستى كه آنان را صاحب زمين كرده بود ، انجام ندادند .\r\nبلكه طرف مالك ستمكار ولى آشنا و دم دست خود را گرفته بودند . پند و عبرت سومى كه از شورش گرفته شد ، وازدگى از واكنش هند به پيشرفت‌هاى غرب بود . پيش از آن تصور مىشد كافى است بنيادها و نوآورىهاى غربى را در كنار رسوم سنتى مشرق زمين قرار داد تا همگان شيفته و واله غرب و\r\n\r\n\r\n","description":"","footnote":"\r\n( 1 ) .\r\n The Causes of the Indian Revolt , By Sayyid Ahmad Khan , 1873 . \r\n","page_name":" 200 ","page_number":200},
  {"content":"\r\n\r\nتمدن آن شوند . مىپنداشتند خرافه جاى خود را به خردگرايى خواهد داد و دانش نوين جايگزين نادانى خواهد شد . اكنون با تأسف مىبايست پذيرفت كه چنين نبوده است . دژهاى سنت‌هاى مذهبى به مراتب از آنچه تصور شده بود قوىتر بود .\r\nاز اين تأملات و نتيجه‌گيرىها سه تصميم كلى گرفته شد . يكى آن كه بايد از راه گفتمان و تماس اطلاع دقيق‌تر از افكار عمومى هند به دست آورد . ديگر آن كه زيان‌هاى ناشى از سوء تفاهم چنان هنگفت بود كه نمىتوانست عذر و بهانه براى اعتمادبه‌نفس و يا تكيه كردن بر مزايا و برترى باشد . لازم بود آن طبقاتى كه در جامعه صاحب منافع و مزايا هستند مورد لطف و عنايت قرار گيرند تا به هنگام لزوم فعالانه از انگليس طرفدارى كنند . به هنگام سروكار پيدا كردن با رسوم كهن و بنيادهاى سنتى ، كه به نحوى از انحاء با مذهب ارتباط پيدا مىكرد ، بايستى نهايت حزم و احتياط به كار رود .\r\nنخستين قربانى موضوع بىاطلاعى و بىخبرى از افكار عمومى مردم هندوستان خود كمپانى هند شرقى بود . ترديدى نيست آنچه باقى مانده بود تنها شبحى از كمپانى اصلى بود . اما اگر محافظه‌كارى فطرى انگليسيان و نظر مثبت آنان نسبت به منافع خصوصى نبود ، به هنگام تجديد قانون سال 1853 ، كمپانى را برچيده بودند . كمپانى تمام فعاليت بازرگانى خود را از دست داده بود و تبديل شده بود به دفتر نمايندگى براى ادارهء هندو روى هم رفته ناتوان و پس‌گرا دانسته مىشد . بنابراين ، شورش فرصت خوبى بود تا اين ناسازگارى ادارى كه تبديل به موى دماغ شده بود ، از صحنه محو شود . در ضمن كمپانى وسيلهء مناسبى مىنمود تا گناهان ناشى از غفلت‌ها و اشتباهات برگردن آن گذاشته شود . بنابراين به رغم التماس و استغاثهء جان استوارت ميل براى بقاى شركتى كه مديريت هند را از گرفتار شدن در گرداب سياست‌هاى داخلى انگلستان حفظ كرده بود ، و حال حتى از پشتيبانى كارمندان خودش نيز برخوردار نبود ، تصميم به برچيدن آن گرفته شد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسلطنت جلو آمد و حال ديگر هم اسما و هم رسما فرمانرواى هند شد . ملكه ويكتوريا موضوع رابطه‌اش با رعاياى جديدش را خيلى جدى گرفت . سعى كرد با نيروى جادويى رمزآلود خود دلبستگى شديد خود را به هنديان القاء كند . به هر حال اين رژيم تازه شخصىتر و ملموس‌تر و براى هنديان دوست داشتنىتر بود . در شصت سال بعد برخورد گرم اوليه ملكه سودمند واقع شد ، و نوعى علاقه و احترام خاص براى شخص ملكه در ميان هنديان پيدا شد . علاقه‌اى كه به صورت انبوه مجسمه‌هاى ملكه در شهرهاى هند ديده مىشد كه بدون ترديد باعث استحكام روابط هند و انگليس شد .\r\nويكتوريا ، ظاهرا بى آن‌كه تقلاء و تكاپوى خاصى انجام دهند ، همچون اكبر ، هنديان را جذب و يا حتى سحر كرد .\r\nهيئت بازرسان به نفع وزير مسئول هند در كابينه و هيئت مديره شركت به نفع شوراى وزيران هند كنار رفتند . اين تغييرات آن اندازه كه روى كاغذ بزرگ وانمود مىشد مهم نبود . اما روى هم رفته گام مثبتى بود به خصوص از نظر لحن و نه از ديدگاه محتوى . نوعى حقارت انديشه ، كه لازمه هيئت مديره كاسب كار بود ، از ميان رفت . آنان كه در هند كسب تجربه كرده بودند جانشين كسانى شدند كه در شوراى هند منافع شخصى داشتند . اين جايگزينى هر چند گاهى موجب پس‌گرايى مىشد اما به هر صورت سياست را با صلاح تجربه مجهز ساخت . از جمله نكات مثبت كه فدا شد بازرسىهاى هر بيست سال يك بار هنگام تجديد انحصار كمپانى بود . اما در عوض اين امكان فراهم آمد تا مسئولان اداره هند و سياست‌هاى آنان ، هر روزه از سوى پارلمان ، مورد تحقيق و تفحص قرار گيرند . در مجلس عوام انگلستان علاقه به هند زياد نبود ، اما اگر لازم مىآمد مىتوانست مؤثر باشد .\r\nفرمانرواى كل هند لقب خويش را حفظ كرد . عنوان تشريفاتى نايب السلطنه را نيز بر آن افزود . بنابراين به عنوان نماينده شخص مقام سلطنت حيثيت و اعتبار بيشترى يافت . اما از اين مهم‌تر ساماندهى نوين\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nشوراى قانون‌گذارى هند بود . اصل مشورت با هنديان پذيرفته شد . شوراى موجود از نمايندگان سه فرماندارى بنگال و مدرس و بمبئى تشكيل مىشد اما تمام شركت‌كنندگان در آن انگليسى بودند و هيچ هندى در آن عضويت نداشت . شورا نهاد جالبى بود زيرا طرز كار آن بر الگوى پارلمان انگليس وضع شده بود و مايه دردسر لرد كنينگ « 1 » را فراهم آورده بود . در شوراى نوين علاوه بر هيئت اجرايى تا دوازده نفر عضو تازه هم مىتوانستند شركت داشته باشند كه شش نفر آنان شغل رسمى نداشتند . اين شش نفر عملًا از ميان نجباى هندى ، شاهزادگان و زمين‌داران بزرگ بودند . قدرت شورا محدود به مسايلى بود كه در آن مطرح مىشد . اين تنها فرزند شورش همگانى ، مصداق واقعى مَثَل مشهورِ « كوه لرزيد و سرانجام موش زائيد » بود . اما در ضمن اهميت هم داشت ، زيرا آغازى براى دخالت هنديان در بالاترين سطح حكومت بود .\r\nكسى حدس نمىزد پس از سال‌هاى سال اين موش ناچيز اندام تبديل به فيلى عظيم الجثه شود .\r\nتصميم دومى دلجويى و پاداش دادن به شاهزادگان و طبقه مالكين زمين بود . وفادارى روساى راجپوت‌ها ، مهاراتاها ، سيك‌ها به رغم تجاوزهاى دلهوزى و نظام دكن ( هر چند ولايت برار از او گرفته شد ) در جلوگيرى از سرايت شورش بىنهايت مفيد و مهم تشخيص داده شد . اينان همه در بيرون نظام هند انگليسيان قرار داشتند . سعى شد هم جذب و وصل شوند و هم بدانها پاداش داده شود . تماميت اراضى تحت تصرف و حكومت آنان تضمين شد . كسانى كه خدمات ويژه انجام داده بودند پاداش‌هاى مالى گرفتند . اما مهم‌ترين تحول اهميت روانى داشت ، زيرا اكنون ديگر بخشى از نظام دانسته مىشدند و نه باقى مانده‌اى از گذشته و حاصل اشتباه تاريخى . از اجزاء لازم امپراطورى هند به شمار مىآمدند . رابطه‌اى شخصى با مقام سلطنت يافتند .\r\n\r\n\r\n","description":"","footnote":"\r\n( 1 ) .  Lord Canning \r\n","page_name":" 203 ","page_number":203},
  {"content":"\r\n\r\nدولتمردانى چون لرد مايو « 1 » و لرد ليتون « 2 » آنان را شمع‌هاى امپرياليسم مىدانستند . اميد داشتند كه از ميان آنان سرانجام طبقهء حاكمه‌اى خودگردان ولى طرفدار انگليس پيدا شود . مىبايست مديريت نوين به آنان آموخته شود .\r\nبايستى تشويق مىشدند تا از يك سو مردان خودكامهء سدهء هيجدهم باشند و از سوى ديگر استانداردهاى سدهء نوزدهم را مراعات كنند . لرد ليتون حتى پيشنهاد كرد كه طبقهء لردهاى هندى به وجود آيند . تمام اين فرايند سياسى دور انديشانه و خردمندانه بود ، با آنچه قبلًا بود به كلى مغايرت داشت . اگر اين سياست‌ها با جديت و يكنواختى پىگيرى مىشد مىتوانست نتيجه‌هاى سرنوشت‌ساز به بار مىآورد . هند را تبديل به سرزمينى سواى آنچه امروز شده است بكند . اما هيچ يك از اين تصميم‌ها عملى نشد . اين رسم و روش‌ها با اقدامات نيمه بند به جايى نرسيد ، اما به هر حال جان تازه به دولت داد ، و انگليسيان از نوعى آرامش موقتى برخوردار شدند .\r\nهمين‌گونه برخورد را در تجديد نظرى كه دولت نسبت به سياست اصلاحات ارضى اعمال كرد شاهديم . رفتار بىادبانه نسبت به تيول داران ايالت اوده سبب شد در يك مقطع زمانى انگليسيان با شورش سرتاسرى آن سرزمين روبرو شوند ، آشكار شد گزارش‌هاى سيلمن « 3 » و ديگران درست بوده و روستاييان هنوز پيرو و دنباله‌رو ارباب‌هاى سنتى بودند . مشاهده شد مالكان از دست داده اراضى بيهار بودند كه شورش در آن سرزمين را به صورت نوعى انقلاب روستايى درآوردند . از اينها گذشته حتى در آن نواحى - مانند دهلى - كه با پادرميانى دولت ، ميان جامعه روستاييان و مالك زمين توافق پيدا شد كه منجر به بنيچه‌بندى شده بود ، روستاييان بىتفاوت مانده بودند .\r\nتمام اين عوامل دست به دست يكديگر داده سبب آن چيزى شد كه « واكنش\r\n\r\n\r\n","description":"","footnote":"\r\n( 1 ) .  Lord Mayo \r\n( 2 ) .  Lord Lytton \r\n( 3 ) .  Seelman \r\n","page_name":" 204 ","page_number":204},
  {"content":"\r\n\r\nاريستو كراسى به اصلاحات ارضى » ناميده شد . تداوم بنيچه‌بندى دائمى بنگال ، كه به سود زمين‌داران و مالكان بود مورد توجه جدى قرار گرفت .\r\nسواى اين ، امنيت مالكيت‌هاى بزرگ ، تضمين شد . از خود مالكان با تمهيداتى همانند منصوب كردن آنان به سمت « امين صلح افتخارى » دلجويى شد . به آنان به چشم عوامل مهم پشتيبان دولت نگريسته شد . از تمايل به دخالت در اختلافات ميان مالكان و روستاييان جلوگيرى شد . مسئولان كوشيدند به آنان چون مالكان مشرق زمينى ساكن در سرزمينى انگليسى بنگرند ، كه چنين نگاهى درست نبود و غير واقعى بودن اين تغيير موضع در همين نكته نهفته بود .\r\nمخالفت آشكار « اتحاديه مالكان ايالات » با هر گونه اصلاحات ارضى در سال 1920 نشان داد حتى پس از شصت سال ارشاد و پرورش خصوصيات اخلاقى مالكان ، حتى در مقام مقايسه با شاهزادگان سنتى ، منجمدتر مانده است . حتى سعى شد بنيچه‌بندى پنجاب را به سود مالكان اراضى تغيير دهند اما در اين مقطع ( 1864 ) جان لارنس ، كه يك عمر از تنگدستان و قشر محروم جامعه هندى حمايت كرده بود ، با عنوان نايب السلطنه به هند بازگشت . يكى از مهم‌ترين رويدادهاى ضمنى دورهء نايب السلطنتى او رويارويى و مبارزه او با عكس العمل اريستو كرات‌هاى با نفوذ بنگال ، كه حال نفوذ خود را رو به شمال توسعه مىدادند ، بود . نتيجه اين شد كه جلوى پيشرفت اينان گرفته شد و به سازشى انگليسىوار منجر شد . مالكيت بزرگ اراضى در شرق به رسميت شناخته شد و مالكيت كوچك اراضى در شمال همراه با تضمين حقوق اجاره‌كاران رسميت يافت .\r\nسومين تغيير سياست در زمينه غرب‌گرايى رخ داد . پايه‌هاى اعتقاد بن تينك و ديگر تندروان ؛ كه سرانجام حق با خرد و عقل خواهد بود و اين باور دلهوزى ؛ كه تمام آنچه مطلوب و پسنديده است از غرب مىآيد ، به سختى مورد ترديد قرار گرفته بود . از يك ديدگاه شورش را رستاخيز نظام كهن بر\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nضد نوآورىهاى غربى مىديدند . پس به اين نتيجه رسيدند كه بايد دل طبقات و قشرهاى مرفه جامعه را به دست آورد زيرا تنگدستان و قشرهاى محروم از آنان پيروى مىكنند . البته در دراز مدت اين تحليل و نتيجه‌گيرى نادرست بود . اما به هر حال مظهر احساسات و افكار حاكم بر آن زمان بود .\r\nقشر بالاى جامعه ( كه با كاست ، ثروت و تبار معلوم مىشد ) محافظه‌كارترين قشر در سرزمينى به شدت محافظه‌كار بودند . بنابراين از آن به بعد از هرگونه دخالت پرهيز شد . از خوش اقبالى بود كه سوتى كردن از سى سال پيش منسوخ شده بود . از تصويب قوانينى چون قانون « مجاز دانستن ازدواج مجدد زنان بيوه » كه دلهوزى پيشنهاد كرده بود و يا قانونى كه طبق آن كسانى كه از دين هندوى دست برداشته بودند مىتوانستند از حق الارث بهره‌مند شوند ، خوددارى شد . پس از تصويب و اعلام قانون « مجازت‌هاى كيفرى هند » در سال 1861 كه تغييراتى چندان با وضع موجود نداشت - قانون ديگرى كه جنبه اجتماعى داشت تصويب نشد مگر تا سال 1929 كه قانون مربوط به سن ازدواج به تصويب رسيد و در اجراى آن نيز دولت به گونه‌اى جدى اصرار نورزيد . آنچه باعث اين طرز تلقى مىشد تنها آگاهى به اين واقعيت كه هند آن‌گونه كه اميد مىرفت از نفوذ فرهنگ غرب استقبال نكرده بود ، نهفته نبود .\r\nمسئولان نوعى خشم و دل‌آزردگى نسبت به قشر محافظه‌كار داشتند .\r\nمحافظه‌كاريى كه مسئولان ، در ضمن اين كه از درك و فهم آن عاجز بودند ، آن را زشت و نامطبوع نيز مىيافتند . اما حتى از اين ژرف‌تر بدبينى فراگير نسبت به سرعت اجراى اصلاحات بود كه همه بدان گرفتار شده بودند . برخورد نوين اين بود كه اصلاحات را با زور نمىتوان پياده كرد . بايستى عقب نشست و صبر و حوصله به خرج داد تا خود مردم خواهان اصلاحات شوند . اما اين طرز برخورد نوين خود سرگشتگى و آشفتگى به وجود مىآورد . از يك سو انگليس آن‌چنان عميقا متعهد شده بود كه ارزش‌هاى غربى را رواج دهد كه حال ديگر نمىتوانست از آن موضع عقب‌نشينى كند . دلهوزى ، پرچمدار\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبر كرسى نشاندن ارزش‌هاى غربى ، در مدت هشت سال فرمانروايى خود ، در اين زمينه كامياب شده بود . حال عقب‌نشينى ناممكن مىنمود . سرگشتگى و معما را اين‌گونه پاسخ دادند كه بر شدت و جديت در اجراى طرح‌هاى مادى دو چندان بيفزايند ، در ضمن از دخالت مستقيم و ظاهرى در نظام اجتماعى پرهيز كنند . جان لارنس در پنجاب اين هر دو شيوه را همراه و همزمان به كار برده بود . همان اندازه كه از تعداد سوتى كردن زنان و قتل عمد كودكان كاسته مىشد بر تعداد پلهاى ساخته شده و راه‌هاى شوسه احداث شده افزوده شده بود . لرد كنينگ و جانشينان او از دخالت در امور اجتماعى دست برداشتند و بر شدت در اجراى طرح‌هاى اقتصادى و مادى دو چندان افزودند . حكومت بيگانه با اين شيوه راهى براى گريز از تنگنا پيدا كرد . اقدامات وسيع عمرانى وسيله‌اى شد براى گسترش و تعميق نفوذ فرهنگى غرب‌خواه در زمينه بازرگانى ، صنعت ، آبيارى ، آموزش و پرورش و يا دانش محض . اگر مشاهده مىشود كه تحولات و پيشرفت‌هاى هند و پنجاب در بعد سرشتى وصله‌اى و تكه‌تكه‌اى - آن هم ناجور - دارد ، به اين علت است . اگر نرخ رشد صنايع هند در اين مدت لاك‌پشت‌وار بود به اين سبب بود كه هر چند امكان زيربنايى رشد سريع صنايع - احداث شبكه راه‌آهن - فراهم شده بود ، اما اين اقدام همراه با تشويق و ترغيب ايجاد صنايع نبود . بركفايت ارتباطات داخلى ، بدان سبب كه هنديان دلباخته شبكه سراسرى راه‌آهن شدند ، افزوده شد . شيوه آموزش و پرورش غربى نيز با سرعت شيوع پيدا كرد ، زيرا هنديان عزم جزم كرده بودند تا حداكثر امكان از نظام‌هاى تازه پياده شده آموزش عالى سود برند . برجسته‌ترين اقدامات عمرانى در زمينه راه و راه‌آهن صورت گرفت .\r\nشبكه راه‌آهنى كه در سال 1853 طرح‌ريزى شده بود ، در سال 1900 به انجام رسيد و هند را صاحب بهترين شبكه راه‌آهن آسيا كرد . با آن كه پاره‌اى از خطوط راه‌آهنى كه احداث شده بود جنبه نظامى و استراتژيك داشت ، و در عمل از نظر اقتصادى سودآور نبود ، اما مجموع شبكه روى هم رفته موجب\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nرونق بازرگانى شد و توسعهء صنعت امروزى را ممكن ساخت . كار عمرانى عمده ديگر توسعه شبكه آبرسانى بود . اين فرآيند از سال 1820 با مرمت آبراهه‌هاى مغولان در شمال و بازسازى استخرهاى كهن يا درياچه‌هاى آبيارى در جنوب آغاز شد . دلهوزى پشت كار آن را گرفت و در پنجاب و سند به اوج خود رسيد . در سال 1947 يك پنجم اراضى كشاورزى قابل آبيارى بود و نسبت به بوالهوسىهاى باران‌هاى موسمى آسيب‌ناپذير شد . سد سوك‌كور واقع در سند - كه حال يكى از سنگ‌هاى زيربناى كشاورزى پاكستان است - يكى از آخرين طرح‌هاى عمرانى بزرگى بود كه انگليسيان در هند اجرا كردند .\r\nاحداث راه‌آبه‌ها بخشى از مبارزه عليه قحطى مزمن در هند بود كه سرانجام در سال‌هاى 1880 با تصويب قانون ضد قحطى به ثمر رسيد . طرح‌هاى احداث نيروگاه‌هاى آبى ، لايروبى بنادر و ساختن پل‌هاى عظيم بعدها به انجام رسيد . تمام اين اقدامات عمرانى را مىتوان تشبيه كرد به وارد كردن جسم يا بدن مغرب زمين بدون روح و معنويت آن .\r\nاين سياست نوين نتايج ضمنى فراوان داشت . از جمله اين كه هند براى مدت‌هاى مديد پس‌گرا و خودمحور باشد . معنايش اين بود كه مىشد انتظار داشت سيادت و آقايى انگليس بر هند تا بىنهايت ادامه يابد . خودمختارى ، كه دلهوزى دلباخته غربى شدن گام‌هاى موقتى و اوليه به سوى آن را برداشته بود ، تا آينده دوردست به تأخير مىافتاد . مفهوم « قيموميت صغير به حكم دادگاه » جاى « غربى شدن عمدى با هدف نهايى خودمختارى » را گرفت . اين نظر را لردگرزن ، در پايان سدهء نوزدهم ، با صراحت و بلاغت تمام ابراز داشت .\r\nبا آن كه اين سياست در انگليس مورد انتقادهايى قرار گرفت اما اعتقادنامه دولتمردان مأمور هندوستان و قاعده كلى زيربناى اعمال حكومت انگليسيان در هند شد . اين فرض ، كه جامعه هند سرشتى تغيير ناپذير داشته و ضامن امنيت در آن جا رضايت خاطر و جلب نظر قشرهاى بالاى جامعه هند است ، عوارض و نتيجه‌هاى بسيار مهم به بار آورد . منجر به دست كم گرفتن ، و در\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nواقع ناديده گرفتن قشر نوين غرب‌زده طبقه متوسط شد . گروه منشىهاى هندى تبار و انگليسىدان و پيشه‌وران روشنفكر ، مانند وكلاى دادگسترى ، آموزگاران مدارس ، كارمندان زيردست اداره‌ها و معدودى از افراد مرفه ، به هنگام بحران ناشى از شورش ، پشتيبانان استوار حكومت بودند . هستى آنان در واقع بادوام حكومت انگليسيان بستگى پيدا كرده بود . اما از نظر انگليسيان آن اندازه با اهميت دانسته نشدند كه مورد عنايت قرار گيرند و پاداش دريافت دارند . مزدور و طفيل غرب به شمار مىآمدند . براى ادارهء ميليون‌ها افراد سنت‌گرا از آنها چه سودى حاصل مىشد ؟ بنابراين دولت چشم اميد خود را براى پيدا كردن نشانه‌هاى پيشرفت به رهبران و پيشوايان طبقه حاكمه كهن دوخت . اين اميدى بيهوده بود همانند جستجوى آب در سراب . زيرا هدف اصلى و عمده اين طبقه حفظ وضع موجود بود . اما انگليسيان به نگاه كردن از ديدگاه غير واقعى خود ادامه دادند و نسبت به آنچه روى ميز كارمندان زيردست آنان مىگذشت ، و نسبت به آنچه در انجمن‌هاى وكلاى دادگسترى مىگذشت ، و نسبت به آنچه در دبيرستان‌ها و دانشكده‌هاى پراكنده در سراسر شبه قاره هند مىگذشت ، بىخبر ماندند . شكاف ميان انگليسيان و هند نوين پيدا شد .\r\nدوره‌اى كه با اعلاميهء لرد كنينگ ، در سال 1858 ، مبنى بر پايان شورش آغاز شد و با تقسيم بنگال در سال 1905 ختم گرديد را مىتوان دورهء اوج شكوه فرمانروايى انگليسيان در هند خواند . نه تنها انگليسيان باور داشتند و حس مىكردند از همه برترند بلكه اين برترى هم از سوى محافظه‌كاران كهن تاييد مىشد و هم از طرف طبقات نوين غرب‌زده . برترى انگليسيان براى محافظه‌كاران در قدرت آنان و براى دسته دوم در جادوى دانش نوين انگليسيان جلوه‌گر بود . اين حال و هوا را دبليو . هنتر « 1 » در كتاب « هند ، ملك\r\n\r\n\r\n","description":"","footnote":"\r\n( 1 ) .  W . Hunter \r\n","page_name":" 209 ","page_number":209},
  {"content":"\r\n\r\nملكه » « 1 » ( 1887 ) هنرمندانه منعكس ساخته است . پس از لرد كنينگ صف دراز و مجللى از نايب السلطنه‌هاى سلطنتى در هند فرمانروايى كردند كه آخرين آنان لرد گرزن بود . اين فرمانروايان نزد افكار عمومى مردم انگلستان ، توسط داستان‌نويس مشهور روديار كيپلينگ ، به صورت خردمندانى كم حرف ، مرموز ، دادگستر و غمخوار مستضعفان ، كه در ملاء عام آرام و خونسرد و در خلوت پرهيجان و سرشار از احساسات انسانى بودند ، تصوير شده‌اند .\r\nفرمانروايى كه ، بىسروصدا ، پيوسته با توطئه قدرت‌هاى بيگانه و دسيسه‌هاى رذيلانه مبارزه مىكند . صف مجلل و شكوهمند نايب السلطنه‌هاى يكى پس از ديگرى در پس دبدبه و جلوه ظاهرى ، انبوهى از اختلافات و فعاليت‌ها را پنهان مىداشت . جان لارنس طرفدار حقوق اجاره كاران زمين بانجبا و مالكان محافظه‌كار در جنگ بود . لرد مايوى اهل ايرلند با شاهزادگان نرد محبت باخت و افغان‌ها را سردرگم مىكرد و سرانجام به دست محكومى به قتل رسيد . آنگاه نوبت به نورث بروك « 2 » رسيد كه ظاهرى چون يكى از قهرمانان داستان‌هاى ديكنس ، بىتفاوت و متكبر داشت ، فطرتا خودكامه بود ، و با جديت سرزمينى پرهيجان را با نامه‌هاى ملال‌انگيز اداره كرد . ليتون « 3 » ( 80 - 1876 ) جانشين او شد ، مديرى درخشان بود كه به رسوم و آداب اجتماعى انگليسيان اعتنا نمىكرد ، و با شدت دشمنى خود با افغان‌ها ، حتى هيئت وزيران انگليس را به شگفتى واداشت . اما در همان ايام فرمانروايى او بود كه طرح عظيم جلوگيرى از قحطى پياده شد و هند از وحشت قحطى و گرسنگى تا سال 1943 نجات يافت . جانشين او ريپيون « 4 » نقطه مقابل او بود .\r\nوى از دست پروردگان گلادستون بود ، اما نه از بلاغت گلادستون بهره برده بود و نه از پشتكار و جديت وى . دوفرين نايب السلطنه بعدى ، بسيار مؤدب و با نزاكت بود ، و در برنداشتن قدم مثبت استاد و چيره‌دست . دو نايب السلطنه\r\n\r\n\r\n","description":"","footnote":"\r\n( 1 ) .  India of the Queen \r\n( 2 ) .  North Brook \r\n( 3 ) .  Lytton \r\n( 4 ) .  Ripion \r\n","page_name":" 210 ","page_number":210},
  {"content":"\r\n\r\nديگر تا آخر سال 1899 لرد لندزاون ، « 1 » نجيب‌زاده و لرد اسكاتلندى لرد الگين « 2 » بودند . در تمام اين مدت راه‌آهن‌ها كشيده ، آبراهه‌ها ساخته ، و با قحطى مبارزه شد . وضع كشاورزى روى بهبودى ديد . آموزش و پرورش غربى گسترش يافت . صنايع امروزى جا افتاد . در مورد آموزش و پرورش كمك‌ها و رايانه‌هاى دولتى كمك كرد تا دانشكده‌هاى محلى ، وابسته به دانشگاه مركزى ، تاسيس شود . اين امر سبب پيشرفت سريع تعليمات عاليه شد . اما اكثريت مردم بيسواد ماندند . در مورد صنايع هم انگليسىها و هم هندىها فعال بودند . از امكانات نوين بازرگانى بين المللى و توسعه شبكه ارتباطات كه با ساختن راه‌آهن و حفر كانال سوئز توسعه فراوان يافته بود ، سود بردند . سهم دولت در اين ميان در ايجاد شبكه راه‌آهن متمركز بود . در اين دوره بود كه كشت و صنعت‌هاى بزرگ كتان و پنبه احداث شد . استخراج ذغال سنگ شروع و صنايع ذوب آهن و فولاد سازى پايه‌گذارى شد كه به ايجاد مجموعهء ذوب آهن عظيم تاتا منجر گرديد . كشت و صنعت‌ها عمدتاً متعلق به انگليسيان بود ، و توسط خود آنان اداره مىشد . پنبه به‌گونه‌اى انحصارى در اختيار هنديان ، پارسيان بمبئى و مغرب هند بود . اين صنعت در سال 1887 با افتتاح كارخانه متعلق به جى . ان . تاتا پايه‌گذارى شد . صنعت كنف‌بافى يا كتان هندى كه عمدتا به انگليسيان تعلق داشت ، و توسط اسكاتلندىها مديريت مىشد ، با قطع واردات كنف از روسيه - به هنگام جنگ كريمه - در كلكته آغاز گرديد . معادن ذغال سنگ كه در بنگال و بيهار واقع بود ، به دست انگليسيان اداره مىشد ، و خريدار عمده آن صنايع فولاد هند بود كه به خاندان ايرانى نژاد و پارسى تاتا تعلق داشت .\r\nمديريت صحنه‌اى كه نايب السلطنه‌ها در آن مىخراميدند دستگاه « كارمندان ادارى هندوستان » بود . حدود هزار نفر بودند كه تمام مناطق را\r\n\r\n\r\n","description":"","footnote":"\r\n( 1 ) .  Lord Landsown \r\n( 2 ) .  Lord Elgin \r\n","page_name":" 211 ","page_number":211},
  {"content":"\r\n\r\nاداره كرده و نيروى انسانى مورد نياز دبيرخانه و شوراهاى فرماندارىها و فرماندارىهاى ايالات جديد را تأمين مىكردند . كارمندى اين دستگاه توان و طاقت بسيارى مىخواست ، اما در ضمن بهترين حقوق‌ها را دريافت مىكرد .\r\nكارمندان آن صاحب قدرت و اعتبار و مكنت مىشدند . در ميان آنان اشخاص بااستعداد و پخته و مؤثر فراوان ديده مىشد . دسته جمعى تواناترين و با كفايت‌ترين گروه مديرانى بودند كه در آن روزگار يافت مىشد . بدون استثنا انگليسى بودند . از سال 1753 ، افراد آن پس از گذراندن آزمون‌هاى دشوار استخدام مىشدند . عمدتا گل سرسبد فارغ التحصيلان دانشگاه‌هاى انگليس بوده كه از جرئت و تهور فوق العاده برخوردار بودند . اين گروه با ارتش و دستگاه‌هاى سياسى ، آموزش و پرورش و خدمات فنى روابط نزديك و همبستگى صميمانه داشتند . اين مجموعه از مديران اداره‌هاى هندوستان را با كفايت و فداكارى اداره مىكردند . به گونه‌اى دسته‌جمعى خود را وقف حفظ وضع موجود و منافع انگليس در هند كرده بودند . اعتقاد آنان به اين كه هندوان ظرفيت ندارند بسيار عميق بود . عدم اطمينان آنان به ادعاهاى هندوان حد و حصر نداشت . اين دستگاه دولتى همزمان هم مايهء قدرت و هم نشانهء ضعف سيادت انگليسيان در هند بود . زيرا در ضمن اين كه به بهترين وجه مىتوانست نيازهاى جامعه‌اى ايستا و بىحركت را برآورد اما به گونه‌اى فطرى و ذاتى نمىتوانست خود را با نيازهاى جامعه‌اى در حال تحول ، در دنيايى بزرگ‌تر ، تطبيق دهد .\r\nدر اين سمفونى شكوهمند سرشار از مضمون‌هاى امپراطورى و هماهنگىهاى مادّى محاسبه شده ، يك نواى مخالف عقيدتى شنيده مىشد .\r\nنهضت آزادمنشى ، كه در انگلستان با گلادستون تداعى مىشد و در سال‌هاى 1868 و 1886 در انگلستان قدرت را به دست گرفت ، با انتصاب لرد ريپون ( 1884 - 1880 ) به هندوستان نيز راه يافت . بار ديگر انديشه‌هاى خودمختارى در گوشه و كنار جوانه زد . گلادستون اعلام داشت « ضعف فاجعهء آقايى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nانگليسى در هند اين بوده كه نتوانسته‌ايم هنديان را از نعمت‌ها و بركت‌هاى آزادى برخوردار سازيم » . پس از پيروزى در انتخابات سال 1880 لرد ريپون را به هندوستان فرستاد تا اين طرز تفكر و انديشه ترقىخواهانه را در هند معرفى و پياده نمايد . در ظرف چهار سال لرد ريپون سيستم شوراهاى شهر و روستاها را پياده كرد . آموزش و پرورش عمومى را تا آن‌جا پيش برد كه مقاومت يكپارچه اروپاييان غير دولتى و دولتى را برانگيخت . مخصوصا پيشنهادات مبنى بر اين كه قضات هندى بتوانند اروپاييان را محاكمه و مجازات كنند موجب برآشفتگى شديد شد . طوفان در مقابل اين مقاومت مجبور به عقب‌نشينى و سازش شد . اما آنگاه كه از كار بر كنار شد چنان مورد بدرقه هنديان قرار گرفت ، كه مانند آن بدرقه نه پيش از آن و نه بعد از آن ديده نشد . اگر او شخصيتى تواناتر و مقاوم‌تر مىداشت ، و يا اگر اوضاع سياسى در انگلستان به نوع ديگر تغيير يافته بود ، سنگ زيربناى روابط آينده هندوها و انگليسيان مىتوانست به جاى دشمنى و مقاومت همكارى و معاضدت باشد ، آنگاه اوراق سال‌هاى آينده به گونه‌اى ديگر رقم زده مىشد .\r\nآنچه باقى مانده است ، روابط خارجى هند ، در دورهء نيم قرن بعد از شورش است . از سال 1830 امكان مورد تهديد قرار گرفتن هند ، از سوى روسيه ، مطرح شد . هراس از اين تهديد و ملاحظات مربوط به سياست اروپايى انگلستان بود كه سبب شد آتش جنگ اول افغانستان در سال 1839 ، روشن شود . اين ماجرا و فاجعه 1841 از يك سو نمايانگر قدرت دفاع افغان‌ها در برابر مداخله بيگانه بود و از طرف ديگر دليلى آشكار بر ضعف روس‌ها در اين سرزمين دوردست . تصرّف پنجاب در سال 1849 سبب شد تا مشكل حل نشدنى عشاير ناآرام و سركش كوهستانهاى سرحدى بر مسائل دولتمردان هندوستان افزوده شود . دو عامل اولى و اين پيچيدگى آخرى باعث تدوين سياستى شد كه آن را « عدم فعاليت استادانه » نام دادند . به اين نتيجه رسيده بودند كه افغان‌ها بهترين مدافع استقلال خود هستند . روس‌ها با\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nهند فاصله زياد دارند و عشاير را بايد محدود كرد و نه اين كه تحت تسلط مستقيم آورد . اين سياست تا سال‌هاى 1870 ادامه يافت . اما پيشرفت يكنواخت و پيوسته روس‌ها ، در آسياى مركزى ، بار ديگر موجب هراس و وحشت شد . هم زمانى اين حركات روس‌ها در آسياى مركزى با بحران بالكان در سال‌هاى 78 - 1875 ديسرائيلى و ساليسبورى را به اين صرافت انداخت كه براى حفظ امنيت ، از افغان‌ها به عنوان سنگرى در برابر روس‌ها استفاده شود .\r\nنماينده آنان لرد ليتون بود كه رؤياى فتح تركستان را در سر مىپروراند و جنگ دوم با افغان‌ها را ( 80 - 1878 ) آغاز كرد . بار ديگر آشكار شد كه شكست دادن افغان‌ها در ميدان نبرد بسيار آسان‌تر است تا به اطاعت واداشتن آنان . و آنگاه كه پاى آزمون واقعى پيش بيايد روسيه در پشتيبانى از متحدين دور دست خود چندان پافشارى نخواهد كرد . امير عبد الرحمن خان با تدبير اوضاع را به حال اول برگرداند كه به جز دورهء كوتاهى ، تا آخر دورهء سيادت انگليسيان در هند ، به همان وضع باقى ماند .\r\nبرمه عليا را دوفرين در سال 1886 تصرّف كرد تا برابر حركات فرانسويان عكس‌العمل نشان داده باشد . در سال 1904 نيز لرد كرزن سفارت باشكوهى را براى مقابله با تهديد خيالى روس‌ها به لهاسا پايتخت تبّت ، فرستاد . اين هر دو اقدام كارهايى نامعقول و از روى بىخردى بود . حقيقت آن كه در اين دوره هندوستان ، از نظر تهديد خارجى ، يكى از امن‌ترين دوره‌هاى تاريخ خود را مىگذراند . ايران و چين ضعيف‌تر از آن بودند كه بتوانند براى هند خطر داشته باشند . روسيه بسيار دور بود و گرفتارىهاى خود را داشت . ناوگان انگلستان ، فرانسويان را ، از صحنه خارج ساخته بود . در جنوب آسيا هلندىها ، كه از سوى اروپاييان و انگليسىها تقويت مىشدند ، در عمل نمايندهء انگليسيان بودند . تا سال 1900 آسمان سياست خارجى هند صاف و بىابر بود .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\n13 نهضت ملى : فرهنگى و سياسى\r\nدر پس پوشش ظاهرى صيقلى خورده حكومت انگلستان جان و روح هندوستان به جوش و خروش درآمده بود . هند انديشه‌هاى غربى و طرز زندگى غرب را نه پذيرفته بود و نه رد كرده بود . اما در سرتاسر شبه قاره با جديت و دقت دربارهء اين نوع انديشه و طرز زندگى ، كنجكاوى و پرسش مىشد . براى نخستين بار در طول سده‌هاى فراوان - از زمان نخستين تماس به مقياس بزرگ با اسلام - هند به طور جدى به فلسفه ديگرى توجه كرد . هند ، فروپاشى شاهنشاهى مغولان و مبارزه با افغان‌ها و زدوخوردهاى مربوط به ايالت اوده را با بىاعتنايى نگريسته بود . سيادت و آقايى بازرگانى انگليسى از نظر هندوان يكى ديگر از شگفتىهاى روزگار بود . مهارت‌هاى جنگى آنان را نيز نوعى تخصص تازه مىپنداشتند . اما انديشه‌هاى غربى و شيوع اين انديشه‌ها ، با واسطه‌گرى روش‌هاى آموزش و پرورش غربى و مأموران دولتى بيگانه و روش‌هاى ادارى آنان ، مطلب ديگرى بود . با مسيحيت به عنوان يك نظام آشنا بودند و آن را نه پسنديده بودند و نه آن را بااهميت تشخيص داده بودند . از عقيده دينى استوار هراس نداشتند ، اما از انديشه نافذ و جامعى كه براى اصل و زيربناى فلسفه هندى جذاب و جالب بود وحشت كردند . از دغدغهء اين هجوم فرهنگى ، كه نمىشد از تأثير آن در امان ماند ،\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nپديده‌اى بروز كرد كه ملىگرايى هندى خوانده شد . شايد استحاله يا دگرديسى اصلاح دقيق‌ترى براى كليت اين نهضت باشد ، زيرا نهضت ملى هند به كلى با مفهوم غربى اين اصطلاح تفاوت داشت . مراد از نهضت ملى در غرب اشتياق و گرايش شديد به خودمختارى مبتنى بر زبان واحد ، سرزمين واحد و نژاد واحد است . مراد از نهضت ملى در هند اين نبود ، معجونى از مفاهيم باستانى و نوين بود كه حاصل آن نهضتى براى مبارزه با بيگانگان بود و از سوى ديگر براى اعمال تغييرات بنيادين در سنت‌هاى جامعه . مفهوم ملت هند ، كه افراد آن از حقوق مساوى برخوردار باشند ، خود پديده‌اى نوينى بود كه نتايج ژرف و مهم در ساختار اجتماعى به بار آورد .\r\nاگر در جستجوى ريشه‌هاى ملىگرايى هندى برآييم بايد گفت بذر آن مخلوطى از احساس و سنت بود . احساس عبارت بود از بيزارى و تنفر نسبت به بيگانگان كه قرن‌ها بود با حضور آنان در جامعه هندى با مدارا برخورد شده بود . سنت عبارت بود از كيش هندويى كه ريشه‌هاى بسيار عميق داشت و ركن اساسى آن چيزى بود كه وحدت بنيادين هند خوانده مىشد . دانشمند ايرانى تبار ، ابوريحان بيرونى در سدهء يازدهم ميلادى ، مىگويد هندوان بر اين تصورند كه : « زمين ، زمين آنان است و نژاد ، نژاد ايشان و ملوك آنان ، سروران ملوك‌اند و دين ، دين آنان است . دانش همان است كه ايشان راست » . « 1 » هندى ، بيگانه را پست و نجس مىدانست ، به مراتب شديدتر از آنچه يونانيان دربارهء بربرها مىپنداشتند يا كليميان دربارهء غير كليمىها ، بنابراين فرمانروايى بيگانه نجس و كثيف دانسته مىشد ، خواه اين فرمانروا مسلمان باشد ، يا ترك و يا مسيحى . اما نظام و طبقه‌بندى جامعهء هندى ، به رغم بيزارى كه از بيگانه و خارجى داشت ، بستر مناسبى براى اقدام واحد و دسته‌جمعى نبود .\r\n\r\n\r\n","description":"","footnote":"\r\n( 1 ) . تحقيق ماللهند ، ترجمه منوچهر صدوقى سها ، ص 13 - 12 ، مؤسسه مطالعات و تحقيقات فرهنگى ، بىتا ، تهران .\r\n","page_name":" 216 ","page_number":216},
  {"content":"\r\n\r\nنظام كاست از يك‌سو موجب درون‌نگرى مىشود و از سوى ديگر تفرقه‌انگيز است . وجود انواع فرقه‌ها نيز وسيلهء رقابت و مبارزه است . طبيعى بود اين ويژه‌گىها به صورت آميزه‌اى از انواع نهضت‌هاى مذهبى ، كاست‌هاى اجتماعى و سلطان‌نشين‌هاى گوناگون بروز كند تا اقدام مشترك عليه بيگانگان دشوار و ناممكن شود . به هنگام ظهور و پيدا شدن انگليسىها حضور مسلمانان در هند بر مشكلات موجود افزوده بود . اسلام به عنوان يك نظام اجتماعى - دينى با كيش هندو مغاير و مخالف است . هر چند گذشت زمان و سازش از شدت اين دشمنى كاسته بود اما دل‌آزردگىها و عداوت ديرينه به‌جا مانده بود .\r\nاما بيزارى از بيگانگان و غرور به سنت‌ها بنيادى قوى و توانمند براى پايه‌گذارى نهضتى نوين نيست . فرجام چنين احساسات و خواستها بلبشو و شورش است . اين دو عامل مىتوانند در برپايى نهضت مؤثر واقع شوند اما براى ريشه دواندن و ثمردادن نهضت كفايت نمىكنند . عامل ديگرى در هند وجود داشت كه اين نقش را بر عهده گرفت و خلاء را پر كرد . مىتوان آن را عشيره‌گرايى يا حتى ناحيه‌گرايى خواند و با مهارت‌هاى غرب هندوستان مربوط مىشود . در ميان انبوه اقوام و مردم گوناگون هندوستان ، تنها مهارات‌ها بودند كه ، در زمان‌هاى اخير توانستند صاحب چنان روحيهء اجتماعى شوند كه توانست سدهاى افقى كاست را ناديده گرفته و از آن گذر كند . برهمن‌ها ، سربازان ، روستاييان و بخش‌هاى خارج از كاست نسبت به سرزمين مهاراتا ، احساس علاقهء مشترك پيدا كرده بودند . جنگ با مغول‌ها را جنگ براى استقلال و مبارزه در راه حفظ دين خود مىدانستند . سرداران آنان پس از آن كه در ميدان نبرد شكست خوردند براى اولين بار در هند ، سوار بر اسب ، به كوه‌ها رفتند و دست به جنگ چريكى زدند . اما اين رويداد نمىتوانست سرآغاز نهضت ملى سرتاسرى هند شود ، زيرا از يك سو گرفتار احساسات ضد اسلامى بود و از سوى ديگر به گونه‌اى انحصارى به مهاراتا\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدلبسته داشت . اما به هر حال الگو و سرمشقى شد كه در نهضتى كه بعد ايجاد شد تأثير ژرف گذاشت .\r\nزمينه نهضت ملى نوين هند چنين بافتى را داشت . خود هند به تنهايى نمىتوانست از ملىگرايى غير دينى بارور شود ، لازم بود انگيزه‌اى از بيرون پيدا كند . اما چه نوع انگيزه‌اى ؟ ظاهر هند پيله‌اى ساخته و پرداخته از تاروپود « اجتماع - دين » بر دور خود تنيده بود تا بتواند مشقت و درد و ننگ تسلط و غلبه بيگانگان و يورش ديگر انواع دين‌هاى رقيب را تحمل نمايد . به هنگام يورش آرام و تدريجى انگليسيان هنديان نخست بر اين پنداشت بودند كه اگر بتوانند روش‌هاى نوين جنگى و نيروهاى مسلح اروپايى را اقتباس نمايند ، تا شايد مشكل را بگشايند . اما چون حتى با اين تمهيد نتوانستند از تسلط انگليس جلوگيرى كنند ، همان‌گونه كه اطاعت از مغول‌ها را پذيرفته بودند ، طوق بندگى انگليسيان را نيز گردن نهادند . آنگاه كه بازرگانان طمع‌كار انگليسى به استثمار و بهره‌كشى از مردم بنگال پرداختند ، بازاريان هندى خود را با چسباندن به آنان ، با اوضاع نوين تطبيق دادند . پرسش اصلى اين است كه چه شد هنديان با همان چشمى كه به اسلام و فرهنگ آن نگريسته بودند - يعنى بى آن‌كه جذب آن شود همزيستى با آن را قبول كرده بودند - به تمدن و فرهنگ غرب نگاه نكردند ؟ چه شد كه پيله محافظ هند در اثر تصادم با غرب از هم وارفت و يا ، دست‌كم ، شكاف برداشت ؟ پاسخ اين است كه نفوذ غرب در قالب مبارزجويى با يك نظام دينى بسته گام به ميدان نگذاشت . بلكه در شكل و سيماى انديشه‌هاى همگانى و فراگير ، آن هم در چهارچوبى غير دينى - كه پذيرش آن اجبارى نبود بلكه ممكن بود تا حدى در آن دخل و تصرف نيز كرد - خود را عرضه داشت كه از پذيرش آن معناى خيانت و روگردانى آشكار از سنت‌هاى اجتماعى و دينى استشمام نمىشد . يورش اوليه تمدن غرب در سدهء شانزدهم به دست پرتقالىها متعصب در دين مسيحيت كاتوليك آن تمدن را در چهرهء تجددخواهى ، اما كاتوليكى ضد اصلاحاتى ، نشان داد . آنچه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمطرح ساخته بود انتخاب « اين » يا « آن » بود . انتخابى كه جامعهء هندوان در برخورد با آن ماهر و چيره‌دست بود . نفوذ تمدن غرب در بنگال با تثبيت و گسترش فرمانروايى انگليسيان در زمان وارن هستينگز و بعد از آن آغاز شد .\r\nهر چند افراد معدودى چون هستينگز و وارن جونز به مطالعهء ميراث فرهنگى هند علاقه نشان دادند اما يادگرفتن زبان انگليسى ، به قصد طى كردن مدارج ترقى در ادارات دولتى ، رواج يافت . اما ذهن تند و هوشمند بنگاليان ، زودتر از آنچه تصور مىشد ، جذب انديشه‌هاى مضمر در زبان انگليسى را ، آغاز كرد . در سال 1816 كالج هند بنياد گذاشته شد كه در آن زبان انگليسى تدريس مىشد و ادبيات انگليسى مورد مطالعه قرار مىگرفت . اين واقعيت كه پيشواى سنت‌گرايان كلكته از مؤسسان كالج مزبور بود نتيجه انگيزه بالا و اقدام مزبور بود .\r\nاين انديشه‌هاى نوين و افق‌هاى جديد پرسش‌هايى را در ميان همگان مطرح ساخت . دليل كاميابىهاى حيرت‌انگيز اين انگليسىهاى خدانشناس چه بود ؟ اگر طرز تلقى انديشه‌هاى غربى بر آيين جارى هندوان تعميم مىيافت ، آيا وضع خودبه‌خود اصلاح مىشد ؟ اگر نيروى جسمانى و فيزيكى نمىتوانست زخم دردناك تسلط بيگانه را درمان كند شايد راه علاج اين بود كه انديشه‌ها و افكار آنان را عاريت گرفت تا بر ضد خود آنان به كار رود ؟\r\nشايد مىبايست « محق بودن » جاى « اسلحه و توپ » و « نطق و خطابه » جاى « شليك تفنگ » را بگيرد ؟\r\nآنچه بر شدت اين تنش مىافزود لحن تلخ عيب‌جويىهاى اروپاييان بود .\r\nانتقاد و بهانه‌جويى اهل انجيل از بت‌پرستى را مىشد تحمل كرد ، اما مبارزهء آنان عليه سوتى كردن زنان بيوه و قتل نوزادان بىگناه ناراحتى حاصل از بيدار شدن وجدان را موجب مىشد . تاكيد شديد و غليظ بر خردگردايى به هنگام ايرادگيرى و مسخره كردن خرافات مايه شرمندگى بود زيرا تماميت فلسفه هندويى براساس مفهوم خردگرايى بنا شده است . سخن راندن از حقوق\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nانسانى و بشرى و آن را در برابر وضع بسيارى از قشرهاى جامعه هندى نهادن ، كم اسباب خجالت نبود . روشنفكران و انديشمندان هندى اهل كلكته با معماها و پرسش‌هاى بىپاسخى از اين دست مواجه شدند . پرسش‌هايى كه هيچ‌گاه به ذهن طبقه نجباى بىتفاوتى ، كه فقط مشغول شكار و مجلس رقص و آواز بودند ، يا بازرگانان خودخواه و مال‌اندوز و يا روستاييان بىخبر و بىسواد ، خطور نمىكرد . به اين دلايل بود كه نخستين جوشش‌هاى نهضت ديگر انديشى جامعه هند در اوايل سدهء بيستم آغاز شد و محل بروز آن شهر كلكته بود .\r\nاين تأملات طرز برخوردى را باعث شد كه شايد بتوان آن را در پرسش‌هاى زير خلاصه كرد : چگونه مىتوان با اين هيولاى تازه از راه رسيده « غرب » برابرى و ايستادگى كرد ، و در ضمن پشت به سنت‌هاى خود نكرد ؟ آيا مىشود در غرب و فرهنگ آن چيزهايى را يافت كه براى اصلاح جامعه ما ارزشمند باشد ؟ اين‌گونه بود كه تحقيق درباره فرايند اقتباس و كنار آمدن با تجاوز ، كه هندوستان بارها آن را در طول تاريخ خود تجربه كرده بود ، آغاز شد . از خوش‌اقبالى هند بود كه در همان مقطع زمانى مردى در هند پيدا شد كه زندگانى و انديشه‌هاى او موجب تبلور اين وضع شد و خطوط كلى تحولات آينده را ترسيم كرد . او رام موهان روى « 1 » نام داشت . برهمنى بود كه به خدمت انگليسيان درآمده بود . در كلكته صاحب مكنت شد . دستيار مأمور جمع‌آورى ماليات‌هاى رنگپور بود . زندگانى خود را وقف تبليغ و توسعه اصلاحات كرد . وى كه در سال 1722 تولد يافته بود در نوزدهم سپتامبر 1833 در شهر بريستول انگليس درگذشت . در آن هنگام سفير شاهنشاه بازنشسته مغولى هند ، در دربار انگليس بود . بر زبان‌هاى يونانى و لاتين و سانسكريت و عربى و فارسى تسلط كامل داشت . از جمله كارهاى او چاپ و انتشار نخستين\r\n\r\n\r\n","description":"","footnote":"\r\n( 1 ) .  Ram Mohan Roy \r\n","page_name":" 220 ","page_number":220},
  {"content":"\r\n\r\nروزنامه هند ، پايه‌گذارى فرقه نوين دينى ، سعى فراوان در منسوخ كردن رسم سوتى كردن ، تبليغ و پافشارى در به دست آوردن حقوق مدنى و سياسى و سفر به انگلستان بود . زيربناى اصول اعتقادى رام موهان خردگرايى و حقوق و آزادىهاى فردى بود . مىگفت اين هر دو از اصول بنيادين عقايد هندوان و تفكر غربى است . مىتوانند زمينه‌اى باشند براى آن كه دو طرف با يكديگر ارتباط برقرار كرده و از تجارب يكديگر بياموزند و سود ببرند . از ديد او بنيان فلسفى اوپانيشاد بر خردگرايى و حقوق بشر بود . با تكيه بر اين نكته مىگفت هند حق دارد بگويد با غرب برابر است . اصرار داشت اين امر نشانه‌ايست كه هندوستان مىتواند ، فضولات جمع شده از گذشت قرن‌ها و هزاره‌ها را ، از وجود خود بزدايد . با اين سابقه و استفاده فراوان از نقل قول‌هاى آمده در ادبيات دينى مقدس عليه سوتى كردن و سوء استفاده از كاست و طرفدارى از حقوق زنان و لغو بت‌پرستى ، دست به فعاليت زد .\r\nمىگفت چون غرب دشمنى و تضاد فطرى با كيش هندويى ندارد پس هندوان بىدغدغه مىتوانند انديشه‌هاى غربى را وام گرفته و اقتباس كنند . بنابراين از آموزش زبان انگليسى در مدارس و مطالعه ادبيات انگليسى و مخصوصا دانش‌هاى گوناگون و جايگزين كردن زبان انگليسى به جاى زبان فارسى جانبدارى مىكرد .\r\nالبته ، در آغاز ، اين‌گونه انديشيدن در ميان محافل كوچك و معدودى مطرح و پذيرفته شد كه در آن زمان به عنوان طبقه‌اى مشخص وزن چندانى نداشتند و نمىتوانستند عامل گسترش اين‌گونه انديشه‌ها باشند . اين نقص يا كمبود با اقدامات ادارى انگليسيان بر طرف شد . نخست زبان انگليسى در ادارات دولتى و محاكم عالى دادگسترى جانشين زبان فارسى اعلام شد . به اين ترتيب با يك ضربت دانستن زبان انگليسى براى تمام كسانى كه با دستگاه دولتى سروكار داشتند ، خواه كارمند دولت و يا غير كارمند ، واجب شد .\r\nبرنامه‌هاى آموزش و پرورش رسمى براساس دانش مغرب زمين تدوين\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nگرديد . آموزش و پرورشى كه از اين تاريخ به بعد مورد نياز مبرم تمام جوانانى شد كه خواهان پيشرفت در جامعه بودند . با اين تدبير بستر لازم جهت گسترش سريع زبان انگليسى و فراگيرى دانش غربى ، همزمان فراهم آمد . در اثر فعاليت‌هاى عمرانى حكومت دولتى طبقه متوسط نوينى پيدا شد كه عمدتا عبارت بودند از افراد متخصصى كه سوابق طولانى در حرفه خود داشتند . اما به وسيله محور روابط اجتماعى و اسباب و ابزار مشترك روشنفكرى با يكديگر وابستگى پيدا كرده بودند . اين طبقه عبارت بودند از مديران درجه اول و درجه دوم ادارى و حقوق دانانى كه براى انجام وظايف خود نمىتوانستند تنها به دانستن يكى از زبان‌هاى محلى اكتفا كند . منشىها و دبيران استاندارىهاى ايالات گوناگون و شهرهاى عمده ، آموزگاران و وكلاء دادگسترى و پزشكانى كه با روش‌هاى درمان غربى آشنا بودند و قشر تازه پيدا شده متخصصان فنى و پاره‌اى از بازرگانان مقيم شهرهاى عمده ( مانند پارسىهاى بمبئى ) و صاحبان زمين مانند زمينداران بنگال . طبقهء متوسط قديمى به علت نداشتن زبان محاوره مشترك و دنبال كردن اهداف متفاوت و طرز تفكر مخصوص ، دچار تفرقه و دسته‌بندىهاى جدا از يكديگر بودند .\r\nپاره‌اى از اين گروه‌ها مانند مولاناهاى اسلامى و فقهاى برهمنى و پزشكانى كه با طب سنتى سروكار داشتند عقب ماندند ، و منزوى و پژمرده شدند . اما تعداد زيادى از آنان نيز به قشر نوين پيوستند . مثلا اطباى سنتى بنگال گروه گروه روى به دانش پزشكى نوين آوردند و از جمله پزشكان برجسته و نامدار امروزى شدند .\r\nاز اين جا به بعد مىتوان نهضت اصلاح‌خواهى هند را به دو جريان دينى و غير دينى تقسيم كرد . جريان دينى را با شرح تندروترين جريان‌ها آغاز مىكنيم . گروهى از مردم كلكته كه تحت تأثير مكتب خردگرايى هيوم و پين قرار گرفته بودند ، كليت سيستم و نظام هندى را كهنه ، ارتجاعى و خرافى مىدانستند . بلندگوى با استعداد و تواناى اينان جوانى انگليسى - هندى به نام\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n« دروزيو » « 1 » بود كه زندگى شهاب مانند او ، پس از دست دادن كرسى استادى كالج هندى پيش از موقع ، به انتها رسيد . راه حل طرد و رد كردن بدون ترديد هر چه سنتى و متعلق به گذشته همراه بود با راه‌حل پذيرفتن بدون چون و چراى هر چه نوين و غربى بود . گروه ديگرى از انديشمندان اهل كلكته كه تحت تأثير القائات كشيش اصلاح‌طلب اسكاتلندى الكساندر دوف « 2 » گرويدن بىچون و چرا به مسيحيت را نتيجه قطعى پذيرش تمدن غربى مىپنداشتند .\r\nبراى مدت كوتاهى گروهى از گروندگان عالى مقام هندى به دين مسيحيت از پيشوايان جماعت هنديان مسيحى شده شمال هندوستان شدند . يكى از آنان ، ميكائيل سودهان داتا « 3 » از بزرگان ادبيات نوين بنگال شد . اين نهضت‌ها از سال 1840 به بعد دچار مرگ تدريجى شدند . اما لازم است در اين جا متذكر نقش مبلغان مسيحى خواه كاتوليك و يا پرتستان در تغييرات و تحولات هندوستان سدهء نوزدهم شويم . مبلغان تك‌تك سدهء هيجدهم در سال 1792 ويليام كارى باتيست را به دنبال خود آوردند كه در شهر كوچك سرماپور - متعلق به دانمارك - ساكن شد و برنامهء وسيع و گسترده ترجمهء انجيل به زبان‌هاى گوناگون هندى را پايه‌گذارى كرد . از سال 1813 كه مبلغان مسيحى رسما اجازه ورود به هند يافتند ، آب باريك مبلغان مسيحى تك‌تك عازم هندوستان تبديل شد به رودخانه گسترده‌اى در اواسط سدهء نوزدهم .\r\nامريكايىها و آلمانىها به پروتستان‌هاى انگليسى پيوستند . فرقه كاتوليك به خصوص در جنوب فعاليت شديدى را از نو آغاز كرد . فعاليت انجيلى و كشيشى آنان در قالب آموزش و پرورش انجام مىگرفت و منجر به تأسيس شبكه‌اى از مدارس عالى و مؤسسات خيريه مخصوصا بيمارستان‌ها شد .\r\nپيش از اين ديديم تبليغات مسيحيت كه نسبت به دين و سنت هنديان فاقد\r\n\r\n\r\n","description":"","footnote":"\r\n( 1 ) .  Dorozio \r\n( 2 ) .  Alexander Duff \r\n( 3 ) .  Michael Sudhan Data \r\n","page_name":" 223 ","page_number":223},
  {"content":"\r\n\r\nحساسيت بود و اغلب آن را جريحه‌دار مىساخت ، چگونه به ايجاد و گسترش شورش همگانى هند در سال 1857 كمك كرد . اما از اين فعاليت‌ها چه نتيجهء ديگرى به دست آمد ؟ ماجراى دوف تنها موردى است كه اين فعاليت بر ذهن هنديان تأثير مستقيم مىگذارد . اما نفوذ مسيحيت ( و همراه با آن نفوذ عمومى تمدن غربى ) از دو نظر حائز اهميت بود . مدارس و دانشكده‌ها با انتشار اخلاق مسيحى و فرهنگ غربى تأثير محسوس بر ذهن طبقه متوسط هندى گذاشتند . تعداد گروندگان به دين مسيحيت انگشت‌شمار بود . اما تأثير اين مؤسسات بر ذهن و دل هندوان محسوس بود . فعاليت‌هاى درمانى ، به ويژه كار در بيمارستان‌ها ، جذابيت خاصى براى روح و وجدان هندوان داشت . هندوان اهل تفكر و تعمق مىپنداشتند كه صورت و معناى واقعى دين اين است . نهضت اصلاح‌طلبان هند از اين روش تقليد كرد . تمام اينها زمينه‌چينى و مقدمه‌اى شد تا دين هندوى دست از ديد درون‌گراى خود برداشته و بىايستايى را كنار گذارد و دست به فعاليت همه جانبه و گسترده خيريه‌اى بزند كه مهاتما گاندى مظهر آن شد . حاصل تمام فعاليت‌هاى مبلغان مسيحى در طول قرن‌ها جامعه مسيحيت هندوان بود كه هيچ‌گاه جمعيت آن به هفت ميليون نفر نرسيد . اين گروه كه اكثريت عمده آن از افراد متعلق به كاست‌هاى پايين بودند مورد توجه واقع نشدند . تأثيرى كه تمدن غرب بر اينان گذارد در قالب مسيحيتى بود كه كيش هندوى در برابر آن دژى استوار و تسخيرناپذير بود . اما به تدريج بر تعداد آنان آنقدر افزوده شد كه حال به عنوان يكى از مذاهب بىشمار رايج در هند پذيرفته شده است .\r\nنخستين نهضت دينى نوين هند همان بود كه خود رام موهان روى پايه نهاد . از ديدگاه او خرد ، بدان‌گونه كه در اوپانيشادها تعريف شده پايه و اساس كيش هندوى است . تمام مؤسسات و بنيادهاى اجتماعى و آداب و رسوم بايد با مقياس آن‌گونه خرد ، كه در اوپانيشادها تعريف شده ، سنجيده شود . از اين زيربناى فكرى دو نتيجه مىتوان گرفت ، يكى آن كه جامعهء هندو نياز به\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاصلاحات فاحش و بنيادين دارد ، و ديگر آن كه كيش هندوى تأثيرات بيگانه را ، به شرط اين كه با روح و جوهر خرد مغايرت نداشته باشد ، پذيرا است .\r\nهمچنين اذعان داشت به رسميت شناختن حقوق بشر با اصول عقايد دينى هندوى سازگار است . اين انديشه‌ها و افكار را ، در برهمو سامج « 1 » يا انجمن آسمانى ، كه در سال 1830 تأسيس كرد ابراز مىداشت . خدا را جانشين توحيد فلسفى كلاسيك ساخت . سوتى كردن ، قتل كودكان ، بت‌پرستى و تعدد زوجات را منع كرد . از غرب ، اخلاقيات مسيحيت را ، به عاريت گرفت .\r\nفراگيرى دانش‌هاى نوين را تشويق كرد . جد رابيندات تاگور به اين انجمن پيوست ، و بعدها پسر او به پيشوايى اين فرقه برگزيده شد . با آن كه تعداد افراد آن چندان نبود ، و سطح بالاى انديشه‌هايى كه در آن جا مطرح بود مانع از گرويدن قشرهاى وسيع جامعه بدان مىشد ، چون شعبه‌هاى فراوانى در گوشه و كنار شبه قاره داشت تأثيرى نافذ در طبقه تازه پيدا شده گذاشت و ، به گونه‌اى غير مستقيم ، بر تمام هند سايه انداخت .\r\nاز سال 1875 يكى از براهمهء اهل گجرات ، سوامى داياناندا « 2 » تشكيلات جماعت اريا را بنياد نهاد كه هدف آن بازگشت تعصب‌آلود به گذشته و سنت‌هاى كهن بود . دياناندا بر وداها ، مقدس‌ترين كتاب هندوان ، تكيه مىكرد .\r\nتعليم مىداد دانش و علم ممكن در وداها انبار شده است . از اين موضع به شدت محافظه‌كارانه ، آنچه كه بعدها فضولات و افزوده‌هاى جامعه هندى مىشمرد ، بازنگرى و رد مىكرد . اكثريت قريب به اتفاق اين افزوده‌ها در طول سده‌ها و هزاره‌ها را جدا كرد ، به دور انداخت . نتيجه اين بازنگرى آئينى ساده ، قابل فهم و پويا بود كه به خصوص براى مردم پنجاب جذابيت بىاندازه داشت ، كه نه تنها دست رد بر سينه كاست زد بلكه بت‌پرستى ، تعدد زوجات ، ازدواج كودكان و انزواى بيوگان را نيز زشت و ناپسند دانست . آداب و\r\n\r\n\r\n","description":"","footnote":"\r\n( 1 ) .  Brahmo Samaj \r\n( 2 ) .  Swami Dayananda \r\n","page_name":" 225 ","page_number":225},
  {"content":"\r\n\r\nآئين‌هاى دينى را محدود كرد به مراسم سادهء ستايش از آتش آريايىهاى نخستين ، آئين پرستش و نيايش دسته‌جمعى را تشويق و تبليغ كرد . اين نهضت نيروى مؤثرى در تحولات هندوستان بود . اما تعصب توأم با خشونت آن جذابيت آن را محدود به پنجاب ساخت . محافظه‌كارى و سنت‌گرايى آن به مخالفت و رويارويى شديد با مسلمانان و مسيحيان انجاميد . اين تعصب خشونت‌آميز در سدهء بيستم موجب اختلافات اجتماعى دامنه‌دار در شمال هند شد .\r\nرام كريشنا « 1 » ( 83 - 1834 ) كه سال‌هاى متمادى در حال جذبه و بيخودى ، در يكى از معابد بنگال به سر برده بود ، نهضت ديگرى را راه انداخت . در نگاه اول چنين مىنمايد كه او نيز يكى از اولياء معمولى هنديان قرون وسطا است ، اما وى الهام‌بخش يكى از مريدان خود سوامى ويوكاناندا « 2 » شد كه جماعت مبشرين رام كريشنا را تأسيس كرد ، زاهدانى كه به جاى لباس سفيد ، جامعه زرد رنگ زعفرانى بر تن داشتند و در سرتاسر خاك هند به آموزش و پرورش ، رسيدگى به دردمندان و بيماران و احياء نفس معنوى مردم پرداختند . جوهر پيام اينان يگانگى و وحدت ظريفى بود كه به حقيقت منجر مىشد . اصرار در نشان دادن نيت نيك و معنوى ، از راه نيكوكارى ، ثمربخش بود . دست آخر هم گروهى از آموزگاران فردى پا به ميدان گذاشتند . مانند سرى اربيندو قوس « 3 » اهل پوندشيرى و يا رامانا مهاراشى « 4 » اهل ارنا كلوم كه براى ارشاد و تعليم مردم نيازى به تأسيس فرقه و جماعت نمىديدند .\r\nهيچ‌يك از اين اجتماعات نتوانست سبب حركت توده‌ها شود ، هرچند كه ارياساماج نزديك بود نهضتى مردمى ايجاد نمايد . برهمن‌ها در گزينش و گل چينى افراط مىكردند . آرياها بيش از حد احساساتى و پايبند ناحيه‌پرستى\r\n\r\n\r\n","description":"","footnote":"\r\n( 1 ) .  Ram Krishan \r\n( 2 ) .  Swami Vivekananda \r\n( 3 ) .  Sri Arabindo Ghose \r\n( 4 ) .  Ramana Maharshi \r\n","page_name":" 226 ","page_number":226},
  {"content":"\r\n\r\nبودند . پيروان رام كريشنا در توجه و تمركز بر درون افراد اصرار بيش از اندازه مىكردند . كيش هندويى نمىتوانست با نهضت دينى متشكل و فراگير به مقابله با غرب برخيزد ، اما تحولات جامعه با شتابى كمتر و آهنگى ملايم‌تر ادامه داشت . حال بايد توجه خود را بر چشم داشت‌هاى در حال تحول ، طبقه متوسط تازه پيدا شده ، متمركز كنيم . گاهى فردى از آنان به يكى از فرقه‌هاى ياد شده مىپيوست ، اما اكثريت آنان مانند ديگر اكثريت‌ها در ديگر نقاط گيتى ، اصولًا مشغول به زندگى روزمره و مادى خود بود . دين زمينه و چهارچوبى بود كه سعى مىكردند بر آن تكيه معنوى و روحى داشته باشند . دلگرم از گفته‌هاى پيشوايان خود كه از يك سو وام گرفتن از بيگانگان را مجاز مىدانستند و از سوى ديگر اعتقاد راسخ به اين كه دين آبا و اجدادى جوهر و چكيده خرد و عقل است ، عمدتا مشغول انتخاب و هضم و جذب انديشه‌هاى نوين بودند . در مدت پنجاه سال پس از 1830 نه تنها بر انبوه افراد متعلق به قشر متوسط افروده شد بلكه چشمداشت‌هاى آنان نيز به گونه‌اى ظريف و هوشمندانه تغيير يافت . از يك سو دست از كاست و آئين‌هاى سنتى برنداشتند اما از سوى ديگر انديشه‌هاى غربى و رسوم ظاهرى مغرب زمين را پذيرفتند . چكيده وضع را شايد بتوان اين‌گونه بيان كرد ؛ در داخل و پشت ديوار خانه مقررات و محدوديت‌هاى كاست به شدت اجرا مىشد ، اما در كوچه و بازار تمام هنديان با يكديگر برابر و يكسان بودند . در خانه لباس راحت هندى پوشيده مىشد ، اما پشت ميز اداره كت و شلوار و كراوات .\r\nمعجونى درست شد بىمنطق و اغلب مضحك و خنده‌آور ، اما روزگار مىگذشت و اين باور رسوخ داشت كه سرانجام دو نظام با يكديگر كنار آمده و سازگار خواهند شد . آنگاه استدلال مىشد اگر قرار است چنين شود ناچار بايد تضادها و ناسازگارىهايى كه گاهى از اين روش آزمايش و خطا پيش مىآيد تحمل كرد ، و دندان بر جگر گذاشت . تغيير و تحولات در ارزش‌هاى اجتماعى با فرآيندى انجام مىگرفت كه نه تنها ديدنى و ملموس نبود بلكه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nقابل اندازه‌گيرى هم نبود . در آغاز به علت تصلب حاكم ، رسوم اجتماعى از تأثير اين تغييرات مصون ماند ، اما چون پاى احساسات شخصى يا انديشه‌هاى سياسى به ميان مىآمد اين‌گونه موانع وجود نداشت . بنابراين انديشه‌هاى نوين سياسى با استقبال روبرو شد . در اندك مدتى به صورت اعتقادات سياسى تمام طبقهء نوپاى متوسط درآمد . اما همين خردگرايى كه از نظر اجتماعى پذيرفتنى مىنمود سبب سستى اعتقاد به خدايان باستانى شد .\r\nدر اركان اعتقادات مذهبى خلل افتاد . طبقه تازه پيدا شده از اين بابت احساس كمبود مىكرد . آنچه اين كمبود را جبران مىنمود ملىگرايى سياسى بود .\r\nاحساس نياز شد به وجود مادر ميهنى كه هند نام داشت . پس به ناچار آفريده شد . انديشه آزادى فردى جالب بود اما حرارت جذاب احساس ميهن‌پرستى را نداشت . اين‌گونه بود كه طبقهء متوسط تازه پيدا شده توانست ملىگرايى هندى را جانشين ناحيه‌پرستى بنگالى و مهاراتايى كند .\r\nآنچه از ادبيات و طرز تلقى انگليسىهاى فرمانروا درك ، جذب و هضم شد ملىگرايى ، آزادىهاى فردى و استقلال متكى بر قانون اساسى بود . امكان نداشت فردى مدت مديدى با انگليسيان معاشرت كند و يا سروده‌هاى شكسپير ( كه از جملهء مواد درسى دانشگاه‌ها بود ) را بخواند و مبتلا به ملىگرايى و ميهن‌پرستى نشود . براى چنين گرايشى طبقه متوسط نوپا استعداد خاص و زمينه بسيار مساعد داشت زيرا به گونه‌اى روزافزون نسبت به اعتقادات سنتى هندى مشكوك‌تر مىشد . آهنگ اشتياق به آزادىهاى فردى را خود رام موهان روى به نوازش درآورد . در سال 1830 ضيافتى عمومى به مناسبت انقلاب كبير فرانسه برپا كرد و از همه خواستار آزادىهاى فردى شد . لازمه اين‌گونه نظريات برابرى يك‌يك افراد جامعه و احترام متقابل بود . در اين جا بود كه اختلاف و تضاد ميان فرمانروايان نوين و هندوان بروز كرد . در گذشته تكبر و نخوت شاهان مغول و غرور خود بزرگ‌بينى برهمن‌ها به عنوان يكى از وجوه طبيعى نظم هستى پذيرفته شده بود . بر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nهمين اساس ، نخوت و تكبر فرمانروايان نوين [ - انگليسيان 
  ] ، در آغاز پذيرفته شده بود ، اما اين‌گونه طرز تلقىها با مفاهيم نوين برابرى و حقوق دموكراتيك مغايرت اصولى داشت . طبقهء نوين نه به عنوان رعيت در مقابل ارباب بلكه به عنوان هندى در برابر اروپايى احساس حقارت و خفت مىكرد . اتهامات نژادپرستى كه بعدها نسبت به انگليسىها زدند از همين جا آغاز شد . قشر و طبقهء نوين در ضمن درصدد تدارك وسايلى برآمد تا تكيه‌گاه مناعت و عزت نفس آنان باشد . آنچه را كه طالب بودند ، در نوشته‌ها و آثار اروپاييانى يافتند كه متذكر شكوه و جلال تاريخى و كاميابىهاى فرهنگى هند باستان بودند . آثار سانسكريت دان‌هايى چون سر ويليام جونز « 1 » و ماكس مولر « 2 » سبب احياى اعتماد به نفس هندوان شد . سالنامه راجستان ، حماسه دلاورىهاى راجپوت‌ها كه در ظرف يكصد و سى سال تنها سه بار تجديد چاپ شده بود ، يكى از پرفروش‌ترين كتاب‌هاى سده نوزدهم در هندوستان شد .\r\nاين‌گونه بود كه « خود » روشنفكر تازه پيدا شده هندى جوانه زد و رشد كرد .\r\nهمانند ديگر موارد ، شورش سال 1857 ، براى اين طبقه نوين نقطه عطفى شد . اينان از رژيم انگليسيان با تمام وجود دفاع و حمايت كرده بودند اما هيچ‌گونه پاداشى دريافت نداشتند . به تدريج ورشكستگى طبقهء نجبا و اشراف ، به عنوان ناجى بالقوه آينده جامعه هندى ، برملا شد . از اين پس اين طبقه تازه از راه رسيده بود كه به رغم راه و رسم‌هاى ناآشنا و بدادايىهاى بيگانه‌وار مظهر فردا و آيندهء هندوستان شد . مردم كوچه و بازار شروع كردند با احترام و توجه بدانها نگاه كنند . يكى از عوارض و علائم اين تحول آن پديده‌اى بود كه اكنون از آن با نام انفجار آموزش و پرورش از سال 1870 به بعد ياد مىكنند . تا سال 1857 اين دولت بود كه در ايجاد مراكز آموزش و تشويق تعليم و تربيت اصرار مىورزيد : از سال 1870 به بعد اين توده‌هاى\r\n\r\n\r\n","description":"","footnote":"\r\n( 1 ) .  Sir William Jones \r\n( 2 ) .  Max Muller \r\n","page_name":" 229 ","page_number":229},
  {"content":"\r\n\r\nمردم بودند كه دست به احداث دبيرستان‌هاى خصوصى زدند و اعانه جمع‌آورى كردند و خواستار بنيادگذارى دانشگاه‌هاى نوين شدند . عارضهء ديگر بروز جوش و خروش سياسى ، آن هم در شكل‌هاى مشخص بود .\r\nنخستين پيشنهاد براى ايجاد دولت هندى توسط مجمع مالكان بنگال در سال 1853 مطرح شد . در سال 1876 انجمن هندوان توسط سورندرنات بانرجى « 1 » پايه‌گذارى شد . وى از جوانان طبقه متوسط بود . به دلايلى ناموجه براى خدمت در دستگاه ادارى هند پذيرفته نشد . اين تشكيلات انتقادات خود را بر سياست‌هاى خشونت‌آميز ليتون نسبت به افغانستان متمركز ساخت . با قوانين مخالف فعاليت روزنامه‌هاى هندى و پايين آوردن سن وروديه براى استخدام دز ادارات هندى مبارزه كرد تا از اين راه استخدام هندوان مقيم انگلستان را كه داوطلب كارمندى در دستگاه دولتى هند بودند مشكل سازد .\r\nاصرار مىورزيد عوارض گمركى وضع شود تا از رقابت شديد كارخانه‌هاى نساجى لانكاشير با منسوجات هند جلوگيرى شود . با آمدن لرد ريپون « 2 » در سال 1880 ، كه عقايد اصلاح‌طلبانه و آزاديخواهانه داشت ، بر جرئت و اطمينان به نفس طبقهء نوين به شدت افزوده شد . اما تمام تشكيلات آن به ايالت بنگال محدود بود . لازم بود تا واقعه‌اى رخ دهد كه احساسات طبقهء متوسط را بيشتر و بيشتر در قالب سياسى متبلور نمايد . واقعه را خود لرد ريپون با قانون مشهور به ايلبرت « 3 » فراهم آورد . عوارض سياسى اين قانون به صورت تشكيلات حزب كنگره ملى هند بروز كرد .\r\n\r\n\r\n","description":"","footnote":"\r\n( 1 ) .  Surendernat Banerjea \r\n( 2 ) .  Lord Ripon \r\n( 3 ) .  Ilbert Bill \r\n","page_name":" 230 ","page_number":230},
  {"content":"\r\n\r\n\r\n14 كنگره ، گرزن و اصلاحات\r\nطبيعى بود پيشنهاد قانون ايلبرت حاصل شرايط و اوضاع چند سال گذشته باشد . آنچه هيچ‌كس انتظار آن را نداشت انفجارى بود كه ، از پيشنهاد اين قانون ، در درون هر دو طرف دعوا رخ داد . اين عدم انتظار به اين سبب بود كه طبقهء متوسط چنان به تدريج ولى گسترده و پيوسته رشد و نمو كرده بود كه شاهدان و مديران جريانات اجتماعى متوجه آن نشده بودند . در بيست و پنج سال گذشته رشد اين طبقهء متوسط ، چون روپوش نازكى ، سرتاسر شبه قاره هند را دربرگرفته بود . همان‌گونه كه چند سال بعد لرد دوفرين متذكر شد از نظر تعداد و آمار اين طبقه هنوز اقليتى ناچيز و اندك بود . اما اين اقليت اندك ، زبان ، انديشه‌ها ، طرز برخورد و آرمان‌هاى مشترك داشت . ذهن و سخن مشترك ، اين اقليت را از تمام ديگر اقليت‌هايى كه در طول تاريخ هند پيدا شده بود ، جدا مىساخت . اين اقليت توانايى يافته بود تا بيانگر ديدگاهى باشد كه تمام هندوستان را شامل مىشد . آقاى لرد دوفرين فراموش كرده بود هميشه اين اقليت‌ها هستند كه ، به شرط تحرك داشتن و فعال بودن ، سبب تغييرات عمده در تاريخ ملت‌ها مىشوند .\r\nملات پيوستگى و وفاق اين طبقه معجونى از دلگرمى و رنجش بود .\r\nموجبات دلگرمى بعضا نتيجه گام‌هاى اصلاح‌طلبانه انگليسيان بود ؛ مانند\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبرقرارى آزمايش ورودى براى پيوستن به نظام ادارى دولتى ، اعلاميه ملكه ويكتوريا و آغاز انتخابات شهردارىهاى خود مختار محلى . آثار پژوهشگران شرق‌شناس كه نشان دادند هندوستان تمدنى درخشان و فلسفه‌اى ژرف داشته است از ديگر عوامل برانگيزنده اين دلگرمى بود . خود اين امر سبب شد تا واكنش مثبتى نسبت به ديگر گروه پيدا شود . تحقير و خوارشمارى از سوى اروپاييان چه از نظر نژادى و يا فرهنگى براى كسانى كه با مفاهيم حقوق بشر و مدنى آشنا شده بودند ، بسيار دردآور و آزار دهنده بود و اين احساس دردمندى به شدت گسترده بود . اين كه عملا هنديان از حق اشغال مقامات بالاى دولتى محروم بودند به گونه‌اى روزافزون موجب خشم و تنفر همگان بود . اين كه دولت انگليس سربازان هندى را در راستاى هدف‌هاى جهانخوارى خود در خارج از شبه قاره هند به كار مىگرفت ، سوء استفاده از عوارض گمركى به نفع صنايع و فرآورده‌هاى انگليسى ، نحوه برخورد با روزنامه‌هاى هندى همه و همه به حساب هجوم و حمله به مفهوم تازه و نوين عزت و احترام مادر وطن ، هند ، دانسته مىشد . دولت لرد ريپون سبب شد تا تمام اين احساسات به غليان درآيد . دست برداشتن از ماجراجويى در افغانستان به عنوان نفى امپرياليسم مورد استقبال عامه قرار گرفت . از اصلاحات در دولت‌هاى محلى به عنوان نويدى اميدواركننده براى آينده ياد شد . آنگاه موضوع قانون ايلبرت پيش آمد . در اصل اقدام كم اهميتى بود ، مقام قضات هندى با مقام قضات انگليسى برابر مىشد و اجازه مىداد قاضى هندىتبار در تمام محاكم ايالت بنگال به داورى بنشيند . دليل تصميم اين بود كه هنديان رتبه‌هاى ترقى را در دستگاه دادگسترى آن روز طى كرده بودند . اما معناى ديگر قانون اين بود كه قضات هندى ، بدون حضور هيئت منصفه مىتوانستند ، در محاكماتى كه طرف اروپايىنژاد بود داورى كرده انشاى رأى كنند . امكان اين امر موجب بروز انفجار در محافل بازرگانى اروپايى كلكته شد . مبارزه شديدى عليه اين اقدام آغاز شد كه اوج آن توطئه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبراى گروگان گرفتن شخص نايب السلطنه انگليسى تبار هند بود . لرد ريپون متوجه شد دستگاه ادارى تحت امر او با مخالفان هم قدم و هم صدا است . اگر اشخاصى با شخصيت كلايو يا دلهوزى يا ايروين نايب السلطنه بودند با اعمال قدرت قانون را اجرا كرده و حرف خود را بر كرسى مىنشاندند . اما لرد ريپون دچار ترديد و دودلى بود ، و ناچار راضى به سازش شد . در نتيجه موجبات نارضايى هر دو طرف را فراهم آورد . اروپاييان پرچم نژادپرستى را برافراشته بودند . الگوى تبليغات خشن سياسى پياده شد . براى طبقهء متوسط در حال شكل‌گيرى كه تازه با مفهوم ميهن و ميهن‌پرستى آشنا شده بود اين مسئله جنبه حياتى پيدا كرد . اولين نشست كنگره ملى هنديان در دسامبر سال 1885 در بمبئى برگزار شد .\r\nكنگره در آغاز تشكيلاتى ساده و ناچيز داشت . در نخستين اجلاس آن تنها هفتاد نماينده شركت كردند . اما از همان ابتدا كانونى شد براى اعتقادات و نظرات سياسى طبقهء متوسط تازه پيدا شده . به سال 1900 ميلادى كه مىرسيم تشكيلات آن تمام شبه قاره هند را فراگرفته بود . يك‌يك اعضاء مترقى طبقهء متوسط آن را سخنگوى خود و مظهر آرزوها و الهامات خود مىدانستند .\r\nپشتيبانان كنگره عمدتا اهل حرفه‌هايى از قبيل معلمى ، وكيل دادگسترى و چند نفرى از بازرگانان بمبئى و زمينداران بنگالى بودند . بسيارى از كارمندان ادارى هندىتبار نسبت به آن علاقمند بوده و جمعى از آنان ، پس از بازنشستگى ، به آن پيوستند . در آغاز تعدادى از انگليسيان نيز از آن حمايت مىكردند ، مانند ا . او . هوم ، « 1 » از كارمندان عالى رتبه بازنشسته ادارى ، كه از اعضاى مؤسس آن بود و سه نفر ديگر كه تا سال 1900 به رياست سالانه كنگره انتخاب شدند . نايب السلطنه دوفرين در آغاز با احتياط آن را تاييد كرد .\r\nدر اوايل اعلاميه‌هاى كنگره حكايت از وفادارى و اظهار قدردانى نسبت به\r\n\r\n\r\n","description":"","footnote":"\r\n( 1 ) .  A . O . Home \r\n","page_name":" 233 ","page_number":233},
  {"content":"\r\n\r\nبركت‌هاى فرمانروايى انگليسىها بود . اما اين دوستى و هم‌آهنگى دوام نياورد . بقاء و دوام كنگره بسته به پيشنهادات و انتقادات و ارائه راهكارهاى مثبت بود . اكثريت قريب به اتفاق كارمندان دستگاه ادارى انگليسيان در هند ، كه بيشتر مديريت مناطق روستانشين را بر عهده داشتند و مديريت آنان بر اصول پدرسالارى استوار بود ، متحجرتر از آنان بودند كه بتوانند خود را با اين تحول نوين وفق دهند . اينان به طور كلى علاقمند به روستانشينان بودند .\r\nآنچه مىتوانستند در خدمت به روستا انجام مىدادند . با نظام قديم خو گرفته بودند . با سنت‌گرايان روابط دوستانه و صميمانه داشتند . اين شخصيت تازه پا به ميدان گذاشته ، در نظر آنان ، نه هندى بود و نه غربى . نه مانند نجباء و اشراف هند همراه ، مساعد و موافق مىنمود و نه مانند روستاييان و كشاورزان به انگليسيان عزت و احترام مىگذاشت . انتقاد مىكرد ، عيب مىگرفت ، و نه تنها براى خود حق قائل بود بلكه حق خود را مطالبه هم مىكرد ! از ديدگاه اكثريت معمولى كارمندان ادارى انگليسىتبار ، كه در هند خدمت مىكردند ، اينها همه مقدمه فتنه و آشوب و شورش بود . به همين علت به اعضاء كنگره با سوءظن نگاه مىكردند ، و نسبت بدانها بدبين بودند . اعضاى كنگره نيز عمدتا با اين جماعت سروكار داشتند . اين‌گونه بود كه در مدت كوتاهى شكاف عقيدتى تبديل به شكاف هولناك عواطف و احساسات شد . به سال 1900 كه مىرسيم كنگره رسما به صورت تشكيلات رسمى مخالف هيئت حاكمه و دولت درآمده بود .\r\nهمراه با گسترش ريشه‌هاى كنگره در قشر تازه پيدا شده ، تمايلات مخالف با يكديگر در ميان اعضاء كنگره ، بروز كرد . دست بر قضا پيشوايان دو جناح يا دو تمايل عمده موجود در كنگره هر دو از ميان برهمن‌هاى چيت پاوان مغرب هندوستان برخاسته بودند . همان ناحيه‌اى كه در گذشته\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nقلب تپنده مقاومت ماراتاها در برابر انگليسيان بود . كوپال كريشنا كوخيل « 1 » و بل گنگادارا تيلاك « 2 » فقط از نظر استعداد و توانايى و دلبستگى شديد به ميهن خويش ، هندوستان ، با يكديگر شباهت كامل داشتند . اما از هر نظر ديگر هر يك نقطه مقابل ديگرى بود . كوخيل دوستدار مغرب زمين و موثر و سازنده و اهل سازش بود . تيلاك شيفته گذشته هند بود ، او سرشتى خشن و سخت‌گير داشت ، در مباحثه پرخاشگر و اهل زهرخند بود ، در احقاق حق پافشارى مىكرد ، مبارزى بىامان و يكدنده بود . كوخيل خطيبى بليغ و فصيح بود ، رفتارى دموكرات ماب داشت ، بر ارقام و آمار مسلط بود ، صاحب منطقى بسيار قوى و از موجبات افتخار و غرور هنديان مغرب‌گرا بود . تيلاك با نوشته‌هاى فشرده و موثر و خطابه‌هاى آتشين خود غم شكوه و صلابت گذشته ماراتاها را به ياد مىآورد . تفاوت‌هاى بارز اين دو يادآور رقابت ميان كلادستون و ديسرائيلى [ نخست وزيران وقت انگلستان 
  ] بود كه باعث هيجان مىشد . اين دو ، نماينده دو تمايل و دو طرز تفكر متمايز از يكديگر بودند . تفاوت و تمايزى كه هنوز حتى پس از بيرون راندن انگليسيان و استقلال هند دوم آورده است . اعتقادات سياسى كوخيل بر ليبراليسم از نوع گلادستونى استوار بود . آرزومند بود هندوستان مطابق موازين تمدن غرب خودمختار شده و همزمان دست به كار اصلاحات فراگير اجتماعى شود . با آن كه انقلابى نبود اما درك كرده بود لازمهء بقاى مفاهيم سياسى غربى پياده كردن اصلاحات اجتماعى مغرب زمين در جامعه هند است . بنابراين به گونه‌اى اصولى از انگليسيان جانبدارى مىكرد ، و با آنان همراه بود . تنها اختلاف او با انگليسيان اين بود كه وى براى هنديان مزاياى بيشترى خواستار بود كه انگليسيان با دادن آن مزايا مخالف بودند . از سوى ديگر تيلاك سرشار از غم ميهن‌پرستى به روزهاى آقايى ماراتاها و افتخارات گذشته هندى\r\n\r\n\r\n","description":"","footnote":"\r\n( 1 ) .  Gpoal Krishna Gokhale \r\n( 2 ) .  Bel Gangadara Tilak \r\n","page_name":" 235 ","page_number":235},
  {"content":"\r\n\r\nمىانديشيد . او سنت‌گرا بود ، مىخواست هرگونه اصلاحات اجتماعى پس از آزادى و استقلال هند انجام گيرد . دانش و مؤسسات غربى براى او وسيله رسيدن به هدف بود ، و هدف استقلال هندوستان بود . در به كار بردن وسايل براى رسيدن به هدف نيز سليقه‌اى ديگر گونه داشت . براى پيشبرد ملىگرايى و رسيدن به هدف از بكارگيرى احساسات سنتى و ميهن‌پرستى نوع مهاراتايى پرهيز نمىكرد . براى رسيدن به اين هدف فرقه سيواجى را از نو زنده كرد . انجام مراسم باستانى را تشويق مىكرد . هنگام بروز مرض و با در بمبئى ، به سال 1879 ، در برانگيختن احساسات سنت‌گرايان عليه اقدامات دولت كوشش و تكاپو كرد . اگر رقيب او كوخيل مىخواست امتياز بگيرد او اصرار داشت كه احقاق حق كند . كوخيل تقاضا مىكرد ، تيلاك طلبكار بود .\r\nتيلاك اعتقاد راسخ داشت كه از مدارا سودى حاصل نخواهد شد . او مىگفت با مداهنه نم پس نخواهند داد ، بايد آنان را زير فشار گذارد . طرز برخورد كوخيل مورد پسند و تاييد سرمايه‌داران محتاط بود . اما تيلاك با اصرار در اقدام مستقيم ، خون مردم كوچه و بازار را به جوش مىآورد . مشكل آن روز و زمان ، همان‌گونه كه هم كوخيل و هم تيلاك سرانجام درك كردند ، اين بود كه دولت حاكم هنوز قوىتر از آن بود كه بتوان در برابرش درفش استقلال برافراشت .\r\nاين دو گروه را اعتداليون و افراطيون نام نهاده بودند . بدان سبب هنوز از يكديگر جدا نشده بودند كه دربارهء بسيارى از موارد و مسائل اشتراك رأى و سليقه داشتند . در سال 1900 موضع دولت ، به‌گونه‌اى كلى ، چنين بود ؛ اول از همه موضوع نمايندگى بود . تمام اعضاء كنگره با قانون شوراهاى مصوب 1892 كه واكنش سست و نيم بند دولت به تقاضاهاى آنان بود ، مخالف بودند .\r\nپس از شش سال گفت‌وگو شوراهاى قانون‌گذارى در مركز و ايالات كم و بيش وسعت يافت . اصل انتخاب شدن همراه با شرط « تاييد صلاحيت نامزدها »\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nپذيرفته شد . شوراى امپراطورى « 1 » فقط مىتوانست دربارهء قوانينى كه به آن ارجاع مىشد اظهارنظر كند ، اما بحث دربارهء بودجه مجاز دانسته شد . بدين ترتيب كوخيل فرصتى مناسب به دست آورد ، تا به‌گونه‌اى استادانه ، سياست‌هاى كلى دولت را بررسى و مطرح و مورد انتقاد قرار دهد . اين مورد خود بيانگر اختلاف در طرز برخورد و اولويت‌ها ، ميان دولت از يك سو و عوامل معتدل‌تر كنگره از سوى ديگر بود . در توجيه اين كه چرا امتيازهايى را كه دولت مىداد نه تنها سبب آزردگى بلكه موجب خشم شديد مىشد ، آنان كه از مكتب تيلاك پيروى مىكردند ، به آسانى به اين باور مىرسيدند كه تمام آنچه دولت راجع به اصلاحات مىگويد بهانه و عذر است ، در واقع فريب و حيله است . در پشت سر اين اختلاف نظرها و سليقه‌ها فشار روزافزون جوانان تحصيل كرده و صاحب صلاحيت بود كه مىخواستند امور اجتماعى را به دست گيرند و مشغول كار شوند .\r\nدومين موضوع مورد اختلاف مسئلهء اشغال مقامات عالى دولتى توسط هنديان بود . به‌گونه‌اى روز افزون احساس مىشد ، از روى نهايت بىانصافى ، ورود هنديان به دستگاه دولتى بىاندازه دشوار است . دولت اصرار مىورزيد آزمون ورود به خدمت دولت در لندن انجام گيرد . آن هنگام كه تعداد داوطلبان شركت در آزمون زياد شد حداقل سن داوطلبان را به 19 سال پايين آوردند . عملا تنها جوانانى كه در انگلستان تحصيل مىكردند مىتوانستند در آزمون ورودى شركت جويند . اين مقررات سبب شد از يك سو از تعداد دواطلبان به شدت كاسته شود و از سوى ديگر تنها كسانى بتوانند در آزمون شركت كنند كه چندان پاىبند مليت هندى نباشند . اين طرز برخورد سبب برانگيختن اين سوءظن شد كه دولت انگليس مىخواهد از زير تعهداتى كه ملكه ويكتوريا كرده بود ، يعنى ملاحظات نژادى مانع از دستيابى به مقامات\r\n\r\n\r\n","description":"","footnote":"\r\n( 1 ) .  Imperial Council \r\n","page_name":" 237 ","page_number":237},
  {"content":"\r\n\r\nعاليه دولتى نخواهد بود - و سابقهء آن به سال 1833 مىرسيد - شانه خالى كند .\r\nاين موارد اختلاف بر حساس‌ترين نقاط روح تمام طبقه متوسط ، يعنى آرزوها و جاه‌طلبىها و عزت نفس آنان فشار دردناك مىآورد . عزت نفس هنديان را رفتار اروپاييان غير دولتى و گاهى دولتى به طور كلى جريحه‌دار مىكرد . حتى آن هندى كه از شعر شكسپير لذت مىبرد و مؤسسات انگليسى را مىپسنديد از اين توهين به عزت نفس مصون نبود . مثلا هنديان اجازه مسافرت با قطار راه‌آهن درجه يك را نداشتند ، يا آن كه در ملاء عام مورد خفت و اهانت قرار مىگرفتند . براى هنديان احساس نخوت و تكبر بسيارى از كارمندان رسمى انگليسى به مراتب دردآورتر و آزار دهنده‌تر از رفتار و كردار خشونت‌آميز اروپاييان بىتربيت و بىاصل و نسب بود .\r\nدر پشت سر اين موارد اختلاف ، مسئله‌هاى عملى بسيار مهمى نهفته بود .\r\nجماعت بازرگانان هند به‌گونه‌اى روزافزون متوجه مىشدند كه منابع بازرگانى هند فداى منافع بازرگانى انگلستان مىشود . اعتقاد عمومى در بمبئى اين بود كه دولت براى حفظ منافع صاحبان كارخانه‌هاى نساجى لانكاشير انگلستان به صنايع نساجى نوپاى هند صدمه مىزند و اشكال‌تراشى مىكند . زمينه اين اعتقاد لغو كليه عوارض گمركى از واردات در سال 1879 بود ، اقدامى كه به‌گونه‌اى غير مستقيم به نفع كارخانجات لانكاشير بود . در سال 1895 كه دولت براى كسر بودجه مجبور شد دوباره همين عوارض گمركى را طلب نمايد پنج درصد هم بر توليدات نساجى داخلى هند ماليات بستند . در نظر همگان به‌گونه‌اى علنى تبعيض و جانبدارى شديد نسبت به اجناس وارداتى مىشد . مطالب ديگرى هم مطرح بود ، از جمله مخارج ساختن راه‌آهن ، فرستادن سرمايه‌ها به انگلستان بدون پرداخت سود و مشكل آفرينى و مانع‌تراشى در راه توسعه صنايع داخلى و بومى هندوستان . خلاصه آن كه عقيدهء همگان - كه در پاره‌اى از محافل به احساسات تند و خشم‌آلود تبديل شده بود - اين بود كه پنجه استعمار انگلستان با هدف فقير كردن روزافزون\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمردم هند ، سخت گلوى هندوستان را مىفشارد . قصد و نيتى هم براى كاستن از فشار در ميان نيست . اين‌گونه بود كه روزبه‌روز شكاف ميان طبقهء متوسط و دولت فراخ‌تر و بر فاصلهء ميان آن دو افزوده‌تر مىشد . اما احتياط حكم مىكند در اين مقطع زمانى از قائل شدن اهميت ، بيش از اندازه ، براى كنگره پرهيز شود . ملىگرايى هند هنوز نهضتى بود كه به صورت سيلى تناور درنيامده بود . نوعى الهام و آرزو بود و نه حركتى همگانى . هنوز محدود بود به طبقهء متوسط غرب‌زده ، و توده‌هاى مردم همانند گذشته تماشاچى بودند .\r\nآنگاه گرزن وارد صحنه شد . نجيب‌زاده‌اى با استعداد و خيال‌پرست با رگه‌اى از اعتياد به جهانخوارى ويكتوريايى . به عنوان يكى از كارمندان نه چندان عالى رتبه اما صاحب آينده‌اى درخشان ، در سن چهل سالگى به نايب السلطنگى هندوستان منصوب شد . مانند ناپلئون مسحور مشرق زمين بود . عزم جزم كرده بود در هندوستان صاحب آوازه شود . به اين اميد كه روزى در انگلستان بر صندلى نخست وزيرى تكيه زند . اما او نيز همانند ولزلى و دلهوزى در گذشته ، گرفتار فريب سراب هند شد . نزديك بود كار او به رسوايى شغلى بكشد . در آغاز همه چيز بر وفق مراد مىنمود . فعاليت فراوان ، مراسم باشكوه و گفته‌هاى سرشار از تهور و شجاعت دربارهء امپراتورىها و وظايف فرمانروايان نسبت به اتباع و رعاياى زيردست . از ديدگاه گرزن انگلستان قيم گذشته هند و آموزگار آينده شبه قاره بود .\r\nمىپنداشت هند بايد رنج بكشد و بار ببرد به اين اميد كه در آينده دوردست پاداش يابد و شايد به گنج رسد . هند مانند كودكى صغير بايد نخست از آزمون غربى شدن سرافراز بيرون آيد تا اجازه يابد از ارثيه خود استفاده كرده در آن دخل و تصرف كند . با روحيه‌اى ملهم از اين‌گونه پندارها دست به كار تجديد سازمان كامل دستگاه ادارى شد . نخست به مشكل مرزها پرداخت . سياست\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nپيش رفتن كه مظهر آن زير تسلط آوردن كامل نواحى اين سوى خط دوراند « 1 » بود ، باعث روشن شدن آتش عصيان در ميان عشاير مرزنشين شده بود .\r\nسياست مرزى را دگرگون ساخت . نيروهاى مسلح را پس كشاند و در پايگاه‌هايى متمركز ساخت تا نقش نيروى ذخيره متحرك را بر عهده گيرند . از مزدوران عشاير براى ايجاد امنيت در مناطق عشايرنشين استفاده كرده و راه‌هاى ارتباطى را تعمير و آماده استفاده ساخت . سپس نواحى شمال غربى پنجاب را از آن ايالت مجزا كرد . ايالت نوينى را ، كه زيرنظر مستقيم دولت هند اداره مىشد ، به وجود آورد . سياست گرزن دربارهء افغانستان كامياب بود . به كمك دولت انگلستان نمايش قدرتى در خليج فارس داد كه هشدارى به جاه‌طلبىهاى آلمان بود . در سياست‌هاى خود نسبت به تبت ناكام ماند .\r\nهمان‌گونه كه نايب السلطنه‌هاى پيش از او از پيدا شدن شبح قدرت روسيه در افغانستان واهمه داشتند او نيز گرفتار وحشت نفوذ روس‌ها در تبت شد . اين وحشت سبب اعزام نيرو به سرپرستى يونگ هسبند « 2 » در سال 1940 به لهاسا شد . در اندك زمانى مجبور به انكار آنچه رويداده بود گرديد . اين آخرين غزلخوانى جهانگشايى هند تحت تسلط انگلستان بود .\r\nدر خود شبه قاره از يك سو امراء و شاهزادگان دست نشانده را مورد عنايت و عطوفت قرار مىداد . از سوى ديگر تهديد مىكرد و برايشان شاخ و شانه مىكشيد . اما روى هم رفته ستايشى كه به دليل آرام بودن از آنان مىشد و تحسين از اقداماتى نظير تشكيل « سپاه خدمت به امپراطورى » مؤثرتر از سرزنش و بهانه‌جويى بود . شاهزادگان و امراء اعتماد به نفس پيدا كردند ، و در سال 1914 يك صدا وفادارى خود را اعلام داشتند . او دستگاه قرطاس بازى ادارات را واژگون ساخت ، عليه گزارش‌نويسىهاى مفصل و تأخيرهاى\r\n\r\n\r\n","description":"","footnote":"\r\n( 1 ) .  Durand Line  خط مرزى كه در سال 1893 تعيين شده بود و كمربند عشايرنشين ميان هند و افغانستان را از ميان به دو نيم تقسيم مىكرد .\r\n( 2 )  Uoong Husband \r\n","page_name":" 240 ","page_number":240},
  {"content":"\r\n\r\nادارى مبارزه كرد ، به مسئله كشاورزى و مالكيت ارضى دقيقا رسيدگى نمود ، از برآورد ماليات روستاييان كاست و بر مدت پرداخت اقساط كشاورزان اندكى افزود ، در پوسا مؤسسه و مركزى براى پژوهش‌هاى كشاورزى بنياد گذارد ، در انجام برنامه‌هاى عمرانى كوشيد ، شش هزار ميل راه‌آهن ، علاوه بر بيست و هفت هزار ميل راه‌آهن موجود ، ساخت ، نزديك به دو ميليون هكتار بر اراضى زير پوشش شبكه آبيارى افزود ، در زمينه فرهنگ هم همين‌گونه كوشا بود ، در كلكته بناى يادبود ويكتوريا را برپا ساخت ، كتابخانهء عظيمى احداث كرد ، و از همه مهم‌تر ادارهء باستانشناسى را بنياد گذاشت تا از ميراث فرهنگى موجود و باستانى محافظت شود و كشفيات نوين صورت گيرد .\r\nتا اين جا ، هند هيجان‌زده را همراه خود داشت . اوج حكومت او تشكيل دربار دهلى در سال 1903 به مناسبت تاجگذارى ادوارد هفتم بود كه خود بر آن رياست كرد ، اما از آن به بعد جدال و ستيزه آغاز شد . نخوت و تصورات واهى سبب شد گرزن يك دوره ديگر نايب السلطنه بودن هند را بپذيرد . تمام اين دوره صرف نزاع با لرد كيچنر ، « 1 » فرمانده كل نيروهاى مسلح ، دربارهء تسلط ادارى بر ارتش شد . همان هيئت دولت ضعيفى كه گرزن را دوباره منصوب كرده بود و اجازه داده بود به لهاسا لشكركشى كند ، گرزن و كيچنر را آشتى داد .\r\nاين مصالحه براى گرزن شكست به حساب مىآمد ، و سبب شد با تلخى و دلتنگى روحى بازنشسته شود . اما اين ستيزه‌هاى او در هند بود كه در آينده هندوستان موثر واقع شد . پس از مطالعه و بررسى وضع تعليمات عاليه در هند قانون دانشگاه‌ها را در سال 1904 به تصويب رساند . بنابراين قانون هيئت استادان صاحب تحصيلات عاليه در كلكته به وجود آمد . شيوه اقامت دائم استادان پياده شد . در اين قانون سعى شده بود تسلط استوارتر بر انبوه بىشمار مؤسسات تعليمات عاليه ، كه در اثناى انفجار آموزشى پيدا شده بودند ، اعمال شود . با افزودن بر تعداد كسانى كه از سوى دولت نامزد\r\n\r\n\r\n","description":"","footnote":"\r\n( 1 ) .  Kitchner \r\n","page_name":" 241 ","page_number":241},
  {"content":"\r\n\r\nعضويت در هيئت‌هاى امناى دانشگاه‌ها بودند ، يعنى عوامل رسمى دولتى ، بر شدت مديريت دولتى بر اين مؤسسات افزود . اشكال از هم اين جا آغاز شد .\r\nآموزش عالى از مسائلى بود كه به شدت مورد توجه و علاقه طبقهء متوسط نوين بود . فرصت‌هاى به دست آمده و پيشرفت‌هاى خود را ناشى از آموزش عالى ، كه عمدتا با مديريت خود آنان اداره مىشد ، مىدانستند . اقدامات گرزن را به عنوان اعلان جنگ تلقى كردند . آن را دخالت ادارات دولتى دانسته و حمله‌اى حساب شده عليه احساسات ميهن‌پرستانه هنديان پنداشتند .\r\nسرانجام مشكل تقسيم بنگال پيش آمد . بنگال ايالتى بيش از حد بزرگ بود كه هفتاد و هشت ميليون نفر جمعيت داشت و شامل بنگال‌هاى شرقى « 1 » و غربى و بيهار و اوريسا بود . مدت‌ها در اين باره بحث شده بود . اشتباه گرزن اين بود كه به جاى حرف عمل كرد . ايالتى نوين ، متشكل از بنگال شرقى و آسام كه سى و يك ميليون نفر جمعيت داشت ، به پايتختى داكا تأسيس كرد . اما مردم بنگال شرقى عمدتا مسلمان بودند و از آن بنگال غربى هندو . از اين گذشته در بنگالى كه جمعيت آن به چهل و هفت ميليون تقليل يافته بود بنگالىها در مقابل مردم بيهار و اوريسا در اقليت قرار گرفتند . طبقه سياسى بنگال به شدت سربلند كردند . هيجان و آشفتگى منحصر به طبقه سياسى نبود . روستانشينان بنگال نيز برآشفتند . همگان بر اين باور بودند كه گرزن از روى قصد و تعمد بنگال را دوپاره كرده بود تا در برابر فعاليت سياسى مردم بنگال واكنش نشان دهد . بر مقام اجتماعى مسلمانان نسبتا عقب مانده بنگال افزوده بود تا به خيال خودش تعادل سياسى ايجاد كند . حقيقت امر اين بود كه گرزن به همان اندازه كه در مديريت فعال و واقع‌بين بود در امور سياسى كودن و دير فهم بود . اصلا به مخيلهء او حتى خطور نكرده بود به هنگام مذاكره درباره قانون تعليمات عاليه يك نفر هندى را هم در شوراى مربوط شركت دهد . حال آن كه بنگال\r\n\r\n\r\n","description":"","footnote":"\r\n( 1 ) . حال كشور بنگلادش ، يا پاكستان شرقى\r\n","page_name":" 242 ","page_number":242},
  {"content":"\r\n\r\nآكنده بود از انبوه متخصصان درجه اول امر آموزش و تعليمات عاليه . به هنگام تقسيم بنگال نيز آنچه را به حساب نياورد و ملاحظه نكرد ، افكار عمومى مردم بنگال بود . از هيجان و غليانى كه پيش آمد شگفت‌زده شد . چون مىپنداشت اين همه حاصل ياوه سرايىهاى اهل سياست است آن را ناديده انگاشت . مخالفت‌ها با پيشوايى سورندرنات بانرجى « 1 » و كارد به استخوان رسيدن از بىتفاوتى مقامات رسمى به صورت تحريم اجناس انگليسى و سوزاندن نمادين منسوجات لانكاشير به اوج خود رسيد . پيشوايان مخالف ، با همان شيوه كه اروپاييان در برابر قانون ايلبرت ايستادگى كرده بودند ، به مبارزه پرداختند و از واكنش حاصل شگفت‌زده شدند . كوخيل در شورا و تيلاك در مغرب به حمايت از آنان برخواستند . تيلاك پيشنهاد كرد مردم از پرداخت ماليات خوددارى كنند . اما شوم‌ترين ثمره مخالفت پيدا شدن گروه تروريستى بود كه نه تنها به دست آوردن آزادى را از نظر مذهبى وظيفه مىشمرد بلكه سوءقصد به جان و آدم‌كشى را نذرى مقدس مىدانست كه به درگاه ايزد بانو كالى مىشود .\r\nبنگال دو پاره شد ، و گرزن به انگلستان بازگشت ، اما هند ديگر هند سابق نبود . تمام طبقه متوسط و در بنگال تمام مردم ، به گونه‌اى ژرف ، به جنبش درآمده بودند . نتيجه كلى اين شد كه تمام اين طبقه به كنگره ، كه حياتى از نو يافته بود ، پيوستند . ملىگرايى كه تا به حال براى اعضاى فعال‌تر طبقه متوسط حالت نظرى و آرمانى داشت ، تبديل شد به اعتقاد راسخ و طرز برخورد غريزى و فطرى . رنج ناشى از تقسيم بنگال درد زايمان دشوار ملىگرايى بورژوازى هند بود . اما نتيجه‌هاى ديگرى نيز به دست آمد . آشكار شد كه بورژوازى ، كم يا بيش مورد نفرت ، مىتواند به هنگام لزوم از پشتيبانى همگان برخوردار شود . معلوم شد نجباى كهن و سنتى نه تنها نمىتوانند از\r\n\r\n\r\n","description":"","footnote":"\r\n( 1 ) .  Surendernat Banerjea \r\n","page_name":" 243 ","page_number":243},
  {"content":"\r\n\r\nنهضت‌هاى ملى جلوگيرى كنند بلكه حتى قادر نيستند اين‌گونه نهضت‌ها را هدايت نمايند . از همه مهم‌تر ثابت شد به دنبال و به جاى حرف عمل هم مىتوان كرد . كنگره ، كه تا به حال فقط توانايى ترغيب و تشويق داشت ، حال صاحب قدرت سياسى نيز شده بود . اما تمام آيات و نشانه‌ها بر عليه دستگاه رسمى قرطاس بازى انگليسىها نبود . اين احساس كه دولت انگليس عزم جزم كرده تا از تجدد و بيدارى هند جلوگيرى كند تنها موجب انشعاب گروه‌هاى تروريستى ، كه در بنگال ظرف چند سال آتى عمليات وحشيانه انجام دادند ، نشد . احساسات ضد دولتى به شدت توسعه يافته بود . به موازات آن بر تعداد پيروان تاليك افزوده شد . اين غليان احساسات سبب شد در نشست سال 1907 كنگره كه در سورات انجام شد خود كنگره دچار شكاف شود . نتيجه آن افول ستارهء بخت تاليك بود ، و سرتاسر شبه قاره هند برآشفته و ناآرام و دچار سرگشتگى بود .\r\nهنوز چند هفته از بازگشت گرزن به انگليس نگذشته بود كه حزب ليبرال با اكثريت هنگفتى در انتخابات انگلستان برنده شد . دولت نوين انگلستان نسبت به خواسته‌هاى مردم هند نظر مساعدتر داشت . انتظار مىرفت بيشتر اقدامات ستيزه‌جويانه گرزن را لغو كند ، اما چنين نشد و اين اقدامات ابقاء شد .\r\nوزير كشور نوين جان مورلى « 1 » بود كه ، پيش از آن ، زندگينامه گلادستون را نوشته بود . از اديبان تندروى بود كه حال ستارهء اقبال سياسى او طلوع كرده بود . اما اين طلوع آنگاه رويداده بود كه به علت بالا رفتن سن ، گرفتار انديشه‌هاى غرورآميز شده بود . رفتارى خودكامه داشت ، و در عمل دچار ضعف بود . در كلكته با مينتو ، جانشين گرزن روبرو شد كه استعمارگرى تمام عيار بود و به تازگى از كانادا به هندوستان انتقال يافته بود . نه در كار استاد بود و نه استعدادى درخشان داشت . اما خونسرد و بىتفاوت و آگاه از اوضاع روز\r\n\r\n\r\n","description":"","footnote":"\r\n( 1 ) .  Jhon Morley \r\n","page_name":" 244 ","page_number":244},
  {"content":"\r\n\r\nو طبيعت آدميان بود . اين دو نفر ظاهرا با هم ناسازگار مىنمودند . اما به گونه‌اى غير منتظره جفتى مناسب از آب درآمدند . بىعطوفتى مينتو مصلحتى بود براى مزاج آتشين مورلى و خونسردى وى ترياقى بود براى دودلىهاى وى . هرچند كه دولت در نشان دادن واكنش سريع دچار ترديد بود اما اوضاع هند را بسيار جدى گرفتند . بى آن‌كه هدف‌هاى درازمدت سياسى را بپذيرند تصميم گرفته شد حسن نيت و اعتماد قشرهاى سياسى را جلب كنند . بر اين اساس ميان مورلى و مينتو گفت‌وگوهايى انجام شد و قرار گذاشتند با كوخيل مشورت كنند . انديشه ايجاد شوراى مشورتى را به دور افكندند . گفت‌وگو بر اين نكته متمركز شد كه ميان هندوان و دستگاه ادارى ارتباط و نزديكى ايجاد كنند ، بر تعداد و قدرت شوراهاى قانون‌گذارى موجود بيفزايند . دادن اين امتيازات ، كه امروزه ناچيز و اندك مىنمايند ، با در نظر گرفتن سوءظن محافظه‌كاران و مخالفت شديد مسئولين ادارات ، نياز به جرأت و خطر كردن داشت . وقوع انشعاب در كنگره و گسترش افراطگرى و پيدا شدن گروه‌هاى تروريستى از يك سو نوعى فوريت رسيدگى به امور را لازم مىساخت . از سوى ديگر دلايل موجهى براى به تأخير انداختن هرگونه اصلاحات در دست محافظه‌كاران بود . آنگاه كه براى نخستين بار پيشنهاد شد هنديان در شوراى اجرايى نايب السلطنگى شركت كنند ، اولين واكنش اعضاى شورا ، به قول پروفسور دادول « 1 » اين بود كه گويى طپانچه بر شقيقه آنان گذاشته‌اند .\r\nحاصل اين گفت‌وگوها قانون شوراهاى هند مصوب 1909 بود كه با اسم اصلاحات مورلى - مينتو شهرت يافته است . هم‌اكنون هنديان به عضويت شوراى نايب السلطنه و شوراى هند در لندن درآمده بودند . حال راه گشوده شد تا هنديان در شوراهاى اجرايى ايالات نيز عضويت پيدا كنند . شوراى قانونگذارى سلطنتى گسترش يافت . تعداد اعضاى آن از 25 عضو به شصت\r\n\r\n\r\n","description":"","footnote":"\r\n( 1 ) .  Dadwell \r\n","page_name":" 245 ","page_number":245},
  {"content":"\r\n\r\nرسيد كه بيست و هفت نفر از آنان انتخابى بودند . هنوز رياست شورا با نايب السلطنه بود . موضوع اكثريت آراء در كار نبود ، اما علاوه بر گفت‌وگو و بحث دربارهء بودجه ساليانه مطرح كردن سؤالات و قطعنامه‌هاى كلى مجاز دانسته شد . همين گونه تغييرات در شوراهاى ايالتى داده شد . دو نوآورى عرضه شد ؛ يكى انتخابات مستقيم براى اعضايى كه به مناسبت شغل عضو شورا نبودند ، ديگرى انتخاب نمايندگان مخصوص قشرهاى مسلمان . اين نوآورى دومى حاصل تأسيس مسلم‌ليگ در سال 1906 بود كه خود واكنشى بود نسبت به نفوذ روزافزون هندوان . با اين استدلال اين امتياز داده شد كه چون يكى از شرايط حق انتخاب داشتن مستغلات و املاك بود و اين شرط مانع از آن بود ، كه در حوزه‌هاى مسلمان‌نشين ، مسلمانان به نسبت جمعيت خود در انتخابات شركت كنند پس به جوامع مسلمان اين حق داده شد . اين قانون روى هم رفته در زمينهء انتخابات و داشتن دولتى كه مسئوليت بر عهده داشت گامى رو به جلو بود . تحوّلات بعدى ناچار بود در همين راستاى مسئوليت دولت صورت بگيرد . اما مورلى با شدت مانع از چنين تحولى شد .\r\nبعضا به علت نظرتنگى و دورانديش نبودن و بعضا به سبب احتراز از برانگيختن وحشت و واهمهء انگليسيان مخالف .\r\nاين اقدامات روى هم رفته باعث رضايت كم يا بيش اعضاى معتدل كنگره شد . كوخيل كه در استفاده از تسهيلات شوراهاى نو بنياد استاد بود شوراى سلطنتى را تبديل كرد به تريبونى كه از پشت آن نظرات و آراى ملّىگرايان معتدل بيان شود . يكى از نخستين قطعنامه‌هاى او تقاضاى آموزش ابتدايى همگانى بود . اين خوش‌بينى توأم بااحتياط با اقدامات نايب السلطنه نوين لرد هاردينگ ، « 1 » كه در سال 1910 به جاى مينتو منصوب شده بود ، تاييد شد .\r\nهاردينگ سياستمدارى كاركشته ، ليبرالى معتقد و با تهوّر بود . در پس نقابى از\r\n\r\n\r\n","description":"","footnote":"\r\n( 1 ) .  Hardinge \r\n","page_name":" 246 ","page_number":246},
  {"content":"\r\n\r\nرسمى بودن و خشكى ظاهرى استعدادى فراوان در برخورد با مردم داشت .\r\nبه‌گونه‌اى نامتعارف طرز تفكر و انديشيدن هنديان را درك مىكرد . تماس با كوخيل را ادامه داد . از مشورت كردن با مقامات غير رسمى واهمه نداشت .\r\nتاجگذارى جورج پنجم فرصتى بود براى برگزارى مراسم دربار بزرگ در دهلى ، به سال 1911 ، كه شخص پادشاه و شهبانوى انگليس رياست آن را بر عهده داشتند . از اين فرصت استفاده شد تا تقسيم بنگال ملغى و وضع به صورت اول برگردد . پايتخت دولت هند به دهلى انتقال يافت . دو بنگال بار ديگر يكى شدند ( تا دلتنگى اهل بنگال از انتقال پايتخت تخفيف يابد ) . آسام ايالتى مستقل شد . ايالت نوين بيهار و اوريسا به پايتختى شهر تاريخى پتنا در ساحل رود گنگ ايجاد گرديد . انتقال پايتخت كه از زمان نايب السلطنه بودن لرد ويليام بن تينك مورد مطالعه قرار گرفته بود سرانجام عملى شد . تا آخرين لحظه خبر اين تصميم ، بىاندازه مهم ، محرمانه ماند . انتقال پايتخت اسباب خشم شديد گرزن و اروپاييان مقيم كلكته شد ، اهل بنگال را دلتنگ و افسرده ساخت ، اما در عوض تمام مردم هند از اين تصميم احساس رضايت كردند .\r\nاين نظر كه انگليسيان به مركز و قلب هندوستان تغيير مكان داده بودند اين‌گونه تعبير مىشد كه هندوستان را در آتيه نه چندان دور با رژيمى كاملا نوين اداره خواهند كرد .\r\nدر آن مقطع زمانى جوّ آكنده بود از اميدوارى و افق روشن و فعاليت‌هاى مثبت . هنگامى كه نايب السلطنه با تشريفات رسمى به دهلى آمد تا انتصاب كوخيل در كميسيون آيزلينگتون « 1 » را ، كه قرار بود سهم بزرگ‌ترى در انتصاب دولتى به هنديان بدهد ، اعلام دارد مورد سوء قصد قرار گرفت ، اما از حادثه جان سالم بدر برد . كوخيل را به افريقاى جنوبى فرستاد تا مهاتما گاندى جوان را ، كه به نمايندگى از سوى هنديان مقيم آن ديار از تبعيضات نژادى شكايت\r\n\r\n\r\n","description":"","footnote":"\r\n( 1 ) .  Islington Commission \r\n","page_name":" 247 ","page_number":247},
  {"content":"\r\n\r\nكرده بود ، يارى دهد . به دنبال اين اقدام نايب السلطنه اعلام داشت نه تنها به هندوان دلبستگى ژرف و صميمانه دارد بلكه پشتيبان تمام دوستداران هند و كسانى است كه در برابر ظلم و ستمگرى مقاومت مىكنند . ماه عسل كنگره - دولت پنج سال ، تا روزى كه جنگ اول جهانى اروپا را در خود گرفت ، و براى هند نتايج غير قابل تصور به بار آورد ، ادامه داشت . افراطگرى و عمليات تروريستى از ميان برداشته نشده بود . اما اولى به شدت كم شده بود و دومى ديگر مشكلى خطرناك نبود . روى هم رفته افكار عمومى احساس مىكرد دوباره با حكومت ارتباط دارد . انگليسيان دست كم در زمينهء شراكت ، تحول و پيشرفت اندكى صداقت دارند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\n15 جنگ جهانى اول و جهش بزرگ به جلو\r\nجنگ جهانى اول نقطه عطف بزرگى در تحول هند امروزى شد . انقلابى ژرف را در ضمير و وجدان هنديان به وجود آورد كه به پيدايش و صعود مهاتما گاندى انجاميد . تا سال 1914 روى هم رفته ابتكار در دست دولت انگليسى هند بود . پس از سال 1918 اين ابتكار به دست كنگره افتاد . البته اين انقلاب فكرى پديدهء نوينى نبود . در 20 سال گذشته علائم و آثار بيدارى و طرز برخوردى نوين ديده شده بود اما موقتى مىنمود ، و در برابر اصل برترى بنيادين اروپاييان كم رنگ جلوه مىكرد . تا سال 1914 تصور مىشد خودمختارى از نوع غربى با گام‌هاى آرام و فواصل طولانى ، كه توسط دولت امپراطورى اندازه‌گيرى خواهد شد ، از راه خواهد رسيد . فرمانروايان آينده هند انگليسىهاى قهوه‌اى پوست خواهند بود كه مكائولاى « 1 » روياى آن را ديده بود . اين انديشه را تيلاك زير سئوال برده بود و توسط دولت و مردم هم ميهن خود مردود شده بود . او در زندانى در ماندالى به سر مىبرد و هيچ فرد هندى قصد كمك كردن به او را نداشت .\r\nبيدارى پيش از سال 1914 با نهضت‌هاى ملىگرايى نوين آسيا تداعى\r\n\r\n\r\n","description":"","footnote":"\r\n( 1 ) .  Macaulay \r\n","page_name":" 249 ","page_number":249},
  {"content":"\r\n\r\nمىشد . آشكارتر از همه مورد ژاپن بود . غرب‌گرايى بىرودربايستى آن كشور موجب وجد و سرور ملىگراهاى دست راستى شده بود . اما مرهمى بر جراحت طرفداران تيلاك نمىگذاشت . شكست نظامى كه ژاپن به روسيه تزارى داد تمام احزاب و جمعيت‌ها را برق زده كرد . براى نخستين بار در طول سده‌هاى متمادى يك دولت شرقى در برابر يك دولت مقتدر غربى قد علم كرده بود و پشت آن دولت را به خاك رسانده بود . سپس انقلاب‌هاى ايران و تركيه و چين رخ داد ، اما اين انقلاب‌ها چندان موفقيت‌آميز نبود ، و تنها دريچهء اميدى را باز كرد . در سال 1914 هند نوين هنوز از پشت عينك انگلستان به دنيا مىنگريست . براى هند آن زمان دو قدرت جهانى وجود داشت ، بريتانيا و روسيه . ديگر كشورهاى نيرومند اروپايى و ممالك متحده آمريكا موجودات مبهمى بودند كه از لابلاى ابر و مه نيروى دريايى انگليس به سختى تشخيص داده مىشدند . ربطى به هند نداشتند . دربارهء آلمان ، كم يا بيش ، آن هم عمدتا به علت مقاصد و روابط بازرگانى ، آشنايى مختصرى وجود داشت .\r\nجنگ جهانى اول اين طرز برخورد را برهم زد . سه ماه از شروع جنگ نگذشته بود كه نخست‌وزير وقت انگلستان اسكوئيت « 1 » گفت « از حالا به بعد بايد به هند از زاويه ديد نوينى نگاه شود » . اما با امروز و فردا كردن معمول هيئت وزرا اقدام مثبت در اين زمينه سه سال به تأخير افتاد . افكار عمومى هند به سرعت پى برد بريتانيا يكى از چند قدرت تقريبا هم سنگ اروپا بوده و حتى نيروى دريايى و تسلط او بر درياها نيز بىمعارض نيست . هيبت انگليس را از روى پايه سنگى ويكتوريايى كه مدت‌ها بر آن تكيه زده بود پايين آوردند . بر حيثيت و اعتبار اروپا به طور كلى چنان لطمهء سنگينى وارد آمد كه هيچ‌گاه ديگر جبران نشد . همه ديدند مربيان و اندرزگران اروپايى مشرق زمينىها نه تنها با تمام وجود سرگرم برادركشىاند ، بلكه يكديگر را دقيقا با همان نوع\r\n\r\n\r\n","description":"","footnote":"\r\n( 1 ) .  Asquith \r\n","page_name":" 250 ","page_number":250},
  {"content":"\r\n\r\nبىرحمىها و شرارت‌هاى بىپايان متهم مىكنند كه به هنديان تلقين كرده بودند كه در اين عصر نوين منحصر و مختص كشور هند است . پس از آنچه رخ داده بود آيا باز هم غرب مىتوانست ادعا كند كه صاحب تمدن است ؟ آيا به جز تسلط بر وسايل كشتار دسته‌جمعى ، غرب مزيت ديگرى داشت ؟ با ريختن ترس از انگلستان و از دست رفتن احترام و آبروى اروپا دو رويداد پيش آمد . نتيجه‌اش اين شد كه نظر هنديان نسبت به بقيه دنيا به كلى زير و رو شود . براى هند معناى انقلاب 1917 روسيه فروپاشى بزرگ‌ترين قدرت ارتجاعى دنيا بود . از آن پس تقاضاهاى روسيه در جهت همدردى با ملت‌هاى زير ستم و مقابله با ظلم امپرياليسم براى افكار عمومى به مراتب جالب‌تر و جذاب‌تر از كمونيسم لنين و تروتسكى بود . همراه با سرنگونى تزاريسم انديشه‌هاى پيش از جنگ هند دربارهء سياست دنيا نيز رهسپار زباله‌دانى تاريخ شد . رويداد دوم ورود كشورهاى متحده در سال 1917 به جنگ و اهميت روزافزون امريكا از سال 1918 به بعد بود . اعلاميه چهارده ماده‌اى ويلسون رئيس جمهور وقت امريكا شامل حق استقلال ملت‌ها بود .\r\nهنديان متوجه شده بودند انگليسيان خواهى نخواهى مفاد اين اعلاميه را پذيرفته‌اند . افزون بر اين هنديان شاهد بودند در همان هنگام كه آمريكاييان راجع به حقوق ملت‌ها صحبت مىكردند گفت‌وگوى انگليسيان دربارهء گرفتن امتيازات و تضمين‌ها بود . ديدگاه فكرى تمام هند به شدت تندرو شد .\r\nاحساس اين كه فجر صادق به زودى خواهد دميد گوشه و كنار شبه قاره را فراگرفت . آنچه پيش از سال 1914 اعطاى سخاوتمندانه امتياز دانسته مىشد حال نوعى توهين به حساب مىآمد . پرخاش « چه قدر كم » تيلاك جايگزين نفس بند آمدن كوخيل از « چه قدر زياد » شد . در اثر فشار جنگ در اروپا انقلابى فكرى نيز روى داد . اما اين انقلاب فكرى به دستگاه قرطاس باز ادارى حكومت انگليسيان هند سرايت نكرد . اعضاى جوانتر دستگاه ادارى هند را ، از روى نادانى ، همراه نيروهاى مسلح به بيرون هند فرستاده شده بود .\r\nاينان چون بر سر پست‌هاى خود بازگشتند متوجه تغيير طرز برخورد هنديان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنشدند . در واقع به دنيايى گام نهادند كه برايشان بيگانه بود . مسئولان سالمندتر و قديمىتر ، به سبب وظايف اضافى در شرايط دشوارتر ، اعصابى خسته و خرد داشتند . ذخيره انرژى لازم ، براى رويارويى با بحران پس از جنگ هند را ، نداشتند . نمىتوانستند تغييرات و تحولاتى را كه به سرعت روى مىداد درك و هضم كنند . اگر بخواهيم سرنخ اختلاف شديد ميان دولت انگليسى هند و مردم آن سرزمين را به دست آوريم بايد به ياد آوريم دستگاه ادارى خسته و ميان تهى و پوشالى در برابر طبقهء متوسط نوپاى پرتوان و پرتحرك هند قرار گرفته بود .\r\nشروع جنگ با فوران اظهار وفادارى هنديان نسبت به انگليسيان همراه بود . شاهزادگان سنتى در برابر رفتار ملايمت‌آميزى كه اخيرا نسبت به آنان شده بود در اظهار وفادارى و آمادگى براى انجام خدمات با يكديگر به رقابت پرداختند . طبقه متوسط روى هم رفته پرشور و علاقمند بود . اين عوامل مثبت ميوه‌هاى سياست‌هاى دولت در دههء گذشته بود . اما دولت اين فرصت مناسب را از دست داد ، آمادگى انجام خدمات ، از روى بلاهت ، ناديده گرفته شد . با طولانى شدن جنگ ، جوّ افكار عمومى دگرگون شد . نيروهاى مسلح هندى به فرانسه و مصر و عراق گسيل شدند كه در تمام جبهه‌ها لياقت و كفايت خود را نشان دادند . اما پاسخ دولت به هرگونه پيشنهادى براى تغيير وضع در جمله « پس از پايان جنگ » خلاصه مىشد . البته در خود انگلستان هم هرگونه پيشنهادى براى تغيير وضع همين پاسخ را دريافت مىداشت .\r\nبريتانيا براى بقاى حيات سياسى خود مىجنگيد . اما خود هند به رغم كاميابىهاى مادى ، در واقع ، تماشاچى كنار گود بود . سهم هند در جنگ كم نبود . اما به هر حال نوعى ماجراجويى جسورانه و بااهميت بود . اما به هيچ وجه جنبه مبارزه ملى نداشت . پس نمىشد انتظار داشت تمام عواقب امر را به آينده‌اى مبهم و نامعلوم موكول كرد . معقول و منطقى بود هنديان انتظار داشته باشند ارزش سهم آنان در جنگ در عمل شناخته و پرداخته شود . به تأخير انداختن‌ها و بهانه‌گيرىها و تقاضاى مكرر براى فداكارى بيشتر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاندك‌اندك باعث غيظ و خشم شد تا جايى كه كارد به استخوان رسيد . در آغاز هرگونه مخالفت با دولت متوقف شد ، همگان از مقررات و شرايط جنگ پشتيبانى كردند . يك ميليون و دويست هزار نفر بسيج شدند . از اين عده هشتصد هزار نفر سرباز و رزمنده بودند . يكصد ميليون ليره بلاعوض به انگلستان پرداخت شد . سالانه 20 الى 30 ميليون ليره به هزينه‌هاى جنگى كمك شد . وظيفه دفاع از هند را خود هنديان برعهده گرفتند تا جايى كه مدت‌ها تعداد سربازان انگليس مقيم هند به رقم ناچيز 15000 نفر تقليل يافت .\r\nبا گذشت زمان علاوه بر افتخارات جنگى سيه روزىهاى ناشى از جنگ نيز ظاهر شد . پس از هيجان پياده شدن ارتش هند در فرانسه ، زمستان پيش آمد كه سربازان هندى مىبايست در خندق‌هاى جبهه بگذارنند . سرباز هندى هيچ‌گونه آمادگى براى مقابله با سرما و سختى آن را نداشت . پاسدارى دراز مدت از آبراهه سوئز ، پيش رفت و آنگاه عقب‌نشينى در عراق و رسوايى سوء مديريت جنگ در آن‌جا . روستايى هندى ، اروپاى كثيف و چرك را در لباس‌هاى مندرس زمستانى ديد . از آنچه ديد بيزار و مشمئز شد . در خود هند فعاليت اقتصادى مختصر رونقى گرفت ، اما فرصت توسعه صنعتى عمدتا از دست رفت . در سال 1916 بود كه در اثر فشار لندن كميسيونى برگزيده شد تا نخستين گام‌هاى برنامه‌ريزى اقتصادى را توصيه كند . اين مقدمه‌اى بود بر استقلال اقتصادى هند اما سودمندىهاى آن در سال‌ها پس از پايان جنگ به دست آمد . نبرد زيردريايىهاى آلمان عليه انگلستان موجب افزايش تقاضا براى گندم شد كه به بالا رفتن قيمت‌ها و قحطى انجاميد . نياز پيوسته به نيروى انسانى چنان بر شدت فعاليت مأموران استخدام افزود كه در پاره‌اى از نقاط پنجاب تعهد خدمت كردن اجبارى شد . جنگ با تركيه كه سلطان آن براى ميليون‌ها مسلمان خليفه اسلام و رهبر مسلمانان جهان شمرده مىشد موجب تيره شدن رابطه با مسلمانان هند گرديد . دست آخر هم مرض مسرى انفلوانزا\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپيدا شد كه باعث مرگ ميليون‌ها نفر شد . در همين احوال تغييراتى كه به آنها اشاره شد در روسيه و آمريكا پيش آمد .\r\nدر چنان شرايطى جوّ حاكم بر طبقات سياسى ، كه تا آن زمان حاكى از وفادارى و اشتياق به كمك كردن بود ، به دلتنگى خشم‌آلود و انتظار تغييرات اساسى تبديل شد . امپراطورى پهلوان كه انتظار مىرفت وفادارى و پشتيبانى را با اعطاى هديهء آزادى و دموكراسى پاداش دهد مترسكى پوشالى از آب درآمد . باد نخوت در سر داشت و باز هم متوقع فداكارى و گذشت بيشتر بود .\r\nروزبه‌روز بر تعداد كسانى كه چون تيلاك - با شروع جنگ آزاد شده بود - مىانديشند افزوده مىشد . با افزوده شدن فشار ، كوخيل كه از كوشش و تقلاى زياد از پاى درآمده بود ، در سن 49 سالگى روز پانزدهم دسامبر 1915 درگذشت . در سال 1916 خانم بسانت ، « 1 » كه مشرب عرفانى داشت و بنيان‌گذار دانشگاه بنارس بود به اتفاق تيلاك انجمن آزادى ميهن را تأسيس كردند تا نظرات خود را به كرسى نشانند . هنوز سال به آخر نرسيده كه تيلاك بر كنگره تسلط يافت . با امضاء پيمان لكنو با مسلمانان ، هند و هنديان را غافلگير كرد .\r\nچكيده پيمان پشتيبانى مسلمانان از تقاضاهاى كنگره براى استقلال بود . در عوض هندوان حق مسلمانان را براى داشتن حوزه‌هاى انتخابى مستقل به رسميت شناختند . تيلاك كه در تدبير امور سياسى چيره‌دست بود نشان داد مىتواند به نمايندگى از سوى تمام هند انديشه كند و سخن گويد . در اين مقطع زمانى بود كه دولت از خواب غفلت بيدار شد ، و به فكر افتاد سياست‌هاى كلى پس از جنگ را مشخص و اعلام كند . اين موضع‌گيرى در بيستم ماه اوت 1917 توسط ادوين مونتوگيو ، « 2 » وزير دولتى هند در مجلس شوراى ملى انگلستان ، با اين سخنان اعلام شد :\r\nسياست دولت فخيمهء پادشاهى كه دولت هند كاملا با آن موافق است\r\n\r\n\r\n","description":"","footnote":"\r\n( 1 ) .  Besant \r\n( 2 ) .  Edwin Montagu \r\n","page_name":" 254 ","page_number":254},
  {"content":"\r\n\r\nاين مىباشد كه هرچه بيشتر هندوان در ادارهء كليه مؤسسات دولتى شركت كنند و به تدريج مقدمات خودمختارى فراهم آيد . تا اين كه هندوستان را دولتى مترقى و مسئول اداره كند كه از اجزاى لايتجزاى امپراطورى باشد .\r\nهرچند اعلام سياست‌هاى آينده سه سال به تأخير افتاده بود اما آنگاه كه اعلام شد اساسى و بنيادين بود . آن نوع خودمختارى براى هند در نظر گرفته شده بود كه كشورهاى چون كانادا ، استراليا ، افريقاى جنوبى و زلاند جديد از آن برخوردار بودند ، از اين گذشته سندى بود مورد قبول هر دو جناح حكومت انگلستان . محافظه‌كارى سابقه‌دار چون لرد گرزن اعلاميه را انشاء و اصلاح كرده بود . اعلام كننده آن از ليبرال‌ها بود و هيئت وزرايى ائتلافى آن را تصويب كرده بود . الگوى تحولات سياسى سى سال بعد را مشخص مىساخت . به رغم آنچه در آن دوره گذشته بود ظهور دولتى مستقل و هندى را ممكن مىساخت . به مراتب بيش از آنچه هر هندى پيش از سال 1914 انتظار داشت وعده مىداد . اين واقعيت كه از ديدگاه مردم بىشمارى اين اعلاميه چنان كم اهميت مىنمود نشان مىداد كه در اثناى سال‌هاى جنگ افكار عمومى چه تغييرات عمده‌اى كرده بود . حال موقع مناسبى است تا با دقت جنبه‌هاى قانونى اعلاميه بررسى شود . وزير جديد مسئول در فصل هواى خنك سال‌هاى 18 - 1917 به اطراف هندوستان سفر كرد تا متقاعد شد بسيارى از مديران مسئول و مشغول نسبت به مفاد اعلاميه نظر نامساعد دارند . در ضمن از واقعيت توقعات و انتظارات هنديان نيز آگاه شد . همراه با نايب السلطنه تازه منصوب شده لرد چلمز فورد « 1 » گزارش موسوم به مونتيگيو - چلمز فورد را تهيه كرد كه كوششى داهيانه براى پياده كردن مفاد اعلاميه بود .\r\nويژگى عمدهء آن انتقال قدرت به ايالات بود تا راه براى ايجاد كشورهاى\r\n\r\n\r\n","description":"","footnote":"\r\n( 1 ) .  Chelmsford \r\n","page_name":" 255 ","page_number":255},
  {"content":"\r\n\r\nمتحده شبه قاره هند باز شود . لغو اكثريت‌هاى دولتى در شوراهاى قانون‌گذارى ، اصلاحات مرحله به مرحله و مرسوم ساختن مسئوليت وزراء در حكومت‌هاى ايالتى و قانونمند بودن حاكم يا فرمانروا از ديگر توصيه‌هاى اين گزارش بود . اين دو توصيه آخرى بود كه توجه همگان را جلب كرد و موجبات نفاق و منازعه را فراهم آورد . نسل كهن مأموران انگليس مقيم هند عميقا تكان خوردند . بسيارى از آنان تقاضاى بازنشستگى زودرس كردند تا اين كه شاهد آن روز سياهى كه مجبور باشند زيردست وزيرى هندى خدمت كنند نباشند . اما مخالفت در پارلمان به جناح تندرو محافظه‌كار اختصاص داشت كه تشكيلات منظمى نداشتند . لايحهء پيشنهادى در دسامبر 1919 به تصويب رسيد ، و قانونى شد . پس از فاصلهء معمول تهيه كردن مقدمات در هند در ماه مارس 1921 توسط دوك كنات « 1 » به اجرا درآمد .\r\nنخستين اصل قانون اساسى جديد پياده كردن مرحله به مرحله خودمختارى بود . تا آن هنگام فرض اين بود كه هدف خودمختارى مبتنى بر پارلمان است . زيرا به رغم انكار لرد مورلى تمام قانون‌گذارىها در اين جهت انجام گرفته بود . اما هنوز « خودمختارى » معناى « استقلال » را پيدا نكرده بود . در كنفرانس سلطنتى 1926 مسئله استنباط « استقلال » از اصطلاح « خودمختارى » مطرح شد . طرح مسئله وضع اجتماعى « خودمختارى » در هند غوغا به پا كرد . اصل اجراى مرحله به مرحله اصلاحات و حق حفظ صلاحيت پارلمان براى هرگونه اصلاحات و تحقيق دربارهء چگونگى اجراى قانون پس از ده سال رعايت شد . در نفس اين شرط امكان تغييرات ديگر در سر ده سال پيش‌بينى شده بود . اصل مهم ديگر انتقال مقام‌هاى مالى و قانون‌گذارى بود . تمركز امور در مركز ، با توجه به توسعهء اقتصادى كشور ، روزبه‌روز دشوارتر و طاقت‌فرساتر مىشد . اما هنوز افكار براى ايجاد نوعى\r\n\r\n\r\n","description":"","footnote":"\r\n( 1 ) .  Duke of Connaught \r\n","page_name":" 256 ","page_number":256},
  {"content":"\r\n\r\nرژيم فدرال آمادگى نداشت . به جاى سرفصل‌هاى پيشين درآمدها سهميه‌هاى گوناگون براى ايالات و مركز معلوم كردند . با اين تمهيد ايالت‌ها تا اندازه‌اى صاحب انعطاف و اختيار مالى شدند . اين انعطاف در عمل محدود بود زيرا قلم‌هاى مربوط به توسعه و گسترش به مركز مىرفت ولى با ايجاد مجموعى از يارانه‌هايى كه از مركز پرداخت مىشد تا اندازه‌اى از اين سخت‌گيرى كاسته شد . همين شيوه را دربارهء قانون‌گذارى به كار بردند .\r\nمقامات قانون‌گذارى محلى اختيارات بيشترى يافتند اما چون اين اختيارات از مركز انتقال يافته بود و حقى نبود كه ناشى از فدراسيون باشد كنترل كلى مركز حفظ شد .\r\nاين تغييرات نه تنها راه را براى فدراليسم آتى هموار ساخت بلكه ترتيبات اجرايى نوينى را كه باعث محبوبيت اين اصلاحات شده بود در پى داشت . در مركز تغيير چندانى رخ نداد ، تنها حوزه مشورت‌ها گسترش يافت .\r\nحال شوراى اجرايى افزون بر نايب السلطنه و فرمانده كل قوا شش عضو ديگر داشت كه سه نفر از آنان هندى بودند . سياستمداران نامدار هندى به عضويت اين شورا درآمدند . مردانى مانند سرتاج بهادر سپرو ، ليبرال و اعتدالى برجسته‌اى چون سر فاضل حسين پيشواى مسلمانان پنجاب . شورا بهشتى شد براى سياستمدارهاى طرفداران اعتدال . اما وضع در ايالات از بيخ و بن دگرگون بود . در آن جا نظام ديارچى ، يا حكومت مضاعف ، كه از ابداعات ليونل كرتيس ، « 1 » نظريه‌پرداز سلطنتى بود ، پياده شد . مسائل اجرايى ايالات ميان شوراى اجرايى استاندار كه در مقابل استاندار مسئول بودند و وزراى انتخابى كه با اكثريت آراء شوراهاى قانون‌گذارى نوين منصوب مىشدند تقسيم مىشد . ادارات دولتى نيز به همين شيوه تقسيم شدند . موارد ادارى كه توسط\r\n\r\n\r\n","description":"","footnote":"\r\n( 1 ) .  Lionel Curtis \r\n","page_name":" 257 ","page_number":257},
  {"content":"\r\n\r\nوزرا كنترل مىشد « انتقال يافته » « 1 » نام يافت . آن اداراتى كه در كنترل استاندار بود « ذخيره » « 2 » خوانده مىشد . موارد « ذخيره » عبارت بود از ماليات‌هاى ارضى و قوانين مربوطه ، دادگسترى و نيروى انتظامى ، مسائل مربوط به آبيارى و كارگرى . روى هم رفته اداراتى كه مسئول نظم و امنيت و امور مالى بودند ، ادارات « انتقال يافته » عبارت بودند از شوراهاى خودمختار محلى ، آموزش و پرورش ، بهداشت ، عمليات عمرانى ، كشاورزى و شركت‌هاى تعاونى . اين ادارات را « ملت سازى » « 3 » مىخواندند . مراد اين بود كه به وزرا نوين فرصتى داده شود تا در جهت پيشرفت و ترقى ملى گام بردارند و تجربه بياموزند . وزراء مسئول تحول و پيشرفت بودند . اعضاء شوراها مأمور حفظ و حراست از ميراث گذشته . استانداران مىبايست فعاليت‌ها و اقدامات دو گروه را هماهنگ ساخته و مانع از تعارض و رويارويى شوند . در شوراهاى مشورتى نيز تغييرات لازم داده شد تا با ترتيبات اجرايى نوين سازگار باشد . در مركز اكثريت رسمى مأموران دولت لغو شد . شوراى قانون‌گذارى نوين 106 عضو انتخابى و چهل نفر عضو انتصابى داشت .\r\nشوراى والاترى نيز كه شوراى دولتى نام داشت تشكيل شد كه 61 عضو داشت . اكثريتى غير دولتى داشت و مقصود اين بود از منافع زمين‌داران بزرگ دفاع شود . شوراهاى ايالتى عمدتا توسعه يافتند . بيش از هفتاد درصد از اعضاء آن از غير دولتىها بودند . هر ايالتى صاحب استاندارى با قدرت و شوراى اجرايى شد .\r\nشوراهاى نوين نيازمند انتخاب كنندگانى بودند تا اعضاى انتخابى شورا تعيين شود . حق رأىهاى محدود گذشته كنار گذاشته شد ، و مقرر شد اصولا صاحبان مستقلات و املاك در سرتاسر شبه قاره هند حق رأى دادن داشته\r\n\r\n\r\n","description":"","footnote":"\r\n( 1 ) .  Transferred \r\n( 2 ) .  Reserves \r\n( 3 ) .  Nation - Building \r\n","page_name":" 258 ","page_number":258},
  {"content":"\r\n\r\nباشند . پاره‌اى شرايط ديگر از قبيل فارغ التحصيل دانشگاه بودن و يا عضويت در اطاق‌هاى بازرگانى نيز در نظر گرفته شد . داشتن مستقلات و املاك معمولا با پرداخت ماليات بردرآمد نوسازى خانه‌ها و يا ماليات ارضى در مناطق روستايى ثابت مىشد . حداقل ماليات پرداختى با اين نيت تعيين شده بود كه طبقات همانند در سراسر كشور از حق رأى دادن برخوردار شوند .\r\nنتيجه اين شد كه تقريبا پنج ميليون نفر انتخاب كننده اعضاى شوراهاى ايالتى شدند . در حدود يك ميليون نفر انتخاب كننده اعضاى شوراى قانون‌گذارى و هفده هزار نفر حق رأى دادن براى انتخاب اعضاى شوراى دولتى را پيدا كردند . اين اعداد در مقايسه با جمعيت يكصد و پنجاه ميليونى هند ، كه به سن بلوغ رسيده بودند ، ناچيز مىنمود . اما به‌هرحال آغازى بود . حوزه‌هاى انتصابى خصوصى عمومى شد ، و رأى دهندگان معدود تبديل شدند به قشرهاى نسبتا وسيع .\r\nدر مسير دراز تحول سياسى هند نقطه عطف ديگرى پشت سر گذاشته شد . نوظهور بودن حكومت مضاعف ؛ يا نظام ديارچى ، در ايالات با تقسيم حوزه‌هاى انتخابى ، به « عمومى » و « اختصاصى » همتا پيدا كرد . از اين گذشته خود حوزه عمومى نيز به دو گروه تقسيم شد « عمومى » و « ذخيره » . حوزه‌هاى اختصاصى منافع و نظرات گروه‌هاى خاصى مانند دانشگاه‌ها ، مالكان بزرگ ، صنايع و بازرگانان را نمايندگى مىكرد و آينده ويژه‌اى نداشت . اما تقسيم حوزه‌هاى عمومى اهميت بنيادين داشت . همه شرايط عمومى مساوى داشتند اما پاره‌اى از رأىدهندگان از آن رو در حوزه‌هاى « ذخيره شده » جاى داده شده بودند كه دلايل خاص وجود داشت . اين موضوع بخصوص در مورد مسلمانان صادق بود كه شش كرسى اختصاص داده شده به آنان در سال 1909 ، حال چه در مركز و چه در ايالت ، به‌گونه‌اى چشمگير افزوده شد .\r\nسيك‌ها نيز در پنجاب صاحب كرسىهاى خاص خود شدند . هنديان مسيحى شده و هندى - انگليسيان و اروپاييان نيز در ديگر نقاط كرسى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاختصاصى پيدا كردند . نمايندگى از سوى جمعيت‌ها ، كه در سال 1909 استثنا تلقى شده بود ، حال عنوان ضرورت اجبارى تأسف‌انگيز را پيدا كرد كه در آينده بسيار نزديك وجه مشخص سياستمدارى در هندوستان شد .\r\nاگر مجموع اصلاحات مونتفورد را بررسى كنيم آشكار است كه نشانهء تغيير جهت بنيادين بود . هند از موضع مشورتى درآمده بود و نخستين گام‌ها را به سوى اصل پذيرفتن مسئوليت برداشت . نخستين عوارض بروز كرد .\r\nامور سياسى از دست معدودى مسئولان ادارى انتصابى خارج شد و به توده‌هاى وسيع مردم سپرده شد . هند به‌گونه‌اى بىسابقه داراى هويتى سياسى و قانونى گرديد . از همه اينها مهم‌تر آشكار بود اين ترتيبات نوين و قدم‌هاى اصلاحى موقتى و گذرا هستند . آينده‌اى را پيش‌بينى مىكردند كه در آن حقوق دموكراتيك گسترش مىيابد و خودمختارى كامل بر پايه حكومت مسئول در برابر پارلمان به دست خواهد آمد . ترديدى نبود راه بازگشت بسته شده بود ، و تنها تغيير قابل تصور و ممكن مىبايست رو به جلو باشد .\r\nپيش‌بينى تحقيق و تفحص ، پس از ده سال ، نويد تغييرات و تحولات جدى در آينده نزديك را مىداد . سياست در هند متعهد شده بود براساس شيوه‌هاى غربى تحول پيدا كند . هند به عنوان يك هويت بين المللى زاييده شده بود . در جامعه دو نظر تندروانه كه يكى مدعى بود امتيازات حاصل ناچيز است و آن ديگرى كه مىگفت بيش از اندازه است بروز كرد . در ميان اين دو وجه كه يكى اين اصلاحات را فاجعه مىخواند و آن ديگرى مضحك و بازيچه ، واقعيت اين بود كه هند در راه نوينى گام گذاشته بود و مقدمات انتقال قدرت داشت فراهم مىشد .\r\nاما سرنوشت قانون اساسى را نه قانون‌گذاران مىتوانستند رقم بزنند و نه اهل سياست و پارلمان . پيش از آن كه قوانين جديد به تصويب رسد احساسات هنديان چنان برانگيخته شد كه ديگر هند سال 1921 ، هند سال 1914 نبود . تبليغات و تحريكات خودمختارى سال 1916 و موافقت‌نامه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nلكنو ميان هندوها و مسلمانان در پايان آن سال هشدارى بود كه خبر مىداد طبقات سياسى به هيجان و حركت درآمده‌اند . ديگر نمىشد با احسان و بخشش از بمب‌اندازى جلوگيرى كرد . لازم بود به جاى امتياز دادن حقوق مردم به رسميت شناخته شود . قصد از اعلاميه دولت و اصلاحات منتفورد رويارويى و جلوگيرى از اين وضع بود . در شرايط مناسب احتمالا اصلاحات منتفورد مىتوانست نتيجه مطلوب را بدهد . اما اشكال در اين جا بود كه ديگر شرايط مناسب وجود نداشت . حال برانگيختگى احساسات و خواسته‌هاى عمومى ، به مراتب از آنچه سياستمداران مىپنداشتند ، ريشه‌دارتر و ژرف‌تر شده بود . اينك عللى موجب برانگيختگى و هيجان عمومى مىشد كه ديگر نه در كنترل دولت بود و نه در اختيار كنگره . مردمى كه به چشم خود شاهد وحشىگرىها و خونريزىهاى وحشتناك اروپاييان در اثناى جنگ جهانى بودند ، مردمى كه از كمبودهاى زمان جنگ جانشان به لب رسيده بود ، مردمى كه از محدوديت‌ها و تورم هولناك صدمه ديده بودند و انقلاب روسيه و داد و فريادهاى امريكاييان دربارهء حقوق بشر و حق استقلال ملت‌ها چشمانشان را خيره كرده بود . ديگر هنديان آرام و ملايم و توسرى خورده ايام پيش از جنگ نبودند . هند يك‌پارچه ناآرام شده بود . پرتوقع و بيش از حد و اندازه حساس .\r\nافزون بر تمام اينها جمعيت مسلمان هند نيز از فروپاشى تدريجى تركيه ، كه چند ماه پيش از شكست آلمان آغاز شده بود ، و از شايعات مربوط به تجزيه آن كشور به وحشت افتاده بود . اگر انگيزه برانگيخته شدن هندوها نارضايىها و اميدهايشان بود ، انگيزه برانگيخته شدن مسلمانان ترس و هراس بود .\r\nدر سال‌هاى 1917 و 1918 طبقات سياسى هند سرگرم حركت‌هاى سياسى دولت بودند اما توده‌هاى مردم روزبه‌روز ناآرام‌تر مىشدند .\r\nهمان‌گونه كه اغلب پيش مىآيد آنچه باعث تبلور و تجسم اين احساس نارضايى و ناآرام مردم شد سعى حكومت در جلوگيرى از بروز ناآرامى بود . نهضت تروريستى كه به دنبال تقسيم بنگال پيدا شده بود اما هيچ‌گاه نابود\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nنشده بود ، تحت تأثير سختىهاى ناشى از جنگ ، حياتى تازه يافت ، و دوباره پيدا شد . براى تصميم‌گيرى در اين باره دولت كميسيونى را به رياست قاضى رولات « 1 » منصوب كرد . توصيه‌هاى كميسيون به صورت دو لايحه‌اى قانونى درآمد . پيش از آن‌كه دو لايحه به شوراى قانون‌گذارى ارسال شود ، جنگ اول جهانى پايان يافت . اما دولت به علت پايان يافتن مقررات زمان جنگ در تصويب اين دو لايحه پافشارى كرد . در اين دو لايحه پيش‌بينى شده بود قضات بتوانند متهمين جرائم سياسى را ، بدون حضور هيئت منصفه ، محاكمه كنند . علاوه بر دولت مركزى به دولت‌هاى ايالتى هم اجازه مىداد اشخاص را ، پيش از آن كه محكوميت پيدا كنند ، بازداشت نمايند . در آن حال هيجان و برانگيختگى افكار عمومى اين مسئله براى مردم قابل تحمل نبود . مردم مدت طولانى چندين ماه كه طول كشيده بود تا قانون اصلاحات منتفورد تصويب شود را با مدت كوتاه چند هفته كه تصويب اين دو لايحه در آن صورت گرفته بود ، مقايسه مىكردند . چون دو قانون به مجلس قانون‌گذارى ارائه شد تمام هنديانى كه نماينده شورا بوده ، اما مأمور رسمى دولت نبودند ، با آن مخالفت كرده و رأى مخالفت دادند ، اما قوانين به كمك اكثريت دولتى به تصويب رسيد . خشم و نفرت نوين پيشواى نوينى يافت ، مهندس كارام چند گاندى وكيل دادگسترى چهل و نه ساله ، كه به تازگى از افريقاى جنوبى بازگشته بود ؛ پيشواى موفق نهضت مقاومت آرام و بىخشونت در برابر حكومت افريقاى جنوبى كه از مريدان و دست‌پروردگان كوخيل فقيد بود . از شرايط هند آگاه بود و يكى دو بار مقاومت منفى را آزمايش كرده بود ، در ضمن به بسيج افراد هم پرداخته بود . تفاوت او با كوخيل در اين بود كه به مقاومت منفى اعتقاد داشت ، و نسبت به انگليسىها هيچ‌گونه احساس دوستى نداشت .\r\nبا تيلاك هم در اين زمينه متفاوت بود كه صميمانه مىپنداشت سياست به\r\n\r\n\r\n","description":"","footnote":"\r\n( 1 ) .  Rowlatt \r\n","page_name":" 262 ","page_number":262},
  {"content":"\r\n\r\nگونه‌اى ناگسستنى با اخلاق گره خورده است . در آن موقع كسى باور نمىكرد گاندى پيشواى ملى هند خواهد شد ، تمام نگاه‌ها متوجه تيلاك بود .\r\nمىپنداشتند گاندى بىاندازه طرفدار اخلاق و معنويات و بيش از حد آرام و مسالمت‌جو و اصولا خيال‌پرداز و بىخبر از واقعيات است . گاندى با تمام اين ويژگىها قدم به ميدان نهاد ، راهى را يافت كه جوّ سياسى سرزمين هند از او جانبدارى كرد . گفت قوانين رولات مسائل مربوط به اخلاق و احترام به نفس را مطرح كرده است ، بايد از راه واكنشى اخلاقى با آن مقابله كرد . بنابراين به جاى تظاهرات دسته‌جمعى پيشنهاد كرد كه مراسم هرتل « 1 » كه از سنت‌هاى باستانى هند بود ، انجام شود . به عنوان اعتراض تمام هند در يك روز معين از هرگونه فعاليتى دست بردارد . از ديدگاه نظرى هرگاه روح كسى جريحه‌دار شود و مورد تجاوز قرار گيرد تا مدتى جسما قدرت انجام هيچ‌گونه فعاليت معمولى و روزانه را ندارد . هرتل نوعى واكنش دينى بود كه مدت‌ها بود كسى بدان عمل نكرده بود . هرتل در شهرهاى بزرگ انجام شد . شگفتى ندارد كه به علت غليان احساسات در پاره‌اى نقاط به شورش انجاميد . پنجاب نقطه انفجار شد . پنجابى كه پيش از هر جاى ديگر سختىهاى ناشى از جنگ را تحمل كرده بود و بيش از هر جاى ديگر نيروى انسانى از دست داده بود و فعال‌ترين مناطق هند بود . در 13 آوريل 1919 ژنرال دير « 2 » در محوطه محصورى به نام جاليانو الاباغ ، تظاهرات غير مجازى را با شليك ، بىاخطار قبلى متفرق ساخت . جمعيت تظاهر كننده ميان ده الى بيست هزار نفر تخمين زده مىشدند . طبق آمار رسمى 379 نفر به قتل رسيدند و 1200 نفر مجروح شدند . حكومت نظامى اعلام شد . مجازات‌هاى سخت مقرر شد ، و اوامر خفت‌آور صادر گرديد . نظم دوباره بازگشت ، و دولت تصور كرد كه هند را از انقلاب نجات داده است . حال آن كه در واقع مجلس ختم رژيم امپراطورى\r\n\r\n\r\n","description":"","footnote":"\r\n( 1 ) .  Hartal \r\n( 2 ) .  General Deyer \r\n","page_name":" 263 ","page_number":263},
  {"content":"\r\n\r\nانگليسى در هند را برگزار كرده بود . واقعيت اندك‌اندك به بيرون درز كرد . در اكتبر همان سال دولت ائتلافى لندن كميته‌اى را مأمور تحقيق و رسيدگى به اين حادثه كرد . حال تلخى اختلافات نژادى بر ناخشنودى عمومى افزوده شد ، اما نفوذ گاندى مانع از بروز خشونت فراگير شد . گاندى خود را سوار بر تارك موج احساسات عمومى يافت . تيلاك كه روزى مرد عمل دانسته مىشد ، اما از درك افكار عمومى عاجز مانده بود ، از نظرها محو شد . گزارش كميتهء تحقيق 20 آوريل 1920 انتشار يافت ، معلوم شد حاوى تضادهايى بر مبناى تفاوت‌هاى نژادى است . اگر چه اروپاييان عضو كميته ژنرال دير را توبيخ كردند ، اعلام حكومت نظامى را ناسنجيده دانستند ، و ژنرال دير را بازنشسته كردند ، اما هند از اين كه مجلس اعيان انگليس به نفع او رأى داده و مبلغ هنگفتى به پاس خدمات او برايش پاداش جمع‌آورى كرد به زلزله درآمد . گاندى ، كه تا آن زمان از همكارى با انگلستان صحبت مىكرد ، تغيير موضع داد . اعلام داشت نه تنها آنچه رخ داده بر حق نبوده بلكه حركتى شيطانى بوده است . اعلام داشت « هرگونه همكارى و همراهى با اين دولت شيطانى ، گناه است » . در ماه اوت موفق شد كنگره را ناچار سازد كه نهضت عدم همكارى با دولت را سامان دهد . از جمله استعفاى دسته‌جمعى از مقامات دولتى ، نرفتن دانش‌آموزان و دانش‌جويان به مدارس و دانشگاه‌هاى دولتى ، و تحريم انتخابات شوراها كه در پيش بود . اين اقدامات براى اعضاى معتدل كنگره غير قابل تحمل بود . از كنگره انشعاب كردند ، خود را ليبرال ناميدند و به زودى تبديل به سپاهى شدند كه همهء اعضاى آن امير و سردار بودند اما حتى يك سرباز هم نداشتند كه از امر آنان اطاعت كند . نهضت مقبوليت همگانى يافت ، كشور يكپارچگى بىسابقه‌اى پيدا كرد ، و تمام مسلمانان هند نيز از آن پشتيبانى كردند . مسلمانان از قرارداد سورس كه با تركيه امضاء شده بود و تجزيه تركيه را تهيه ديده بود سخت هراسان شده بودند . به پيشوايى برادران على نهضت خلافت را راه انداختند و با گاندى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدست همكارى دادند . مأموران دولتى كه از شغل خود استعفا دادند و يا القابى را كه بدانها اعطا شده بود پس دادند ، اندك بودند . كار دانشگاه‌ها و مدارس مدتى نابسامان شد . اما مؤسسات ملّى هم كه مىخواستند جاى آنان را بگيرند دوام نياوردند . انتخابات انجام شد ولى تنها يك سوم رأى دهندگان در انتخابات شركت كرده و رأى دادند . شوراها تشكيل شد و ليبرال‌ها در آنها اكثريت داشتند اما كسى را نماينده نكردند . دستگاه دولت از كار نيفتاد ، اما فشارى كه بر آن وارد مىآمد آشكار بود تا مدتى هيجان غليان داشت . در چنين جوّى امكان اغتشاش و هرج‌ومرج مىرفت . در مواردى اتفاق هم افتاد . اين اغتشاشات و شورش‌ها موجب نگرانى ميهن‌پرستان شد و از هيجان آنان كاست . در اوايل سال 1921 لرد ريدينگ « 1 » كه از حقوقدانان بنام بود و به خونسردى و دورانديشى شهرت داشت جايگزين لرد چالمز فورد شد .\r\nناسازگارى و ناهمگونى نهضت ضد دولتى را تشخيص داد . خونسرد در انتظار نشست تا اختلافات بروز كند و نهضت يكپارچگى خود را از دست بدهد . در ماه اوت 1921 شورش ملفاس « 2 » سنّتگراى متعصب مالابر ، كه موجب كشتار و تغيير مذهب‌هاى اجبارى شد ، بخش عمده از افكار عمومى هند را نگران ساخت . در پاييز همان سال به هنگام تحريم مراسم استقبال از وليعهد انگلستان خشونت‌هاى بيشتر بروز كرد . در اواخر سال آشكار بود كه سيلاب احساسات و هيجانات شروع به فروكش كرده است . به هنگام گفت‌وگو از نهضت عدم پرداخت ماليات بود كه بىحرمتىهاى شنيع و زشت چورى - چورى روى داد . گاندى خود پايان مبارزه را اعلام داشت . اندكى بعد دستگير شد و به شش سال « 3 » حبس محكوم گرديد و ناآرامى جدى رخ نداد .\r\nطوفان با همان سرعت كه آغاز شده بود فروكش كرد . اما ديگر هرگز شرايط\r\n\r\n\r\n","description":"","footnote":"\r\n( 1 ) .  Lord Reading \r\n( 2 ) .  Molphas of Malabar \r\n( 3 ) . پس از دو سال آزاد شد .\r\n","page_name":" 265 ","page_number":265},
  {"content":"\r\n\r\nگذشته تكرار نشد . روحيهء مستعمراتى براى هميشه مرده بود . هندوها احساس مىكردند بلوغ سياسى يافته‌اند . در خود اين توانايى را سراغ گرفتند كه در شرايط برابر با دولت رويارو شوند . دولت نيز هرگز مانند گذشته بر تارك نخوت و فرعونيت تكيه نمىزد . در اعماق وجودش لرزه و تكان را احساس كرده بود ، و پى برده بود كه افكار عمومى وجود دارد . كنگره نيرويى است كه بايد آن را به گونه‌اى جدى به حساب آورد . هنوز معلوم نبود ابعاد اين نيرو چيست . طبقه حاكمهء انگليسى هنوز ترديدهايى در اين باره داشت ، و نمىدانست كنگره تا چه اندازه جدى است . در ظرف ده سال آينده هر دو طرف از شك و ترديد خارج شدند ، و شك‌ها تبديل به يقين شد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\n16 مهاتما\r\nبا دستگيرى گاندى در سال 1923 هند حالتى مانند دوران نقاهت بعد از تب را داشت . بحران رد شده بود . بيمار و دنياى پيرامون او با يكديگر تماس داشتند .\r\nمىبايست با هم به سازش برسند . از يك سو آشكار بود هنوز شرايط سرنگونى دولت فراهم نيامده است ، از آن سو ناديده گرفتن كنگره نيز ديگر ممكن نبود . احساس تهى بودن مىشد ، معلوم نبود چه بايد بشود . آنچه بر اين سردرگمى افزود فروريختن نهضت « خلافت » بود . رستاخيز تركيه به رهبرى كمال آتاتورك نخست باعث دلگرمى مسلمانان هند شد . از شكست يونانيان در پايان سال 1923 دلشاد شدند و از تجديدنظر در قرارداد سيورز ، آن هم به زور سرنيزه ، خشنود . اما ديرى نگذشت كه اين وجد و سرور به حيرت و اندوه تبديل شد . آتاتورك سلطان را خلع كرد و بساط خلافت را برچيد . اثر اين اقدامات بر مسلمانان احساس تنهايى و غربت بيش از هميشه بود . حال كه در بيرون هند دوستى براى آنان باقى نمانده بودند بر ترس و واهمهء آنان از برترى و تسلط هندوها افزوده شد . به سال 1924 كه مىرسيم درگيرىها و شورش‌هاى مذهبى جايگزين اتحاديه كنگره و مسلم ليگ شده بود .\r\nدر اين ضمن مردم مراقب ايفاى نقش وزراى ليبرال با قانون اساسى نوين بودند . در مركز اصلاحاتى شد ، قوانين رولات و قانون مطبوعات 1910 لغو شد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nنخستين گام براى حفظ حقوق كارگران برداشته شد ، از جمله به رسميت شناختن حق پاداش كارگران . هندى كردن افسران و فرماندهان نيروهاى مسلح آغاز شد . پيشنهادات كميسيون لى « 1 » درباره حق برابرى استخدام هنديان و انگليسىها در ادارات دولتى پذيرفته شد . با عضويت هند ، در جامعهء ملل نو بنياد ، كوشش شد تا دل هنديان به دست آيد . آنچه عمدتا آثار اين گام‌هاى اصلاحى را خنثى كرد دو برابر كردن ماليات نمك به قصد كسب درآمد اضافى بود . مهم‌ترين اين اصلاحات از ديدگاه آينده افزايش تعداد كارمندان هندىتبار دولت و نيروهاى مسلح بود . صدها كارمند دولتى كه در اين دوره استخدام شده بودند ، در روزهاى بلافاصله پس از تقسيم شبه قاره ، امور هندوستان را بىآن‌كه وقفه‌اى حاصل شود - اداره كردند . افسران هندى ، كه از اين تاريخ اندك‌اندك وارد خدمت ارتش شدند ، بعدها همين مسئوليت را در نيروهاى مسلح هندوستان استقلال يافته بر دوش گرفتند .\r\nاعضاى كنگره مىگفتند اينها گام‌هاى مصلحتى است كه دستگاه وحشت زده دولت بر مىدارد ، اما اين گفته دربارهء وزراى نوين ايالت‌ها صادق نبود . از نحوهء اجراى اصلاحات نوين شكايت‌هاى زيادى مىشد . ريشه‌دارترين شكايات اين ادعا بود كه به سبب چگونگى تقسيم منابع مالى ميان مركز و ايالت‌ها ، منابع كافى براى عمران ايالت‌ها وجود نداشت . نتيجه‌اش بىپولى و ناتوانى ادارات انتقال يافته و مأمور « ملى سازى » بود . وزرا از كارشكنىهاى رسمى و بىتفاوتىهاى محلى و اجبار به همكارى با مأموران اجرايى بيگانهء مورد تنفر شكايت مىكردند . اما نخستين دورهء سه ساله شوراها نشان داد كه هر جا وزارى قاطع و مصمم از پشتيبانى يكپارچه شورا برخوردار بودند طرح‌ها به انجام مىرسيد . اگر نيمى از مشكلات آنان ناشى از قانون اساسى بود نيم ديگر آن حاصل ندانم‌كارىها و ناشىگرىهاى سياستمداران محلى\r\n\r\n\r\n","description":"","footnote":"\r\n( 1 ) .  Lee Commission \r\n","page_name":" 268 ","page_number":268},
  {"content":"\r\n\r\nبود . در مدرس حزب عدالت اكثريت مطلق به دست آورد ، و توانست مقررات معقولى ، از جمله دربارهء موقوفات معبدها ، وضع كند . در پنجاب ائتلاف كشاورزى هندوان - مسلمانان و سيك‌ها توانست برنامه وسيعى براى توسعه آموزش و پرورش اجرا كرده و مقرراتى وضع كند كه از بهره‌كشى اقتصادى روستاييان جلوگيرى شود . پيشواى اين ائتلاف فضلى - حسين عملا غير قابل تعويض بود . اگر با قانون نامتجانس موجود اين كارها را مىشد انجام داد در آينده چه كارهايى كه نمىشد به ثمر رساند ؟\r\nپيشوايان كنگره مدعى بودند اصلاحات تو خالى است و قدرت وزرا نوعى فريب ، اما آنچه ديده مىشد و عيان بود خلاف اين را نشان مىداد .\r\nبسيارى از اعضاء كنگره نخست با تعجب ، و آنگاه با توجه و علاقه ، به اقدامات اين شوراهاى نوينى كه آنها را تحريم كرده بودند نگاه مىكردند . ورود به شوراها و قبول مسئوليت دولتى به صورت موضوع اصلى بحث روز درآمد . خروج موقتى گاندى از صحنه واكنشى را كه هم اكنون آغاز شده بوده تشديد كرد . كنگره با رهبرى سى . آر . داس « 1 » اهل بنگال و موتيلال نهرو « 2 » در سال 1935 تصميم گرفت در انتخابات آينده شركت كند ، و با اين هدف حزب سواراج « 3 » را تشكيل داد . درست است قصد اين بود كه با غير ممكن ساختن تشكيل دولتى مورد قبول مردم ، از درون حاكميت ، جلوى اصلاحات گرفته شود ، اما نفس اين تصميم تلويحاً پذيرفتن اين واقعيت بود كه جلوگيرى از اصلاحات از بيرون حاكميت شدنى نيست . در انتخابات سال 1936 توانستند حكومت دو ايالت از نه ايالت را به دست گيرند ، و بزرگ‌ترين حزب در شورا شدند . توانستند پاره‌اى گام‌هاى منفى بردارند اما ديدن اين كه عده‌اى از وزيران ايالات وظايف محوله را انجام مىدهند سبب رشك قلبى بعضى از\r\n\r\n\r\n","description":"","footnote":"\r\n( 1 ) .  C . R . Das \r\n( 2 ) .  Motilal Nehru \r\n( 3 ) .  Sawaraj Party \r\n","page_name":" 269 ","page_number":269},
  {"content":"\r\n\r\nافراد كنگره شد . نابسامانى كار كنگره به صورت انشعاب گروه‌هايى كه شعار « همكارى پاسخ دهنده » تيلاك را از نو زنده كرده بودند ، ظاهر شد . واقعيت اين بود كه وارد شدن كنگره در شوراها چنان بر اهميت شوراها افزود كه از ميان برداشتن آنها دشوارتر شد . اعضاى حزب سواراج دچار سردرگمى شدند . دولت را از بيرون و يا از درون شوراها نمىتوانستند ساقط كنند . خود آنان نيز به علت اختلاف عقيدتى كه با دولت داشتند نمىتوانستند پذيراى مسئوليت شوند . هر چه بيشتر به عنوان همكار همكارى نكننده اقدام مىكردند ، ناتوان‌تر مىشدند . افراد كهنسال در كنگره به انشعاب كنندگان يا گروه‌هاى مذهبى مىپيوستند و اعضاى جوان‌تر به گروه‌هايى كه طرفدار اقدام مستقيم بودند . گاندى آنان را از اين سردرگمى و حيرت رهايى بخشيد .\r\nحال بايد به او پرداخت :\r\nگاندى ( كه حال لقب مهاتما « 1 » را به او داده بودند ) در سال 1869 در ايالت كوچك كتهيوار در شهر پوربندر به دنيا آمده بود . پدرش به‌گونه‌اى موروثى مسئول ديوان آن ايالت بود كه حكم نخست‌وزير را داشت . خاندان او از كاست وايش يا بازرگانان بود . گروه بازرگانان كتهيوار به فرقه جين‌ها وابستگى نزديك داشتند ، فرقه‌اى كه اهيمسا « 2 » يا عدم خشونت يكى از اصول بنيادين اعتقادات آنان بود . بنابراين گاندى از همان آغاز در محيطى پرورش يافته بود كه مداراگر و مخالف با خشونت بود ، هر چند اين طرز تلقى از وجوه برجسته اعتقادات تمام هندوان نيست . با سلسله مراتب روحانيون برهمنى هم رابطه نداشت . شرح ايام كودكى او به‌گونه‌اى دلنشين در كتاب « داستان تجربيات من با حقيقت » « 3 » آمده است . در هنگام كودكى براى او دختر خردسالى را عقد بستند . در نوجوانى به لندن فرستاده شد تا در وكالت دعاوى تخصص\r\n\r\n\r\n","description":"","footnote":"\r\n( 1 ) . مهاتما معناى صاحب روح بزرگ را مىرساند كه رابيندات تاگور به او داده ، و حال مورد قبول همگان قرار گرفته بود .\r\n( 2 ) .  Ahimsa \r\n( 3 ) .  My Experiments With Truth \r\n","page_name":" 270 ","page_number":270},
  {"content":"\r\n\r\nپيدا كند . اين مسافرت به موقعيت كاست او لطمهء جبران ناپذير آورد ، زيرا بنا بر مقررات كاستى كه به آن تعلق داشت مسافرت روى آب از گناهان كبيره دانسته مىشد . دوره‌اى را كه در لندن گذراند نخستين نقطه عطف عمده در زندگى او بود . گياهخوار بودن برايش وضع دشوارى پيش آورد . از همان هنگام شروع كرد تا با انواع پرهيز از خوردنىها و نوشيدنىها ، تجربه‌اى به دست آورد . با انديشه‌هاى مسيحى ، افكار ليبرالى و تعاليم نوين تولستوى آشنا شد . معناى تفاوت نژادى و نخوت و تكبر انگليسى را ، به‌گونه‌اى ملموس درك و تجربه كرد . در بازگشت به هند مدتى به وكالت دادگسترى پرداخت ، آنگاه به افريقاى جنوبى رفت . جمع كثيرى از كارگران هندى ، كه به اجيرى رفته بودند ، در آن جا نياز به خدمات حقوقى داشتند . هر وكيل دعاوى ، كه حاضر بود رنج غربت را تحمل نمايد ، در آن‌جا امكان عرضه وجود مىيافت . تا چهل و شش سالگى در افريقاى جنوبى ماند ، اين دومين دورهء شكل گيرى او بود . در اين جا بود كه طرز تفكر مخصوص خود را كه مخلوطى از انديشه‌هاى مسيحيت ، هندو و انسان دوستى بود مدوّن و منظم ساخت . صاحب فرزندان شد كه روى آنان ، به عنوان اسباب پياده كردن آزمايش‌هاى مربوط به نوع تغذيه ، آزمايش انجام مىداد . رهبرى جامعهء هندى مقيم افريقاى جنوبى را پذيرفت . از اين موقعيت نيز به عنوان آزمايشگاهى كه در آن نظرات مربوط به فعاليت سياسى بدون خشونت انجام مىشد ، سود برد . يقين پيدا كرد تمدن غربى فاسد بوده و خشونت مرض قانقارياى جامعه است . تماس خود را با هند از طريق دوستى با كوخيل ، كه او را مرشد و معلم خود مىدانست ، حفظ كرد . قصد داشت پس از بازگشت به هند به تشكيلات او بپيوندند . نظرات و اراى خود را ، در گرماى سوزان ، هنگامى كه با كشتى از افريقاى جنوبى به هند مىرفت ، روى كاغذ آورد . در سال 1909 كتاب هند سواراج « 1 » را منتشر ساخت .\r\n\r\n\r\n","description":"","footnote":"\r\n( 1 ) .  Hind Sawaraj \r\n","page_name":" 271 ","page_number":271},
  {"content":"\r\n\r\nاين مرد لاغر اندام ، عينكى و فروتن ، كه ظاهرا عكس واژگونه مرد عمل بود ، رسالت داشت در اعماق ذهن و روحيهء توده‌هاى هند انگيزه ايجاد كند .\r\nسياستمدار كار كشته و با تجربه‌اى چون تيلاك را از صحنه بيرون كند . نهضت ملى هند را به مدت بيست و هشت سال رهبرى نمايد . در چند سال نخست بازگشت او به هند تجربه نوينى در انتظار او بود . فقر وحشتناك توده‌ها ، خواه نيل‌كاران مزارع بيهار و يا موطن خود او گجرات ، روح را مشتعل مىساخت .\r\nمىدانست به عنوان رهبر توده‌ها بايد با كسانى كه مىخواهد آنان را هدايت كند ، شخصيت و هويت واحد پيدا كند . انگيزه‌هاى عاطفى و سياسى او را بر آن داشت كه در سال 1921 لباس‌هاى جلف اروپايى خود را به دور افكند . نه با اين نيت كه رداى زعفرانى رنگ رهبانان هندى را بر تن كند بلكه با اين قصد كه با لنگ كرباس دست‌باف روستاييان هندى ستر عورت نمايد . اين حركت گاندى بود كه سرانجام بر دل مردم هند نشست و عظمت روح او را در چشم مردم مجسم ساخت .\r\nرمز توفيق گاندى معجونى بود از انديشه‌هاى ابتكارى ، شامه‌اى بسيار قوى براى چاره‌جويى و بصيرتى خارق العاده براى درك ذهن و انديشه توده‌ها و روستاييان . خود را هندو مىدانست اما اصلا سنت‌گرا نبود . انديشه‌اى در ذهن او برق مىزد ، آن را مىپروراند ، و اندك اندك از آن دستگاهى مىآفريد كه از يك سو اخلاقى و معنوى بود و از سوى ديگر عملى و سياسى . به اين باور رسيد كه هسته انديشه‌هايش قضيه‌اى اخلاقى اما فراگير و همه جانبه است . هم مىتوانست به درد كار هيتلر و استالين بخورد و هم مورد استفاده هندوها قرار گيرد . پاى بند حقوق و عزت نفس انسان بود . پايبندى كه نه تنها او را به رويارويى با انگليسىها و افريقاى جنوبىها واداشت بلكه با تمايزهاى كاستى هندوها و طرز برخورد آنان با نجس‌ها درگير كرد . چون پىبرد چهارمين كاست هندوان يعنى سودراها [ نجس‌ها 
  ] حق بستن كمربند مقدس [ - كستى كه ايرانيان باستان مىبستند و هنوز بستن آن در ميان زرتشتيان\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nواجب است 
  ] را ندارند كمربند مقدس خود را باز كرد و به دور انداخت .\r\nميليون‌ها مردم بيرون از كاست و مخصوصا « نجس » ها را از نو نام‌گذارى مىكرد . آنها را هريجان‌ها « 1 » يا فرزندان خدا خواند . آنان را با آغوش باز در اشرم « 2 » [ - خانقاه 
  ] خود مىپذيرفت . همه‌گونه چاره‌جويى مىكرد تا بر برابرى آنان با ديگران تأكيد شود . حق و عزت انسان بودن را به مراتب واقعىتر و مهم‌تر از قواعد كاست مىدانست . اگر پيش مىآمد كه گوسالهء مقدس ، به گونه‌اى شفاناپذير بيمار مىشد كشتن آن جاندار را از روى ترحم تجويز مىكرد . اين برخورد و حركات او دشمنى و كينهء برهمن‌ها را برانگيخت .\r\nسرانجام هم يك برهمن او را به قتل رساند . براساس بىپروايى در انتقاد ، بىبيم و هراس از جماعات دينى ، ادعاى حقوق سياسى مساوى براى تمام هم ميهنان خود مىكرد .\r\nجوهر انديشه‌هاى او آئين اهيمسا يا عدم خشونت بود . تعليم مىداد خشونت مظهر و نشانه بىمنطقى و كينه‌جويى ، و نقطه مخالف محبت و مهربانى است . مىگفت محبت و مهربانى ، آن جوهر معنايى است كه هستى و كائنات را اشباع كرده است . بنابراين بايد با منطق و تقاضاى صميمانه با طرف مقابل روبرو شد . اگر طرف در اعمال خشونت اصرار دارد بايد خشونت وى را با روى باز پذيرا شد تا شايد روح او پاك و تطهير شود . گاندى معتقد بود تحمل درد و رنج خاصيت شفا دهنده دارد . استعداد و قابليت تبديل پذيرى طرف خشونت‌گر را بالا مىبرد . دشمنانى كه دليل و منطق سرشان نمىشود اگر در برابر اعمال خشونت با تحمل توأم با خوشرويى و بشاشت روبرو شوند ، به سوى حق متحول خواهند شد . همراه با عدم خشونت افسار زدن بر نفس اماره ، از طريق روزه گرفتن و توبه كردن ، را توصيه مىكرد و اندرز مىداد . عدم خشونت چشمگيرترين وجه انديشه‌هاى گاندى بود اما هسته\r\n\r\n\r\n","description":"","footnote":"\r\n( 1 ) .  Harrijans \r\n( 2 ) .  Ashram \r\n","page_name":" 273 ","page_number":273},
  {"content":"\r\n\r\nمركزى آن ستيه « 1 » يا « راستى » بود . عدم خشونت يكى از نحوه‌هاى ابراز يا يكى از نخستين سنگرهاى ، راستى ، جوهر نافذ و فراگير زندگى آدمى بوده و هدف پايانى تمام تلاش‌هاى اوست . شايد بتوان آن را با انديشهء افلاطون از عدالت كه آن را « هنر درست زيستن » تعريف مىكرد مقايسه نمود [ همان مفهومى كه در نزد ايرانيان روزگار باستان ارته يا اشه ناميده مىشد 
  ] . آنچه را كه آدمى مىبايست با تمام توانايى خود بجويد « راستى » است . وسيلهء كار او در اين جستجو كف نفس است ، و عدم خشونت يا اهيمسا روش و شيوهء كار او .\r\nكسانى كه زندگى خود را وقف اين جستجو كنند سيتا گرهى « 2 » يا مبارزان راستى هستند . اين نامى بود كه بر شاگردان برجسته و آموزش ديده يا گل سر سبد مريدان خود نهاده بود . شيوه ابراز راستى گوناگون است ، از جمله مفهوم باستانى خودشناسى مطلوب و دائى كه گاندى با نيت برجسته كردن مفهوم آن را « گوش دادن به نداى درونى » تعبير مىكرد . در سياست به صورت رهايى از قيد و ننگ تسلط بيگانه و يكپارچه شدن ملت ظهور مىكرد . در جامعهء هندى تنها با از ميان برداشتن موانع ايجاد شده با كاست‌ها و عادات كهن مىتوانست جلوه‌گر شود . در جامعه جهانى تبديل مىشد به اين كه آدمى تا آن جا كه امكان دارد نزديك و هم‌آهنگ با طبيعت عمرش را سپرى نمايد . دنياى مطلوب گاندى جامعه روستايى بود كه از كارگران خودكفا تشكيل مىشد . آرزوى پايانى آنان ساده زيستن بود و نشان و علامت آن پاكى و تطهير . دولت عبارت بود از اتحاديه كم قيد و شرط جمهورىهاى روستايى . فناورى غربى و صنعت آن را با تمام زرق و برقش ناپسند مىدانست . نخ‌ريسى و بافندگى با دست را توصيه مىكرد . در ضمن با خوشرويى از پذيرفتن هدايا و كمك‌هاى صاحبان صنايع هند روى گردان نبود .\r\nبراى ايجاد اتحاد ميان عوامل گوناگون هندى و ديگر عقايد شيوه‌اى از\r\n\r\n\r\n","description":"","footnote":"\r\n( 1 ) .  Satya \r\n( 2 ) .  Satayagrahis \r\n","page_name":" 274 ","page_number":274},
  {"content":"\r\n\r\nبيخ و بن ابتكارى داشت . انديشه‌هايش را نه تنها به صورت جريانى پيوسته از مقاله‌ها ، سخنرانىها و اعلاميه‌ها بلكه ، از همه مهم‌تر ، با سرمشق قرار دادن خودش به نظر همگان مىرساند . گاندى فقط لنگى بر كمر داشت ، با چرخ ريسندگى كار مىكرد ، در آن روزهايى كه روزه سكوت مىگرفت يادداشت مىنوشت ، يا غرق در بحر تفكر و يا ناتوان ، همه را از روزه گرفتن دراز مدت خسته مىنمود . اينها همه وسايلى بود تا پيام خود را به جمعيتى كه عمدتا خواندن و نوشتن بلد نبودند ، برساند . اينها شيوه‌هاى روحانيون و برهمن‌ها نبود ، اما براى مردم كوچه و بازار جالب و جذاب بود . حال به يكى ديگر از جنبه‌هاى نبوغ گاندى پى مىبريم و آن توانايىهاى شگفت‌انگيز او در روان‌شناسى اجتماعى بود . نه تنها توانايى داشت خودش را برجسته و مطرح سازد بلكه قدرت شگفت‌انگيزى داشت تا با درايتى خطاناپذير موضوع مورد مناقشه را برجسته و چشمگير كند . آنگاه كه ديگران براى مبارزه با قوانين رولات خواستار اجتماع و راهپيمايى شدند ، گاندى خواستار هارتل يا اعتصاب مذهبى شد . چون درصدد مبارزه جدى و واقعى با دولت امپراطورى انگليس برآمد عليه استبداد و خودكامگى اعلام قيام نكرد ، خواستار مبارزه با دستگاهى اهريمنى شد كه هر فرد با وجدانى خود را موظف به شركت در مبارزه با آن بداند . آنگاه كه ديگران به علامت اعتراض جلسهء شورا را ترك كردند ، گاندى نزديك به يكصد كيلومتر پياده راه رفت و خود را به دريا رساند تا بر خلاف قانون ، نمك استخراج كند . در تمام آنچه مىكرد نه تنها مىكوشيد تا موضوع مورد اختلاف را به‌گونه‌اى روشن و شفاف در ذهن مخاطبان خود مجسم نمايد بلكه سعى داشت مردم حس كنند و يقين نمايند از نظر معنوى تواناتر و قوىتر از دشمنان خود ، كه از نظر دنيوى و جسمانى زوردارتر مىنمودند ، هستند . بار سنگين برترى اخلاقى و مادى غرب ، كه در ساليان دراز سلطنت ويكتوريا با چنان فشارى بر دوش هنديان تحميل شده بود ، سرانجام نه تنها برداشته شد بلكه بر دوش خود غربىها گذاشته شد .\r\nشاهكار گاندى به عنوان سياستمدار ايجاد اتحاد ميان انبوهى از مردمان\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nطبقات مختلف ، در چهارچوب نهضت ملى ، بود . از آن‌رو مىتوانست توده‌ها را وادار سازد تا از طبقاتى پيروى كنند كه به عنوان يك هندوى اصيل ، مورد قبول توده‌هاى مردم بود . اگر مىتوانست طبقات را وادار سازد كه كيش هندوى او و آنچه كه شيوه‌هاى بدوى او مىپنداشتند بپذيرند بدان سبب بود كه او توده‌ها را جذب و طرفدار طبقات مىساخت . صاحبان صنايع ، چرخ‌ريسى او را ، و سياستمداران ، لنگ‌پوشى او را ، و شكمباره‌ها پرهيزها و غذاى ساده او را ، بدان سبب تحمل مىكردند كه مىدانستند با اين تحمل ، پشتيبانى لازم را به دست خواهند آورد . از اين گذشته به تجربه دريافته بودند چون پاى رويارويى با انگليسىها در ميان مىآمد گاندى از تمام آنان پيشى مىگرفت ، چه در استدلال و چه در چاره‌جويى . از همه مهم‌تر گاندى مىتوانست در زمينه رشته تخصصى و مطلوب انگليسىها ، يعنى تقواى اخلاقى ، آنان را شرمنده و سرافكنده سازد . اگر كوخيل ، تيلاك و بانرجى ملىگرايى را براى طبقات فراهم آورده بودند گاندى براى كشور هند ملتى را هديه آورد .\r\nگاندى در اوايل سال 1924 ، پس از عمل جراحى دشوارى ، از زندان مرخص شد . تقريبا نخستين اقدام فراگير اجتماعى او اين بود كه در تابستان سه هفته روزه گرفت تا مردم دست از اختلافات بردارند و او شخصا تاوان و جريمه شورش‌هاى توأم با خشونت اخير را بدهد . نتيجه ، تشكيل كنفرانسى با هدف ايجاد وحدت شد ، و بار ديگر در مركز امور قرار گرفت . اما در آن مقطع زمانى كه حزب سواراج در انتخابات كامياب شده بود اين حزب در اوج قدرت بود . تنها گروهى كه اشكارا از گاندى طرفدارى مىكرد گروه كوچكى بود كه با تغييرات در شيوهء حكومتى مخالف بود . اما ذهن موشكاف گاندى تضاد نهفته در موضع سواراج‌ها را درك كرده بود . مىدانست كه معناى نزديكى بيشتر به هدف فورى - ناتوان ساختن حكومت مضاعف - دور شدن از هدف نهايى - به دست گرفتن زمام امور دولت - است . احساس بيهودگى و نارضايى درونى و روى گردانى مردم رو به افزايش بود . گاندى با خوشرويى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاز ميان معركه كنار رفت و به انتظار نشست تا جريان سياسى تغيير جهت دهد .\r\nچندين سال خانقاه او در كرانه رود سيرماتى « 1 » در حوالى احمدآباد ستاد مركزى او بود . از آن جا بود كه مبارزه توسعه ريسندگى و بافندگى دستى را اداره مىكرد . پيش از همه مبارزه براى از ميان بردن موانع كاست‌ها و بالا بردن مقام اجتماعى طبقات محروم را ادامه مىداد . اين مبارزه كه معنايش رويارويى و درگيرى با برهمن‌هاى عالى مقام و سنت‌گرا بود ، به‌گونه‌اى ظريف و موثر مورد علاقه تمام مردم بود . گاندى بر اين مطلب كاملا اشراف داشت . براى طبقات نوين از اين‌رو جذاب بود كه دموكراتيك ( حقوق بشر و غيره ) مىنمود ، و مورد توجه عموم هندوان بود ، از اين جهت كه مىخواست مردم خارج از كاست را جذب بدنه ملت هند كند . افكار عمومى به تدريج به سود گاندى تغيير كرد . برهمن‌ها منزوى شدند . در تمام اين مدت سيل مقالات او دربارهء انديشه‌هاى گوناگونش ؛ دربارهء عدم خشونت ، پايدارى در مقاومت ، احقاق حقوق نجس‌ها ، اخلاقيات و مطالب سياسى در هفته‌نامهء او چاپ و منتشر مىشد . نوشته‌هاى او بيش از تمام مذاكرات شوراهاى قانون‌گذارى خواننده داشت . از هم‌اكنون مهاتما گاندى فرمانرواى نامريى هندوستان نوين شده بود .\r\nسرانجام بهانه مطلوب ، براى مناقشه ، به لطف نادانى دولت فراهم آمد . در قانون 1919 پيش‌بينى شده بود كه پس از ده سال اين قانون بازنگرى شود .\r\nدولت بالدوين ، در راستاى تظاهر به حسن نيت ، دستور داد اين بازنگرى پيش از موعد مقرر صورت گيرد . اما كميسيون كه در سال 1927 بدين منظور انتخاب شد و سرجان سيمون رياست آن را برعهده داشت ، تمام اعضايش انگليسى بودند . با در نظر گرفتن جوّ حاكم بر هند در آن زمان خشم و غليظ همگان به همان اندازه كه غير قابل اجتناب بود گسترده و فراگير نيز بود . آيا سرنوشت هندوستان را بايد جمعى بيگانه ، آن هم از بالاى سر هنديان ، رقم\r\n\r\n\r\n","description":"","footnote":"\r\n( 1 ) .  Sararmati \r\n","page_name":" 277 ","page_number":277},
  {"content":"\r\n\r\nبزنند ؟ اين خفت ديگر غير قابل تحمل بود . سعى شد با مربوط ساختن كميته‌هاى محلى با مذاكرات كميسيون از شدت زلزله‌اى كه در هند روى داده بود بكاهند ، اما كنگره توانست تحريمى موقتى را ترتيب دهد . هر جا كه سروكلهء اعضاى كميسيون پيدا شد با تظاهرات گسترده و خشم‌آلود روبرو شد ، درجه تب سياسى بالا رفت و افراطگرايى از اين گوشه و آن گوشه سر درآورد . در سال 1928 جلسهء كنگره به استقلال كامل ملى رأى داد . در نشستى كه تمام فرقه‌ها و احزاب در آن شركت داشتند نهرو طى گزارشى طرح خودمختارى را پيشنهاد كرد كه بنابر آن دولتى مسئول و مستقل به عنوان يكى از اعضاى شوراى ممالك مشترك المنافع به وجود مىآمد . « 1 » آنچه حال خواسته مىشد تشكيل ميزگردى بود كه جزييات قانون استقلال را تدوين نمايد . اما تندروها به پيشوايى جواهر لعل نهرو و سوباش بوزه « 2 » در انديشهء رويارويى مستقيم با دولت انگليس بودند .\r\nدر اين شرايط ، گاندى دوباره عضو كنگره شد . نايب السلطنه نوين لرد اروين ( بعدها شد لرد هالينكاس ) ابتكار جسورانه‌اى به كار بست . دولت كارگرى و پيشواى محافظه‌كاران انگلستان را ترغيب كرد تا اعلام دارند تصويب قانون استقلال هندوستان از هدف‌هاى دولت انگليس است .\r\nميزگردى بايد تشكيل شود تا گام بعدى برداشته شود . با اين اعلاميه كميسيون لرد سيمون عملا منحل شد . بسيارى شگفت‌زده شدند كه چرا دادن چنين امتياز مهمى ، از سوى انگليسىها ، با مخالفت كنگره روبرو شد . واكنش نخستين گاندى پذيرش اين پيشنهادى بود كه مقبوليت همگانى داشت ، اما گمان مىرود در جلسهء بعدى كنگره ، كه در لاهور تشكيل شد گاندى تشخيص داد تمايلات دست‌چپى داخل كنگره چنان توانا و زورمند شده كه\r\n\r\n\r\n","description":"","footnote":"\r\n( 1 ) . پيشنهاد دهندگان عمدهء اين طرح موتيلال نهرو و سرتاج سيرو بودند .\r\n( 2 ) .  Subash Bose \r\n","page_name":" 278 ","page_number":278},
  {"content":"\r\n\r\nنتيجهء هرگونه سازش ايجاد شكاف و تفرقه در كنگره خواهد بود . به جاى آن كه بگذارد جوانان تندرو به دولت حمله كنند و احتمالا موج خشونت فراگير شود تصميم گرفت با هدايت شخصى خود نهضت ضد خشونت را رهبرى كرده و اختيار امور را از دست ندهد . بنابراين اصرار ورزيد كه دستور مذاكره ميزگرد مطالعه گام بعدى به سوى قانون استقلال نباشد بلكه تصويب و عملى كردن خود قانون استقلال باشد . با مطرح ساختن اين تشخيص ظريف و دقيق دولت را با كنگره‌اى يكپارچه و متحد روبرو ساخت .\r\nروشى كه حال گاندى براى مبارزه پيش گرفت مخصوص به خود او بود .\r\nبراى حمله به دولت موضوع ماليات بر نمك را كه به‌گونه‌اى غير مستقيم هر روستايى ناچار از پرداخت آن بود ، برگزيد . به دولت اعلام كرد كه قصد دارد ، شخصا و بر خلاف قانونى كه تصويب شده بود ، نمك استخراج كند . بدين منظور راهپيمايى يكصد كيلومترى از سيرماتى به دندى را با كندى و آرامى آغاز كرد كه مورد توجه تمام هندوستان واقع شد . به رغم كوشش دولت ، كه قضيه را ناديده گرفت يا كم اهميت جلوه داد ، سحر و جادوى گاندى كارگر شد . چندى نگذشت كه موج تظاهرات ، راهپيمايىها ، بازداشت‌ها ، اعتصاب‌هاى دينى ، و گاهگاهى اغتشاش ، سرتاسر هندوستان را فراگرفت .\r\nدر عرض يكسال يكصد هزار نفر به زندان رفتند . يكى از وجوه چشمگير اين حركت پا به ميدان گذاردن زنان هندى بود . به خصوص در هند غربى به عنوان سخنران ، راهپيمايى و غيره . يكى ديگر از مشخصه‌ها كناره جويى مسلمانان بود . در تابستان نايب السلطنه توانست كسانى را كه عضو كنگره نبودند قانع كند در ميزگردى كه در پاييز آن سال تشكيل شد شركت نمايند و با پذيرش اصل ايجاد فدراسيون در قانون اساسى جديد گام تاريخى بزرگى بردارند . در اين هنگام هر دو طرف پىبردند پيش از اين نمىتوانند يكديگر را ناديده انگارند . لرد اروين در سال نو ، گاندى را از زندان آزاد ساخت ، گفت‌وگو آغاز شد . هر دو بر خلاف انتظار ديدند كه دربارهء پاره‌اى از مسائل\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىتوانند به تفاهم برسند . متاركهء گاندى - اروين صورت گرفت . كنگره پايان نافرمانى مدنى را اعلام داشت ، و رضايت داد در نشست بعدى كنفرانس شركت كند . دولت نيز تمام زندانيان سياسى را ، سواى آنان كه به جرم خشونت دستگير شده بودند ، آزاد كرد . پس از يك سال ، متاركه نافرجام ماند .\r\nگاندى به عنوان تنها نمايندهء كنگره از يك سو نتوانست بر هيئت حاكمه انگليس تأثير گذارد و از سوى ديگر موفق نشد اختلافات جمعيت‌هاى مذهبى را ، كه از كرسىهاى انتخاباتى سهم مىخواستند ، بر طرف نمايد . در پايان سال نايب السلطنه نوين لرد ويلينگدون « 1 » كه با گاندى ميانه‌اى نداشت ، و از پشتيبانى دولت ملّى نوين محافظه‌كاران انگليس برخوردار بود ، در برابر كنگره جبهه گرفت . نتيجه اين شد كه در ظرف يك سال كنگره تحت تأثير جناح چپ ، كه روزبه‌روز بر توانائيش افزوده مىشد ، قرار گرفت .\r\nروى هم رفته مردم خسته شده بودند و مبارزه ، پس از شش ماه ، از نفس افتاد .\r\nدر سال 1934 گاندى رسما پايان مبارزه را اعلام داشت . ظاهرا از متاركه سودى به دست نيامده بود اما در واقع وضع به شدت متغير شده بود .\r\nگفت‌وگوهاى گاندى و اروين بر زمينهء نوينى از تفاهم دوجانبه انجام شده بود .\r\nهر يك ديگرى را از صداقت خويش مطمئن ساخته بود . اروين توانسته بود گاندى را قانع كند كه دولت انگليس در اعطاى خودمختارى صادق است .\r\nوحشت ، از اين كه اوضاع به همان ترتيب پيش از سال 1917 برگردد ، فروكش كرد . حال ديگر مناقشه مربوط به ميزان سرعت پيشروى به جلو بود .\r\nطى سال‌هاى 1930 توجه سياسى دو جهت داشت . يكى تدوين قانون 1935 هندوستان بود كه دولت به كندى بدان مشغول بود و مىبايست مقدمات اجراى آن فراهم آيد . ديگرى مديريت گاندى بر اوضاع سياسى داخلى بود . جريان نخستين نزديك به پنج سال طول كشيد ، از ميزگرد سال\r\n\r\n\r\n","description":"","footnote":"\r\n( 1 ) .  Lord Willingdon \r\n","page_name":" 280 ","page_number":280},
  {"content":"\r\n\r\n1930 تا تصويب قانون در سال 1935 . اقدام بزرگ و پيچيده‌اى بود ، اما ميان اعلاميه 1917 و قانون 1919 تنها دو سال فاصله افتاده بود . قانون 1935 لااقل به مدت دو سال با مقاومت سرسختانه گروه محافظه‌كار يكدنده ، كه توسط چرچيل « 1 » و لرد لويد « 2 » رهبرى مىشد ، روبرو بود . اگر اين اختلاف زمانى پيش نيامده بود چه بسا بخش مربوط به فدراسيون قانون ، پيش از شروع جنگ دوم جهانى رسميت پيدا كرده بود و تحوّلات بعدى شبه قاره هند صورت ديگرى پيدا مىكرد . بنابراين مىتوان گفت يكى از معماران هند ساخته و پرداخته دست نهرو ، وينستون چرچيل بوده است . سهم گاندى در كنفرانس‌ها ، كميته‌ها و گزارش‌هاى پياپى ، نخستين روزه او تا پاى مرگ عليه به رسميت شناختن جوامع مذهبى هند از سوى دولت انگليس در سال 1932 بود . اين روزه يكى از موفق‌ترين و در ضمن كم سودترين كارهايى بود كه گاندى در طول عمر خود انجام داد . هدف او اين بود كه هريجان‌ها [ افراد بيرون از كاست 
  ] رسما جزو جماعت هندوان به حساب آورده شوند . وسيله رسيدن به اين هدف اختصاص كرسىهاى بيشترى در مجالس قانون‌گذارى بود . او با تهديد به مرگ [ خودكشى با روزه گرفتن 
  ] اين امتياز را از امبدكار « 3 » رهبر نجس‌ها به دست آورد ، و با اين كار از امكان ورود نيروى سومى - كه لااقل از پنجاه ميليون نفر خارج از كاست‌ها به ميدان را تشكيل مىشد - جلوگيرى كرد .\r\nدر سال 1934 گاندى كه از زندان آزاده شده بود نهضت مقاومت مدنى را ، كه هم اكنون از تب و تاب افتاده بود ، خاتمه يافته اعلان كرد . خود را به انجام پاره‌اى نافرمانىهاى نمادين قانع كرد ، و با حوصله به تجديد تشكيلات كنگره - كه در توانايى آن شكى نبود - پرداخت . مانند اهرمى كه از قيد آزاد شده باشد دوباره در افكار عمومى مقبوليّت پيشين خود را به دست آورد . اما گاندى با\r\n\r\n\r\n","description":"","footnote":"\r\n( 1 ) .  W . Churchill \r\n( 2 ) .  Lord Lioyd \r\n( 3 ) .  Ambedkar \r\n","page_name":" 281 ","page_number":281},
  {"content":"\r\n\r\nمسئلهء دشوارى روبرو بود . چگونگى برخوردش با اين مسئله يكى از شاهكارهاى او بود . نهضت چپ نيرومندى در داخل كنگره پيدا شده بود كه بر اقدام مستقيم اصرار مىورزيد . كنگره بر سينه گروه‌هاى تروريستى و كمونيستى دست رد زده بود . اينان اندك و ناچيز بودند ، اما در داخل كنگره احساسات تند و مبارزه طلبانه اوج گرفته بود و سوباش بوزه اهل بنگال و جواهر لعل نهرو اهل مركز قدرت كنگره ، يعنى ايالت اوتارپرداش ، سخنگويان اين جناح تندرو بودند . انگار سرخوردگى از نتايج اندك نافرمانى مدنى ، رنجش از فشارهاى دولتيان و ترديد نسبت به نيّت‌هاى دولت كافى نبود كه تنش‌هاى ناشى از بحران اقتصادى جهانى نيز به آن افزوده شد . تندروى مقبول شد ، قانونمندى از ارزش افتاد ، بىصبرى و بىحوصلگى فضيلت قلمداد شد . اعضاى سابقه‌دار كنگره آشكارا از اين‌گونه گرايش‌ها ، بد مىگفتند . اما گاندى بيش از هر چيز از بروز اختلاف بر سر اين خطاها هراس داشت . نهضت ضد دولتى تندرو ، به مديريت اين رهبران ، به خشونت و اعمال فشار از سوى دولت ، واكنش در سراسر كشور ، تجزيه حزب و عقب افتادن تحولات سياسى ، به مدت دست كم يك نسل ، منجر مىشد . شيوهء رفتار او با اين رهبران جوان همانند رفتار ماهيگيرى مجرب با ماهىاى بود كه سرنخ دراز قلاب ماهيگيرى ، گير كرده باشد . روش او اين بود كه از يك سو موجبات ترقى اين جوانان را فراهم آورد و از سوى ديگر آنان را از آتش خشم و غضب اعضاى كهنسال كنگره ، حفظ كند . نهرو را به جانشينى خود انتخاب كرد . اگر بوزه را انتخاب نكرد بعضا به اين علت بود كه نهرو پيروان بيشترى در هند داشت و بعضاً به علت وضع موروثى او در كنگره بود ، اما علت اصلى اين بود كه مىدانست نهرو به شخص او علاقه و وابستگى دارد .\r\nبوزه به گاندى احترام مىگذاشت . از همه مهم‌تر آن‌كه ، گاندى به نهرو و اطمينان داشت ، و اين اطمينان تا 1947 دوام يافت . نهرو در سال 1936 به رياست كنگره انتخاب شد ، با آن كه سابقه نداشت دوبار اين سمت را احراز كرد . در\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nسال 1938 بوزه جاى نهرو را گرفت ، مىخواست بار ديگر هم انتخاب شود ، بحران پيش آمد . بوزه نامزد معتدل ، سيتارمايا « 1 » را در انتخابات رياست كنگره شكست داد ، اما گاندى با اقدامات سرسختانه و بسيار زيركانه دخالت كرد ، و بوزه را منزوى و مجبور به استعفا ساخت . پشتيبانى جوانان بنگال را از دست داد اما قلب جوانان هند را تسخير كرد . بوزه در اثناى جنگ به ژاپنىها پيوست ، ارتش ملّى هند را در كنار آنان تشكيل داد كه موجب شرمندگى گاندى شد . اما اين مورد بهاى گزافى براى يكپارچه كردن حزبى نبود كه در سال‌هاى آينده مىبايست هند را هدايت كند .\r\n\r\n\r\n","description":"","footnote":"\r\n( 1 ) .  Sittarmaya \r\n","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\n17 قانون 1935 و جنگ دوم جهانى\r\n\r\n1 . قانون و عوارض آن\r\nدر مسير تحولات هند ، قانون دولتى 1935 ، يكى ديگر از نقاط عطف بود . به رغم تمام اگرها و اماها و پيچيدگىها و دودلىها ، در تحولاتى كه منجر به استقلال هند شد ، نقطه‌اى بود كه بازگشت از آن ممكن نبود . اصلاحات مونتفورد چنين نقطه عطفى نبود . در اين اصلاحات هدف آخرى مبهم بود ، و هر چند وقت يك بار مىبايست در هدف بازنگرى شود . معلوم نبود گام بعدى كدام است . حال استقلال سياسى به عنوان هدف پذيرفته شده بود .\r\nفدراليسم ، به عنوان چهارچوبى براى استقلال هند ، قبول شده بود و نيز تعهد شده بود حكومت آينده به شيوهء پارلمانى اداره شود . پيش‌بينىهاى لازم در خود قانون اساسى براى تغييرات - اگر لازم مىآمد - داده شده بود . از بسيارى لحاظ اين قانون نقشه استقلال كامل هند بود . دليل صدق اين مدعا اين است كه در قانون اساسى هند ، مصوب 1950 ، هند شكل كلى و بخش‌هاى عمده‌اى از آن حفظ و در متن قانون اساسى منظور شد .\r\nاين قانون در انگلستان حكايت از اتفاق نظرى دربارهء هند مىكرد كه در مورد قانون 1919 به هيچ‌وجه وجود نداشت . در سال 1919 توافق كلى شده بود كه در راستاى خودمختارى ، آزمايشى به عمل آيد . اما توافقى دربارهء نتايج\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبه دست آمده از اين آزمايش و سياست‌هايى كه پس از انجام آزمايش بايد دنبال شود ، نشده بود . در شانزده سال فاصله ميان دو قانون در افكار عمومى مردم انگليس ، انقلابى در خصوص هندوستان رخ داده بود . توفيق اصلاحات مونتفورد در چند ايالت ، به رغم ناكامى آنها در چند ايالت ديگر و پيشرفت سريع تحول و عمران هند ، تأثير خود را گذاشته بود . اما از اينها مهم‌تر نيرومندى و نظم نهضت مقاومت مدنى در سال‌هاى 31 - 1930 ، و مهارت در رهبرى نهضت همراه با طرز برخورد نوين شاهزادگان موروثى بود كه اكثريت قاطع محافظه‌كاران را قانع ساخته بود نهضت ملى هند نه تنها واقعيتى انكارناپذير بلكه با اهميت‌ترين واقعيت‌هاى هند است . كنار آمدن با آن واجب بود . در چنين وضعى دولت محافظه‌كار صلاح در اين مىديد كه نهضت را در راستاى منافع خود هدايت نمايد و نه اين كه بيهوده موانع مصنوعى ايجاد كند آن هم موانعى كه آشكار بود در برابر سيل فزايندهء ملىگرايى يكى پس از ديگرى فرو خواهد ريخت . بنابراين نه تنها بيانگر اتفاق‌نظر سياستمداران بود بلكه سعى حساب شده‌اى بود تا استقلال نهايى هند بدان شكل درآيد كه مطلوب محافظه‌كاران باشد . انگلستان با هند در ايجاد هندوستان مستقل شريك مىشد ، اما در ضمن مراقبت مىكرد كه هند نوين چنان هندى باشد كه منافع محافظه‌كاران در آن نقش اساسى بازى كند .\r\nبنابراين اهميت قانون تنها از اين نظر نبود كه انگلستان حاضر به سازش سياسى شده بود ، يا گامى در راستاى برآوردن خواسته‌هاى كنگره برداشته بود ، بلكه طرح حساب شده براى تحول سياسى مطلوب محافظه‌كاران بود .\r\nاين مشخصات سياست‌هاى محافظه‌كارانه را ، به خصوص در ساختار فدراليستى و در چگونگى رفتار با شاهزادگان موروثى و ديگر تمهيدات سياسى پيش‌بينى شده در قانون مىتوان مشاهده كرد . اگر آن قانون ، عملى مىشد نتيجه منطقى آن اين بود كه هند به تحقيق پس از ده يا بيست سال استقلال مىيافت . اما اين استقلال تا آن اندازه به سود منافع موجود واگذار\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nشده بود تا هندوستانى پيدا مىشد كه با آنچه امروز مىشناسيم تفاوت فاحش داشته باشد .\r\nنخستين ويژگى قانون ، اصل فدرال بودن حكومت بود ، كه به جاى انتقال قدرت پيش‌بينى شده در اصلاحات منتفورد آمده بود . گامى منطقى در راستاى پيدايش هندى متحد و يكپارچه مىنمود زيرا ناچار به پذيرفتن اين واقعيت بود كه در هند تفاوت‌هاى محلى وجود دارد . لزوم به رسميت شناختن آزادىهاى محلى را ، در چهارچوب نظارت مركزى ، تاييد مىكرد .\r\nامكان فراهم مىآورد تا آن نواحى هند كه در قلمرو شاهزادگان بود به هند يكپارچه بپيوندد . مشكل قدرت‌هايى كهن اما موجود را ، از طريق تدوين سه فهرست دقيق قانونى يعنى « مركزى » ، « ايالتى » و « همزمان » گشودند . مراد از « همزمان » اين بود كه در مواقع اضطرارى دولت مركزى بتواند قدرت بيشترى اعمال كند . ايالت‌هاى نوبنياد را صاحب انعطاف مالى بيشتر كردند .\r\nسهميه‌اى از درآمدهاى مالياتى را بدانها تخصيص دادند . شامل كردن شاهزادگان خودكامه گام بزرگى بود كه به هويت هند فدرال نوبنياد رنگ و روى ويژه مىداد . چون قراردادهاى جداگانه مستقيم با مقام سلطنت بسته بودند ، وارد شدن آنان به حكومت فدرال مىبايست داوطلبانه باشد . بنابراين مقرر شده بود كه قدرت حكومت فدرال آنگاه بر آنها قابل اعمال خواهد شد كه نيمى از آنان - و مراد نيمى از جمعيت آنان بود - حكومت فدرالى را پذيرفته باشند . با همين استدلال شاهزادگان اجازه يافته بودند نمايندگان خود را روى هر دو شوراى قانون‌گذارى منصوب كنند . يك سوم كرسىهاى شوراى پايين‌تر و دو پنجم كرسىهاى شوراى عالىتر را به آنان اختصاص داده بودند .\r\nاين سنت‌ها به گونه‌اى كلى با جمعيت آنان متناسب بود اما آن جا كه پاى امتياز دادن واقعى به ملت هند در ميان مىآمد پرداخت‌ها به اين شاهزادگان و راجه‌هاى خودكامه به مراتب بيش از دريافت‌ها از آنان بود . شاهزادگان با رأى دسته‌جمعى خود همراه با مسلمانان يا ديگر كاست‌هايى كه قرار بود صاحب\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكرسى شوند ، و يا حتى با پشتيبانى هندوان محافظه‌كار ، مىتوانستند تصويب هر پيشنهادى را مانع شوند . ظاهرا اين پيش‌بينىها زيركانه‌ترين تمهيد محافظه‌كاران بود و فطرتى شيطانى داشت . اما مانند تمام تمهيداتى كه انگيزه‌هاى شيطانى دارند اشكالى بنيادين در آن نهفته بود . آن هم سرشت و خلق‌وخوى شاهزادگان و راجه‌هاى هندى بود كه سبب مىشد واداشتن آنان به اقدام ، حتى در جهت منافع شخصى خود آنان ، با وسايل معمولى امكان‌ناپذير باشد .\r\nدومين نوآورى ، خودمختارى ايالت‌ها بود ، نه تنها در رابطه با مركز بلكه در رابطه با دولت انگليس . رژيم حكومت مضاعف كنار گذاشته شد و وزارى مسئول در برابر انتخاب كنندگان جاى آن را گرفت . آنچه قدرت اين وزيران را محدود مىساخت « حالت اضطرارى » بود ، كه بر طبق مقررات وزارتخانه ، هيچ‌گاه اعمال نمىشد . حق رأى در ايالت هنوز مشروط به مالك بودن بود . « 1 » اما مقررات آن چنان وسيع شد كه حال سى ميليون نفر رأى دهنده به جاى 6 ميليون نفر قبلى ، يعنى يك ششم جمعيت كشور را كه به سن قانونى رسيده بودند ، شامل مىشد . كسى ترديد نداشت كه اين وزارتخانه‌ها واحدهاى سياسى پرقدرتى خواهند بود . برعكس براى شوراى مشورتى پيشنهادى اصل مسئوليت مضاعف در نظر گرفته شد و پاره‌اى از وزراء در برابر شورا نيز مسئول شدند . بر اين اساس ديگر نمىشد خودمختارى كامل براى مدت مديدى به تأخير افتد . در استقبال از حكومت فدرال حتى ديوان عدالت فدرال نيز تأسيس شد . انتصاب سر موريس گوير ، « 2 » يكى از طراحان اصلى قانون 1935 ، به عنوان رئيس ديوان عدالت فدرال هند را صاحب مشاورى خردمند ، چه در هنگام خدمت و چه تا سال‌هاى متمادى پس از آن ، مىكرد .\r\n\r\n\r\n","description":"","footnote":"\r\n( 1 ) . زن‌ها نيز همان حق رأى مردان را داشتند ، اما شرط مالكيت از تعداد آنان به شدت مىكاست .\r\n( 2 ) .  Sir Mourice Gwyer \r\n","page_name":" 288 ","page_number":288},
  {"content":"\r\n\r\nديگر مشخصات قانون حاصل تعميم مقررات پيشين بود . ايالت‌ها را از نو مرزبندى كردند . برمه را جدا ساختند تا سرانجام ، جداگانه ، استقلال يابد .\r\nبدين ترتيب خرق عادتى كه حاصل يك رويداد تاريخى بود به پايان رسيد .\r\nاوريسا از بيهار جدا شد تا همراه با بخش‌هايى از مدرس و ايالت‌هاى مركزى ايالت نوينى بشود . سند از بمبئى سوا شد ، و با ايالت شمال غربى كه در سال 1932 تشكيل شده بود ايالتى تمام عيار تشكيل داد . به اين ترتيب هند انگليسى ، سرانجام متشكل از يازده ايالت و چهار كميساريا و يك نمايندگى بلوچستان شد . فرمانداران ايالت را به عنوان احتياط حفظ كردند ، و به آنان اين قدرت را دادند كه در صورت نبودن وزير مسئول ايالت ، وظايف او را انجام دهد . فرماندار كل هم به جاى خود باقى ماند . نمايندگى جمعيت‌هاى مذهبى كه هم‌اكنون از مشخصات قانون اصلاحات منتفورد بود به گونه‌اى منطقى گسترش يافت . موضوع مورد مناقشه داغ تخصيص كرسىهاى « ذخيره شده » در شوراى قانون‌گذارى بود . در اين جا بايد اين نكته را افزود كه هر چند اين اصل به نفع اقليت‌ها بود ، و مخصوصا به مسلمانان در شوراى فدرال ايالات كرسىهاى پيش از آنچه حقا سهم آنان بود مىداد ، اما آنان را از اكثريتى كه در غير اين صورت ، در پنجاب داشتند محروم مىكرد . اين امر ، در سال 1947 ، عواقب بسيار شوم و فاجعه‌بارى در پى داشت .\r\nقانون اساسى سال 1935 روى هم رفته سندى حاكى از دورانديشى بود و مىشد آن را پيش درآمد استقلال خواند . اما عيب‌هاى بسيار جدى نيز داشت .\r\nنخست ؛ هم آن‌گونه كه يادآور شديم ، براى هندوستان مستقل چهارچوبى محافظه‌كارانه پيش‌بينى كرده بود ، ركن اصلى اين چهارچوب شركت شاهزادگان و راجه‌ها بود . با در نظر گرفتن ويژگىهاى روانى شاهزادگان و راجه‌هاى آن روز هند اين خطر هميشه وجود داشت كه تمام امور به علت عدم همكارى زيركانه آنان به هم بخورد . يا آن كه نيروهاى محافظه‌كار موجود در هند بيش از اندازه قدرتمند شوند . هند مستقل ، ولى تحت تسلط\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nشاهزادگان ، ممكن بود خوش نقش و نگار و آرام بنمايد ، اما نه مىتوانست پيشرو باشد و نه تأثيرگذار . مثل اين بود ترتيبى داده شود تا ساعت شماطه‌دار پيش از آن كه زنگ بيدار باش آن به صدا درآيد از كار بازايستد . دومين عيب قانون اين بود كه براى جلوگيرى از تجزيه شبه قاره در آن هيچ‌گونه پيش‌بينى نشده بود . فشارى كه سبب تنظيم و تدوين اين قانون شده بود اصولا از سوى هندوان اعمال شده بود . مسلمانان بر اين پنداشت بودند كه در تدوين آن به گونه‌اى بنيادين منافع هندوان در نظر گرفته شده است . تصور مىشد اصل فدراليسم ، كه قدرت زياد به حكومت‌هاى ايالتى مىداد ، موجب رفع نگرانى مسلمانان شود ، زيرا اختيار پاره‌اى از ايالت‌ها به دست آنان مىافتاد . اين معنى در سند و ايالت شمال غربى صادق بود ، اما در بنگال اكثريت مسلمانان چنان ناچيز بود كه هميشه براى حكومت كردن نيازمند ائتلاف بودند . از همه مهم‌تر در ايالت بسيار مهم پنجاب ، اكثريت مسلمانان چنان نبود كه ادارهء ايالت توسط آنان تضمين شود . سرسختى و پافشارى انگليسيان در اعمال انديشه دولت يكپارچه ، ارادهء پارلمانى و حكومت اكثريت ، باد ناموافقى بود كه حاصل آن طوفان قتل عام‌هاى پس از تقسيم شبه قاره بود . سياستمداران وقت از درك اين نكته عاجز بودند كه در زندگى روزمره موارد و مواقعى پيش مىآيد كه نه هيچ مسلمانى زيربار هندو خواهد رفت و نه هيچ هندويى زيربار مسلمان . فدراسيون منطقه‌اى كافى نبود ، لازم بود با نوعى فدراليسم صنف‌هاى فرهنگى نيز همراه باشد تا جمعيت‌هاى بزرگ مذهبى يقين كنند ارزش‌هاى فرهنگى و سنتى زندگى آنان دستخوش اميال اين و آن نخواهد شد . در گذشته بىطرفى مذهبى انگليسىها بر موضوع مورد مناقشه سرپوش گذاشته بود . چون انگليسىها توفيق يافته بودند با بىطرفى از كنار مناقشه‌هاى مذهبى گذر كنند بر اين پنداشت بودند كه چنين مواردى وجود ندارد . هند بود كه مىبايست تاوان اين نادانى و غفلت را بپردازد .\r\nقانون در سال 1935 به تصويب رسيد و تأخيرهاى معمول تا مراحل ثبت\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nو آماده شدن برنامهء زمانبندى شدهء اجرايى را به دنبال داشت . در سال 1936 لرد لين ليتگو ، « 1 » كه هم‌اكنون آموزش ديده بود تا رياست كميسيون كشاورزى هند را بر عهده گيرد ، مأمور هند شد تا نظام نوين را رسما آغاز نمايد .\r\nخوش نيت بود و زحمتكش و داراى قابليت مديريت . اما نه دورانديشى لرد اروين را داشت و نه ذهن خلاق او را . در فوريه 1937 انتخابات ايالتى انجام شد . انتخابات گذشته شوراى قانون‌گذارى ، كه در سال 1929 انجام شده بود ، نشان داد كه كنگره بر هندوستان هندويى تسلط دارد . انتخابات نو مؤيد اين واقعيت بود ، و در پنج ايالت اكثريت مطلق به دست آوردند . در بمبئى با پشتيبانى « همراهان » خود توفيق يافتند ، و در ايالت شمال شرقى پاتان‌هاى « پيراهن سرخ » كه از متحدان كنگره بودند صاحب اختيار شدند . تنها در ايالت كوچك آسام و سند مسلمان‌نشين حرفى براى گفتن نداشتند و در دو ايالت مهم بنگال و پنجاب در اقليت ماندند ، در بنگال به علت اكثريت آراء مسلمانان و در پنجاب به علت ائتلاف و اتحاد مالكان مسلمان و هندو . كنگره ، ناگهان ، با معماى به دست گرفتن زمام امور روبرو شد . اين بار واقعيت قدرت در حوضه‌هاى ايالتى چنان آشكار بود كه هشدارهاى جواهر لعل نهرو و اس . سى .\r\nبوزه دربارهء خيانت و مكر انگليسيان ناديده گرفته شد و پس از سه ماه چانه زدن بر سر قدرت « ذخيره شده » ، فرمانداران و وزراى كنگره در رأس امور قرار گرفتند . آقايى و بزرگى كنگره دو سال و نيم ادامه داشت ، اگر آغاز جنگ جهانى دوم مشكلات و موانع تازه‌اى را پيش نياورده بود مدت حكومت آنان دوام بيشترى مىيافت . دوره‌اى اميدواركننده بود . وزراى جديد در عمل با كفايت و سازنده از آب درآمدند . سرانجام هم صاحب منصبان قديمى و وزراى جديد با احترام و حسرت متقابل از يكديگر جدا شدند . چون دولت مركزى وجود نداشت كنگره سعى كرد با شوراى عالى فرماندهى ، شورايى كه\r\n\r\n\r\n","description":"","footnote":"\r\n( 1 ) .  Lord Linlithgow \r\n","page_name":" 291 ","page_number":291},
  {"content":"\r\n\r\nاز پيشوايان سرشناس هند تشكيل شده بود ، دستورات لازم را به وزراى مسئول ايالات بدهد . قدرت شورا واقعى بود . وزيرى را كه مىخواست خودسرانه عمل كند از كار بر كنار كرد . متهم به ديكتاتورى شده بود ، اما مىخواست موقتا ، تا تشكيل دولت كنگره در مركز ، امور را اداره نمايد . در پشت اين پرده‌اى كه بافته شده بود با چرخ‌هاى نخ‌ريسى ، اتومبيل‌هاى آخرين سيستم ، كلاه گاندىوار و كلاه‌خودهاى سفيد و پردار انگليسىها ، دربارهء اين دو مورد مناقشه‌اى سخت جريان داشت . در اردوى كنگره‌اىها مبارزه‌طلبى جناح چپ به پيشوايى اس . سى . بوزه با مقاومت روبرو شد و شكست خورد .\r\nدولتىها نيز با شاهزادگان جهت پيوستن به فدراسيون به گفت‌وگو پرداختند .\r\nرفت و آمد سفيران و نوشتن يادداشت‌ها پايان‌ناپذير مىنمود ، اما شوق و ذوق سال 1930 شاهزادگان براى پيوستن به فدراسيون جاى خود را به شك و ترديد و هراس از آينده و اميد به ادامه فرمانروايى همراه با خودكامگى به مدت نامعلوم داده بود . شاهزادگان از اصل داوطلب شدن براى پيوستن به فدراسيون سوء استفاده كرده و گفت‌وگوها را عمدا كش مىدادند .\r\nنايب السلطنه تازه درنيافته بود كه تن دادن به پيوستن به فدراسيون ، بىاعمال فشار ، ناممكن است . اگر هم از اين مطلب آگاه بود از اعمال فشار پرهيز مىكرد . آنگاه جنگ جهانى روى داد و با آن آخرين بخت شاهزادگان هندى ، براى اين كه در هند نوين محلى از اعراب باشند ، از ميان رفت . همگى تبديل شدند به سنگواره‌هايى كه زنده بودند و راه مىفتند و نفس مىكشيدند .\r\nدر اين جا بايد تحول ديگرى را نيز متذكر شد . هر چند در جاى ديگر ، به گونه‌اى كامل ، در آن باره گفت‌وگو خواهيم كرد . مدت‌ها بود ميان مسلمانان اختلاف سياسى پيدا شده بود . حتى حزب مسلم ليگ دچار انشعاب شده بخشى از آن را ليگ و بخش ديگر را كنفرانس نام نهاده بودند . با مطرح شدن قانون اساسى ، محمد على جيناح عضو سابق كنگره و حقوق‌دان اهل بمبئى ، توانست اين شكاف را با رهبرى خردمندانه خود بپوشاند . در انتخابات ملى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشركت كرد و اميدوار بود در ايالت‌هايى كه هندوان اكثريت داشتند - مانند ايالات متحده - بتواند با تشكيل ائتلاف‌ها در قدرت سهيم شود . موفقيت نسبى نصيب او شد . چون رهبران كنگره تقاضاهاى او را رد كردند ، و به نظر رسيد كه مىخواهند حزب نو بنياد او را از ميان بردارند ، به سختى رنجيده خاطر شد . از اين پس بود كه با شدت به كنگره حمله كرد و توانست نظر موافق توده‌هاى مسلمان و طبقه متوسط آن جماعت را ، كه تا به حال تنها برگزيدگان آنان از وى پيروى مىكردند ، جلب كند . اثر اين مساعى در آن روزگار معلوم نبود اما بعدها آشكار شد كه توانسته بود پنهان از ديدها ، آينده را با تحولاتى غير منتظره باردار كند .\r\nدر دوران ميان دو جنگ ، هند با سرعت تحول يافت . كسانى كه در آن دوره در هند زندگى مىكردند اين تحول و تغيير را حس مىكردند . انگار كه هند تب كرده بود ، نبضش با سرعت بيشتر مىزد . تحول اقتصادى ، كه از قيد اتكاى مستعمراتى سدهء نوزدهم رهايى يافته بود ، دور برداشت . خودمختارى مالى و اقتصادى هند كه در سال 1921 به عنوان بخشى از اصلاحات منتفورد به رسميت شناخته شده بود ، اسما اهميتى نداشت اما با ايجاد هيئت گمركى سال 1923 شكلى ملموس پيدا كرد . به عنوان نماد استقلال مادى عوارض گمركى پنبه كه در سال 1924 دچار اشكال شده بود در سال 1925 لغو شد . هيئت گمركى از قدرت خود استفاده كرد تا صنايع موجود هند را حمايت كند و صنايعى را كه قرار بود تأسيس شود زير پوشش گيرد . صنايع فولاد هند را كه خاندان پارسى تاتا در اوايل سدهء نوزدهم تأسيس كرده بودند ، و به علت بحران اقتصادى جهانى در آستانه ورشكستگى بود ، با گذراندن مقررات حمايتى نجات داد . صنايع نساجى را نيز از شر رقابت ارزان‌فروشى ژاپنىها حفظ كرد . سياست‌هاى حمايتى سبب توسعه صنعت توليد قند و شكر هند شد ، تا آن جا كه نياز به واردات اين كالا از اندونزى بر طرف شد . صنايع نوپاى سيمان كشور رو به ترقى نهاد . در سال 1939 نمىشد هند را كشورى صنعتى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nخواند اما صاحب صنايع ماشين‌سازى نوين شده بود . هند در حال گذر از اقتصاد مستعمراتى به اقتصاد سنتى روستايى خود بود كه با صنايع امروزى تكميل مىشد . آنچه افق اين آينده روشن و اميدواركننده را تاريك مىنمود سرعت رشد جمعيت بود . به رغم بالا رفتن بهره‌ورى و توليد ملى روشن نبود كه زندگى مردم كوچه و بازار بهبودى يافته است . آنچه آشكار بود بهتر شدن وضع اقتصادى اقليتى بود كه طبقهء متوسط را تشكيل مىداد . در فاصلهء سال‌هاى 1921 تا 1941 هفتاد ميليون نفر بر جمعيت هند افزوده شد و از 319 ميليون نفر به 389 ميليون نفر رسيد . آنچه بدون ترديد لمس مىشد اين بود كه هر چند معلوم نبود آيا هندى خوراك بيشتر مىخورد و يا لباس بيشتر مىپوشد اما به تحقيق آسايش بيشتر داشت . زيرا امنيت عمومى برقرار بود ، وسايل حمل‌ونقل آسان فراهم شده بود ، بهداشت همگانى بهبود يافته بود ، و ديگر ترس قحطى فراگير وجود نداشت .\r\nپيشرفت آموزش و پرورش نيز چشمگير بود . پاره‌اى از دولت‌هاى ايالتى دورهء منتفورد ، مخصوصا دولت پنجاب ، با الهام گرفتن از سر فاضل حسين سعى جدى در گسترش آموزش ابتدايى كرده بودند . تعداد دانش‌آموزان تمام مدارس 170 درصد زياد شده بود و به رقم 5 / 14 ميليون نفر رسيد . اما نرخ گسترش تعليمات عاليه از اين هم سريع‌تر بود . از لحاظ كمّى بين سال‌هاى 1921 و 1939 تعداد كالج‌ها از 139 به 385 افزايش يافت . به دنبال گزارش مفصل كميسيون سدلر « 1 » ساختار دانشگاه‌هاى اصلاح شد . دانشگاه‌هاى نوين تربيت معلم ، بر الگوى دانشگاه‌هاى انگلستان ، جاى هيئت‌هاى آزمون كننده را گرفتند . در دانشگاه‌هاى قديم‌تر دانشكده‌هاى تربيت معلم ايجاد شد . با ايجاد امكانات تحصيلات ما فوق تخصصى بر عمق و وسعت آموزش عالى افزوده شد . احداث دانشگاه انامالى نشان داد حال افراد و بخش خصوصى\r\n\r\n\r\n","description":"","footnote":"\r\n( 1 ) .  Sadler Commision \r\n","page_name":" 294 ","page_number":294},
  {"content":"\r\n\r\nآن چنان به آموزش نوين علاقمند شده‌اند كه در اين راه از بذل و بخشش خوددارى نمىكنند . محققان و پژوهشگران هندى مانند سرجگديس بوزه « 1 » و دكتر سى . وى . رامن « 2 » در رشته علوم ، و سرجى . رادها كريشنا و دكتر داس گوپتا « 3 » در رشته فلسفه ، و سرجى . سركار « 4 » در رشتهء تاريخ ، و سرام . اقبال « 5 » فيلسوف - شاعر ، به‌گونه‌اى روزافزون به صحنهء روشنگرى جهان وارد مىشدند .\r\nروى هم رفته به رغم اصرار مهاتما گاندى كه طرفدار ساده زيستى و دائى بود ، جامعه به سوى غربى شدن گرايش داشت . وسايل رفاه غربى ، ماشين‌هاى ساخت غرب و انديشه‌هاى غربى از جمله افكار كمونيستى ، روز به روز در جامعه هندى رسوخ بيشتر مىيافت . اما انديشه‌هاى هندى نيز بىطرفدار نبود . صوفى گوشه‌نشين سر ارابيندو « 6 » كه در شهر مستعمرهء فرانسوى پوند يشرى « 7 » مىزيست ، با انگليسى فصيح و بليغ خود ، انديشه‌هاى و دائى را از نو تعبير و تفسير مىكرد .\r\nتحولات اجتماعى اين دوره نيز كم اهميت نبودند . نهضت هريجان‌هاى مهاتما گاندى به‌گونه‌اى محسوس ، طرز برخورد كلى هندوهاى كاست‌هاى بالا را نسبت به كاست‌هاى پايين تغيير داده بود . در اثر كوشش‌هاى گاندى جامعهء هندو ، به‌گونه‌اى فراگير ، پذيرفت كه آدميان با يكديگر برابر و برادرند .\r\nدر اين راستا نخستين انگيزه را مبلغان مسيحى پايه گذاشتند . نخستين هندويى كه فعاليت‌هاى او در اين راستا مؤثر افتاد رام كريشنا بود . اما در نتيجه تلاش‌هاى گاندى اين اصل مقبوليت همگانى پيدا كرد . يكى ديگر از مشخصات اين دوره شركت زنان در فعاليت‌هاى اجتماعى بود . ليبرال‌هاى روزگار گذشته ، دربارهء حقوق زنان ، حرف بسيار زده بوده‌اند اما به استثناى\r\n\r\n\r\n","description":"","footnote":"\r\n( 1 ) .  Sir Jagdis Bose \r\n( 2 ) .  C . V . Raman \r\n( 3 ) .  Das Gupta \r\n( 4 ) .  Sir J . Sarkar \r\n( 5 ) .  Sir M . Iqbal \r\n( 6 ) .  Sri Arabindo \r\n( 7 ) .  Pondichery \r\n","page_name":" 295 ","page_number":295},
  {"content":"\r\n\r\nيكى دو مورد مشخص حتى در محافل خودشان هم قدم مثبتى برنداشته بودند . در سال‌هاى 1920 رغبت زنان به آموزش و پرورش و فعاليت‌هاى اجتماعى بيشتر شد ، زن‌هاى باشخصيتى همچون خانم ساروجينى نايدو « 1 » كه هم شاعر بود و هم سياستمدار و يا بيگم شاه‌نواز و بعدها خانم پانديت « 2 » پيدا شدند . اما عامل منحصر به فردى كه بيش از هر رويداد ديگرى به اين جريان سرعت بخشيد ، نهضت مقاومت مدنى 31 - 1930 بود . احساسات چنان به هيجان آمده بود كه زنان فعال اجتماعى به عضويت كنگره درآمده و در تظاهرات عليه مشروب فروشىها و لباس فروشىها شركت و راهپيمايى كردند . هزاران هزار زن از گوشهء خانه‌ها و انزوا بيرون آمدند تا پشتيبانى خود را از نهضت ملى نشان دهند . پاره‌اى از اين زنان آن چنان با حرارت و فعال بودند كه گاهى - مثلا در دهلى - رهبرى نهضت كنگره را به دست گرفتند ، تا آن كه سرانجام دستگير شده به زندان افتادند . روى هم رفته بسيارى از آنان كه روانه زندان گشتند ، چنان انضباط و فداكارى از خود نشان دادند كه رقيب رزمندگان تربيت شده زير دست گاندى شدند . اين گام بزرگ رو به جلو با تشويق آشكار گاندى در خانقاه خود او ، و در ديگر نقاط با پشتيبانى نهرو ، باز هم گسترش بيشتر يافت . خواهر نهرو در نخستين كابينه كنگره در « ولايات متحده » يكى از وزرا بود . سارو چينى نايدو يكى از اعضاء با نفوذ كميتهء كنگره بود . در آن موقع كه زنها رو به جلو حركت مىكردند اعضاء محافظه‌كار كنگره از روى اجبار ساكت بودند . در اين دوره كه زنان مختصر جاى پاى در صحنه فعاليت‌هاى اجتماعى پيدا كردند . جاى پايى كه بعدها ، با گذشت سال‌ها ، فراخ‌تر و محكم‌تر شد . هندوستان مستقل زنانى را داشته است كه استاندار ايالت‌ها بوده ، نخست‌وزير شده و در دولت مركزى وزير كابينه بوده‌اند . سال‌هاى سال مشاور امور خارجى نهرو ، يك زن بود .\r\n\r\n\r\n","description":"","footnote":"\r\n( 1 ) .  Sarojini Naido \r\n( 2 ) .  Pandit \r\n","page_name":" 296 ","page_number":296},
  {"content":"\r\n\r\n\r\n2 . جنگ دوم جهانى\r\nدر آغاز چنين مىنمود جنگ تأثير چندانى بر هندوستان نخواهد گذاشت . اما در واقع نيروگاهى عظيمى شد براى تحولات و دگرگونىها . هند يك سال شاهد « جنگ دروغين » « 1 » بود . آراء و عقيده‌ها ميان تمايلات آزادمنشانه كه هيتلر و نازيسم را نمىپسنديد ، و سوءظن ملى نسبت به امپرياليسم انگليس و فرانسه تقسيم شده بود . جناح چپ كنگره كه پيرو نهرو بود ، در ضمن انتقاد از آلمان ، نسبت به انگليس‌ها سوءظن داشت . پيروان بوزه « 1 » كه خود داراى تمايلات استبدادى بود ، تمايل داشتند با بردبارى انتظار رويدادها را بكشند .\r\nكشور روى هم رفته آن حالت بىاعتنايى سال 1914 را نداشت . احساس همگان اين بود كه ديگر هند كشورى كه انتظار داشت به رسميت شناخته شود نبود بلكه كشورى بود به حد بلوغ رسيده ، اما محروم از حق ادارهء امور خود . بنابراين جنگ ربطى به هند نداشت . سقوط فرانسه و تنها ماندن انگليس مايهء نگرانى شد ، اما چون مشاهده شد انگليس به تنهايى مقاومت مىكند و در نبرد هوايى بر فراز آسمان بريتانيا پيروز شد اين نگرانى جاى خود را به تحسين داد . اما با گذشت ماه‌ها چون آشكار شد انگليسىها در اقدام براى استقلال هند سهل‌انگارى كرده و آن را موكول به « پس از جنگ » مىكنند افكار عامه تغيير جهت يافت ، تبديل به رنجيدگى و سوءظن شد . اين وضع ادامه داشت تا با وارد شدن ژاپن به معركه ، جنگ به دروازه‌هاى هند رسيد و مسئله حاد روز شد .\r\nدولت در نخستين سال جنگ كار چندانى نكرد . متخصصان مىگفتند اين جنگ ، جنگى مكانيزه خواهد بود . ارتش هند مكانيزه نبود ، پس كارى نمىتوانست انجام دهد . اما اين طرز برخورد با گسترش جنگ در خاورميانه تغيير كرد . هند مركز تداركات ناحيه شد . اين تصميم انگيزهء توسعه صنايع\r\n\r\n\r\n","description":"","footnote":"\r\n( 1 ) .  Phony War \r\n","page_name":" 297 ","page_number":297},
  {"content":"\r\n\r\nهند گرديد . با ورود ژاپن به جنگ ، هند يكى از مراكز فعاليت نظامى نيز شد .\r\nپايگاه فرماندهى جنوب شرق آسيا نخست در دهلى بود ، سپس به سيلان انتقال يافت . نيروهايى كه در ارتفاعات برمه - آسام متمركز بود مىبايست تداركات خود را از بمبئى ، پس از طى كردن پهناى هندوستان ، تحويل بگيرند . به علت كمبود ظرفيت كشتى رانى توزيع مواد غذايى نيز مىبايست از همين طريق صورت پذيرد . قحطى سال 1943 در بنگال ، كه نتيجه قطع صادرات برنج از برمه بود ، بر مشكلات افزود . علاوه بر سختى كه بر مردم مىگذشت لازم بود مواد خوراكى را به بنگال رساند . در سال 1942 هند تا خرخره غرق در مشكلات جنگ شده بود ، اما هنوز به علت اوضاع سياسى خود را بر كنار نگاه داشته بود . كسانى كه دربارهء اين مناقشه احساساتى بودند ، مخصوصا پيروان بوزه ، از هندوستان گريختند . از ميان سربازان هندى كه به دست ژاپنىها اسير شده بودند ، ارتش ملى هند را تشكيل دادند . بوزه اميدوار بود به عنوان ديكتاتور هند را فتح كند . بسيارى هم به انقلاب كنگره در سال 1942 پيوستند .\r\nهر چند هند به جنگ دلبستگى نداشت ، اما تقلاهاى جنگى هند و سوابق نيروهاى مسلح هند در اثناى جنگ را نمىتوان ناديده گرفت . ارتش هند لياقت و توانايى رزمى خود را در جبهه‌ها ثابت كرد . نخستين مأموريت آن در خاورميانه و به فرماندهى ژنرال ويول « 1 » بود . در شكست فاحشى كه ايتاليايىها متحمل شدند ، ارتش هند سهم بزرگ داشت . بعدها در نبردهاى ژنرال اوچينلك « 2 » و ژنرال مونتگومرى « 3 » فعالانه شركت كرد ، در عمليات عراق ، سوريه و ايران نقش داشت ، و دخالت آن در عراق سرنوشت‌ساز بود .\r\nلشكرهاى سوم و هفتم هند شهرت جهانى يافتند . از جمله بهترين واحدهاى\r\n\r\n\r\n","description":"","footnote":"\r\n( 1 ) .  Wavell \r\n( 2 ) .  Auchinleck \r\n( 3 ) .  Montgomery \r\n","page_name":" 298 ","page_number":298},
  {"content":"\r\n\r\nجنگى دو طرف متخاصم بودند . در جنگ با ژاپن توجه عمده به مرزهاى شرقى هند معطوف شد . سربازان هندى عقب‌نشينى از مالايا را تجربه كردند .\r\nنود هزار نفر از آنان در سنگاپور به دست ژاپنىها اسير شدند . به عنوان بخشى از ارتش زير فرماندهى ژنرال الكساندر در عقب‌نشينى از مالايا از خود لياقت و شجاعت نشان دادند ، آنگاه به دفاع از مرزهاى شرقى هند پرداختند . از سال 1943 بخشى از ارتش چهاردهم ژنرال اسليم بودند كه خود يكى از واحدهاى فرماندهى جنوب آسياى شرقى زير فرمان درياسالار مونت باتن « 1 » بود . در آغاز سال 1944 دفاع قهرمانانه سربازان هندى در كوهيمه ، پشت حملهء ژاپنىها به آسام را در هم شكست ، آنگاه در بازگشت پيروزمندانه ژنرال اسليم به برمه شركت جستند . در سال 1945 كه جنگ پايان يافت مهيا شده بودند تا به مالايا حمله كنند .\r\nدر اين سال‌ها تعداد نفرات زمان صلح ارتش از 170 هزار نفر به دو ميليون نفر افزايش يافت . مكانيزه كردن و موتوريزه كردن ارتش ، به مقياس بزرگ ، سبب آموزش چندين هزار تكنيسين شد . بر خلاف سال 1914 افراد ارتش از سرتاسر هند جذب شده بودند . انگيزه و هيجان فراگير بود ، در نتيجه مهارت‌هاى فنى كسب شده در اثناى جنگ در سراسر هند توزيع شد . هم نيروى دريايى و هم نيروى هوايى با ايجاد واحدهاى باكفايت تقويت يافتند ، و از عوامل مهم نفوذ فناورى غربى شدند . نيروهاى كمكى زنان نيز تشكيل شد كه سبب افزودن قدرت جنبش و نهضت زنان شد .\r\nموضوع تهيه تداركات اين نيروها انگيزه توسعهء سريع صنايع هند شد .\r\nاين مطلب تنها شامل صنعت با رونق نساجى نبود ، صنايع ذوب آهن و ديگر صنايع را نيز شامل مىشد . كارخانه‌هاى ذوب آهن تاتا گسترش بيشتر يافت .\r\nواحدهاى نوين در بنگال و كوماردوهوتى ايجاد گرديد . نرخ توسعهء صنعت\r\n\r\n\r\n","description":"","footnote":"\r\n( 1 ) .  Admiral Mountbatten \r\n","page_name":" 299 ","page_number":299},
  {"content":"\r\n\r\nسيمان و شيشه شگفت‌انگيز بود ، منابع بوكسيت به كار گرفته شد تا صنايع آلومينيوم ايجاد شود .\r\nدر برابر همهء اينها بايد از داستان اندوهبار قحطى بنگال ياد كرد . از دست رفتن برمه سبب شد تقريبا پنج درصد از واردات برنج كاسته شد . كمبودى كه اصولا در نواحى كه مصرف برنج مرسوم بود ، مانند بنگال و جنوب ، محسوس بود . كمبود فاجعه‌آفرين نبود ، اما حمل‌ونقل توسط شبكه‌اى كه هم‌اكنون به علت نيازهاى نيروى مسلّح ، دچار راه‌بندان شده بود دشوار بود .\r\nقيمت‌ها بالا رفت ، روستايى موجودى خود را فروخت تا قرض‌هاى خود را پرداخت كند ، آنگاه بىغذا ماند ، بازار سياه پيدا شد ، و سيل مهاجرت روستاييان به كلكته راه افتاد . دولت بنگال توانايى مقابله با بحران را نداشت ، دولت مركزى هم به بهانهء اصل عدم دخالت در امور ادارى ايالات در بر طرف كردن بحران كوتاهى كرد . اين‌گونه بود كه كمبودى قابل كنترل تبديل به چنان قحطى عمومى شد ، كه از سال 1883 كه قانون ضد قحطى تصويب شده بود ، سابقه نداشت و به قيمت جان بيش از دو ميليون نفر تمام شد . در ماه اكتبر 1943 كه لرد ويول « 1 » به عنوان نايب السلطنه به هندوستان آمد نخستين اقدام او ديدار از كلكته بود . ارتش بريتانيا را مأمور توزيع برنج كرد ، توجه را بر نظارت مواد غذايى متمركز ساخت ، و در تمام شهرهاى بزرگ مقررات جيره‌بندى برقرار نمود . ارتش بريتانيا در هندوستان هيچ‌گاه چنان محبوبيتى كسب نكرده بود .\r\nحال بايد به صحنهء سياسى بازگرديم . اگر وضع سياسى بهبود يافته بود ، برخورد هنديان با جنگ ، از اين هم مثبت‌تر مىبود . اما برعكس ، وضع سياسى روزبه‌روز آشفته‌تر شد . گويى مسابقه‌اى بود كه كدام يك از طرفين مىتواند خطاهاى بيشترى را مرتكب شود . در آغاز جنگ ، نايب السلطنه دو\r\n\r\n\r\n","description":"","footnote":"\r\n( 1 ) .  Wavell \r\n","page_name":" 300 ","page_number":300},
  {"content":"\r\n\r\nاشتباه بزرگ كرد . با شروع جنگ هند به عنوان يك مستعمره ، به گونه‌اى خودبخود ، قانونا ، مانند انگليس در اعلام جنگ شريك بود . اما نايب السلطنه اين مطلب را با چنان بىتدبيرى و بى اين‌كه با مجلس مشورت كند اعلام داشت ، كه همگان را برانگيخت . در همان حال مذاكره با شاهزادگان را به عوض آن كه سرعت بخشد ، قطع كرد . آخرين امكان ، براى ايجاد يك فدراسيون محافظه‌كار را به باد داد . كنگره نيز به نوبه خود با همين گونه سكهء قلب واكنش نشان داد . بدون در نظر گرفتن عواقب امر ، به عنوان اعتراض ، وزراى ايالات را در ماه اكتبر امر به استعفا كرد . با اين حركت شتابزده ، در لحظهء حساس تاريخى اهرم قدرت را در ايالات از دست دادند . اگر قدرت را حفظ كرده بودند قدرت يافتن مسلم ليگ ، چنان كه پيدا كرد ، دشوار مىشد زيرا نايب السلطنه به عوض تمايل كنگره به تشويق مسلم ليگ پرداخت ، آنگاه بعد از جنگ وضع دگرگونه مىشد .\r\nبازار سياست در بن‌بستى افتاد كه تا سال 1947 گشوده نشد . انگليسىها بر موضع « هيچ تغييرى در اثناى جنگ جايز نيست » پافشارى كردند . مىگفتند اگر رفتارى پسنديده داشته باشيد پس از جنگ تمام تقاضاها برآورده خواهد شد . فراموش كرده بودند و نمىديدند شرايط ميان بريتانيايى كه براى بقاى زندگى خود مىجنگيد و هندى كه خود را در كنار معركه تماشاچى مىدانست چه تفاوت‌هاى فاحش دارد . نتيجه‌هاى فاجعه‌بار سياسى كه در اثناى جنگ اول جهانى در ايرلند پيش گرفته بودند و اثرات تقريبا سرنوشت‌ساز آن را ، در هند ، از ياد برده بودند . اين طرز برخورد سبب ايجاد سوءظن روزافزون در ذهن اعضاء كنگره شد . همدردى عمومى كه در آغاز نسبت به متفقين احساس مىشد رنگ باخت . شكاف ذهنى موجود در كنگره ميان تمايلات آزادمنشانه از يك سو و سوءظن نسبت به انگليسيان چنان آزار روحى ايجاد كرده بود كه گفت‌وگو با انگليسيان را به گونه‌اى روزافزون دشوار مىساخت . مسلم ليگ ادعاى كنگره را كه نمايندهء تمام هندوستان\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاست ، رد مىكرد . مرتبا بر اهميت خود به عنوان نمايندگى هند دوم ، كه يك صد ميليون نفر جمعيت داشت ، مىافزود . در مقابل دست ردى كه كنگره به سينه انگليسيان مىزد جيناح نيز دست رد به سينهء كنگره مىزد . چون وزراء كنگره استعفا كردند جيناح دستور اجراى مراسم شكرگزارى صادر كرد كه عموما مراعات شد . در سال 1940 قدم مهمى برداشت و اعلام داشت كه هدف مسلم ليگ ايجاد پاكستان مستقل است .\r\nبن‌بست سياسى تا سقوط فرانسه در سال 1940 ادامه يافت . آنگاه نگرانى شديد و واقعى دربارهء هند و طرفدارى از انگليس اوج گرفت . گاندى گفت :\r\n« نمىخواهيم انگلستان نابود شود تا هند استقلال يابد » . پاسخ دولت در ماه اوت اين بود كه پس از جنگ ، مجلس مؤسسان تشكيل شود و دولت هند به عنوان يكى از دولت‌هاى عضو جامعه مشترك المنافع درآيد . اما حال نخستين موج هراس و تحسين از انگليسىها فروكش كرده بود . پيشنهاد دولت انگليس با استهزاء روبرو شد . بن‌بست سياسى ادامه يافت ، و گاهى با مبارزه و مقاومت مدنى ، كه گاندى در پاييز 1940 شروع كرد ، قطع مىشد . وينوبا بهاو « 1 » نخستين مريد گاندى و مبارز هندى بود كه قدم پيش گذاشت تا به زندان رود .\r\nدر بهار 1941 چهارده هزار نفر در زندان به سر مىبردند ، اما گاندى با دقت نهضت را كنترل مىكرد تا بىجهت دولت را عصبانى و آشفته نسازد .\r\nنايب السلطنه تعداد اعضاى شوراى خود را كه پانزده نفر از آنان هندى بودند افزود ، اما وضع به همان ترتيب سابق ادامه يافت .\r\nدر دسامبر 1941 با ورود ژاپن و آمريكا به جنگ ، فصل نوينى آغاز شد . از يك سو اكنون خود هند درگير جنگ شده بود . از سوى ديگر دولت انگليس در تيررس توصيه‌ها و فشارهاى دولت آمريكا قرار گرفت كه به زودى اعمال شد . كنگره مسالمت‌جويى گاندى را ناگهان كنار گذاشت ، انگليسيان ديگر\r\n\r\n\r\n","description":"","footnote":"\r\n( 1 ) .  Vinoba Bhave \r\n","page_name":" 302 ","page_number":302},
  {"content":"\r\n\r\nنمىتوانستند به بهانه « پس از جنگ » دلخوش كنند . موقعيت چرچيل در انگلستان به علت از دست رفتن مالايا و سنگاپور متزلزل شد . سر استافورد كريپس « 1 » كه در مسكو موفقيت‌هاى چشمگير به دست آورده بود ، رئيس مجلس عوام انگلستان شد . به نظر مىرسيد به زودى نخست‌وزير انگلستان خواهد شد . انگلستانى كه روزبه‌روز تندروتر مىشد . در اين شرايط اعلان شد سر استافورد كريپس با پيشنهادات انقلابى در يازدهم مارس 1942 به هندوستان خواهد آمد . اين اقدام در هند هيجان فوق العاده ايجاد كرد . به نظر مىرسيد بن‌بست سياسى شكسته خواهد شد . پيشنهادات هنوز وعدهء بعد از جنگ را مىداد اما روح تازه‌اى نيز از دقت و تعهد همراه داشت . مجلس مؤسسانى كه توسط شوراهاى قانونى ايالات انتخاب مىشد قانون استقلال را بىدرنگ پس از جنگ هندوستان تدوين مىكرد . آنگاه اين قانون اساسى در پيمانى همانند پيمان با اسكاتلند در سال 1707 و دولت مستقل ايرلند در سال 1922 گنجانده مىشد . حق جدا شدن از جرگه كشورهاى مشترك المنافع و همچنين حق جدا شدن ايالات از فدراسيون به رسميت شناخته مىشد .\r\nپيشوايان حزب به عضويت در شوراى نايب السلطنه دعوت شدند . شورايى كه تا سرحد امكان به صورت كابينهء وزراى مسئول عمل مىكرد . در اين‌جا بود كه گفت‌وگوها با شكست روبرو شد . پيشوايان كنگره اصرار داشتند شوراى نوين بىدرنگ چون كابينه كشورى مستقل عمل كند . مشهور است كه اكثريت پيشوايان كنگره با پذيرش اين پيشنهادات موافق بودند ، اما گاندى ، كه در آغاز گفت‌وگوها شركت نداشت ، وضع را دگرگون ساخت . مىگفت پيشنهادات نوين انگليسىها حكم چكى را دارد كه سربانكى ورشكسته صادر شده است . گفت‌وگوها در اثناى فتح برمه به دست ژاپنىها صورت مىگرفت . اگر انگليسىها اكنون حاضر به دادن چنين امتيازاتى شده بودند\r\n\r\n\r\n","description":"","footnote":"\r\n( 1 ) .  Sir Staford Cripps \r\n","page_name":" 303 ","page_number":303},
  {"content":"\r\n\r\nپس از باران‌هاى موسمى ، كه ژاپنىها قرار بود به هند حمله كنند ، ناچار بودند به استقلال بدون قيد و شرط رضايت دهند ، پس چرا اندكى بيشتر حوصله نشود . اگر كنگره مىتوانست تسلّط كامل پيدا كند آنگاه به راحتى مىتوانست مناقشهء پاكستان را حل كند ، اين قضيه چنان بزرگ مىنمود كه ارزش قمار كردن را داشت .\r\nپس از ردّ پيشنهادات به همان نسبت كه ارائه آنها اميد و شوق برانگيخته بود ، تلخى و نامرادىها جاى آن را گرفت . كنگره ، خصوصا نهرو ، از گاندى پشتيبانى كرد . تنها راجا كوپالاچارى « 1 » در مخالفت پافشارى كرد ، و از كنگره اخراج شد . دولت نيز در سرسختى بر موضع خود افزود . پس از چند ماه انديشه ، گاندى اعلام كرد كه حضور انگليسىها در هند موجب تحريك ژاپنىهاست . با مهارت هميشگى خود شعار « از هند بيرون رويد » را مطرح ساخت . تهديد كرد اگر انگليسيان هند را تخليه نكنند هم زمان با حمله ژاپنىها ، مبارزه مقاومت مدنى را آغاز خواهد كرد . به صراحت گفت اين اعلام شورش همگانى است . دولت هم همين برداشت را كرد . روز هفتم اوت كه كميتهء اجرايى كنگره قطعنامه خود را صادر كرد تمام اعضاء كميته در پونا دستگير و روانه زندان شدند . مدت كوتاهى جناح چپ كنگره شورش كرد .\r\nدر ايالت بيهار و متحده ارتباطات قطع شد ، هزار نفر جان خود را از دست دادند ، تا پايان سال 60 هزار نفر دستگير شدند و بيش از يك ميليون ليره خسارت وارد آمد . دولت اين را شورش علنى خواند . كنگره ادعا كرد كه اين واكنش خودجوش در برابر فشار غير قابل تحملى بوده است كه دولت بر مردم مىآورد .\r\nاز بحران روزه گاندى در سال 1944 كه بگذريم بن‌بست در امور سياسى به شكل حاد در طول جنگ اروپا ادامه داشت . اما اوضاع چنان‌كه مىنمود\r\n\r\n\r\n","description":"","footnote":"\r\n( 1 ) .  Rajagopalachari \r\n","page_name":" 304 ","page_number":304},
  {"content":"\r\n\r\nوخيم نبود . هر دو طرف مىدانستند سرانجام بايد با يكديگر كنار بيايند .\r\nانگليسىها به رهبرى ژنرال ويول روزبه‌روز نيرومندتر شدند ، و ژاپنىها را عقب راندند . اطمينان به نفس آنان افزايش يافت . به نظر مىآيد كنگره دو خطاى بزرگ مرتكب شد ؛ با رد كردن پيشنهادات كريپس از تحكيم مواضع خود در مراكز قدرت ، محروم ماندند ، و فرصت خفه كردن مسلم ليگ را پيش از آن كه دير شود ، از دست دادند . پاكستان بهايى بود كه براى اين خطاها پرداخت شد .\r\n\r\n","description":"","footnote":"","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\n\r\n18 پاكستان\r\nتا اين جا توجه چندانى به نقشى كه مسلمانان ، در برپايى هند نوين ، بازى مىكردند نداشتيم . اما مسلمانان در آن روز يك چهارم جمعيت هندوستان را تشكيل مىدادند . قرن‌ها بر صحنهء سياسى و اجتماعى هند اعمال تسلط كرده بودند . ترجيح داديم ، به جاى تكرار موضوع ، در جاى ديگر ، با تخصيص فصلى به مطلب ، توجه را بر آن متمركز كنيم تا مفهوم رستاخيز و نهضت پاكستان قابل درك شود .\r\nمسلمانان ، نخست در لباس بازرگانان عرب ، در سدهء هفتم ميلادى و اندكى پس از ظهور پيامبر ( ص ) اسلام ، در كرانه مالابار پياده شدند . در اين ناحيه ، چندين سدهء منافع بازرگانى عمده و نفوذ سياسى اعمال كردند . در آغاز سدهء شانزدهم ميلادى پرتغالىها با اينان به جنگ پرداختند . اسلام نيز نفوذى داشت مىگويند راجه كليكوت به دين اسلام گرويد . هستند مورخانى كه مىگويند اسلام در تحول انديشه‌هاى دينى هند در اين دوره اثر عميق داشته است . « 1 »\r\n\r\n\r\n","description":"","footnote":"\r\n( 1 ) . نك حسين قرشى ، « تاريخ جماعت‌هاى اسلامى در شبه قاره هند » ، فصل اول ، 1962 . اعقاب اين اعراب اكنون جماعت موپلاه را در هند تشكيل مىدهند .\r\n","page_name":" 307 ","page_number":307},
  {"content":"\r\n\r\nدر آغاز سدهء هشتم سپاهيان عرب سند را گشودند . اما با انفجار موج حمله ترك‌ها و سده‌هاى يازدهم و دوازدهم بود كه نفوذ اسلام در هندوستان ابعاد گسترده يافت . در سال‌هاى نخست سدهء يازدهم در اثر حمله‌هاى پىدرپى محمود غزنوى ، كه با حمله به معبد بزرگ سومنات در سال 1024 به اوج خود رسيد ، شهرت و سنت تعصب و بىرحمى مسلمانان در ميان هنديان شايع شد . پنجاب را تصرف كردند اما نزديك به دو سده در همانجا درنگ كردند تا اين كه توانستند در سال 1192 به شمال هند رخنه كنند . از آن به بعد مسلمانان زير چتر حمايت سلطان‌هاى دهلى بر تمام نواحى شمالى تسلط يافتند و در جنوب نيز رخنه كردند .\r\nدر سده‌هاى بلافاصله پس از تصرف دهلى در سال 1192 جمعيت اسلامى هند به وجود آمد . نخستين عامل آن بازرگانان و سياحان روزگار آغاز رفت‌وآمدها بودند ، اما اينان فقط بخشى از جماعت بعدى را شامل بودند .\r\nگروه بعدى و بسيار با اهميت‌تر تركان مهاجم و همراهانشان بودند . اينان نوعى اريستوگراسى نظامى تشكيل دادند ، كه در لفاف قشر بسيار نازكى ، تمام كشور را مىپوشاند . نيروهاى مسلحى را اداره مىكردند كه كشور را در تصرف داشت . بيشتر مراكز را در تسلط خود داشتند . دسته‌جمعى و يا تك‌تك از ميان تركان ، ايرانيان و گاهى ماجراجويان عرب را به خدمت مىگرفتند .\r\nاينان بودند كه اريستوكراسى را دوام بخشيده و تا سدهء هيجدهم مديران با استعدادى را براى ادارهء امور مىپروراندند . تعداد آنان روى هم رفته اندك بود .\r\nجامعهء مسلمانان هند از آنان تشكيل نمىشد ، سرچشمهء جمعيت مسلمانان هند خود هندوها بودند . گروه محدودى از طبقات بالاى هند ، يا به علت اعتقاد به اسلام و يا به اميد دريافت پاداش ، به اسلام روى آوردند . خان جهان ، وزير در سدهء چهاردهم ، از اين گروه بود . گروهى هم به هنگام ناآرامى و اغتشاش ناچار مسلمان مىشدند . چند بار اين عمل تكرار شد اما وقايع‌نويسان گزافه‌گو در اين باره غلو كرده‌اند . بخش اعظم مسلمانان\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nهندوانى بودند كه ، با رضا و رغبت اسلام را پذيرفته بودند . چرا و چونى اين گرايش فراوان بود اما در واقعيت آن ترديد نيست . روستاييان بودايى ، زير دست برهمن‌ها ، آزادى اسلامى را ترجيح مىدادند تا پايبند مقررات يكى از كاست‌هاى پايين نباشند . گروه‌هاى اخراج شده و يا بيرون از كاست نيز به همين دليل مسلمان مىشدند . گاهى هم طايفه يا قبيله‌اى كه مبارزه‌جو بود ، با ملاحظات سياسى ، اسلام را پذيرا مىشد . انگيزه‌هاى گوناگون براى گرايش وجود داشت . پاره‌اى از گروه‌ها تصميم دسته‌جمعى مىگرفتند . عامل بسيار مؤثر خطيبان صوفى مسلك بودند . اين صوفىها ، برعكس طبقه علما يا متخصصان علم فقه كه از ملازمان دربار سلاطين مسلمان بودند اما دربارهء نكات ظريف فقهى آگاهى داشتند ، به قلب هندوان راه پيدا مىكردند . با ساده زيستن و عشقى كه به خداوند مىورزيدند مردم را مجذوب ساختند . تأكيدى كه بر برادرى و ايمان قلبى داشتند بسيارى را ، به هر دليلى از وضع خود ناراضى بودند ، جلب مىكرد . علماء فتوى مىدادند و نكات فقهى را تفسير مىكردند ، اما صوفيان مراكز معنوى و روحانى برپا مىداشتند كه پس از مدت كوتاهى زيارتگاه و مكان مقدس مىشد ؛ مانند زيارتگاه چيشتى در اجيمرو دهلى .\r\nاين‌گونه بود كه يك چهارم جمعيت هند مسلمان شد . نحوهء پراكندگى جمعيت مسلمان هند را اين عوامل توجيه مىكند . در بيشتر شهرهاى هند اقليتى مسلمان هست كه از بازماندگان بازرگانان و سربازان و درباريان ايام گذشته‌اند . در بعضى نواحى نسبت مسلمانان بسيار زيادتر است . در سرتاسر سند ، به استثناى طبقهء بازرگانان ، همگى مسلمانند . در پنجاب بيش از پنجاه درصد جمعيت مسلمان‌اند . از آن‌جا تا بنگال اقليت‌هايى در شهرها و روستاها تشكيل مىدهند . در بنگال شرقى تمام نواحى روستايى مسلمان شدند . شايد به اين سبب كه روستاييان بودايى از تسلط برهمن‌ها ناراضى بودند . به هر حال اسلام را بر وضع موجود ترجيح مىدادند . يكى از\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمشخصات جامعه‌هاى اسلامى هند ابعاد كوچك طبقه متوسط يا بالا در اين جوامع بود . اگر از پزشكان يا حكيم‌ها و وكلاى دادگسترى مسلمان و روحانيون بگذريم هر مسلمانى كه صاحب استعداد بود دنبال مقام عالى دولتى و ارتشى بود . زيردستان با لياقت هندو ، كه هميشه به فراوانى موجود بودند ، كارهايشان را انجام مىدادند ، اوج شكوه مسلمانان هند امپراطورى مغولى در سده‌هاى شانزدهم و هفدهم بود . يعنى همان دوره‌اى كه قوم فرمانروا در سرتاسر هند بودند و پاره‌اى اوقات راچپوت‌ها را نيز در حكومت شركت مىدادند . آنگاه كه شاهنشاهى مغولان در سدهء هجدهم فروپاشيد ، اين فروپاشى تنها از دست دادن قدرت به سود ايرانىها و افغانىها و مهاراتاها نبود ، آغاز انحطاطى بود كه به تنزل شديد انجاميد . هر جا كه مهاراتاها پيدا مىشدند از مسلمان‌ها ، به عنوان يك طبقه ، سلب قدرت مىشد ، و دارايىهايشان مصادره مىگرديد . انگليس‌ها در آغاز مأموران مسلمان را به كار گرفتند ، اما از زمان كرنواليس به بعد هندوهايى را كه مىپسنديدند جانشين مسلمانان كردند . هرچه انگليسىها در قوانين مدنى عمومى تجديدنظر بيشتر كردند و مقررات خود را براى محاكم مدنى رواج دادند ، منصب‌ها و مقام‌هاى قضايى از دست مسلمانان خارج شد . مسلمانان هنوز استادان رسمى زبان فارسى بودند ، اما بعد از آن كه زبان انگليسى در سال 1835 زبان رسمى دولتى و قضايى شد دانستن زبان فارسى اعتبار خود را از دست داد . در همان سال روش آموزش و پرورش انگليسى شروع شد . ديرى نگذشت كه داشتن اين نوع آموزش شرط لازم استخدام دولتى شد . بيشتر مسلمانان محافظه‌كارتر از آن بودند كه زبان انگليسى را فراگيرند ، آنان دانستن زبان انگليسى را مقدمه كافر شدن مىپنداشتند . اما طبقهء تحصيل كردهء هندى پايبند اين‌گونه بدباورىها نبود ، اگر فارسى را ياد گرفته بودند به قصد امرار معاش بود . اكنون انگليسى ياد مىگرفتند تا بتوانند شغل ادارى به دست آورند . چندى نگذشت كه كارمندى دون پايه ادارات به انحصار آنان آمد . نه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nتنها مسلمانان از مراكز قدرت دور شدند بلكه هرگونه اميدى براى آن‌كه دوباره صاحب قدرت شوند را از دست دادند . آنچه فاجعه را به حد اعلاء رساند شورش سال 1857 بود . هرچند شورش به علت‌هاى كاستى و در ميان هندوان آغاز شده بود اما گناه آن برگردن جامعه مسلمانان ، كه ضد انگليسى محسوب مىشدند ، گذاشته شد .\r\nبنابراين در سال 1860 جامعه مسلمانان هند ظاهرا از رمق رفته و بر خاك افتاده مىنمود . رغبتى به مخلوط شدن با جامعه هندى نداشت . طرز زندگى و تمام فلسفه آن با كيش هندويى مغايرت آشكار داشت . هرچه هم در جزييات از رسوم هندى اقتباس كرده بودند بت‌پرستى ، و از جمله پرستش گاو و وجود كاست ، از نظر مسلمانان كفر بود . آئين‌هاى كاريا و يا عقيده به تناسخ ، كه از جمله اصول انديشه هندى بود ، براى مسلمانان پذيرفتنى نبود . بنابراين به نظر مىرسيد كه اسلام در هند مىبايست يكى از دو راه را برگزيند . يا آن‌كه از درون خود تازه و نو و با طراوت شود . يا با نااميدى و سازش با شرايط اطراف تكيده و محو گردد . تنها با مذهب و سنت هندويى روبرو نبود . مورد هجوم مسيحيت و مخالفان دين ، كه در جبهه‌هاى اخلاق و عقل‌گرايى ، بدان حمله مىكردند نيز بود . اگر اسلام در برابر كيش هندويى دوام آورده بود بعيد نبود كه در زير فشار شكاكيت غربى و انتقاد اخلاقى از هم پاشيده شود .\r\nاسلامى كه در اين شرايط ناگوار قرار گرفته بود راه از درون خود نو شدن و طراوت يافتن را برگزيد . راستش اين كه اين فرايند از مدت‌ها پيش آغاز شده بود ، اما اندكى از مردم - به ويژه در غرب - از آن آگاه بودند . جوهر اين فرايند واكنش به مبارزه سه جانبه با توحيد هندوى ، از دست دادن قدرت سياسى و عقل‌گرايى و اخلاق‌گرايى غربى بود . براى آغاز واكنش بايد سراغ شاه ولى اللّه دهلوى ( 62 - 1703 ) رفت ، هر چند هستند كسانى كه مىگويند\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nحتى عقب‌تر به زمان شيخ احمد سرهندى « 1 » ( 1624 - 1562 ) بايد بازگشت .\r\nشاه ولى اللّه در برابر مبارزه‌طلبى روشنفكران هندى مىگفت معناى تجربه عرفانى يكى شدن با حق و در هم آميختن و يا جذب شدن در ايزد نيست .\r\nصوفى بودن ، با اسلام ناب يا آئين سنتى تسلط مطلق پرودگار بر آفرينش ، منافات ندارد . از دست دادن قدرت سياسى را با پناه جستن به قرآن مىتوان جبران كرد . حال كه شاهان نيستند بايد به خداوند متعال تكيه كرد . گامى انقلابى برداشت ، و براى درك بهتر از قرآن آن را به فارسى ترجمه كرد . اين نهضت بدوى به دو شاخه منشعب شد ؛ يكى نهضتى مبارز و سختگير كه با نام « وهابى » شهرت يافت و پيشواى آن سيد احمد بريلى « 2 » بود كه در جنگ با سيك‌ها در سال 1831 كشته شد . پيروان او ، كه مركزشان در پتنا بود ، سال‌هاى سال براى دولت انگليس دردسر آفريد . شاخه ديگر مسالمت‌جو و اصلاح‌طلب بود ، سعى مىكرد تا مسلمانان را از اجراى مراسم هندويى بازدارد ، شيخ كرامت اللّه و حاجى شريعت اللّه در هند از پيشوايان اين گروه بودند . بر اين جمع بايد نهضت بدعت‌گذار ميرزا غلام احمد ( 1908 - 1838 ) در پنجاب را نيز افزود . كه به نام پايه‌گذار آن احمديه و يا ، به نام مركز آنان ، قاديانى خوانده مىشوند .\r\nاين نهضت‌هاى تجددطلب در ميان طبقات فرودست مسلمانان پيدا شده بود و هنوز قدمى در راه مبارزه‌جويى پر از فشار غربى برداشته نشده بود . گام اول را سيد احمد خان دهلوى ( 98 - 1817 ) برداشت كه آثار او همان اهميتى را براى مسلمانان داشت كه آثار رام موهان روى براى هندوان . او وابسته به يكى از خاندان‌هاى صاحب منصبان مغولى بود كه وارد خدمت قضايى انگليسيان شد . به هنگام شورش ثابت قدم ماند ، بعدها تحليلى دقيق و مؤثر از موجبات شورش نوشت و منتشر ساخت . تجربه او را متقاعد ساخته بود اگر\r\n\r\n\r\n","description":"","footnote":"\r\n( 1 ) .  Sir Hindi \r\n( 2 ) .  Bareilly \r\n","page_name":" 312 ","page_number":312},
  {"content":"\r\n\r\nاسلام در هند ، قصد اقامت دائمى در منجلاب پس ماندگى اجتماعى و سياسى را ندارد بايستى از يك سو با غرب كنار بيايد و از سوى ديگر هميشه با كيش هندو تفاوت داشته باشد . او بر وجه مشترك انديشه‌هاى بنيادين اسلام و مسيحيت و ميراث مشترك آن دو از دين يهود و سنت آشنايى با فرهنگ يونانى تأكيد مىكرد . مىگفت در هر دو نظام روشنفكرى اسلام و مسيحيت اساس بر وحى و عقل نهاده شده است . از اين نتيجه مىگرفت كه بايد كاربردهاى عملى دانش غربى را فراگرفت . شخصيت نافذ و تواناى او برايش پيرو جمع مىكرد ، و صداقت كامل و تمام عيار او متعصبان را خلع سلاح كرد .\r\nدر سال 1878 به عضويت شوراى قانون‌گذارى نايب السلطنه درآمد و به هنگام مرگ ، در سال 1898 ، پيشواى بىرقيب مسلمانان هند بود . موضع سيد بر اين بنياد استوار بود كه اسلام با انديشه‌هاى غربى مىتواند كنار بيايد ، مىگفت جوانان مسلمان بايد آموزش و پرورش غربى را تجربه كنند تا مقام اجتماعى سزاوار خود را در جامعه به دست آورند . با اين هدف دانشگاه عليگره را در سال 1875 ايجاد كرد كه مركز به رسميت شناخته شده تجدد اسلامى شد . از اين‌جا بود كه جوانان مسلمان وارد خدمات دولتى و صاحب شغل‌هاى تخصصى شدند . در اطراف اين مركز بود كه گروهى از انديشمندان مسلمان كوشيدند تا دفاعى قانع‌كننده در برابر انتقادهاى غربى ارائه دهند .\r\nهنوز اين نهضت تازه بنياد قامت راست نكرده بود كه با مبارزه‌طلبى تشكيل كنگره ملى هندوان روبرو شد . سيد تصميم گرفت كه از كنگره دورى جويد . شايد بتوان اين تصميم را نخستين گام در راستاى به وجود آمدن پاكستان دانست . سيد مىگفت معناى دموكراسى حكومت اكثريت مردم است و حكومت اكثريت مردم در هندوستان معنايش حكومت هندوها خواهد بود ، پس انگليسيان را نمىشود كنار گذاشت . مسلمانان بايد خود را آماده و مهيا سازند تا در اداره كشور جايى متناسب با جمعيت خود پيدا كنند . اين وضع تا هنگام تجزيه بنگال ادامه يافت . با بالا گرفتن هيجان احساسات\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nعمومى ، از بابت تجزيه بنگال ، دولت ليبرال موافقت كرد هنديان سهم بيشترى در ادارهء امور كشور داشته باشند . اين تحول از ديدگاه مسلمانان نشانهء خوبى نبود . انديشه انتخابات آژير خطرى را در ذهن مسلمانان به صدا درآورد . موجب آن فرايندى شد كه با هر گامى كه در راه تدوين قانون اساسى هند برداشته مىشد مسلمانان خواستار تضمين‌هاى قانون بيشترى مىشدند . اين تضمين‌ها در قالب حوزه‌هاى انتخاباتى مخصوص و يا جداگانه براى مسلمانان بود . توجيه مىشد گذاشتن شرط مالكيت براى صلاحيت رأىدهندگان موجب سلب حق رأى اكثريت مسلمانان ، كه در مقايسه با هندوان فقير و تنگدست بودند ، مىشود . در سال 1906 ، لرد مينتو هنگام مذاكره با نمايندگان مسلمانان اين ادعا را پذيرفت . مقرر شد مسلمانان حوزه‌هاى انتخابيه جداگانه داشته باشند . اين پذيرش تشكيل مسلم ليگ را به سال 1906 در داكا به دنبال آورد . اين حق مسلمانان ، در قانون 1909 دولت هند ، به رسميت شناخته شد .\r\nجنگ اول جهانى ظاهرا باعث انحراف اين فرآيند شد . ورود تركيه به جنگ به طرفدارى از آلمان ، وفادارى مسلمانان هند را نسبت به انگليسىها خدشه‌دار كرد ، زيرا در هند سلطان تركيه را خليفهء مسلمانان مىشناختند .\r\nرهبر مليون هند ، تيلاك از اين وضع سود جست و پيشوايان مسلمانان را به سوى عضويت كنگره جذب كرد . موجب كشش آنان به سوى كنگره ، پذيرفتن حق داشتن حوزه‌هاى انتخابيه مخصوص مسلمانان در پيمان‌نامه لكنو در سال 1916 بود . پس از جنگ شرايط سنگين پيمان سورس « 1 » كه بر تركيه تحميل شد بر ترس و جريحه‌دار شدن احساسات مسلمانان افزود . باز انگيزه شد تا در نخستين مبارزه عدم همكارى با دولت ، كه توسط گاندى ترتيب داده شده بود ، شركت نمايند . تا مدتى اين احساس برادرى ميان هندوان و مسلمانان ادامه داشت ، كسى متوجه عوارض اصلاحات منتفورد\r\n\r\n\r\n","description":"","footnote":"\r\n( 1 ) .  Sevres \r\n","page_name":" 314 ","page_number":314},
  {"content":"\r\n\r\nنبود ، آنگاه رشته برادرى گسسته شد . اتاتورك يونانيان را شكست داد ، سلطان تركيه را معزول و خلافت ( 24 - 1922 ) را لغو كرد . انگليسىها به طرفدارى از مسلمانان برخاستند . نهضت عدم همكارى با شكست روبرو شد . نتيجه اين بود كه ترس و هراس مسلمانان از نو قوت گرفت ، و به صورت درگيرىهاى فزاينده قومى درآمد . آن گروه از رهبران مسلم ليگ مانند جيناح ، كه خواهان همكارى با كنگره بودند ، روزبه‌روز در موقعيت دشوارترى قرار گرفتند .\r\nنقطه جوش و استحاله اين پيشوايان را مىتوان دقيقا معلوم كرد . همان لحظه‌اى بود كه كميته موتيلال نهرو موضوع حوزه‌هاى انتخابيه جداگانهء مسلمانان را ، كه در قانون پيشنهادى سال 1928 پيش‌بينى شده بود ، رد كرد .\r\nيك بار ديگر جمعيت مسلمانان هند احساس غربت كرد . اين بار هم از هندوان و هم از انگليسيان . در مورد هندوان هم‌اكنون مىديدند در پى اصلاحات منتفورد ، به مقدار قابل ملاحظه و در تمام اطراف ، قدرت به هندوان انتقال يافته است . به خوبى پيش‌بينى مىشد در قانون پيشنهادى سال 1935 مقادير قابل ملاحظه‌ترى از قدرت سياسى به دست هندوان سپرده خواهد شد . شركت نكردن در نهضت نافرمانى مدنى سال 31 - 1930 شايد تا اندازه‌اى اسباب نگرانى سران كنگره شد . اما اين روش از انتقال قدرت بيشتر به هندوان جلوگيرى نكرد . از سوى ديگر موجب محبوبيت آنان نيز نشد . با انگليسىها بر سر موضوع خلافت بهم زده بودند و نمىخواستند ، آن‌گونه كه در روزگار سيد عمل مىشد ، به عنوان شريك كوچك و دست دوم انگليسىها قلمداد شوند . احساس مىكردند نه تنها در ميان خود دچار اختلاف و دو دسته‌گى شده‌اند بلكه پيشوا و رهبرى هم ندارند . ناچار با بيم و هراس به آينده مىنگريستند . در اين لحظه بود كه سر محمد اقبال شاعر به نام ، در سال 1930 ، به ميدان آمد و پيشنهاد كرد براى مسلمانان هند ميهن مستقلى در ناحيه شمال غربى در نظر گرفته شود . اقبال هم‌اكنون با شعرهاى دلكش و مؤثر و نوشته‌هاى فلسفى خود ، كه خوانندهء فراوان داشت ، براى اسلام نوين\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nچنان ايدئولوژى پيشنهاد كرده بود كه به مراتب سرزنده‌تر و پذيرفتنىتر از غرب‌گرايى و انگليس‌خواهى از رمق افتاده و مرده بود . پيشنهاد اقبال استقلال و اتكاء به خود بود . اسلام دينى است زنده و رمز آن صعود و تعالى روح انسانى به سوى معراج آزادى از طريق كار و كوشش پيوسته است . غرب تا خرخره غرق در ماديات است ، دير يا زود در آتش شيطانى اختراعات خود خواهد سوخت . اين پيامى نشاطانگيز و روشن‌فكر پسندانه بود كه با رغبت و تمايل به فعاليت ، كه در آن روزگار فراگير شده بود ، همخوانى داشت . اين انديشه‌ها كه در قالب اشعار دلنشين و گوش‌نواز ابراز مىشد سبب قوت قلب و اعتماد به نفس كسانى شد كه دانشگاه عاليگره را ديده بودند . آنان را آماده ساخت تا در مبارزه سخت پيش رو شركت كنند . در همين اثنا بود كه چودرى رحمت على آينده‌نگر و گروه كوچكى از دانشجويان مسلمان ، كه در دانشگاه كمبريج تحصيل كرده بودند ، اصطلاح پاكستان « 1 » را ابداع كردند و انديشهء كشور مستقل اسلامى ، در شبه قاره هند را ، به وجود آوردند . در اين طرح توجهى به اقليت‌ها ، چه بزرگ و يا كوچك نشده بود و بيشتر اهل نظر آن روزگار بدان به چشم انديشه‌اى واهى و پوچ نگريستند . اما اين بذرى سياسى بود ، هرچند ريز و كوچك ، اما مىتوانست جوجه‌اى بشود كه از او فيلى زاييده شود .\r\nهرچه قانون 1935 بيشتر شكل مىگرفت آشكارتر مىشد كه قدرت به مقدار هنگفت انتقال خواهد يافت و اين انتقال نهانى نمىتوانست دير زمانى به تأخير افتد . حال مسلمانان صاحب‌نظر و توانمند در اظهار آن و پايبند عقيده و ايدئولوژى اسلامى احساس غربت و تنهايى كردند . دانستند كه فرصت كوتاه است و از دست رفتنى . آنچه را كه نداشتند رهبرى توانا بود . اين\r\n\r\n\r\n","description":"","footnote":"\r\n( 1 ) . پ براى پنجاب ، الف براى افغان ، ك ، براى كشمير ، س براى سند و ستان پسوند فارسى كه معناى سرزمين را مىرساند .\r\n","page_name":" 316 ","page_number":316},
  {"content":"\r\n\r\nرهبرى را در شخص محمد على جيناح يافتند . حقوق‌دان تربيت شده در مغرب و آداب‌دان اهل بمبئى كه مدت‌ها كوشيده بود تا موجبات همكارى ميان مسلمانان و كنگره را فراهم سازد . حال اميد به اين كه انديشه‌هاى حاكم بر كنگره را عوض كند از دست داده بود . اما هنوز انتظار داشت در خطوط موازى با آن همكارى نمايد . در سال 1935 مسلم ليگ تقريبا از هم پاشيده شده را در اختيار گرفت تا جان تازه در آن بدمد و آن را براى انتخابات سال 1937 آماده سازد . اعلام كرد كه با ائتلاف با وزراى كنگره حاضر است با آنان همكارى نمايد و مىپنداشت كنگره نيز با نظرات او موافق است . موفقيت مسلم ليگ در انتخابات نسبى بود . جايى در نقشه انتخاباتى دست و پا كرد ، اما نه به گونه‌اى انحصارى . كنگره كه در شش ايالت اكثريت مطلق پيدا كرده بود پيشنهاد ائتلاف را نپذيرفت و در عوض مقاماتى را ، بر حسب شخصيت افراد ، به مسلم ليگ پيشنهاد كرد . ضربت هولناكى بر جيناح وارد آمد . در زندگانى او نقطه عطف عميقى شد ، نقطه‌اى كه چون از آن گذر كرد هيچ‌گاه پشت سر خود را نديد . ديگر هيچ‌گاه به سران كنگره اعتماد نكرد . يقين كرد و نتيجه گرفت كه تنها طريق برخورد با آنان به كار بردن همان نوع تاكتيك‌هاى آنان است . اما نخست لازم بود موقعيت خود را در مسلم ليگ استوار سازد و از پشتيبانى و حمايت توده‌هاى مسلمانان اطمينان يابد . براى طبقات گوناگون پيام‌هاى مناسب داشت . از آئين استقلال ملى غربىها سخن مىراند . راجع به غير قابل اعتماد بودن هندوان مىگفت . در خصوص نظريه دو ملت جداگانه توضيح مىداد ، مىگفت هند اسلامى كشورى مستقل است كه هيچ‌گاه زيربار فرمانروايى هندوان نخواهد رفت . براى توده‌هاى مسلمان از خطر ملىگرايى هندوان و تحريكات هندوان سخن راند . گفته‌ها و اعمال بىادبانه و حساب نشده اعضاء كنگره و وزراى آن در سال‌هاى 39 - 1937 دليل و مدرك كافى به دست او داده بود ، تا با مهارت هرچه تمام‌تر ، درستى و صحت آنچه را كه مىگفت تاييد كند . توفيق عظيم روز شكرگزارى او ، به مناسبت استعفاى\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدسته‌جمعى وزراى كنگره در سال 1939 ، نشان داد كه در چه مدت كوتاهى و تا چه اندازه در جلب اعتماد افكار عمومى مسلمانان كامياب شده است . از اين نقطه به بعد تنها نياز به يك گام بود تا اعلام استقلال پاكستان در سال 1940 رسمى و علنى شود . اسم پاكستان نوظهور بود اما انديشهء نهفته در پشت آن بيان سياسى احساس عميق غربت و تنهايى بود و عزم جزم در حفظ اين نماد غربتى وجود فردى يكتا [ - اسلام 
  ] در عصر نوين .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\n19 استقلال و استوارى\r\n\r\n1 . استقلال\r\nدولت انگليسى هند هنگام پايان گرفتن جنگ در اروپا ، ظاهرا موقعيت استوارى داشت . با فرماندهى قاطع ويول تسلط ادارى با ثبات و مطمئن مىنمود . هند انباشته بود از نيروهاى مسلح ، ارتش در جبهه برمه پيوسته پيش مىرفت و روحيهء نيرومندى داشت . رهبران كنگره در بازداشت بودند . كشور آرام بود ، و پس از ناآرامىهاى سال 1942 تحريكات تازه‌اى از سوى جناح چپ نشده بود . پاره‌اى از اعضاى كنگره دوباره در جلسات شورا شركت مىكردند . گفت‌وگو از سازش بود ، مسلم ليگ رسما جنگ را تحريم كرده بود ، اما از اين كه مسلمانان در آن شركت كنند جلوگيرى نمىكرد . وضع مواد خوراكى و تورم نظم يافته بود . حالت نارضايتى كه در پايان جنگ اول جهانى فراگير شده بود ديده نمىشد .\r\nاما نايب السلطنه آگاهى كامل داشت كه اين ديد سطحى از اوضاع بود . هند هميشه در برابر رهبرى توأم با اقتدار ، واكنش مثبت نشان مىداد . براى مدت جنگ حكومت ويول را پذيرفته بود ، اما جنگ مسئله خودمختارى را نگشوده بود ، و آن را عقب انداخته بود . در لحظه‌اى كه جنگ پايان مىيافت مسئله دوباره مطرح مىشد . قدرت انگليسىها كه در اثر تمركز نيروهاى مسلح پيدا\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nشده بود به ناچار ، در اثر پراكنده شدن اين نيروها ، به شدت كاهش مىيافت .\r\nكنگره پيشنهاد كريپس را رد كرده بود . دولت نيز آن را پس گرفته بود ، اما مسئله مورد مناقشه يعنى سرشت و چگونگى خودمختارى به جاى خود باقى مانده بود . اگر در هند دلايل كافى براى اقدام سريع وجود داشت در انگلستان نيز همين نياز اعمال فشار مىكرد . در ماه مه سال 1945 تصور مىشد جنگ با ژاپن يك سال ديگر طول خواهد كشيد و در آن مدت از قدرت انگلستان كاسته نخواهد شد ، اما آيندهء سياسى نامعلوم بود . قرار بود به زودى در انگليس انتخابات عمومى انجام شود . عمر كابينه ائتلافى زمان جنگ انگليسى داشت به سر مىآمد . همهء نشانه‌ها حاكى از ضرورت اقدام فورى بود .\r\nنخستين حركت را ويول انجام داد . خواست دستگاه ادارى ملى ، براساس خطهاى پيشنهادى كريپس ، به وجود آمده بود . رهبران كنگره از زندان آزاد شده و همراه با رهبران مسلم ليگ به سيملا [ پايتخت تابستانى هند 
  ] احضار شدند . قرار بر اين بود كه دولت نوين جنگ با ژاپن را به پايان برساند و آنگاه به تشكيل مجلس مؤسسان ، كه وعده داده شده بود ، بپردازد . اين گفت‌وگوها با شكست روبرو شد . مورد مناقشه سهميه كرسىها در شوراى اجرايى بود و اين كه كنگره حاضر نبود مسلم ليگ را به عنوان تنها نماينده مسلمانان بپذيرد .\r\nآنچه در اين مذاكرات آشكار شد اطمينان روزافزون جيناح و مسلم ليگ بود .\r\nدر سه سال گذشته تقريبا در تمام انتخابات ميان دوره‌اى براى شورا پيروز شده بودند و حال فراكسيون نيرومندى را در اختيار داشتند كه مركب از بيست و پنج نفر از مجموع 204 نمايندهء شورا بود . كنگره به نوبه خود خطاهايى را كه در سال‌هاى 1939 و 1942 با امتناع از شركت در دولت مرتكب شده بودند ، با جهل نسبت به نفوذ فزونى يافته مسلم ليگ كامل كرد ، خطاهاى بزرگ‌ترى كه موجب گسترش بيشتر نفوذ مسلم ليگ شد .\r\nدر اين بزنگاه دو رويداد غير منتظره رخ داد ؛ در انتخابات ژوئيه انگلستان حزب كارگر با اكثريت نيرومند زمام امور را به دست گرفت و با پرتاب بمب\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاتمى بر روى هيروشيما و ناكازاكى جنگ با ژاپن ، زودتر از آنچه تصور مىشد ، پايان يافت . در اين شرايط تصميم گرفته شد نيروهاى احزاب را با وسيلهء انتخابات ايالتى و مركزى ، كه از آغاز جنگ انجام نشده بود ، آزمايش كنند .\r\nشش ماه طول كشيد تا دستگاه كند انتخابات به كار افتاد . تصميم درست بود اما در شرايط موجود فرصت لازم فراهم نبود . تنش فزاينده بر دادگاه سران ارتش آزادىبخش ، كه مىبايست در ماه پاييز در قلعه سرخ دهلى برگزار شود ، متمركز شد ، و شورش كوتاه مدت نيروى دريايى هند در ماه فوريه را به دنبال آورد . در مورد دادگاه بالا سران كنگره حداكثر استفاده سياسى را بردند ، اما در مورد شورش نيروى دريايى ، كه حاصل تندروىهاى خودجوش جوانان پرشور بود ، شرمنده شده كوشيدند آن را نفى و منع كنند . رهبران شورشى شكايت كردند كه پيشوايان نهضت مقاومت ملى به آنان خيانت كرده‌اند . حال بزرگان كنگره دچار اين بيم و هراس شدند كه مبادا پيش از آن‌كه زمام امور را به دست گيرند هرج و مرج در كشور فراگير شود .\r\nانتخابات دو نكته را كاملا روشن ساخت . در ضمن اين كه كنگره در هندوستان هندوها صاحب اكثريت مطلق بود ، مسلم ليگ نيز به همان اندازه مورد تاييد رأىدهندگان مسلمان بود . فرضيه دولت آقاى جيناح با زبان سياسى بيان شده بود . اگر كنگره مىتوانست هر پيشنهاد انگليس‌ها را كه كمتر از استقلال كامل بود رد كند ، مسلم ليگ نيز توانايى آن را داشت كه هرگونه پيشنهادى از سوى كنگره ، كه شامل تقسيم شبه قاره نمىشد ، را نپذيرد . در معادله روابط قدرت‌هاى موجود دگرگونى سومى نيز رخ داد كه اهميت حياتى داشت . در اثناى اين ماه‌ها توانايى انگليسىها بر تحميل راه‌حلى بر يكى از طرفين يا حتى حفظ وضع موجود به شدت كاهش يافت . برخورد كهن كه « از بيرون حفاظ معركه را نظاره مىكنيم تا دو طرف ناچار به توافق برسند » ديگر كارساز نبود . زيرا نه نيروى فيزيكى و نه نيروى اراده و نه اعتقاد اخلاقى براى پاسدارى از حفاظ وجود نداشت . انتخابات انگلستان نشان داده\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبود مردم انگلستان ديگر براى ادامه تسلط انگلستان در هند حاضر به فداكارى نيستند . قدرت به دست كسانى افتاده بود كه به استقلال هند اعتقاد داشتند و بنابراين بيش از پيش آماده بودند تا واقعيات تازه پيدا شده ، در صحنه سياسى هند ، را پذيرا باشند . حال ديگر گفت‌وگو بر سر اين بود كه چگونه در كوتاه‌ترين مدت و به چه نحو مىتوان قدرت را به مردم هند منتقل كرد . موضوع ديگر رغبت مردم بريتانيا ، به انحلال تجهيزات ارتش بود . در بهار 1946 اكثر واحدهاى ارتش منحل شده بود . دولت ديگر نيروى مسلح قابلى در اختيار نداشت . داورى كه تا آن زمان با نيروى مسلح اطراف معركه را حفاظت مىكرد تا نظم را نگاه دارد ، حال مأمور مذاكره صلحى شد كه جز منطق و احترام متقابل و ترس از آينده وسيله‌اى در زرادخانهء تهى شده خود نداشت .\r\nدر ميان رويدادهاى پرتنشى كه در پىآمد پنج نفر سرنوشت هند را رقم زدند . مهاتما مانند هميشه معماگونه با انديشه‌هاى پهناور و باريك ريسى و استادى در چانه‌زدن . چراغى كه او را هدايت مىكرد و راه مىبرد دو شعله داشت يكى يكپارچگى هند بود . وى را مجبور مىساخت با جداشدن پاكستان ، حتى تا بعد از آخرين لحظه ممكن ، مخالفت كند . شعله ديگر او را در تلاش براى براى برقرارى آشتى در نواحى ناآرام هدايت مىكرد ، با شجاعت باور نكردنى و احساسات انسانى تحسين برانگيز همراه بود . نفر بعد جواهر لعل نهرو بود كه اكنون رهبرى با تجربه و سرد و گرم روزگار چشيده بود . از سوى ملت به عنوان جانشين گاندى پذيرفته شده بود . تيزهوش و جذاب و درخشان و در عين حال گاهى غير قابل پيش‌بينى بود . هنوز هم به خطا ، قدرت مسلم ليگ و پشتيبانى توده‌اى آن را دست كم مىگرفت ، اما اينك پختگى بيشتر مانع از بروز احساسات او مىشد . دورانديشى وسيع‌تر از بىصبرى وى جلوگيرى مىكرد . سوم محمد على جيناح كه در اوج قدرت خود بود . مردى با چهرهء آرام و خونسرد ، صداى آهسته و موزون و كلمات با\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nدقت انتخاب شده ، لباس‌هاىتر و تميز دوخته شده ، به دست استادترين خياطهاى لندن ، كه در پشت آن اراده و اعصابى فولادين و مهارت فوق العاده در شگردهاى سياسى و قدرت ايجاد حس فداكارى و اعمال نظم و توانايى برابر با گاندى در برانگيختن توده‌ها ، پنهان بود . شگفت‌آور اين است كه به زبان اردو نمىتوانست تكلم كند اما توانايى داشت جماعات مسلمانان را به حركت آورد . دو نفر آخرى انگليسى بودند . هيكل چهارشانه ويول كه حكايت از سربازى مىكرد انديشمند ، با قدرت تفكر بيش از متعارف و نهايت حسن نيت كه بيشتر اوقات آنچه را با پيشقدمى و ابتكار به دست آورده بود در اثر سكوت از دست مىداد . با مباحثه‌هاى ديالكتيكى سياست‌هاى روز بيگانه بود ، اما احترام همگان را به خود جلب كرده بود . مورد تحسين مولانا آزاد بود . نفر پنجم لرد مونت باتن بود كه هنوز به هند نيامده بود و آنگاه كه به عنوان جانشين ويول به هند آمد معلوم شد كه درست نقطهء مقابل اوست .\r\nدرخشان ، مطمئن به خود ، پرحرف ، نابغه ، شجاع و استاد در تنه زدن و هل دادن . با شخصيت خودش و وابستگى نزديك به خاندان سلطنتى همه را خيره كرده بود . در ميان كم‌حرفى احتياطآميز ويول و فعاليت شتابزده مونت باتن تفاوت چندانى وجود نداشت . گفت‌وگو بر حول اين محور مىچرخيد كه آيا سرعت توافق آخرى منجر به فاجعه‌اى بزرگ‌تر از مصيبتى كه مىخواستند مانع آن شود نخواهد شد ؟\r\nدولت لندن دست به اقدام زد . هيئتى به رياست لرد پتيك لارنس « 1 » و عضويت سر استفورد كريپس و آقاى ا . وى . الكساندر « 2 » در ماه اپريل سال 1946 به دهلى آمد . هدف اين بود كه از يك سو يكپارچگى هندوستان حفظ شود و از سوى ديگر نگرانىهاى مسلمانان بر طرف گردد . ديرى نپاييد متوجه شدند دو طرف در موضع‌هاى خود سخت ايستادگى مىكنند . كنگره به هيچ‌گونه موافقتى كه راه را براى جدايى پاكستان هموار سازد راضى نمىشد ، و تن در\r\n\r\n\r\n","description":"","footnote":"\r\n( 1 ) .  Lord Pethick - Lawrance \r\n( 2 ) .  A . V . Alexander \r\n","page_name":" 323 ","page_number":323},
  {"content":"\r\n\r\nنمىداد . هنوز درباره نيروى توده‌هايى كه از محمد على جيناح پشتيبانى مىكردند شك داشت . جيناح هم به نوبه خود تصميم گرفته بود با هرچه در را به روى ادعاهاى مسلمانان مىبست موافقت نكند . كوتاه‌ترين راه را براى رسيدن به موفقيت نهايى ، ايجاد مانع به سر توافق تشخيص داده بود . آگاهى كامل داشت در راهى گام گذاشته است كه از لبهء تيغ برنده‌تر است ، از ميان خشونت و نابودى مىگذرد . آنگاه هيئت نقشهء داهيانه‌اى طرح كرد كه مىگويند زاييده ذهن خلاق كريپس بود . دو بخش داشت ؛ يكى بخش طولانى مدت كه متضمن فدراسيون در دو لايه بود . لايهء اول مركب از ايالت‌هاى هند انگليسى بود كه دولت‌هاى هندى پس از مذاكره مىتوانستند با يكديگر متحد شوند . لايهء دوم از ايالت‌هاى منفردى تشكيل مىشد كه مىتوانستند اتحاديه‌هاى فرودست‌ترى از خود به وجود آورند كه هر يك از اين قدرت‌هاى ايالتى مجاز بود تصميم بگيرند كدام يك از قدرت‌هاى ايالتى را به اتحاديهء ناحيه‌اى منتقل كنند . قدرت دولت مركزى از آنچه كريپس در سال 1942 پيشنهاد كرده بود كمتر شده و منحصر بود به امور دفاعى ، خارجه و ارتباطات . با افزودن بر قدرت واحدهاى تشكيل‌دهنده فدراسيون و كاستن از اقتدار دولت مركزى و وارد كردن مفهوم اتحاديه فرودست‌تر اميد مىرفت وحشت مسلمانان از تسلط هندوان بر طرف شود و يكپارچگى تمام هندوستان حفظ گردد . هر دو طرف اين نقشه را پذيرفتند . آنگاه به هنگام گفت‌وگو دربارهء بخش دوم ، يا نقشه ميان دوره‌اى ، ميانه آنان به هم خورد .\r\nپيش‌بينى شده بود دولت موقتى تشكيل شود تا مجلس مؤسسانى براى تصويب آنچه مورد توافق واقع شده بود انتخاب كند . مذاكرات بر سر سهميه كرسىهاى وزارتى به بن‌بست كشيده شد . كنگره هنوز ادعا مىكرد نمايندهء تمام هندوستان است ، بنابراين حق داشت نماينده‌اى هم از سوى مسلمانان داشته باشد . مسلم ليگ هم مدعى بود نمايندهء تمام مسلمانان هند است ، بنابراين حق انتخاب نمايندگان مسلمان را در انحصار خود مىدانست .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبا در نظر گرفتن تنش موجود و هنگفت بودن ادعاها قطع مذاكرات نمىتوانست مانع از بدگويى و اتهامات متقابل باشد . چون اين جريان مستقيما به خشونت روزافزودن ، كه فيصله دهنده نهايى بود منجر شد مىتوان پذيرفت اعزام اين هيئت نقطه غير قابل برگشتى بود كه پس از آن تجزيه شبه قاره اجتناب‌ناپذير شد . نپذيرفتن طرح ميان دوره‌اى از سوى كنگره سرپوشى بود بر سوء ظن كنگره نسبت به مقاصد مسلم ليگ و بىاعتقادى به اين كه مسلم ليگ آن اندازه قدرت دارد كه نيروى لازم براى تجزيه را به صحنه آورد . جيناح نيز مىپنداشت مانع‌تراشى به سود اوست زيرا زمان به طرف او متمايل بود . با گذشت هر هفته جوّ موجود بر تعهد طبقهء متوسط و مداراگر مسلمان مىافزود . پشتيبانى عمومى را ، تنها عاملى كه مىتوانست خواسته‌هاى او را عملى سازد بيشتر برمىانگيخت . اما تمام نتيجه‌هاى به دست آمده از فرستادن هيئت منفى نبود . در اين دوره از مذاكرات فشرده سرانجام سران كنگره از صداقت و صميميت هدف‌هاى اعلام شده دولت انگليس مبتنى بر اعطاى خودمختارى و استقلال اطمينان پيدا كردند . در روابط آنان با رهبران انگليسى نوايى تازه پيدا شد كه در موافقت نهايى سال بعد تأثير ارزشمندى گذاشت . حال دليل ديگرى پيدا شد كه چرا هندوستان بايد نسبت به عدم موفقيت هيئت اعزامى شكرگزار باشد .\r\nقرار بود يكپارچگى هند به قيمت داشتن دولت مركزى ضعيف حفظ شود .\r\nدر اين طرح خطرات متعددى نهفته بود . يكى آن كه دولت مركزى چنان ضعيف مىبود و تا آن اندازه گرفتار موضع‌گيرىهاى جاه‌طلبانه دو طرف كه هيچ‌گاه فرصت نمىيافت تا طرح‌هاى عظيم عمرانى ، كه پس از تجزيه هم در هند و هم در پاكستان پياده شده ، به مرحلهء اجرا درآورد . خطر ديگر اين بود كه با ضعف و گرفتارىهاى دولت مركزى طبيعى بود قدرت در اتحاديه‌هاى فرودست تمركز يابد و سرانجام به تجزيهء هندوستان منجر شود . با اين تفاوت كه نه به دو بخش بلكه به چندين واحد مستقل . در بسيارى موارد با\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nهيچ هوشمندى و نبوغ در نوشتن قانون اساسى نمىشد واقعيت‌هاى عريان دعواى بر سر قدرت را پنهان كرد .\r\nاز آن به بعد هند به گونه‌اى گريزناپذير به سوى جنگ داخلى هولناكى مىرفت كه همراه بود با كشتارهاى دسته‌جمعى يك جماعت مذهبى از جماعت مذهبى ديگر كه به انتقام گرفتن مىپرداخت . نخست بدگويى آغاز شد . جيناح دولت را به حيله و مكر متهم ساخت ، زيرا آنگاه كه كنگره از پذيرش طرح ميان دوره‌اى سرباززده بود اداره امور را به مسلم ليگ سپرده بود . آنگاه نهرو در جلسهء ماه ژوئيه كنگره اعلام داشت كنگره بدون هيچ‌گونه پيشرفتى به مجلس مؤسسان خواهد رفت . اين گفته براى جيناح آژير خطر بود . او دستور تظاهرات روز شانزدهم اوت را داد . شورش خونينى در كلكته رويداد كه دولت مسلم ليگ نتوانست و يا نخواست آن شورش توأم با خونريزى را آرام سازد . سرانجام نيروهاى انگليسى وارد عمل شدند . در اين شورش هندوان تلفات عمده دادند . اندكى بعد هندوان در بيهار بر اقليت مسلمان هجوم بردند . شورش‌هاى خشونت‌آميز ديگر در بنگال شرقى و ولايات متحده روى داد . با آتش خشم شعله‌ور شده و احساسات لجام گسيخته هر شورشى به زياده‌روىهاى هولناك منجر مىشد .\r\nكنگره كه از رويدادهاى ماه اوت هشيار شده بود در ماه سپتامبر قبول مسئوليت كرد . جيناح از بيم اين كه منزوى شود در ماه اكتبر به دولت وصل شد . اما مسلم ليگ به نيت مبارزه وارد دولت شده بود و قصد همكارى با آن را نداشت . مجلس مؤسسان را ، كه قرار بود در ماه دسامبر تشكيل شود ، تحريم كرد . نايب السلطنه نگران فهميد سروكارش با كسانى است كه منطق ندارند ، و جز نكوهش و سرزنش كارى بلد نيستند . دولت انگليس رهبران دو طرف را به لندن دعوت كرد ، چون واكنش مثبت نديد به عنوان آخرين علاج تصميم بر مداواى با تكان شديد گرفت . در روز بيستم فوريه 1947 رسما اعلام شد قدرت حكومتى در هند پيش از تاريخ ژوئن 1948 انتقال خواهد يافت و لرد\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمونت باتن جانشين ويول خواهد شد تا براى انتقال قدرت طرحى تهيه كند .\r\nسرانجام رهبران از خواب غفلت بيدار شدند . از يك سو جيناح به عنوان سخنگوى مسلم ليگ تأكيد كرده بود كه از درخواست ايجاد پاكستان يك ذره عقب نخواهد نشست . دولت انگليس نيز تعهد كرده بود در تاريخ معين شانه از مسئوليت تهى كند . متوجه شدند كه اگر تا تاريخ معين به توافق نرسند هولناك‌ترين جنگ داخلى ممكن رخ خواهد داد . هرج و مرج و نابسامانى بر همه جا و همه چيز سايه سياه خواهد انداخت . با سقوط وزارت خضر در آغاز سال ، ايالت پنجاب گرفتار جنگ داخلى شده بود ، شهرهاى امريتسر و مولتان ويران شده بودند . اميد كنگره به اين كه با گذشت زمان اهرم‌هاى قدرت را به دست گرفته و مانع از تجزيه هندوستان خواهد شد ، با اين محدوديت فرصت ، بر باد رفت . اگر توافق حاصل نمىشد دستگاه دولت قطعه‌قطعه مىشد تا به اين و آن سپرده شود . اميدى نبود بار ديگر اين قطعات را تعمير و به يكديگر وصل كرد . حال امكان قطعه‌قطعه شدن جاى خطر تجزيه را گرفته بود . واقعيت اين بود كه يكدندگى جيناح به ثمر رسيده بود . هم‌اكنون براى اين پيروزى بهاى سنگينى پرداخته بود ، و بهاى سنگين‌ترى نيز مىبايست بپردازد . اما توفيق يافته بود تا كنگره را مجبور به انتخاب كند ؛ يا پاكستان يا هرج و مرج تمام عيار . تنها گاندى حاضر بود كه با هرج و مرج رويارويى كند .\r\nاكنون رويدادها به اوج خود رسيد . پس از آن كه هر دو طرف آخرين پيشنهاد نايب السلطنه جديد را رد كردند رهبران كنگره نتيجه گرفتند تجزيه اجتناب‌ناپذير است . سرانجام نهرو در اين مورد راهش را از گاندى جدا كرد .\r\nمهاتماى كار آزموده و پير به بنگال برگشت تا به سعى در ايجاد صلح و مسالمت ادامه دهد . حتى در مراسم جشن روز استقلال در ماه اوت شركت نكرد . مونت باتن طرحى ارائه داد كه وامدار زحمات طاقت فرساى وى . پى .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمنون « 1 » بود . از سوى كنگره ، مسلم ليگ و سيك‌ها پذيرفته شد . طرح روز سوم ژوئن انتشار يافت . دو دولت هندوستان و پاكستان مىبايست تأسيس شوند تا دولت انگليس دارايىهاى خود را ، در شبه قاره هند ، به آنان منتقل كند . هر يك از آنها قانون اساسى خود را تدوين نمايد . تاريخ استقلال يا روز انتقال به نيمه شب چهاردهم اوت جلو آورده شد . در آن تاريخ تمام دولت‌هاى هند از زير سلطه انگلستان و قراردادهاى تعهدآور درمىآمدند . تشويق مىشدند پيش از آن تاريخ به يكى از دولت‌هاى هندوستان و يا پاكستان بپيوندند . ايالت وفادارى خود را به يكى از اين دو دولت با رأى مجالس و شوراهاى قانون‌گذارى خود ابراز مىكردند . اما در پنجاب و بنگال كه جمعيت‌هاى مذهبى كم يا پيش با يكديگر مساوى بودند كميسيونى مأمور تعيين مرزهاى دو دولت شد . در ايالت سرحدى كه وزراء پيراهن قرمز با اكثريت ناچيزى امور را اداره مىكردند قرار بر همه‌پرسى گذاشته شد . هر دو طرف عمده نارضايى خود را اعلام داشتند ، اما پيشنهادات را پذيرفتند . سيك‌ها نيز چنين كردند ، هرچند آنان دلايل استوارترى براى نارضايى داشتند زيرا خط مرزى احتمالى پنجاب جمعيت آنان را دو نيمه مىكرد .\r\nچون اصل تجزيه پذيرفته شد . لرد مونت باتن كه استاد راه كارهاى شتابزده با سرعت برق بود دست به كار شد . آنچه او را يارى مىداد اين واقعيت بود كه نسبت به هيچ كدام از طرفين تعهدى نداشت . طرز برخورد او مستقيم و تازه بود . هالهء سلطنتى كه او را احاطه كرده بود بر جذابيت او مىافزود . خانم مونت باتن هم در اين ميان نقش عمده داشت . علاقهء صميمانه او به مردم هند و نيرو و دانايى توام با زيبايى او چه در جمع و چه در خلوت مرهمى بود روى بسيارى از رنجيدگىهاى طرفين . اين زن و شوهر تيم بسيار كارآمدى در آن روزهاى حساس بودند . جادو كار خود را كرد و چون لحظه\r\n\r\n\r\n","description":"","footnote":"\r\n( 1 ) .  V . P . Menon \r\n","page_name":" 328 ","page_number":328},
  {"content":"\r\n\r\nاستقلال فرا رسيد . نهرو توانست آن‌گونه كه بايد و شايد حق مطلب را ادا كند .\r\nاو خطاب به مجلس مؤسسان ، اندكى پيش از نيمه شب چهاردهم اوت ، گفت :\r\nسال‌هاى پيش با سرنوشت پيمان بستيم . اينك موعد اداى تعهدات رسيده است . نه تمام و كمال و با پيمانهء پر اما به اندازه‌اى قابل ملاحظه .\r\nبا صداى ساعتى كه نيمه شب را اعلام مىدارد ، آنگاه كه همه در خوابند ، هند به روى زندگى و آزادى چشم خواهد گشود و از نو زنده خواهد شد . لحظه‌هايى در تاريخ هست كه بسيار كمياب‌اند . لحظه‌اى كه كهنه بودن نو مىشود . لحظه‌اى كه عصرى پايان مىيابد . لحظه‌اى كه روان مردم زير فشار به سخن مىآيد . به مناسبت اين لحظه خطير تعهد مىكنيم خود را وقف خدمت به هند و مردم آن و مقصدى والاتر ، انسانيت ، بكنيم .\r\n\r\n2 . استوارى\r\nدر پانزدهم اوت دولت نوين رسميت يافت . لرد مونت باتن نخستين فرماندار كل اين كشور مستقل و عضو كشورهاى مشترك المنافع شد . در جشن‌هاى پرشورى كه بدين مناسبت برپا شده بود وى و خانم مونت باتن با استقبال گرم همگان روبرو شدند . يك شبه احساسات ضد انگليسى فروكش كرد . معلوم شد اين احساسات ناشى از سوءظن نسبت به نيت انگليسىها و هراس از تغيير موضع آنان ، در لحظهء پايانى ، بوده است . از آن روز به بعد دوستى رسمى و شخصى حاكم بر روابط بود كه گاهى به علت برانگيخته شدن احساسات دچار تلاطم مىشود ، مانند رويداد كانال سوئز . دوستى هنديان نسبت به كسانى كه قرن‌ها بر آنان ظلم و ستم كردند موجب تعجب نظاره‌گر بيگانه ، مخصوصا امريكاييان و حتى خانم الينور روزولت ، شد . رژيمى كه چنين احساسات محبت‌آميزى نسبت به نمايندگان امروزيش ابراز مىشود نمىتوانسته بدمطلق بوده باشد . « 1 »\r\n\r\n\r\n","description":"","footnote":"\r\n( 1 ) . شهرت دارد روابط خصوصى جواهر لعل نهرو با زوجه وجيه لرد مونت باتن در اين زمينه بىتأثير نبوده است .\r\n","page_name":" 329 ","page_number":329},
  {"content":"\r\n\r\nاما دولت نوين كه مىبايست قابليت خود را در ادارهء كشور نشان دهد ، زودتر از آنچه تصور مىرفت زير فشار غير منتظره واقع شد . اين دورهء فشار و تطبيق منطقا حاصل دورهء نخستين استقلال بوده و شامل مقدمه واجب براى اولين فصل كتاب هند نوين است . نخستين فشار كه تهديدى براى بقاى دولت نوين به شمار آمد . مهاجرت عظيمى بود كه به دنبال قتل عام‌هاى پنجاب انجام گرفت . رأى كميسيون تعيين خط مرزى در روز 17 اوت اعلام شد و همان‌گونه كه انتظار مىرفت جامعهء سيك‌ها را به دو قسمت تقريبا مساوى تقسيم مىكرد . پيشوايان سيك اين‌گونه تقسيم را از پيش پذيرفته بودند اما اكثريت بزرگى از مردم تصميم بر مقاومت گرفتند . براى برخورد با اغتشاشات ممكن پنجاه هزار سرباز هندى به فرماندهى سرلشكر ريز « 1 » در نظر گرفته شده بود . اما با شروع زد و خورد معلوم شد كارى از اين نيرو ساخته نيست . واحدهاى گوناگون اين نيرو هر يك با يكى از طرف‌هاى مسئله ( هندوها ، مسلمانان ، سيك‌ها ) بيش از آن احساس همدردى مىكردند كه بتوانند مؤثر واقع شوند . واقعيت اين بود تنها به سربازانى كه از جنوب هند آمده بودند مىشد اطمينان داشت . اينان نتوانستند خود را با سرعت به منطقه برسانند . در چند روز بعد از اعلام خط مرزى سيك‌ها و هندوان به جان مسلمانان ساكن پنجاب شرقى افتادند و مسلمانان دست به قتل عام سيك‌هاى پنجاب غربى زدند . جنگ تمام عيار درگرفت ، هر دو طرف دست به انواع بىرحمىهاى هولناك آلودند . به ناوگان وسايل حمل و نقل تجاوز مىشد ، جلوى قطارهاى حامل مهاجران را مىگرفتند و مسافران آنها را از زن و مرد و كودك قتل عام مىكردند . در ظرف چند روز صف‌هاى طويل وسايل نقليه رو به شرق و غرب روانه شدند تا در كشور مجاور پناه گيرند . موج مهاجران در دهلى سبب انفجار و مبارزه جمعيت‌هاى مذهبى در اوائل ماه سپتامبر شد .\r\n\r\n\r\n","description":"","footnote":"\r\n( 1 ) .  Rees \r\n","page_name":" 330 ","page_number":330},
  {"content":"\r\n\r\nجامعهء مسلمانان از بيخ و بن برافكنده شد . تا مدتى ثبات دولت مورد تهديد قرار گرفت . تعداد دقيق قربانيان هيچ‌گاه معلوم نخواهد شد . انواع تخمين‌ها زده شده است ، اما رقم پانصد هزار نفر خيلى دور از واقعيت نيست . از اين كشتار همگانى كه بگذريم تبادل ناخواسته مردم به مقياس وسيع صورت گرفت . تخمين مىزنند پنج و نيم ميليون نفر از هر طرف مجبور به مهاجرت شدند و از مرز هند و پاكستان در پنجاب گذر كردند . از اين گذشته بيش از چهار صد هزار نفر هندو از سند مهاجرت كردند و متجاوز از يك ميليون نفر از بنگال شرقى به بنگال غربى حركت داده شدند .\r\nدولت هنوز از مصيبت جلوگيرى از قتل عام‌ها فارغ نشده بود كه گرفتار مشكل اسكان دادن پناهندگان شد . در پنجاب لااقل زمين‌هاى مسلمانانى ، كه به پاكستان پناهنده شده بودند ، وجود داشت . اما تعداد پناهندگانى كه به دهلى آمده بودند به مراتب بيش از مسلمانانى بود كه از آن جا مهاجرت كرده بودند .\r\nدر پاييز اين مشكل بحرانى تازه آفريد . پناهندگان نه تنها بسيارى از محوطه‌هاى اطراف دهلى را اشغال كردند - بعضى از آنها مانند پورانا قلعه مركز تجمع مسلمانانى بود كه مىبايستى معاوضه شوند - بلكه به خيابان‌ها ريخته و مسجدهاى فراوانى را تصرف كردند . احساسات جماعت‌هاى مذهبى دوباره بالا گرفت و مىرفت قتل عام دسته‌جمعى مسلمانانى كه هنوز مهاجرت نكرده بودند آغاز شود . گاندى در ماه اكتبر از بنگال به دهلى آمد و رسالت آشتى دادن و التيام بخشى خود را در آن جا متمركز ساخت . حال به طرفدارى از مسلمانان برخاسته بود . زود متوجه شد كه با مخالفت عواملى از درون حكومت روبرو است . شجاعانه‌ترين و نجيب‌ترين لحظه زندگى او فرا رسيده بود . آخرين شورش‌هاى مذهبى را در سپتامبر و ژانويه 1948 آرام كرده بود . نداى درونى دوباره به سخن آمده بود . اين بار خواسته گاندى دو وجه داشت ، اصرار داشت در برابر دارايىهايى كه توافق شده بود به پاكستان واگذار شود و به علت اختلاف بر سر كشمير اين واگذارى انجام نشده بود ،\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nغرامت نقدى پرداخت شود . ديگر آن‌كه در پايتخت صلح و آرامش واقعى برقرار گردد . تنها پس از آن‌كه غرامت نقدا پرداخت شد و قرارداد صلح ، كه شامل تخليه مساجد نيز بود ، به امضاء رسيد روزه خود را در هيجدهم ماه ژانويه شكست . دوازده روز بعد هنگامى كه عازم محل دعاى روزانه خود بود به دست جوانى تندرو و سنت‌گرا به قتل رسيد . در اثر مرگ او هند برق‌زده شد . پس از آن كه گريه و شيون‌ها فروكش كرد بىاعتبارى و شرمندگى سياستمداران افراطى هندو و سنت‌گرايان قطعى شد . گناه اين توطئه برگردن آنان گذاشته شد كه هنوز هم ديگر نتوانسته‌اند نفوذ سياسى گذشته خود را بازيابند . حتى سردار پاتل ، « 1 » وزير كشور ، كه نتوانسته بود به گونه‌اى مؤثر از جان گاندى پاسدارى كند ، سرزنش شد .\r\nفقدان گاندى بر خلاف انتظار موجب نيرومندى نهرو شد . حكومت هند در واقع شراكتى بود ميان نهرو كه نمايندهء آرمان طلبىها و تمايلات جناح چپ كنگره بود و سردار پاتل كه شخصيتى عمل‌گرا و مسئول حزب در گجرات بود ، وى تمايلات مستبدانه و سنت‌گرايى داشت و طرفدار بازرگانان عمده بود . دوبار نامزدى خود را براى رياست كنگره به اصرار گاندى به عقب انداخته بود . حال كه گاندى مرده بود و تشكيلات حزب را در تسلط داشت مىتوانست رقيبى پرتوان براى نهرو باشد ، اما فاجعهء مرگ گاندى بر او سايه انداخته بود . اصطكاك پيدا شد ، اما نه انشعابى رويداد و نه در كاخ حكومتى كودتا شد . به جاى اينها وحدت ايالات و دولت‌ها را با جديت و زبردستى معمول خود به انجام رساند . آخرين تقلاى او اين بود كه نامزد دست راستى خود پى . تندون را به رياست كنگره در سال 1950 برساند . اما پاتل در دسامبر آن سال درگذشت و چون تندون خواست تا مستقل از نهرو عمل كند بلافاصله از مقام خود عزل و از صحنه سياسى هند خارج شد . از آن زمان نهرو فرمانروايى بىرقيب خود را آغاز كرد .\r\n\r\n\r\n","description":"","footnote":"\r\n( 1 ) .  Patel \r\n","page_name":" 332 ","page_number":332},
  {"content":"\r\n\r\nبنابراين در پايان سال 1948 وضع كنگره تثبيت شده بود . بحران‌هاى تجزيه و پناهندگان پشت سر گذاشته شده و بيشتر اختلافات داخلى از ميان برداشته شده بود . پس از گذراندن اين دو مورد اضطرارى هنوز دو مشكل از دورهء انگليس‌ها به ارث مانده بود كه مىبايست حل شود تا بتوان گام‌هاى اساسى رو به جلو برداشت ؛ مسئله يكپارچه كردن دولت‌هاى هند ، و تدوين قانون اساسى . مورد دولت‌هاى هند اولويت فورى داشت ، نخست بدان پرداخته شد . 362 دولت در هند وجود داشت از حيدرآباد با هفده ميليون نفر جمعيت گرفته تا دولت‌هايى كه فقط ده يا بيست كيلومتر مربع وسعت داشتند .\r\nانگليس‌ها از تمام حقوق ناشى از پيمان‌هاى گذشته دست برداشته و به همه توصيه كرده بودند به يكى از دو دولت نوبنياد بپيوندند . مدتى رفت و آمدهايى شد و كوشش به عمل آمد تا « نيروى سياسى سومى » بر محور نواب پوپال و معدودى از ديگر اميران تشكيل شود . اما به علت حسادت‌هاى معمول شاهزادگان اين تلاش‌ها به جايى نرسيد . تا روز اعلام استقلال تمام آنان به يكى از دو دولت پاكستان يا هند پيوسته بودند به استثناى كشمير ، حيدرآباد و چوناگاده . اما جاى اينها در دولت نوين هند كجا بود ؟ سردار پاتل و نماينده او وى . پى . منون بر عهده گرفتند شاهزادگان را با ترغيب و هل دادن و فشار به دولت وصل كنند و يا آن‌كه هستهء واحد فدرالى در اتحاديهء هند شوند .\r\nپاتل ميخ آهنين مشت دولت بود و منون دستكش مخملى كه آن را پنهان مىساخت . وسيله تشويقى كه به رخ شاهزادگان كشيده مىشد مزاياى فردى ، حقوق بازنشستگى ، معافيت از ماليات‌ها بود . با اين تمهيدات در ظرف چند ماه تمام دولت‌ها ، به استثناى سه دولت ياد شده در بالا ، به اتحاديهء فدرال ملحق شدند . پاره‌اى از آنها مانند بروده ، « 1 » كتيوار « 2 » و دولت‌هاى راجپوت را با هم جمع كردند و واحدهاى نوين فدرال سرواشترا و راجستان را تشكيل دادند .\r\n\r\n\r\n","description":"","footnote":"\r\n( 1 ) .  Baroda \r\n( 2 ) .  Kathiowar \r\n","page_name":" 333 ","page_number":333},
  {"content":"\r\n\r\nتراوانكور « 1 » و كوچين « 2 » با هم يكى شدند و ايالت كرالا را به وجود آوردند . ميسور براى خود واحد فدرالى شد . صدها دولت كوچك در واحدهاى بزرگ حل شدند . معدودى از شاهزادگان مانند راجه‌هاى ميسور و تراوانكور اجازه يافتند تا پيشواى اسمى دولت‌هاى خود باشند ، اما قدرتى برايشان باقى نمانده بود .\r\nتمام اين دولت‌ها ساختار دموكراتيك يكنواخت پيدا كردند . پاره‌اى از شاهزادگان با قبول پست‌هاى دولتى يا ارتشى با شرايط نوين روبرو شدند ، جمعى هم به بازرگانى پرداختند . به عنوان يك طبقه و شيئى عتيقه به جا مانده‌اند ، اما به عنوان يك عامل سياسى از ميان رفته‌اند .\r\nسه استثنايى ، كه پيش از اعلام استقلال به دولت مركزى نپيوستند ، كشمير ، حيدرآباد و جوناگاده « 3 » بود . جوناگاده بندر كوچكى در كرانه كتيوار بود كه جمعيتى هندو و نوابى مسلمان داشت . نواب مىخواست به پاكستان بپيوندد اما پس از چند هفته ارتش هند آن‌جا را اشغال و پس از همه‌پرسى با هند متحد شد . پاكستان اعتراض كرد اما عكس العملى نشان نداد زيرا چنين اتصالى برايش اهميت نداشت . حيدرآباد مقوله‌اى جداگانه بود . هرچند اكثريت جمعيت آن‌جا ( هشتاد و پنج درصد ) هندو بود اما دولتى مسلمان داشت ، كه از روزگار مغولان باقى مانده بود . هميشه ادعا مىكرد از متحدان انگلستان است و نه يكى از مستعمرات آن . اما اطراف اين دولت را سرزمين‌هاى هندى دوره كرده بود . هيچ دولت هندى نمىتوانست اجازه دهد چنين سرزمين وسيعى مستقلا ، و شايد ناسازگار و ستيزه‌جو ، در ميان خاك او باشد . نظام حيدرآباد با تغيير موضع و بهانه‌گيرى طفره مىرفت . شرايط بسيار هوس‌انگيزى را كه انگلستان براى وصل شدن به هند پيشنهاد كرده بود رد كرد . اجازه داد تا تشكيلاتى افراطى موسوم به « رضاكار » بر امور تسلط يابد . همين بهانه‌اى شد\r\n\r\n\r\n","description":"","footnote":"\r\n( 1 ) .  Travancore \r\n( 2 ) .  Cochin \r\n( 3 ) .  Junagadh \r\n","page_name":" 334 ","page_number":334},
  {"content":"\r\n\r\nكه هند در سال 1948 به برقرارى امنيت در آن‌جا بپردازد . حيدرآباد يكى از واحدهاى دولتى هند شد و بعدها ( در سال 1956 ) در ميان دولت‌هايى محلى كه مبناى زبانى داشتند تقسيم شود .\r\nباقى ماند كشمير كه موردى جداگانه و استنثايى بود . دولتى مرزى بود در همسايگى هر دو كشور . معقول بود به يكى از دو دولت كه مىپسنديد وصل شود . دولت مختلط و به هم جوش خورده‌اى بود . دولتى بود كه بر اثر رويدادهاى تصادفى سياسى اخير پيدا شده بود . فرمانروايى هندو داشت . در مشرق آن جامو ، كه مركز آن بود ، اكثريت با هندوان بود . در خود درهء كشمير اكثريت قاطع با مسلمان‌ها بود . در شمال و غرب آن منطقه‌اى كوهستانى بود كه بعضا زير تسلط رؤساى طوايف كوه‌نشين مسلمان بودند و بعضا تبارى چينى - تبتى داشتند . از نظر جغرافيايى ، نژادى و سياسى دولتى متزلزل و ناپايدار بود . فرمانرواى هندو دفع الوقت مىكرد . به هيچ سو وصل نمىشد ، تا اين كه در ماه اكتبر نيروهاى چريكى پاتان ، مستقر در مرز ، حمله آورده و به سمت پايتخت كشمير سرانگار سرازير شد . فرمانرواى وحشت‌زده به هندوستان چسبيد . نيروهاى چترباز هندى به موقع وارد عمل شدند ، بر آن‌جا تسلط يافتند . از آن زمان هندىها ادعا مىكنند چون فرمانرواى كشمير به هند وصل شده از نظر حقوقى كشمير جزو هندوستان است . پاكستان خواستار همه‌پرسى شد . نهرو نخست با همه‌پرسى موافقت كرد ، اما هيچ‌گاه پيشنهادى را براى انجام آن نپذيرفت . جنگ كوتاهى ميان دو دولت درگرفت كه با ميانجىگرى سازمان ملل در سال 1948 متاركه شد .\r\nدستاورد نهايى دورهء انتقالى قانون اساسى نوين بود . مجلس مؤسسان آن را با آرامش فراوان تصويب كرد و از سال 1950 به اجرا درآمد . الگوى عملى آن قانون 1935 بود . دليل اين مدعا بخش‌هاى مفصلى است كه از آن قانون در اين قانون اساسى گنجانده شده است . جوهر قانون اساسى هند الگوى دولت فدرال غربى است با حكومت دموكراسى پارلمانى ، اما خصوصيات ويژهء\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخود را نيز دارد كه جنبه‌هاى عمدهء آن از اين قرارند ؛ ساختار فدرال به مناسبت قدرت زيادى كه به مركز داده شده قابل توجه است . مركز همچنين مسئوليت دفاع ، امور خارجه ، راه‌هاى آهن ، بنادر و پول رسمى كشور را بر عهده دارد . از اين گذشته فهرستى از عناوين حقوقى موازى وجود دارد كه در آن موارد دولت مركزى مىتواند تصميمات دولت‌هاى عضو فدراسيون را لغو كند . براى رئيس جمهور اين حق محفوظ است كه ادارهء امور ايالتى را بر عهده گيرد . با همين قدرت هنگفت دولت مركزى بود كه نهرو توانست برنامهء عمرانى خويش را پياده كند . قانون‌گذارى مركزى در دست دو شورا است ، لوك سبهه « 1 » يا نمايندگان مردم و راجيه سبهه « 2 » كه نمايندهء دولت‌ها است .\r\nمسئوليت پارلمانى فراگير است ، اما دو نكته جالب را بايد در نظر داشت . يكى اختيارات رئيس جمهور كه با پشتيبانى نخست وزير و اكثريت مطلق پارلمانى به كار گرفته مىشود . اما بر فرض كه اكثريت حاصل نشد و هيئت وزرا متكى به گروه‌هاى نامطمئن باشد ؟ آنگاه قدرت رئيس جمهور واقعيت مىيابد .\r\nرئيس جمهور همان اندازه صاحب قدرت مىشود كه هيندنبورگ در جمهورى ويمار آلمان . جنبه ديگر نبودن سيستم حزبى واقعى بود كه بر ارزش نكته ذكر شده در بالاى مىافزود . به استثناى حزب كمونيست ، كه تعداد اعضاى آنان ناچيز است ، مخالفت با دولت تا امروز تنها در ميان اعضاى خود كنگره ابراز شده است . حق رأى همگانى است كه در هند به معناى 175 ميليون رأى يعنى بزرگ‌ترين گروه رأىدهندگان در جهان است . در قانون اساسى نوين تحول دادگسترى فدرال پيش‌بينى شده است كه استقلال آن باعث اعتبار و آبروى آن شده است . شرايطى نيز در قانون اساسى وجود دارد كه مخصوص قانون اساسى هند است . از جمله تعريف حقوق اساسى است ، مانند قانون اساسى آمريكا . قانون اساسى رنگ و طعم غربى دارد هر چند به\r\n\r\n\r\n","description":"","footnote":"\r\n( 1 ) .  Lok Sabha \r\n( 2 ) .  Rajya Sabha \r\n","page_name":" 336 ","page_number":336},
  {"content":"\r\n\r\nكرّات از بنيادهاى سنتى هند در آن ياد شده است . تنها بنياد سنتى ، كه به حق از آن در قانون اساسى اسم برده شده ، پنجايات « 1 » يا شوراى روستاست . اما در ضمن آن آمده نجس بودن ملغى اعلام مىشود ، و هرگونه تمسك بدان ممنوع است ( ماده 17 ) . حقوق اساسى بشر ، حق رأى همگانى ، اصول قانون اساسى و طبيعت دستگاه دولتى ، همه اقتباس از اصول سياسى و اخلاقى غرب است .\r\nسرانجام قانون اساسى هند را از صورت دو مينيون بيرون آورد . آن را جمهورى عضو كشورهاى مشترك المنافع اعلام داشت . اين معنا دلايل عاطفى داشت . هند مىخواست در عمل و در قانون استقلال داشته باشد . با اين تحول هند راه را براى ديگر كشورهاى جامعه مشترك المنافع باز كرد .\r\nسبب شد تا اين جامعه ، يا باشگاه خصوصى ، در شرايط كنونى به صورت قابل انعطاف‌تر در بيايد .\r\n\r\n\r\n","description":"","footnote":"\r\n( 1 ) .  Panchayat \r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\n20 هند و نهرو\r\nمىتوان گفت در سال 1950 هند ، در كتاب قطور تاريخ خود فصلى را بست و بابى را از نو گشود . انگليسيان رفته بودند ، و نظام نوين با كاميابى تثبيت شده و به مسائل برجسته‌اى ، كه از گذشته به جا مانده بود ، سروسامان داده بود .\r\nكنگره به استثناى از دست دادن پاكستان ، برنامه خود را پياده كرده و راه باز بود تا هند مسير نوينى را براى آينده خود طراحى كند . بنابراين رويدادها و تحولات تقريبا نيم سدهء اخير از يك سو هنوز معاصر بوده و جنبه تاريخى ، به معناى واقعى اصطلاح را ، نيافته‌اند . از سوى ديگر اين رويدادها از جمله فرايندهايى هستند كه هنوز در حال تكوين بوده و مربوط مىشوند به اتخاذ تدابيرى كه هنوز ، چنانچه بايد و شايد ، شفاف و بىابهام نيستند . پس برخورد تاريخى ، چون موادى كه بايد مورد تحقيق تاريخى قرار گيرند هنوز فراهم نيامده‌اند ، كاربرد ندارند . از فهرست كردن رويدادهاى اين نيم سده نيز مطلب دندان‌گيرى عايد خواننده كتاب نخواهد شد . اطلاعات ، آمار و ارقام ، بىتوجه به گرايش‌ها و روند رويدادها ، باعث روشنى ذهن نمىشود . ترديدى نيست در اين نيم سده گرايش‌ها و روندهايى وجود داشته كه با كاربرد تجزيه و تحليل منضبط و جدّى تاريخى نمىتوان آنها را برآورد و ارزيابى كرد .\r\nبنابراين براى اين آخرين فصل كتاب ، شكلى كه در نظر گرفته شده ، قالب\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمقاله‌اى دربارهء اوضاع امروزى هند « 1 » است . اين شكل و قالب از آن جهت كارآيى دارد كه در دورهء معاصر ، هندوستان ، از چنان وحدتى بهره‌مند بوده كه در گذشته سابقه ندارد . چه بسا در آينده نيز ادامه نخواهد يافت . پايه‌گذار اين وحدت و يكپارچگى جواهر لعل نهرو بود . شرايط و حوادث روزگار چنان رقم خورد كه دست نهرو همانند پاره‌اى از شاهان مغولى هند ، در پايه‌ريزى سياست‌هاى هند به كلى باز بود و امر و كلامش نفوذ لازم را داشت . نهرو نه تنها چنين فرصتى را يافت بلكه صاحب انديشه‌هايى در زمينه « چه بايد كرد » نيز بود . او جذابيت خاصى داشت كه مىتوانست ، با ابعاد بىسابقه ، تمام قشرهاى مردم هند را ناچار از پيروى خود كند . بنابراين اين فصل ارزيابى است از هند و نهرو .\r\nنخست بايد برترى چشمگير نهرو را توجيه كرد . از شخصيت برجسته خود او كه بگذريم بايد يادآور شد از مزاياى زيادى برخوردار بود . فرزند يكى از درخشنده‌ترين گروه برگزيده پيشوايان عمده هند در دهه‌هاى نخستين سده بيستم بود . از سرزمينى برخاسته بود كه هسته مركزى نهضت ملىگرايى نوين هند ، ميانه‌هاى درهء رود گنگ ، بود . به ترتيب مريد ، گل سرسبد دست پروردگان و سرانجام دست راست گاندى بود . گاندى به نوبه خود فرشته موكل نهضت بود ، بنابراين تقدسى كه با گاندى تداعى مىشد به نهرو نيز تسرى يافت . سال‌هاى سال پيشواى محبوب و مطلوب جناح جوان و چپ كنگره بود . سرانجام با سربلندى و افتخار از دانشكده زندان‌ها و مبارزات طاقت‌فرساى كنگره فارغ التحصيل شد . در كارشناس ارشد بودن او شكى نبود . بنابراين پس از مرگ پاتال تنها بنيادگذار زندهء ملت و استقلال هند بود . از ديد توده‌هاى مردم مظهر آن سحر و جادويى بود كه هاله‌اى از نور معنويت دور سر گاندى مىآورد و از چشم طبقات جامعه اعتبار و حيثيت\r\n\r\n\r\n","description":"","footnote":"\r\n( 1 ) . مراد هندوستان پايان سدهء بيستم است و نه هندوستان آغاز سدهء بيست و يكم ميلادى ( م ) .\r\n","page_name":" 340 ","page_number":340},
  {"content":"\r\n\r\nرهبرى خردمند و پيشرو را داشت . بنابراين از سال 1940 به بعد ارباب كنگره و ناچار صاحب اختيار هند بود . اعتبار و حيثيت ملى وجود او را لازم و حتمى مىكرد . واقعيتى كه گاهى با تهديد به استعفا يادآور آن مىشد ، از اين رو بود كه به همان نسبت كه در ميان اعضاء كنگره احساسات صميمانه ميهن‌پرستى كم رنگ شد و سوء استفاده از مقام فزونى يافت ضرورت وجود او بيشتر و بيشتر محسوس شد . شايد بتوان گفت سلطانى بود كه مشاوران ناباب داشت ، يا سلطانى بود كه فريب مىخورد ، اطلاعات نادرست دريافت مىكرد ، و يا حتى سلطانى بود كه گاهى مورد سوء تفاهم قرار مىگرفت ، اما به هر حال سلطان بود .\r\nآنچه باعث تقويت اين موقعيت نهرو مىشد شخصيت چشمگير و به راستى برازنده او بود . اندام رسا و چهره گويا و سرى كه كلاه گاندى مانند بر سرداشت حامل چنان انرژى و نيروى هنگفتى بود كه پيوسته موجب شگفتى شاهدان مىشد . شخصيت او در ضمن آن‌كه به حد افراط جذاب بود ، احترام‌انگيز و مسلط نيز بود ، با آن‌كه از طبقهء نجباى برجسته بود و از سر تا پايش ، مظهر نجيب‌زاده بودن ، مىباريد . چنان قدرت كلام و بلاغت در سخن داشت كه مىتوانست توده‌هاى مردم را به حركت و جنبش درآورد . در ضمن از تماس داشتن با توده‌هاى مردم ، به گونه‌اى غير متعارف ، كسب نيرو و توانمندى مىكرد . بازرسىها و سركشيهاى برق آساى او سبب شد تا حضورش در گوشه و كنار هند محسوس باشد و ناشكيبايىها و بارقه‌هاى خشم و غيظ او چون نارضايى آسمانى تلقى شود . حتى پرخاش‌هاى او ، براى كسانى كه مورد عتاب و خطابش نبودند ، خوشايند و دلپذير مىنمود . پاكى و صداقت او به گونه‌اى بارز و برجسته بود كه سبب رعب و وحشت مىشد .\r\nتعصب و علاقه او به تمام وجوه زندگى از رقابت‌هاى هواپيماهاى بىموتور گرفته تا كوه گردى بر صلابت اين باور ، كه رهبرى مردمى است ، مىافزود .\r\nديدگاهى مغرب‌زمينى داشت ، مشربش سكولاريستى بود ، از اسم هندو\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nپرهيز مىكرد ، لقب پانديت را ناخوشايند مىدانست ، اما به علت احساسات شديد ميهن‌پرستى هم مورد قبول و احترام سنت‌گرايان بود و هم محبوب و منظور روستاييان . بنابراين نهرو نه تنها بازيگر اصلى و تنهاى صحنه هند بود بلكه توانسته بود ملتى را كه به تماشاى او سرگرم بودند خيره كرده به شگفتى و اطاعت وادارد . با اين آزادى در عمل و اين همه استعداد نظرات نهرو به هنگام داورى دربارهء سياست‌هاى دولت او جنبه حياتى پيدا مىكند . كمتر نخست‌وزيرى را مىتوان يافت كه شكاف ميان آرمان‌هاى شخصى او و سياست‌ها دولت او تا اين اندازه ناچيز بوده باشد . ديدگاه نهرو و اصولا همان ديدگاه سوسياليست‌هاى آزاديخواه سدهء نوزدهم بود . خود را علنا از سوسياليست‌هاى سده بيستم مىخواند . اما با صراحت و روشنى هرچه تمام‌تر ، پس از ديدارى از روسيه ، كمونيسم و ماركسيسم را مردود و بدفرجام اعلام داشت . از خودكامگى تنفر داشت زيرا به احساس شديدى كه نسبت به حرمت و آزادى فرد داشت لطمه مىزد ، و آزار مىرساند . خودكامگى و مأمور امنيتى مخفى را روايت دو چندان هولناك شدهء جهانخوارى انگليسى و اداره تحقيقات جنايى انگليسى - كه عمرى را در هند با آن مبارزه كرده بود - مىدانست . احساس شديدى كه نسبت به حقوق انسان‌ها داشت و ارزش‌هاى او در اين راستا سبب شد با همان خشونت و شدت به سنت‌گرايى هندى نگاه كند كه به سوء قصدهاى كشورهاى بيگانه مىنگريست . معناى تساوى حقوق در نظر نهرو ، آن‌گونه كه گاندى تعليم داده بود ، تنها شامل هاريجان‌ها نمىشد بلكه همهء كاست‌ها ، و از جمله زنان را نيز مانند مردان در بر مىگرفت .\r\nسوسياليسم در نظرش عبارت بود از كاربرد منابع و سرمايه در راه كسب منافع ملى و نه اعمال حاكميت بر سرمايه‌گذارىها و سوداهاى خصوصى . با هر نوع امتيازى براى هر فرد يا گروهى دشمنى داشت . و نه به تسلط اجتماعى پايبند بود و نه به ديكته كردن اوامر . كمال مطلوب او چنان جامعه‌اى بود كه از نظر عواطف و رسوم اجتماعى هندى بوده و ديدگاهى سكولاريستيك\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nداشته باشد ، و در آن اصول دموكراسى رعايت شود . يكى از عوامل اصلى تشكيل‌دهنده ديدگاه او مبارزه با فقر بود . خاطره نخستين تماس‌هاى او با تنگدستان قحطىزاده ايالت اوتارپرداش ، كه در جوانى با آنان دمخور شده بود ، هيچ‌گاه از خاطرش محو نشد . اصرار او در بالا بردن سطح زندگانى همگان مانع شد تا نظرات گاندى ، كه مبتنى بود بر جامعهء روستايى متشكل از دهات آزاد كه در جامعه‌اى غير صنعتى با يكديگر همبستگىهاى آبكى داشته باشند ، را بپذيرد . اعتقاد داشت تنها با صنعتى كردن كاملا نوين هند مىتوان به رفاه نسبى مردم آن ديار دست يافت .\r\nدر زمينه روابط خارجى ، كه او كارشناس ارشد كنگره در اين رشته بود ، طرفدار جهان وطنى دموكراتيك بود . خواستار جوامع خودگردان ملى بود ، همراه با نظمى بين‌المللى كه اين جوامع را به يكديگر مربوط و متصل سازد .\r\nطبيعى بود دشمنىاى ديرينه با امپرياليسم داشته باشد و هميشه با سوء ظنى عميق به نظراتى كه اروپاييان براى آسيا و افريقا داشتند بنگرد . مىتوان گفت كه چهارده اصل پيشنهادى رئيس جمهور امريكا در اثناى جنگ اول جهانى ، ويلسون ، در اين‌گونه انديشه‌هاى او نفوذ كرده بود .\r\nدر ضمن آن‌كه نهرو به گونه‌اى غير متعارف دربارهء آنچه كه مىبايست بكند انديشه‌هاى روشن داشت و راه پيش پاى او به گونه‌اى غير معمولى صاف و بىمانع بود ، نبايد پنداشت كه وى مستبدى زنجير گسيخته بود و يا نوعى رياست فائقه فرشتگان ملىگرا را يدك مىكشيد . مخالفت‌هاى كنگره را ، تهديدهاى او به استعفا از ميان برمىداشت و مشكل با گفت‌وگو و مذاكره گشوده مىشد . در جلسه هيئت دولت نيز كافى بود مشت بر ميز بكوبد تا تصميم مطابق ميل او گرفته شود . اما منافع خصوصى و اجتماعى فعال و ريشه‌دار نسبت به پاره‌اى از تصميمات او با سوءظن مىنگريستند كه زرنگ‌تر و انديشمندتر از آن بودند كه ، به جاى مانع تراشىهاى استادانه ، به مخالفت علنى بپردازند . چون معناى عدم عضويت در كنگره دشمنى و\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nرويارويى با نهرو بود ، مخصوصا محافظه‌كاران و سنت‌گرايان ، مخالفت خود را از درون كنگره ، آن هم با انواع اشكال‌تراشى و بهانه‌گيرى در تمام سطوح ، ابراز مىداشتند . اندك مدتى است كه گروهى محافظه‌كار جدا از حزب كنگرهء فراگير تشكيلاتى با نام حزب ساتابترا « 1 » را پايه گذاشته‌اند ، از فراوانى موضوع‌هاى مورد عنايت و توجه خاص او و همچنين ضعف مديريتى او ، كه ناشى از اختيار ندادن به عوامل مورد اعتماد بود ، سوء استفاده‌ها مىشد . آنگاه كه مسأله‌اى حواس او را به خود مشغول كرده بود به تصميمات او در زمينه ديگر لطمه زدند . گاهى هم افكار عمومى عليه او تحريك مىشد ، مانند موارد مربوط به ايالاتى كه براساس اشتراك زبان مىبايست تشكيل شود و يا اختلاف با دولت چين . اما روى هم رفته مىتوان گفت كه مخالفت با او زير جلگى بوده و سرشت مانع‌تراشى دارد .\r\nدر چهارچوب كاميابىهاى نهرو ، با وجود اين مانع‌تراشىهاست ، كه مىتوان توفيق كلى دولت او را ارزيابى كرد . در مورد مسئلهء مهم دولت قوى و مركزى از پشتيبانى همگانى برخوردار بود . داستان‌هاى به رشته تحرير درآمده از هرج‌ومرج‌ها و شبح هولناك تجزيه هنوز چنان در ياد همگان زنده است كه تقاضاهاى مبنى بر كوتاه بينىهاى محل‌پرستى نمىتواند سربلند كند . به علت اين ضرورت ، قانون اساسى ، اختيارات وسيعى به دولت مركزى داد و تمام امير نشين‌ها و راجه نشين‌ها در ساختار حكومت مركزى جذب و مستحيل شدند . سپس تحولى روى داد كه بيانگر اقتدار و نفوذ كلام نهرو است . در اندهارا نهضتى سر برآورد كه مىخواست بخشى را ، براساس زبان تلوگو ، « 2 » از ايالت مدرس جدا سازد . نهرو براى آن‌كه دولت مركزى نيرومند باشد از تشكيل ناحيهء ادارى براساس ملاحظات مربوط به اشتراك زبان پرهيز مىكرد . واهمه داشت تشكيل دولت براساس زبان مشترك به\r\n\r\n\r\n","description":"","footnote":"\r\n( 1 ) .  Sawatabtra \r\n( 2 ) .  Telugo \r\n","page_name":" 344 ","page_number":344},
  {"content":"\r\n\r\nاحساسات ملىگرايانه محلى وجهه سياسى بدهد و چنان نيروى عاطفى بوجود بياورد كه محدوديت‌هاى قانون اساسى را ناديده گرفته و براى حكومت مركزى ايجاد خطر كند . مدتى مقاومت كرد ، اما آنگاه كه پوتى سرى رامولو در سال 1952 اعتصاب غذا كرد تا تقاضاى اندهارا برآورده شد - و در اين راه جان خود را از دست داد - تسليم شد . در سال 1956 تجديد تشكيلات بنيادين براساس ملاحظات زبانى صورت گرفت كه تنها دو دولت پنجاب و بمبئى از آن مستثنى شدند . اما چون مهاراتاها و گجراتىها نيز دست به تظاهرات زدند باز تسليم شد و قبول كرد كه تا دو ايالت مهاراشترا و گجرات نيز تقسيم شوند .\r\nيكى ديگر از مسائلى كه ظاهرا همه دربارهء آن هم عقيده و يكصدا بودند دموكراسى بود . در قانون اساسى نوين شاهديم اين اصل را با دو وجه مسئوليت پارلمانى و حق رأى همگان از خطر محفوظ كرده‌اند . چون در تمام شوراهاى دولتى اكثريت با كنگره است مسئوليت پارلمانى هنوز در معرض آزمايش قرار نگرفته است . سخت‌ترين مبارزه‌ها ميان فراكسيون‌هاى داخل كنگره صورت مىگيرد . اما بر طبق نظر شاهدان مورد اعتماد ، حق انتخاب همگانى ، هر روز استوارتر مىشود . زيرا طبقات كم درآمد به گونه‌اى فزاينده از اين حق خود در پذيرفتن و يا رد نامزدهاى انتخاباتى آگاه‌تر مىشوند . اصل انحصار امور در دست كاست‌هاى بالا شديدا ضربت خورده و لرزان شده است . هر برهمنى مىداند كه ، بىپشتيبانى آراء مردم عضو كاست‌هاى پايين ، به هيچ مقامى انتخاب نخواهد شد . دسته‌بندىهاى مبتنى بر ملاحظات كاستى در بسيارى از نواحى به عنوان ماشين حاضر و آماده سياسى مورد استفاده قرار گرفته شده است . اما نتيجه اين شده كه توده‌هاى وسيع ولى بىسواد صاحب حق رأى به گونه‌اى غير منتظره از خود هشيارى و بيدارى سياسى نشان دهند . آنچه به اين فرايند كمك بسيار كرده از نو زنده شدن پنچايات يا شوراهاى روستايى است كه نهرو از پرچم‌داران طراز اول اين حركت بوده\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاست . اما مايه شگفتى است چرا نهرو به قدم منطقى بعدى ، در پياده كردن اصول دموكراسى ، كه آموزش توده‌هاى بىسواد است توجه نكرده و نمىكند .\r\nهفده سال پس از كسب استقلال هنوز هفتاد و پنج درصد مردم هند از نعمت سواد محروم بوده و از مهارت در فن نوشتن و خواندن بىبهره‌اند . اما بايد احتمال داد تقصير از نهرو نبوده بلكه كوتاهى از سوى مجريانى است كه در اداى وظيفه قصور كرده‌اند . منافع محافظه‌كاران و سنت‌گرايان مىتوانند پيش خود استدلال كنند اگر نمىتوان از حق رأى دادن روستاييان و اعضاء كاست‌هاى فرودست جلوگيرى كرد لااقل مىتوان در راه آموزش و پرورش اينان اشكال‌تراشى كرد و مانع ايجاد كرد تا فريب‌دادن آنها ، از آنچه هست ، دشوارتر نشود .\r\nحمله به امتيازات منحصر به شاهزادگانى كه همه مىدانستند در حال اختضارند نبود . زمين‌داران بزرگ شمال هند ، كه براى خود قائل به حق مالكيت اراضى وسيع بودند ، زيرا به نمايندگى از دولت ماليات ارضى دريافت مىكردند ( و بخشى از آن را به عنوان دسترنج خود برمىداشتند ) نيز مورد حمله قرار گرفتند . مصداق بارز طفيلى بر عايدات كشاورزى بوده و مدت‌هاى مديد آماج انتقادها و بدگويىهاى همه جانبه . اما بر خلاف شاهزادگان موروثى ، زمينداران دوستان قدرتمند و صاحب نفوذ داشتند .\r\nموضوع زمين‌دار بزرگ فيصله يافت ، اما شرايط جبران خسارات آنان به گونه‌اى بود كه چيز محسوسى بر درآمد روستاييان اضافه نشد . در زمينه صنايع نهرو و نخست بسيار تندرو بود و پرچم ملى كردن صنايع ، كه باعث وحشت سرمايه‌هاى بيگانه شد ، را برافراشت . اما در عمل ، فرضيه سوسياليسم ، به صورت بستن ماليات سنگين ، مانند انگلستان ، بر درآمدها و تقسيم صنعت به بخش خصوصى و دولتى پياده شد . صنايع سنگين بزرگ نوين و تازه احداث شده زير فرمان دولت بود و صنايع خصوصى موجود با همان مديريت گذشته ، اما با نظارت بيشتر ، اداره مىشد . دولت با سرمايه‌داران\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخارجى برخوردى شديدتر داشت . در اين قالب كه اصرار داشت نقش بيگانگان با اضافه كردن سرمايه هندى و دخالت دادن مديريت هندى در اداره واحدهاى صنعتى كم‌رنگ‌تر شود . سرمايه‌داران بيگانه شديدا اعتراض كردند ، اما اين كه به فعاليت خود در هند ادامه دادند حكايت مىكند اين محدديت‌هاى نوين طاقت‌فرسا نبوده است .\r\nحال بايد پرداخت به موضوعاتى كه در حكم جگرگوشه‌هاى نهرويند :\r\nنوسازى ، تأمين اجتماعى و برنامه‌هاى عمومى و فراگير . آرمان غايى و سترگ اين بود كه كشور ، از نظر ماديات ، به سطح كشورهاى اروپاى غربى برسد .\r\nجهش و سرعت در بالا بردن سطح زندگى و ضمانت و صيانت از حقوق افراد در چهارچوب قوانين اجتماعى از جمله وسايل رسيدن به اين آرمان جاه‌طلبانه بود . بالا بردن سطح زندگى مردم فرايندى مادى بود و تقريبا همگان طرفدار آن بودند . اما مطلب ضمانت و صيانت از حقوق افراد موضوعى اخلاقى و انديشمندانه بود كه با مفاهيم اجتماعى سنتى برخورد پيدا مىكرد . هيچ‌كس به جز نهرو ، كه دل شير دارد ، جرئت نمىكرد هم‌زمان در اين دو جهت گام بردارد و دست به اقدام زند . جداگانه به هر دو موضوع خواهيم پرداخت . بالا بردن سطح زندگى ، آن هم در مدت كوتاه ، ابعاد بسيار گسترده داشت . آنچه بر پيچيدگى و دشوارى طرح مىافزود نرخ رشد سريع و پيوسته جمعيت بود . در سال 1941 جمعيت هند 389 ميليون نفر بود . در سال 1950 ، پس از مهاجرت هفتاد ميليون نفر به پاكستان 356 ميليون نفر شد كه در سال 1960 به 434 ميليون نفر رسيد . وسيله‌هايى كه براى بالا بردن سطح زندگى به كار گرفته شده حركتى مضاعف بود . از يك سو مىبايست به شدت بر توليد محصولات كشاورزى افزوده شود از سوى ديگر لازم بود با ابعاد گسترده صنعتى شدن توليدات صنعتى به مقدار هنگفت فزونى يابد . البته اين در صورتى بود كه نمىخواستند كشورى كه دست به گريبان فقر بوده تحمل سختىهاى هولناك و كمبودهاى رنج‌آور را بنمايد . لوازم صنعتى شدن\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nوسيع ، سرمايه‌گذارى خارجى بود . در اين راستا سال 1950 نقطهء عطفى بود .\r\nزيرا در اين سال بود كه نهرو كميسيون برنامه‌ريزى ملى را برپا داشت .\r\nبىوجود تشكيل چنين نهادى و اختيارات قانونى كه به آن داده شد پيشرفت در اين زمينه غير ممكن بود . در اولين برنامه تأكيد را بر افزايش توليدات كشاورزى گذاشتند تا نياز كشور به واردات مواد غذايى قابل تحمل شده و به خودكفايى برسند . اين بخش از برنامه كاملا موفق بود و در طول مدت پنج سال ، بيست درصد ، بر توليدات كشاورزى افزوده شد .\r\nهم‌زمان طرح‌هاى عظيم توليد برق آبى و آب‌رسانى در درهء دامودار و سد هراكود پياده شد . همراه با اينها سه واحد توليد ذوب آهن و توليد فولاد پى انداخته شد كه به ترتيب از سوى بريتانيا ، ممالك متحده و اتحاد جماهير شوروى پشتيبانى مىشدند . اينها همه در بخش دولتى انجام گرفت ، اما بخش خصوصى هم بيكار نماند ، و پيشرفت‌هاى شايانى به دست آورد . ادعا شد هشت درصد بر درآمد ملى افزوده شده است . با در نظر گرفتن نرخ بالاى رشد جمعيت ، بايد اقرار كرد كه پيشرفت قابل ملاحظه بود . برنامه دوم و جاه‌طلبانه‌ترى در سال 1956 پىريزى شد كه در آن بر صنعتى كردن تأكيد شده بود . هدف برنامه افزودن 25 % بر درآمد ملى بود . هزينه‌اش ، كم و بيش ، دو برابر برنامه اول بود . پيش‌بينى شد چهار هزار ميليون ليره در بخش عمومى و دو هزار ميليون ليره در بخش خصوصى سرمايه‌گذارى شود . لازم آمد نزديك به دو هزار ميليون ليره انگليسى ، از منابع بيگانه وام گرفته شود كه نتيجه‌اش مشكلات اعتبارى شد . مشكل را با وام از منابع خارجى ، به ويژه ممالك متحده ، گشودند . برنامه انجام شد ، اما با محدود كردن اهداف و پذيرفتن عقب‌ماندگىهايى از آنچه قرار بود انجام شود . هرچند كاميابىهاى حاصل از برنامه دوم درخشندگىهاى برنامه اول را نداشت اما خرمنى كه برداشته شد به مراتب بزرگ‌تر بود ، البته به تناسب مقياس بزرگ‌تر برنامه دوم . اينك هند دست به كار پياده كردن برنامه سوم است . هشت هزار ميليون پوند در آن\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nسرمايه‌گذارى خواهد شد بيش از پنج هزار ميليون آن در بخش عمومى خواهد بود . هدف اين برنامهء وسيع و گسترده افزايش سالانه پنج درصد بر درآمد ملى و گسترش سريع صنايع و خودكفايى هند در توليدات غذايى است . ادعا مىشود در طول دههء 1960 - 1951 چهل و دو درصد بر درآمد ملى افزوده شده است . درآمد سرانه بيست درصد و مقدار مصرف سرانه 16 % رشد داشته است .\r\nاين آمار شگفتىآور است و در ابعاد وسيع كاميابىهاى به دست آمده نمىتوان ترديد داشت . اين چنين است راهكار نهرو در زمينه جلوگيرى از افزايش فقر و گرفتارىهاى حاصل از انفجار جمعيت . ترديدى نيست از جدى براى رويارويى با اين معضل برداشته نشده است .\r\nحال مىپردازيم به برنامه‌هاى اجتماعى : تصورى كه نهرو از فرد داشت در قالب ليبرال‌هاى غربى بود . آرزومند بود تا براى يك‌يك مردم هند حقوقى قانونى را تثبيت كند . اين آرزو ، هرچند كسى باورش نمىشد و انتظار نداشت ، با نظم اجتماعى موجود و ريشه‌هاى كهن آن و محدوديت‌هاى مذهبى برخورد شديد پيدا كرد . گاندى ، هم‌اكنون ، قدم‌هاى اساسى را براى مبارزه با سنت‌هاى كهن اجتماعى برداشته بود . حمله‌هاى او به نظام كاست‌ها و تشويق به رعايت نكردن جزييات فرائض كاست‌ها ، زمينه‌هاى مناسبى بود .\r\nهم‌اكنون طبقات بالاى جامعه به محدوديت‌هاى كاستى بىاعتنا شده بودند .\r\nكسى هم ديگر جرئت مخالفت با لغو « نجس بودن » را نداشت . از نظر قانون اساسى مقررات كاست‌ها رسميت نداشت . اما در پشت اينها بافت قوانين شخصى هندويى قرار داشت كه عمدتا مبتنى بر قوانين عصر عتيق ، قوانين مانو ، بود كه همانند مفهوم كاست‌ها يادگار ايام بسيار كهن و تا آن‌جا كه مىشود تصور كرد ريشه‌دار بود . در قانون اجتماعى هند هميشه خواسته‌ها و منافع گروه بر نيازها و تمنيات فرد ارجحيت داشته است . زنان نيز مىبايد\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمطيع و زيردست مردان باشند . نهرو آرزو داشت بر تمام اين سابقه كهن در يك نشست و با تصويب يك لايحه خط بطلان بكشد . در عمل شش سال طول كشيد تا توانست « قانون ارث هندو » 1955 و قانون ازدواج هندو ( 1956 ) را به تصويب برساند . بر طبق قانون اولى به زنان حقوق برابر در جانشينى و مالكيت املاك و مستقلات داده مىشد . قانون ديگرى ، اساس حقوقى ، براى تنها يك زن داشتن بود و مسائل طلاق و نفقه را فيصله مىداد .\r\nقانون ديگرى زنهاى بيوه هندو و زن‌هاى مطلقه را شامل شد . مانع‌تراشى از سوى اكثريت عمده اعضاء كنگره چنان نيرومند و توانا است كه بازنگرى بر تمام قوانين مربوط هنوز انجام نشده است . اما هر آنچه تا به حال به دست آمده خود توفيق بزرگى است .\r\nيكى از جنبه‌هاى اساسى پيشرفت و تجدد آموزش و پرورش است . در اين زمينه نهرو در سطوح بالاى آموزش و پرورش كاميابىهاى بيشتر داشته است تا لايه‌هاى زيرين آن . انبوهى از مراكز تعليمات عاليه و مؤسسه‌هاى فنى و حرفه‌اى بوجود آمده‌اند . تعداد اين‌گونه مؤسسات اكنون به دو برابر بيش از استقلال رسيده بالغ بر شصت دو مؤسسه آموزش عالى مىشود . با آن‌كه استاندارد اين مراكز يكسان نيست اما آنچه به دست آمده را مىتوان گامى بلند و مثبت ارزيابى كرد . پيشرفت در آموزش و پرورش ابتدايى چندان چشمگير نيست . پيش از استقلال 15 درصد جمعيت هند باسواد بود . حال ادعا مىشود بيست و پنج درصد باسواداند . موضوع زبان رسمى كشور از ديگر مواردى بود كه با نهرو ، در آن باره ، مخالفت‌هاى بسيار شد . خود او بر زبان‌هاى اردو و هندى تسلط دارد . بىميل نبود زبان هندى ، عليرغم مشكلاتى كه ممكن بود در جنوب هند روى دهد ، زبان رسمى كشور شناخته شود . اما مىخواست مقام زبان انگليسى را نيز پايين نياورد . اين نكته اسباب تعارض او با مشتاقان زبان هندى شد . نهرو واهمه داشت پيروزى مشتاقان و شيفتگان زبان هندى از يك سو سبب جدايى هند از بقيهء دنيا شود و از سوى ديگر در موقعى\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nحساس موجبات آزردگى شديد خاطر مردم جنوب هندوستان فراهم آيد .\r\nاغتشاشات اوائل سال 1956 ، در جنوب ، ثابت كرد كه واهمهء نهرو بىاساس نبوده است .\r\nدر زمينه سياست خارجى دست نهرو تا سال 1956 ، كه در مجارستان عليه شوروى قيام شد و تا مدت‌ها پس از آن ، به كلى باز بود . كشور هند مىخواست نقشى كامل در صحنه سياست بين المللى بر عهده بگيرد تا با آن چون يكى از قدرت‌هاى جهانى برخورد شود . اين كه چگونه اين نتيجه حاصل مىشد به عهده نهرو گذاشته شده بود . اصولى را كه راهنماى او بود شايد بتوان چنين خلاصه كرد : استقلال ملى ، ضديت با استعمار ، بىطرفى و عدم تعهد نسبت به هر دولت ابر قدرت . اصل استقلال ملى در مورد شبه قاره صادق بود زيرا در نظر نهرو مرز واقعى هند بايد محدود شود به ملت‌هاى همسايه . فرانسه و پرتقال به ترتيب مستعمرات پونديشرى و گوآ را در هندوستان صاحب بودند . فرانسويان پيش قدم شدند و خود داوطلبانه پوندشيرى را تحويل دولت هند دادند . اما پرتقالىها سرسختى به خرج داده و مقاومت كردند ، سرانجام در سال 1961 با زور نيروى مسلح از گوآ بيرون رانده شدند . اين عمل ، كه شايد ناشى از بىصبرى ملى بود ، به‌هرحال نديده گرفتن يك طرفه قوانين بين المللى بود و تا اندازه‌اى باعث بدرنگى چهرهء هند در دنياى مغرب شد . در همين چهارچوب كشور نپال نيز در موقعيتى دشوار قرار دارد . از نظر جغرافيايى بخشى از شبه قاره هند است ، اما از نظر سياسى استقلال دارد . هند استقلال نپال را به رسميت شناخته است . گاهى هم در امور داخلى آن كشور مداخله كرده كه نتايج مطلوبى به دست نيامده است . روابط با برمه و سيلان نيز چنان كه بايد و شايد گرم و صميمانه نيست . به عنوان كسى كه تمام عمر با امپرياليسم جهانى مبارزه كرده است نهرو هميشه نسبت به قدرت‌هاى امپرياليستى سابق سوءظن دارد . چنان مىنمود كه مىپندارد اگر بىنهايت خوش‌بين باشيم امپرياليست‌هاى سابق محكومينىاند ، كه به علت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nخوش‌رفتارى در زندان ، موقتا آزاد شده‌اند . حال آن‌كه كمونيست‌ها يا دولت‌هاى شرقى همانند افرادى بودند كه براى نخستين بار كار خلاف انجام مىدهند . سعى داشت تا هلندىها اندونزى را تخليه كنند و فرانسويان از هندو چين بيرون رانده شوند . در واقعه حملهء فرانسه ، انگليس و اسرائيل به مصر و كانال سوئز به مراتب نسبت به انگليس‌ها خشن‌تر بود تا به شوروىها كه قيام مردم مجارستان را سركوب كرده بودند . سرانجام نيز طفره رفتن پرتقالىها از بازگرداندن پايگاهى كه در شبه قاره اشغال كرده بودند كاسهء صبر او را لبريز كرد . چنين بود كه بر اين مرحله از سياست خارجى هند نقطه پايانى گذاشت .\r\nهندوستان طرفدار نظم بين المللى بوده نقش فعالى در اقدامات شوراى امنيت بر عهده گرفته و با تشخيص و احترام در موارد مختلف ، از جمله در كنگو ، اقدام كرده است . در سطح بالاى سياست نهرو سه دل مشغولى عمده داشت :\r\nپاكستان ، روابط با كشورهاى قدرتمند و بزرگ و موقعيت هند در قارهء آسيا .\r\nروابط با پاكستان در آغاز بىنهايت پيچيده و دشوار بود . دعوا بر سر نحوهء تقسيم منابع دولت ، موضوع جبران خسارت پناهندگان ، تدارك آب و تقسيم آب آبراهه‌ها و البته مسئله كشمير . زير پايه تمام اينها تلخى و دل‌آزردگى شديد است كه حاصل قتل عام‌ها و انبوه مهاجرت‌هاى گسترده بود . پرداخت و تحويل دارايىها سهم پاكستان را گاندى ، در همان روزهايى كه به قتل رسيد ، فيصله داده بود . اختلاف بر سر دارايىهاى مهاجران سال‌هاى سال ادامه يافت ، اما حال تصفيه شده و يا لااقل مىتوان گفت كه پرونده مربوطه مختومه اعلام شده است . موضوع آب آبراهه‌ها از اين‌جا ناشى شد :\r\nنقشه‌هايى كه براى تأمين آب مورد نياز ناحيهء پنجاب ، سال‌ها قبل از استقلال ، معصومانه اجرا شده بود ، موضوع تقسيم شبه قاره به دو كشور را در نظر نگرفته بود . سرچشمه اكثريت قريب به اتفاق آبهايى كه كانال‌هاى پاكستان را مملو مىسازد در هند است . اين آب‌ها براى پاكستان اهميت حياتى دارد ، قطع جريان آنها از سوى هند هر لحظه مىتواند شعلهء جنگ ميان هند و پاكستان را\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nروشن نمايد . اين موضوع آنگاه اهميت ويژه پيدا كرد كه هند برنامه‌هاى خود را براى استفاده تمام عيار از تمام آب‌هاى رود سوتلج آشكار ساخت . بانك جهانى در اين مورد به كمك آمد و طرحى به امضاء رسيد كه در آن پيش‌بينى شده بود پاكستان كانال‌هاى در جهت معكوس بسازد تا بتواند با آب‌هاى سند كه تحت تسلط پاكستان بود آب دريافتى از هند را جبران كند .\r\nباقى مىماند مسئله كشمير ؛ حرف حق و قانونى اوليه هند اين بود كه فرمانرواى محل ، مطابق قرار قبلى ميان پاكستان و هندوستان ، خود مايل به منضم شدن به هندوستان بوده است . اما ضعف استدلال هندوستان اين بود كه خود هندوستان ، هم‌اكنون ، همين حق را در مورد ايالت كوچك جونگاده و ايالت مهم حيدرآباد زير پا گذاشته بود . اين نواحى را بر خلاف ميل فرمانروايان آن تصرف كرده بود . در اين نواحى هندىها خواست مردم محل را مناط اعتبار مىدانستند . براى پل زدن بر اين شكاف نهرو پيشنهاد همه‌پرسى را مطرح ساخت . اما هنوز سازمان ملل نتوانسته شرايطى را كه بتواند رضايت خاطر نهرو را فراهم آورد ، تا همه‌پرسى انجام گيرد ، تدوين كند . بعد هم اعلام كرد كشمير رسما به هند منضم شده و در برابر هرگونه سعى و كوشش انگليسىها و امريكاييان ، براى اين‌كه راهى براى سازش پيدا شود ، مخالفت كرد . پاتل به آسانى دست از كشمير برمىداشت . زيرا معتقد به اين اصل بود كه هرچه تعداد مسلمانان هند كمتر باشد بهتر است . اما نهرو در نظر خود پافشارى مىكند . چرا ؟ علاقه‌اى به سرزمين‌هاى مجاور و مسلمان‌نشين در شمال غرب نداشت . شايد بتوان گفت به معنى واقعى كلمه دلداده و شيفته درهء زيبا و جذاب كشمير است . انگيزه‌هايش بعضا استراتژيكى بود ( دفاع در برابر حملهء احتمالى چينىها ) و بعضا جنبه حيثيت و اعتبار دارد . اما دغدغه اصلى خاطر او همگرايى و علاقه شديد به دموكراسى سكولار در هند است . دولتى مسلمان كه داوطلبانه به فدراسيون هندوستان پيوسته باشد بهترين و صادق‌ترين گواه بر دموكراسى سكولار\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاست . از جمله ديگر دلايلى كه مىآورد اين بود كه انتزاع كشمير از هند و واگذارى آن به پاكستان موجب سردتر شدن عواطف قومى هندىها شده و به نابودى كامل اقليت بزرگ مسلمانان كه در هند مانده بودند منجر خواهد شد .\r\nتنها مىتوان ملاحظه كرد نهرو مواضع خود را با پايدارى استوار و هزينه سنگين حفظ كرده است . كسى نمىداند اگر كشمير استقلال مىيافت و يا حتى به پاكستان منضم مىشد وضعى نامطلوب‌تر از آنچه كه امروز هست بوجود مىآمد . نمىدانيم سرانجام اين بيمارى مزمن كه به جان روابط هندوستان و پاكستان افتاده است چه فاجعه‌اى و با كدام ابعاد به بار خواهد آورد .\r\nدر صحنه سياست جهانى روش نهرو جنبش معروف به عدم تعهد و نزديكى با كشورهايى است كه نمىخواهند درگير رقابت‌هاى كشورهاى ابرقدرت شوند . اين جنبش را واهمه از جنگ اتمى بوجود آورد . نهرو مىانديشيد هرچه تعداد كشورهاى غير متعهد زيادتر باشد ابرقدرت‌ها در اقدام به جنگ [ اتمى 
  ] احتياط و دورانديشى بيشتر به كار خواهند برد . دو تحول بنيان اين سياست را متزلزل ساخته است . اختراع و توليد بمب هيدروژنى اندك‌اندك اين واقعيت را مسلم ساخت كه جنگ اتمى در شرايط فعلى غير معقول و ناممكن است . چين نيز بر بندبازى نهرو در حفظ تعادل ميان دو ابر قدرت اثر گذاشته بود . اينك مىرسيم به روابط نهرو با كشورهاى آسيايى . مدتى در انديشه نوعى اتحاديه كشورهاى آسيايى بود . اما اين انديشه ، مبهم‌تر و ضعيف‌تر از آن بود كه عملى شود و طرفدار پيدا كند . اما ترديدى نيست داعيه رهبرى اخلاقى آسيا را در سر مىپروراند . البته به استثناى چين كه نهرو سعى داشت روابط نيكو با آن كشور داشته باشد .\r\nپانچا شيلا يا پنج اصل همزيستى مسالمت‌آميز كه مورد موافقت چين و هند در سال 1954 قرار گرفت نتوانست لرزهء حاصل از فرار دالائى لاما به هندوستان را تحمل نمايد . اما نبايد پنداشت تنها فرار دالائى لاما به هندوستان بود كه موجبات شكرآب شدن روابط چين و هند گرديد . علت قطع رابطه را\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nشايد بايد در اين واقعيت جست كه چينىها مىخواهند قدرت درجه اول قارهء آسيا باشند . براى حصول اين مقصود خفت دادن و دماغ هند را به خاك ماليدن واجب آمده بود . دعوا و مرافعه طرفين هنوز ادامه دارد . اين جا محل مناسبى براى ورود به جزييات آن نيست . تنها چيزى كه با اطمينان مىتوان گفت اين است كه روياى هندوستان كه پيشواى اخلاقى آسياى مستقل از دو قطب قدرت جهانى باشد رنگ باخته و محو شده است .\r\nدر افريقا طبيعى بود نهرو از نهضت‌هاى آزادى خواهان كشورهاى تحت استعمار جانبدارى كند . موجبات تقويت الهامات آنان را فراهم آورد . در يك مقطع چنين مىنمود كه عملا پيشواى گروهى افريقايى - آسيايى است . اما دودلى او ، كه شايد ناشى از واقع‌بين شدن او بود ، و شايد هم رفتارهاى پاره‌اى از رهبران افريقا سبب شد تا اين رويا نيز عملى نشود . در حال حاضر هند در نوعى انزوا به سر مىبرد . به هيچ يك از دو قطب قدرت بستگى ندارد . با چينى كه دوست نيست روبروست . همسايگان هند از آن دل آزرده‌اند . ديگر به چشم رهبر اخلاقى به آن نمىنگرند . پاكستان رسما دشمن هند است . از دست دادن هالهء فضيلت و قانون‌مندى ظاهرا بهاى گزافى بود كه براى موفقيت سياسى نه چندان با اهميتى ، چون تصرف گوآ ، پرداخت شد .\r\nهر نوع سعى در ارزيابى كاميابىها و ناكامىهاى نهرو به ناچار ميان دو حد افراطى موفقيت كامل و يا شكست كامل خواهد بود . فرمانروايى نهرو از دو جهت قابل ملاحظه است ؛ از يك سو كاميابىهاى فراوان او ، از سوى ديگر شكست‌هاى آشكار و بىپرده‌اش . هر چند بيشتر اهل زبردستى است تا مبارزه و هرچند بيشتر به سازش تمايل دارد تا به پايان رساندن درگيرى . در ضمن نمىتوان منكر پيروزىهاى درخشان او بود . آيا واقعا به دنبال پيروزى بوده است ؟ آيا هندى كه وجود دارد همان هند مطلوب اوست ؟\r\nدر بيشتر صحنه‌هاى فعاليت ، جوّى مىيابيم حاوى بخشى از موفقيت ، اما مثل اين كه بار به منزل نرسيده است . در زمينه دموكراسى ماشينى بر الگوى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nغربى آماده شده است كه برّاق و نو مىنمايد ، اما سيستم احزابى كه باعث روغن‌كارى اعضاء ، جوارح ماشين مىشود وجود ندارد . در زمينه آموزش و پرورش عاليه به تحقيق موفقيت‌هاى عمده به دست آمده است . اما چون پاى آموزش ابتدايى به ميان مىآيد آشكارا عقب‌ماندگى به چشم مىخورد .\r\nصنايع به مقدار وسيع و قابل ملاحظه گسترش يافته است ، اما نه به آن اندازه كه براى بالا بردن سطح زندگى تمام كشور كفايت نمايد . طبقه متوسط به شدت رشد كرده و بزرگ شده اما در ميان اين طبقه و روستاييان هنوز مسئله مفاهيم معارض با يكديگر « ما » و « آنان » حل نشده است . در زمينه سكولاريسم پيشرفت‌هايى با مجموعهء قوانين هندوى به دست آمده است ، اما نشانه‌هاى آشكار از واكنش سنت‌گرايان ديده مىشود . هرگاه روابط با پاكستان دچار تنش مىشود نمىتوان جلوى هندوان را گرفت تا متعرض مسلمانان نشوند . در مورد جلوگيرى از ازدياد جمعيت هيچ پيشرفتى حاصل نشده است . اما بايد در نظر گرفت كه در هيچ كجاى زمين ، دراين راستا ، پيشرفتى به چشم نمىخورد .\r\nبر اين نوشته كه نظر مىافكنيم ملاحظه مىشود بزرگ‌ترين كاميابى نهرو در زمينه قوانين اجتماعى بوده است . دليل آن هم روشن است . بيش از هر چيز وقت و نيرو در اين راستا مصرف كرد و همين است كه در آينده اثر و نفوذ عمده خواهد داشت . ناكامى عمده او اين بوده كه نتوانسته است سوسيال دموكراسى تربيت شده‌اى را در بالاى خط فقر بوجود آورد . در عوض هندى را ساخته است كه صاحب تمام مظاهر سطحى دولتى امروزى و متجدد است .\r\nصنايع جديد طبقه متوسط نوينى را بوجود آورده است . توسعه و ثروتمند شدن اين طبقه متوسط بخش عمده از درآمد ملى اضافه توليد حاصل شده از برنامه‌هاى پنج ساله را به خود اختصاص داده است . طرف ديگر اين سكه اين واقعيت است كه در زندگى هشتاد درصد از جمعيت هند تغيير فاحشى نسبت به گذشته پديد نيامده است .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nچون وضع دولت متجدد و امروزى هند را با شرايط سال 1940 مقايسه مىكنيم مىبينيم پيشرفت‌ها چشمگير است . اما اين آن پيشرفتى نيست كه مطلوب و آرمان نهرو بود . هند پيوسته به سوى جامعه نوين تكنوكراسى پيش مىرود . اگر از ازدياد جمعيت جلوگيرى نشود فاجعه‌اى به وقوع خواهد پيوست . گام‌هاى سهمگينى بايد برداشته شود تا ثروت جمع شده ، در اثر صنعتى شدن ، به گونه‌اى برابرتر و عادلانه‌تر در جامعه توزيع شود . فرض كنيم چنين شود و جنگى اتمى روى ندهد . ظاهرا نوسازى ادامه خواهد يافت .\r\nمقاومت در برابر مركز فزونى خواهد گرفت . اين ارثيه است كه از گذشته به جا مانده ، گاهى در قالب وفادارى به كاست و گاهى وفادارى ناحيه‌اى كه با اظهار علاقه به زبان مخصوصى صورت مىبندد . مغول‌ها هند را وارد دنياى خاورميانه‌اى ايرانى - تركى - كردند ، و انگليسىها هند را با اروپا آشنا نمودند .\r\nحال هند مىخواهد جاى خود را در دنياى امروزى كه غرب هم مىخواهد بدان بپيوندد ، پيدا كند . در دنياى آينده هند بايد هم دهنده باشد و هم گيرنده .\r\nپس از دخالت غرب سعى دارد كه با بكارگيرى نبوغ تاريخى خود معجونى بسازد كه نه صددرصد سنت‌گرا باشد و نه تمام و كمال امروزى . در اجتماع جهانى امروزى هند نه تنها از شرق بلكه از غرب نيز هدايايى دريافت خواهد كرد ، در عوض بايد با موجودى آن گنجينه معنويتى كه تا به حال عمدتا پنهان بوده و مخفى نگاه داشته شده ، از ديگران دستگيرى كند و نسبت به آنان سخاوتمندى به خرج دهد .\r\n\r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\n\r\nنمايه\r\nآتاتورك ، 267\r\nآر . ام بيرد ، 170\r\nآركوت ، 103\r\nآسام ، 177 ، 180 ، 181 ، 242 ، 247 ، 291 ، 298 ، 299\r\nآشوكا ، 44\r\nآصف جاه نظام الملك ، 92\r\nآمبويانا ، 83\r\nآمستردام ، 56\r\nآيزلينگتون ، 247\r\nا . او . هوم ، 233\r\nابراهيم ، 13 ، 14 ، 22 ، 23 ، 24 ، 25 ، 32\r\nابن بطوطه ، 11\r\nابوريحان بيرونى ، 216\r\nاتاتورك ، 315\r\nاجيمرو دهلى ، 309\r\nاچ . اچ ويلسن ، 165\r\nاحمدآباد ، 20 ، 36 ، 277\r\nاحمدانا گار ، 16\r\nاحمد شاه ، 98 ، 99 ، 110\r\nاحمدنگر ، 37 ، 65\r\nاحمديه ، 312\r\nادوارد هفتم ، 241\r\nادوين مونتوگيو ، 254\r\nادى گرانت ، 184\r\nاراكان ، 181\r\nارتور ولسلى ، 138\r\nارنا كلوم ، 226\r\nارونگ زيب ، 39\r\nارياساماج ، 226\r\nاريستوكراسى ، 148 ، 205 ، 308\r\nاستالين ، 272\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاستامبول ، 182\r\nاسرائيل ، 352\r\nاسكندر ، 13\r\nاسكندر مقدونى ، 183\r\nاسكوئيت ، 250\r\nاشرم ، 273\r\nافضل خان ، 73\r\nافغان ، 13 ، 14 ، 20 ، 22 ، 31 ، 32 ، 33 ، 64 ، 93 ، 94 ، 97 ، 98 ، 99 ، 108 ، 152 ، 184 ، 210 ، 213 ، 214 ، 215 ، 310 ، 316\r\nاكاليس ، 72\r\nاكبر ، 29\r\nاكس لاشاپل ، 102\r\nاگرا ، 13 ، 15 ، 19 ، 23 ، 31 ، 36 ، 41 ، 83\r\nالزاس ولورن ، 181\r\nالفونسو البوكرك ، 79\r\nالكساندر دوف ، 223\r\nالينور روزولت ، 329\r\nامبدكار ، 281\r\nامريتسر ، 184 ، 327\r\nامير خان ، 141\r\nانتورپ ، 82\r\nانت هامبور ، 36\r\nانجمن آسمانى ، 225\r\nاندهارا ، 16 ، 17 ، 344 ، 345\r\nانگلو - ساگسون ، 144\r\nانگليكن‌ها ، 165 ، 167 ، 168 ، 179\r\nانگيزيسيون ، 80\r\nاواها ، 179\r\nاوپانيشاد ، 221 ، 224\r\nاوتارپرادش ، 198 ، 282 ، 343\r\nاوت رام ، 183\r\nاودايپور ، 36\r\nاوده ، 93 ، 100 ، 113 ، 137\r\nاورسيا ، 37\r\nاورنگ زيب ، 41 ، 45 ، 64 ، 65 ، 67 ، 68 ، 69 ، 70 ، 71 ، 73 ، 74 ، 75 ، 86 ، 88 ، 89 ، 93 ، 94 ، 95 ، 96 ، 102 ، 109 ، 133 ، 185\r\nاوريسا ، 96 ، 97 ، 242 ، 247 ، 289\r\nاوستند ، 88\r\nاوستين بوردو ، 88\r\nاونكيار اسكلسى ، 182\r\nا . وى . الكساندر ، 323\r\nاهيرهاى ، 184\r\nاهيمسا ، 270 ، 274\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nايبريه ، 81\r\nايران ، 2\r\nايزد بانو كالى ، 162\r\nايزد كالى ، 179\r\nايلبرت ، 230 ، 231 ، 232 ، 243\r\nايندور ، 97\r\nبابا نانك ، 184\r\nبابر ، 13 ، 21 ، 22 ، 23 ، 24 ، 25 ، 26 ، 30 ، 31 ، 34 ، 46 ، 59 ، 157 ، 162\r\nباتاويا ، 82\r\nباجى رائو ، 138\r\nبارگانا ، 48\r\nبارودا ، 97\r\nباسين ، 138\r\nبالدوين ، 277\r\nبالكان ، 214\r\nبانرجى ، 230 ، 243 ، 276\r\nبدخشان ، 21 ، 22 ، 24 ، 37 ، 64\r\nبرادران على ، 264\r\nبرار ، 16 ، 37\r\nبربرها ، 216\r\nبرشكال ، 52\r\nبرمه ، 64 ، 148 ، 170 ، 177 ، 178 ، 179 ، 180 ، 181 ، 186 ، 214 ، 289 ، 298 ، 299 ، 300 ، 303 ، 319 ، 351\r\nبرمه - آسام ، 298\r\nبرنر ، 67\r\nبرنير ، 63\r\nبروده ، 333\r\nبروك ، 124\r\nبرهمن‌ها ، 17 ، 18 ، 38 ، 41 ، 50 ، 72 ، 74 ، 150 ، 151 ، 180 ، 184 ، 217 ، 226 ، 228 ، 234 ، 273 ، 275 ، 277 ، 309\r\nبرهمو سامج ، 225\r\nبريدون ، 182\r\nبريستول ، 220\r\nبريندابان ، 71\r\nبسانت ، 254\r\nبكسار ، 113\r\nبل گنگادارا تيلاك ، 235\r\nبمبئى ، 85 ، 116 ، 117 ، 119 ، 120 ، 121 ، 125 ، 130 ، 131 ، 141 ، 167 ، 198 ، 203 ، 211 ، 222 ، 233 ، 236 ، 238 ، 289 ، 291 ، 292 ، 298 ، 317 ، 345\r\nبنارس ، 68 ، 71 ، 127 ، 131 ، 189 ، 254\r\nبنتام ، 169\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبندر سورات ، 36 ، 37 ، 73 ، 80\r\nبنگال ، 13 ، 14 ، 19 ، 24 ، 30 ، 31 ، 36 ، 37 ، 52 ، 64 ، 71 ، 85 ، 86 ، 93 ، 96 ، 97 ، 100 ، 103 ، 104 ، 105 ، 107 ، 108 ، 109 ، 110 ، 111 ، 112 ، 113 ، 114 ، 115 ، 116 ، 118 ، 119 ، 120 ، 123 ، 127 ، 128 ، 130 ، 131 ، 133 ، 146 ، 153 ، 154 ، 158 ، 159 ، 160 ، 162 ، 171 ، 177 ، 180 ، 198 ، 203 ، 205 ، 209 ، 211 ، 218 ، 219 ، 222 ، 223 ، 226 ، 230 ، 232 ، 242 ، 243 ، 244 ، 247 ، 261 ، 269 ، 282 ، 283 ، 290 ، 291 ، 298 ، 299 ، 300 ، 309 ، 313 ، 314 ، 326 ، 327 ، 328 ، 331\r\nبنگالى ، 71 ، 112 ، 129 ، 133 ، 228 ، 233 ، 242\r\nبورك ، 164\r\nبورگر ، 83\r\nبورگوينه ، 119\r\nبوزه ، 298\r\nبوندلا ، 15\r\nبوهنسالا ، 141\r\nبهات ، 96\r\nبهادرشاه ، 46 ، 69 ، 71 ، 74 ، 92\r\nبهكتى ، 60 ، 70\r\nبهمنى ، 12\r\nبهونسالا ، 97\r\nبيجاپور ، 16 ، 19 ، 65 ، 73 ، 79\r\nبيدار ، 16\r\nبيربال ، 42\r\nبيرمانىها ، 181\r\nبيرم‌خان ، 35\r\nبيگم‌اوده ، 119\r\nبيگم شاه نواز ، 296\r\nبيهار ، 31 ، 107 ، 113 ، 114 ، 127 ، 130 ، 159 ، 193 ، 204 ، 211\r\nپاتان ، 184 ، 198 ، 291 ، 335\r\nپاتل ، 332\r\nپاتيالا ، 99\r\nپارسيان ، 80 ، 211\r\nپاكستان ، 70\r\nپالام ، 12\r\nپالمرستون ، 178 ، 182\r\nپانچاشيلا ، 354\r\nپانديت ، 296 ، 342\r\nپانديت‌ها ، 49\r\nپانى پات ، 23 ، 35 ، 96 ، 98 ، 100 ، 120 ،\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n158\r\nپرسترجان ، 17\r\nپشتون ، 133\r\nپنجاب ، 13 ، 22 ، 24 ، 32 ، 33 ، 69 ، 70 ، 72 ، 93 ، 97 ، 98 ، 99 ، 100 ، 139 ، 152 ، 177 ، 178 ، 179 ، 183 ، 184 ، 186 ، 187 ، 190 ، 205 ، 207 ، 208 ، 213 ، 225 ، 226 ، 240 ، 253 ، 257 ، 259 ، 263 ، 269 ، 289 ، 290 ، 291 ، 294 ، 308 ، 309 ، 312 ، 316 ، 327 ، 328 ، 330 ، 331 ، 345 ، 352\r\nپنچايات ، 50 ، 337 ، 345\r\nپوپال ، 333\r\nپوتى سرى رامولو ، 345\r\nپورانا قلعه ، 331\r\nپور بندر ، 270\r\nپونا ، 96 ، 141\r\nپوند شيرى ، 102 ، 103 ، 177 ، 226 ، 351\r\nپوندوشيرى ، 87\r\nپونديشرى ، 295 ، 351\r\nپيت ، 124 ، 153\r\nپى . تندون ، 332\r\nپير ، 19\r\nپيگو ، 104\r\nپيمان سورس ، 314\r\nپيمان لكنو ، 254\r\nپيمان‌نامه لكنو ، 314\r\nپين ، 222\r\nپيندارها ، 140 ، 141 ، 161\r\nپيندارىها ، 139\r\nتاج‌محل ، 54 ، 59 ، 66 ، 67 ، 88\r\nتاگ‌ها ، 162 ، 171\r\nتاليكوتا ، 44\r\nتاميل ، 17\r\nتانتيا توپى ، 192\r\nترانكوبار ، 88\r\nتراوانكور ، 334\r\nتراورنيه ، 88\r\nتراونكور ، 81\r\nتروتسكى ، 251\r\nتريچينو پولى ، 103\r\nتزاريسم ، 251\r\nتق بهادر ، 71\r\nتناسخ ، 311\r\nتناسريم ، 181\r\nتنجور ، 59\r\nتودارمال ، 49\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nتولستوى ، 271\r\nتولسىداس ، 71\r\nتولوگو ، 16\r\nتوماس بابينگتون ماكوالى ، 173\r\nتونك ، 141\r\nتونگابهادرا ، 44\r\nتوين بى ، 57\r\nتيپو سلطان ، 121 ، 136 ، 145\r\nتيلاك ، 235 ، 236 ، 237 ، 243 ، 249 ، 250 ، 251 ، 254 ، 262 ، 263 ، 264 ، 270 ، 272 ، 276 ، 314\r\nتيمور ( بابر ) ، 24\r\nتيمور لنگ ، 12 ، 21\r\nثابت جنگ ، 111\r\nجاليانو الاباغ ، 263\r\nجامو ، 335\r\nجاناتان دونكان ، 172\r\nجان استوارت ميل ، 201\r\nجان شور ، 128 ، 130\r\nجان لارنس ، 205\r\nجان لورنس ، 187\r\nجان مالكوم ، 167\r\nجان مورلى ، 244\r\nجاوه ، 79 ، 82 ، 139\r\nجاى سينگه ، 38\r\nجت‌ها ، 68 ، 94\r\nجزيرهء موريس ، 136 ، 139\r\nجسونت رائو ، 145\r\nجكردار ، 49\r\nجلال‌آباد ، 182\r\nجماعت اريا ، 225\r\nجملىكارى ، 88\r\nجمنا ، 113\r\nجمهورى ويمار ، 336\r\nجوانپور ، 19 ، 26 ، 35\r\nجواهر لعل نهرو ، 278 ، 282 ، 291 ، 322 ، 340\r\nجورج پنجم ، 247\r\nجورج توماس ، 152\r\nجوما ، 67\r\nجونگاده ، 353\r\nجهان آرا ، 29\r\nجهانگير ، 42 ، 66 ، 71 ، 81 ، 85 ، 193\r\nجهانگيرنامه ، 66\r\nجى . ان . تاتا ، 211\r\nجيپور ، 36 ، 38 ، 94\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nجيمز تاماسون ، 170\r\nجيمز ميل ، 167 ، 173\r\nجين‌ها ، 270\r\nچائوته ، 152\r\nچارلز دوازدهم ، 145\r\nچارلز دوم ، 85\r\nچارلز گرانت ، 166\r\nچارلز متكالف ، 143 ، 145 ، 152 ، 156 ، 167\r\nچاى تانيا ، 19 ، 70\r\nچاى سينگه ، 73\r\nچرچيل ، 281 ، 303\r\nچمبال ، 13\r\nچنداصاحب ، 103\r\nچندرنگار ، 87 ، 110\r\nچودرى رحمت على ، 316\r\nچورى - چورى ، 265\r\nچوناگاده ، 333\r\nچيتا كونگ ، 86 ، 180\r\nچيت پاوان ، 234\r\nچيتور ، 36 ، 38\r\nچين سورا ، 111\r\nحاجى شريعت اللّه ، 312\r\nحزب عدالت ، 269\r\nحزب كنگره ملى هند ، 230\r\nحيدرآباد ، 39 ، 92 ، 97 ، 100 ، 102 ، 104 ، 105 ، 107 ، 109 ، 110 ، 111 ، 112 ، 121 ، 133 ، 138 ، 333 ، 334 ، 335 ، 353\r\nحيدر على ، 100 ، 119 ، 121 ، 145\r\nخان جهان ، 308\r\nخان لودى ، 13\r\nخسرو ، 66\r\nخليج فارس ، 36 ، 79 ، 85 ، 240\r\nخندش ، 16\r\nدادول ، 245\r\nداراشكوه ، 70 ، 89\r\nداس گوپتا ، 295\r\nداكا ، 314\r\nدانشگاه عاليگره ، 316\r\nدانشمند خان مغول ، 88\r\nدبليو . هنتر ، 209\r\nدروزيو ، 223\r\nدريا سالار مونت باتن ، 299\r\nدرياى كارائيپ ، 179\r\nدريدن ، 63\r\nدژ پلاسى ، 110\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدستك ، 117\r\nدش ، 151\r\nدكن ، 16 ، 19 ، 37 ، 72\r\nدلهوزى ، 36 ، 181 ، 186 ، 190 ، 191\r\nدوبوسى ، 103 ، 104 ، 107 ، 110\r\nدوپلكس ، 87\r\nدوپليكس ، 102 ، 103 ، 104\r\nدوراند ، 54 ، 163 ، 204 ، 240 ، 246 ، 289 ، 291 ، 322 ، 354\r\nدوست محمّد خان ، 182\r\nدوسوفران ، 103\r\nدوفرين ، 181 ، 210 ، 214 ، 231 ، 233\r\nدوك كنات ، 256\r\nدوماس ، 87\r\nدونداس ، 125 ، 154\r\nدهلى ، 11 ، 12 ، 13 ، 14 ، 16 ، 17 ، 19 ، 22 ، 23 ، 26 ، 33 ، 34 ، 36 ، 37 ، 48 ، 50 ، 55 ، 57 ، 58 ، 66 ، 69 ، 88 ، 92 ، 93 ، 95 ، 97 ، 98 ، 99 ، 100 ، 107 ، 108 ، 110 ، 111 ، 113 ، 143 ، 144 ، 152 ، 157 ، 159 ، 161 ، 163 ، 167 ، 191 ، 192 ، 193 ، 204 ، 241 ، 247 ، 296 ، 298 ، 308 ، 321 ، 323 ، 330 ، 331\r\nديارچى ، 257 ، 259\r\nديسرائيلى ، 214 ، 235\r\nديكنس ، 210\r\nدين الهى ، 41\r\nديو ، 79\r\nرائو سورجان هرا ، 38\r\nرابيندات تاگور ، 225 ، 270\r\nراتور ، 15\r\nراتهامبور ، 38\r\nراجا كوپالا چارى ، 304\r\nراجپوت‌ها ، 12 ، 14 ، 15 ، 24 ، 32 ، 36 ، 38 ، 39 ، 41 ، 59 ، 63 ، 64 ، 67 ، 69 ، 73 ، 94 ، 97 ، 99 ، 137 ، 149 ، 150 ، 158 ، 163 ، 184 ، 203 ، 229\r\nراجستان ، 12 ، 14 ، 15 ، 38 ، 96 ، 100 ، 139 ، 141 ، 333\r\nراجه بنارس ، 118\r\nراجه جامو ، 186\r\nراجه چايت سينگه ، 127\r\nراجه كليكوت ، 307\r\nراجه مان سينگه ، 38\r\nراجه‌هاى چكراواتى ، 149\r\nراجيه سبهه ، 336\r\nراما ، 71\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nرامانا مهاراشى ، 226\r\nراماين ، 71\r\nرام كريشنا ، 226\r\nرام موهان روى ، 171 ، 173 ، 220\r\nراناسانگا ، 14 ، 25\r\nرانا سانگهه ، 24\r\nرانجيت سينگه ، 99 ، 139 ، 145 ، 158 ، 182 ، 185 ، 186\r\nرانگون ، 181\r\nرضا كار ، 334\r\nرگهونات ، 120\r\nرگهونات رائو ، 120\r\nرنگپور ، 220\r\nروبرت كلايو ، 103\r\nروديار كيپلينگ ، 210\r\nرولات ، 263 ، 267 ، 275\r\nرونو ، 88\r\nروهيلا ، 118 ، 120\r\nروهيلاى ، 150\r\nريپيون ، 210\r\nزامورين ، 18\r\nزبان تلوگو ، 344\r\nزيارتگاه چيشتى ، 309\r\nزيب النساء ، 29\r\nژاپن ، 250 ، 297 ، 298 ، 299 ، 302 ، 320 ، 321\r\nژنرال اسليم ، 299\r\nژنرال الكساندر ، 299\r\nژنرال اوچينلك ، 298\r\nژنرال دير ، 263 ، 264\r\nژنرال مونتگومرى ، 298\r\nژنرال ويول ، 298\r\nساتابترا ، 344\r\nساتارا ، 96\r\nسارا توكا ، 119\r\nسارا توگا ، 125\r\nساركار ، 48\r\nسارو جينى نايدو ، 296\r\nسالابى ، 120\r\nسالنامه راجستان ، 229\r\nساليسبورى ، 214\r\nسانسكريت ، 163 ، 172 ، 173 ، 220 ، 229\r\nسانياسىها ، 162\r\nسپهدار ، 132 ، 133\r\nستيه ، 274\r\nسراج الدوله ، 108 ، 109\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nسر ارابيندو ، 295\r\nسر استافورد كريپس ، 303\r\nسر استفورد كريپس ، 323\r\nسر ام . اقبال ، 295\r\nسرانگار ، 335\r\nسر تاج بهادر سپرو ، 257\r\nسر توماس روآ ، 85\r\nسر جان سيمون ، 277\r\nسر جگديس بوزه ، 295\r\nسر جوشيا چايلد ، 86\r\nسر جى . رادها كريشنا ، 295\r\nسر جى . سركار ، 295\r\nسردار مير جعفر ، 110\r\nسر فاضل حسين ، 257\r\nسر فاضل حسين ، 294\r\nسر فرانسيس فيليپ ، 118 ، 124\r\nسرلشكر ريز ، 330\r\nسرماپور ، 223\r\nسر محمد اقبال ، 315\r\nسر موريس گوير ، 288\r\nسر ويليام جونز ، 229\r\nسر هند ، 70 ، 97\r\nسر هنرى لارنس ، 186\r\nسرى اربيندو قوس ، 226\r\nسرينگا پاتام ، 136\r\nسلطان نشين بهمنى ، 12 ، 65\r\nسلطان نشين دهلى ، 65\r\nسمرقند ، 22\r\nسنت پترز ، 19\r\nسنت ديويد ، 102 ، 107\r\nسند ، 13 ، 32 ، 37 ، 164 ، 182\r\nسواراج ، 269 ، 270\r\nسواريجيا ، 95\r\nسوالى ، 85\r\nسوامى داياناندا ، 225\r\nسوامى ويوكاناندا ، 226\r\nسوباش بوزه ، 278 ، 282\r\nسوباه ، 48\r\nسوتلج ، 138 ، 139 ، 140 ، 141 ، 157 ، 177 ، 182 ، 353\r\nسوتى ، 17\r\nسودراها ، 72 ، 74 ، 272\r\nسورس ، 264\r\nسورمان ، 86\r\nسورندرنات بانرجى ، 230 ، 243\r\nسوفرن ، 121\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nسوك كور ، 208\r\nسومنات ، 308\r\nسى . آر . داس ، 269\r\nسيامىها ، 180\r\nسيتا ، 71\r\nسيتار مايا ، 283\r\nسيتا گرهى ، 274\r\nسيد احمد بريلى ، 312\r\nسيد احمد خان دهلوى ، 312\r\nسيرماتى ، 277 ، 279\r\nسيسوديا ، 15\r\nسيك ، 70 ، 162\r\nسيكرى ، 36\r\nسيلان ، 82 ، 83 ، 86 ، 298 ، 351\r\nسيلمن ، 204\r\nسيملا ، 320\r\nسينديا ، 97 ، 99 ، 100 ، 141 ، 145 ، 146\r\nسيواجى ، 38 ، 72 ، 73 ، 74 ، 95 ، 96 ، 150 ، 151 ، 236\r\nسيورز ، 267\r\nسى . وى . رامن ، 295\r\nشاه احمد ابدالى ، 97\r\nشاه جهان ، 29 ، 54 ، 66 ، 67 ، 68 ، 70 ، 81\r\nشاه شجاع ، 182\r\nشاه عالم ، 95 ، 113\r\nشاهو ، 96\r\nشاه ولى اللّه ، 95 ، 163 ، 312\r\nشاه ولىاللّه دهلوى ، 311\r\nشاهيجى ، 73\r\nشجاع الدوله ، 113\r\nشوارتز ، 59\r\nشور ، 131\r\nشوراى امپراطورى ، 237\r\nشوراى هند ، 167 ، 173 ، 202\r\nشهبانو جهانسى ، 192\r\nشيبانى خان ازبك ، 22\r\nشيخ احمد سر هندى ، 70 ، 312\r\nشيخ كرامت اللّه ، 312\r\nشير خان صور ، 31\r\nشينديا ، 99\r\nشيوا ، 17\r\nصفوى ، 32\r\nصوفى ، 19 ، 63 ، 295 ، 309 ، 312\r\nعالم شاه ، 99 ، 111\r\nعبدالفضل ، 41\r\nعثمانى ، 37 ، 57 ، 64\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nعربستان ، 18 ، 36 ، 79 ، 84\r\nعلى ابراهيم خان ، 127\r\nعلى ورديخان ، 107\r\nعمر كوت ، 32\r\nفتح‌پور ، 36\r\nفرانسوا برنيه ، 88\r\nفرانسيس گسواير ، 81\r\nفردريك كبير ، 101\r\nفردريك كريستين شوارتز ، 88\r\nفرزندان خدا ، 273\r\nفرغانه ، 21 ، 22\r\nفضلى - حسين ، 269\r\nفيروز شاه ، 55\r\nفيضى ، 41\r\nقاديانى ، 312\r\nقاضى رولات ، 262\r\nقانون تنظيم ، 117 ، 125 ، 129\r\nقانون مطبوعات ، 267\r\nقانون هند ، 124 ، 125\r\nقلعهء كالنجار ، 32\r\nقلعهء ويليام ، 107 ، 109\r\nقندهار ، 22 ، 30 ، 33 ، 37 ، 64 ، 65 ، 97\r\nقوانين مانو ، 349\r\nقوبلاى قاآن ، 45\r\nكابل ، 22 ، 24 ، 30 ، 32 ، 33 ، 41 ، 64 ، 69 93 ، 97\r\nكاپيتان هاوكينز ، 85\r\nكاترين ، 85\r\nكارناتيك ، 102 ، 159\r\nكاريا ، 311\r\nكاست ، 15 ، 49\r\nكالج هند ، 219 ، 223\r\nكاليكوت ، 16 ، 18 ، 78\r\nكامباى ، 15\r\nكامران ، 32 ، 33\r\nكاناپور ، 192\r\nكاناتيك ، 121\r\nكانارا ، 17\r\nكانال سوئز ، 211 ، 329 ، 352\r\nكانواها ، 24\r\nكاوساين ، 162\r\nكاياست‌ها ، 50\r\nكتهيوار ، 270\r\nكتيوار ، 177 ، 333 ، 334\r\nكرالا ، 334\r\nكرنال ، 93\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكرنواليس ، 119 ، 123 ، 126 ، 128 ، 129 ، 130 ، 131 ، 132 ، 134 ، 135 ، 159 ، 160 ، 170 ، 174 ، 310\r\nكريشنا ، 71\r\nكريمه ، 192\r\nكستى ، 272\r\nكشمير ، 37 ، 69 ، 177 ، 184 ، 186 ، 316 ، 331 ، 333 ، 334 ، 335 ، 352 ، 353 ، 354\r\nكلادستون ، 190 ، 235\r\nكلايو ، 37 ، 103 ، 104 ، 105 ، 107 ، 109 ، 110 ، 111 ، 113 ، 114 ، 115 ، 116 ، 123 ، 144 ، 145 ، 153 ، 156 ، 233\r\nكلبرگا ، 19\r\nكلمبو ، 83\r\nكليميان ، 216\r\nكمال آتاتورك ، 267\r\nكمپانى بهادر ، 112 ، 116 ، 123 ، 133\r\nكمپانى هند شرقى ، 83 ، 85 ، 87 ، 107 ، 115 ، 140 ، 155 ، 177 ، 201\r\nكمونيسم ، 251 ، 342\r\nكميسيون سدلر ، 294\r\nكوبيند ، 71\r\nكوپال كريشنا كوخيل ، 235\r\nكوجارها ، 184\r\nكوچين ، 83 ، 334\r\nكورماندل ، 53\r\nكورودوارا ، 184\r\nكولبرت ، 87\r\nكوماردوهوتى ، 299\r\nكومورين ، 44 ، 137\r\nكونكان ، 72\r\nكوه‌هاى نمك ، 99\r\nكوهيمه ، 299\r\nكهتز ، 72\r\nكيپ پرتون ، 102\r\nكيپتون ، 82\r\nكيستانا ، 44\r\nكيستنا ، 15 ، 16 ، 137\r\nگجرات ، 15 ، 16 ، 31 ، 36 ، 53 ، 79 ، 86 ، 93 ، 97 ، 137 ، 153 ، 225 ، 272 ، 332 ، 345\r\nگرالاى ، 17\r\nگرانته صاحب ، 72\r\nگرزن ، 208 ، 210 ، 231 ، 239 ، 240 ، 241 ، 242 ، 243 ، 244 ، 247\r\nگرنواليس ، 125 ، 127\r\nگريستف كلمب ، 78\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nگلادستون ، 210 ، 212 ، 244\r\nگلكندا ، 16 ، 65\r\nگنگ ، 113\r\nگوآ ، 18 ، 79 ، 80 ، 81 ، 351\r\nگوآئىها ، 80\r\nگواليور ، 35 ، 97 ، 191\r\nگواليورو ، 35\r\nگوركا ، 140 ، 177\r\nگورو ، 184\r\nگورو گوبيند ، 185\r\nگيكوار ، 97\r\nلائى ، 103\r\nلارنس ، 104 ، 144 ، 186 ، 207 ، 210\r\nلانكاشير ، 161 ، 230 ، 238 ، 243\r\nلاهور ، 69 ، 98 ، 99 ، 278\r\nلرد اروين ، 278 ، 279 ، 291\r\nلرد الگين ، 211\r\nلرد امر هست ، 180\r\nلرد بن تينك ، 169\r\nلرد پتيك لارنس ، 323\r\nلرد پيگوت ، 120 ، 145\r\nلرد چالمز فورد ، 265\r\nلرد چلمز فورد ، 255\r\nلرد دوفرين ، 181 ، 231\r\nلرد ريپون ، 212 ، 213 ، 230 ، 232 ، 233\r\nلرد ريدينگ ، 265\r\nلرد سيمون ، 278\r\nلرد كرزن ، 214\r\nلرد كنينگ ، 203 ، 207 ، 209 ، 210\r\nلرد كيچنر ، 241\r\nلرد گرزن ، 208 ، 210 ، 255\r\nلرد لويد ، 281\r\nلرد ليتون ، 204 ، 214\r\nلرد ليك ، 138\r\nلرد لين ليتگو ، 291\r\nلرد مايو ، 204\r\nلرد مورنينگتون ، 135\r\nلرد مونت باتن ، 323 ، 326 ، 329\r\nلرد مينتو ، 139\r\nلرد ولسلى ، 135 ، 143 ، 145 ، 153 ، 154 ، 168\r\nلرد ويليام بن تينك ، 168 ، 169 ، 175 ، 247\r\nلرد ويلينگدون ، 280\r\nلرد ويول ، 300\r\nلرد هاردينگ ، 246\r\nلرد هالينكاس ، 278\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nلكنو ، 163 ، 192\r\nلندزاون ، 211\r\nلندن ، 56 ، 116 ، 118 ، 119 ، 123 ، 125 ، 130 ، 133 ، 135 ، 154 ، 237 ، 245 ، 253 ، 264 ، 270 ، 271 ، 323 ، 326\r\nلنين ، 251\r\nلورنس ، 187 ، 190\r\nلوزو ، 80\r\nلوك سبهه ، 336\r\nلهاسا ، 214 ، 240 ، 241\r\nليتون ، 204 ، 210 ، 214 ، 230\r\nليسبون ، 82\r\nلينكتون ، 169\r\nليونل كرتيس ، 257\r\nماتورا ، 41\r\nماراتا ، 72 ، 74\r\nماراتاها ، 61 ، 65 ، 67 ، 68 ، 69 ، 70 ، 73 ، 75 ، 93 ، 95 ، 96 ، 97 ، 98 ، 100 ، 107 ، 108 ، 119 ، 120 ، 121 ، 136 ، 137 ، 138 ، 139 ، 140 ، 141 ، 145 ، 149 ، 150 ، 151 ، 152 ، 158 ، 159 ، 167 ، 186 ، 188 ، 191 ، 193 ، 194 ، 235\r\nماراتايى ، 19 ، 151\r\nماراتى ، 71\r\nماركوپولو ، 45\r\nماركيز دلهوزى ، 190\r\nماركيز هستينگز ، 140\r\nمارى آنتونت ، 55\r\nماكس مولر ، 229\r\nمالابار ، 16 ، 45 ، 52 ، 53 ، 78 ، 80 ، 86 ، 87 ، 150 ، 307\r\nمالابر ، 265\r\nمالاكا ، 79\r\nمالاوا ، 93 ، 97\r\nمالايا ، 299 ، 303\r\nمالايى ، 17\r\nمالوا ، 16\r\nماندالى ، 249\r\nمانيپور ، 181\r\nماهارشترا ، 151\r\nمجارستان ، 351 ، 352\r\nمحمد رضاخان ، 114\r\nمحمد شاه ، 92 ، 93\r\nمحمد على جيناح ، 292 ، 317 ، 322 ، 324\r\nمحمود بگر ، 15\r\nمد حاجى سينديا ، 158\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمدرس ، 17 ، 52 ، 64 ، 85 ، 86 ، 102 ، 103 ، 107 ، 109 ، 110 ، 116 ، 117 ، 119 ، 120 ، 121 ، 125 ، 130 ، 137 ، 145 ، 153 ، 169 ، 172 ، 198 ، 203 ، 269 ، 289 ، 344\r\nمدهورائو ، 145\r\nمذهب « دل » ، 184\r\nمراسم اسب ، 149\r\nمراسم سوتى ، 162\r\nمراسم هرتل ، 263\r\nمرشدآباد ، 110\r\nمسلم ليگ ، 246 ، 267 ، 292 ، 301 ، 317 ، 319 ، 320 ، 321 ، 324 ، 325 ، 326\r\nمصر ، 18 ، 36 ، 54 ، 72 ، 78 ، 79 ، 83 ، 84 ، 136 ، 252 ، 300 ، 349 ، 352 ، 356\r\nمكائولاى ، 249\r\nمكتب محبت ، 60\r\nمكفرسون ، 126\r\nمكوالى ، 174\r\nملاوا ، 31\r\nملفاس ، 265\r\nممتاز محل ، 67\r\nمنچوچينگ ، 63\r\nمنصب‌دار ، 39 ، 40 ، 47 ، 48 ، 49 ، 50 ، 51 ،\r\n54\r\nمنگلور ، 121\r\nموتيلال نهرو ، 269\r\nمولانا آزاد ، 323\r\nمولتان ، 327\r\nمولوكا ، 79\r\nمونت استوارت الفينستون ، 167\r\nمونت باتن ، 323 ، 327 ، 329\r\nمونتز توارت الفينستون ، 143 ، 145\r\nمونتفورد ، 260 ، 285 ، 286\r\nمويرا ، 140\r\nمهاتما ، 270 ، 322 ، 327\r\nمهاتما گاندى ، 224 ، 247 ، 249 ، 277 ، 295\r\nمهاراشترا ، 96 ، 97 ، 345\r\nميرجعفر ، 111\r\nميرزا غلام احمد ، 312\r\nميرزا نجف خان ، 95\r\nميرقاسم ، 112 ، 146\r\nمىروت ، 191\r\nميسور ، 17 ، 100 ، 119 ، 120 ، 121 ، 136 ، 334\r\nميكائيل سودهان داتا ، 223\r\nمينتو ، 244 ، 245 ، 246 ، 314\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمينگ ، 63\r\nميوار ، 14 ، 24 ، 36\r\nناپلئون بناپارت ، 135\r\nناپير ، 183\r\nنادرشاه ، 93 ، 94 ، 97 ، 152\r\nناربادا ، 16\r\nناكازاكى ، 321\r\nناگاها ، 162\r\nنانا صاحب ، 193\r\nنانا فدناويس ، 145\r\nناند كومار ، 118\r\nنانك ، 70\r\nنايرها ، 150\r\nنپال ، 177 ، 351\r\nنجس‌ها ، 272 ، 277 ، 281\r\nنظام الدين اولياء ، 19\r\nنظام دكن ، 102\r\nنگاپاتام ، 83\r\nنگپور ، 97 ، 141\r\nنوّاب ، 107\r\nنورث بروك ، 210\r\nنورجهان ، 29 ، 66\r\nنهرو ، 59 ، 278\r\nنهضت « خلافت » ، 267\r\nنهضت روشنفكرى اسلامى ، 70\r\nنيكولا مانوچى ، 89\r\nنيگلسون ، 144\r\nوارن جونز ، 219\r\nوارن هستينگز ، 115 ، 134 ، 151 ، 153 ، 165 ، 188 ، 219\r\nواسكودوگاما ، 17 ، 78\r\nوانديواش ، 103\r\nوايش ، 270\r\nوداها ، 225\r\nودگائون ، 120\r\nوى . پى . منون ، 327\r\nويجاياناگار ، 16 ، 17 ، 19 ، 44 ، 85 ، 100\r\nويشنو ، 17\r\nويكتوريا ، 180 ، 202 ، 232 ، 237 ، 239 ، 241 ، 250 ، 275\r\nويلبر فورس ، 166 ، 168\r\nويلسون ، 251 ، 343\r\nويليام پيت ، 148\r\nويليامز ، 86\r\nويليام كارى باتيست ، 223\r\nوينستون چرچيل ، 281\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nوينوبا بهاو ، 302\r\nويول ، 319\r\nهارتل ، 275\r\nهرات ، 97 ، 182 ، 263 ، 279 ، 326 ، 345\r\nهرمز ، 79\r\nهريجان‌ها ، 273 ، 281 ، 295\r\nهستينگز ، 115 ، 116 ، 117 ، 118 ، 119 ، 120 ، 121 ، 123 ، 124 ، 125 ، 127 ، 128 ، 129 ، 134 ، 144 ، 145 ، 151 ، 153 ، 156 ، 165 ، 172 ، 188\r\nهمايون ، 30 ، 31 ، 32 ، 33 ، 34 ، 35 ، 46 ، 59\r\nهمو ، 34\r\nهند سواراج ، 271\r\nهنسى ، 152\r\nهوق هالى ، 81\r\nهوگهلى ، 86\r\nهولكا ، 99\r\nهولكار ، 97 ، 99 ، 138 ، 141 ، 145\r\nهيتلر ، 272 ، 297\r\nهيروشيما ، 321\r\nهيندنبورگ ، 336\r\nهيوم ، 222\r\nياژرونيمو ، 88\r\nياندابو ، 181\r\nياهو صاحب ، 98\r\nيسوعى ، 41 ، 77 ، 81\r\nيورك تون ، 119\r\nيونگ هسبند ، 240\r\n\r\n\r\n","description":"","footnote":"","page_name":" 376 ","page_number":376}
  ]