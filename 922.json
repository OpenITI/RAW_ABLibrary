[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nدرسهايى\r\nاز\r\nنهج البلاغه\r\n","description":"","footnote":"","page_name":" 3 ","page_number":3},
  {"content":"\r\nمنتظرى ، حسينعلى ، 1301 - درسهايى از نهج البلاغه / حسينعلى منتظرى - تهران سرايى 1380\r\n( ج . 1 ) ISBN 964 - 7362 - 05 - 6 - ( دوره ) ISBN 964 - 7362 - 04 - 8\r\n( ج . 3 ) ISBN 964 - 7362 - 07 - 2 - ( ج . 2 ) ISBN 964 - 7362 - 06 - 4\r\nفهرستنويسى بر اساس اطلاعات فيپا .\r\nكتابنامه به صورت زيرنويس .\r\n1 . على بن ابى طالب ، امام اول ، 23 قبل از هجرت - 40 ق . نهج البلاغه - - نقد و تفسير\r\n2 . على بن ابى طالب ، امام اول ، 23 قبل از هجرت - 40 ق . نهج البلاغه - - خطبه‌ها . الف .\r\n3 . على بن ابى طالب ، امام اول ، 23 قبل از هجرت - 40 ق . نهج البلاغه . شرح . ب . عنوان . ج . عنوان : نهج البلاغه . شرح .\r\n76 م 0423 / 38 BP 9515 / 297\r\n1380\r\nكتابخانه ملى ايران 5471 - 80 م\r\nدرسهايى از نهج البلاغه ( جلد سوّم )\r\nحضرت آيت اللّه العظمى منتظرى\r\nناشر : سرايى\r\nچاپ و ليتوگرافى : هاشميون\r\nنوبت چاپ : اوّل\r\nتاريخ انتشار : زمستان 1380\r\nتيراژ : 3000 جلد\r\nشابك : 2 - 07 - 7362 - 964\r\nشابك دوره : 8 - 04 - 7362 - 964\r\nتهران ، ص . پ\r\n","description":"","footnote":"","page_name":" 4 ","page_number":4},
  {"content":"\r\nجلد سوّم\r\nدرسهايى\r\nاز\r\nنَهْجُ الْبَلاغَة\r\nفقيه عاليقدر\r\nحضرت آيت اللّه العظمى منتظرى\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n","description":"","footnote":"","page_name":" 20 ","page_number":20},
  {"content":"\r\nخطبه 49\r\n( درس 88 )\r\nاهميّت فلسفه در فهم معارف\r\nمفهوم وجود ، ماهيّت و عدم\r\nحقيقت داشتن وجود و اعتبارى بودن ماهيّت\r\nوحدت مفهوم وجود\r\nوجود نامحدودِ خداوند\r\nعالَم وجود پرتو هستى غيرمتناهى خدا\r\nشباهت جلوه هاى وجودى خداوند با تصوّرات نفس انسان\r\nعلم خدا به موجودات عالم\r\nعلم حضورى و علم حصولى\r\nعينيّت صفات خدا با ذات او\r\nشرح خطبه\r\nخداوند برتر و نزديك ترين موجودات\r\nچرا شناخت ما محدود است ؟\r\nگواهى موجودات جهان بر وجود خدا\r\n","description":"","footnote":"","page_name":" 21 ","page_number":21},
  {"content":"\r\n\r\n","description":"","footnote":"","page_name":" 22 ","page_number":22},
  {"content":"\r\nبسم الله الرحمن الرحيم\r\nو من كلام له ( عليه السلام ) :\r\n« اَلْحَمْدُ للهِ الَّذِى بَطَنَ خَفِيَّاتِ الْأُمُورِ ، وَدَلَّتْ عَلَيْهِ اَعْلاَمُ الظُّهُورِ ، وَامْتَنَعَ عَلَى عَيْنِ الْبَصِيرِ ، فَلاَ عَيْنُ مَنْ لَمْ يَرَهُ تُنْكِرُهُ ، وَلاَ قَلْبُ مَنْ أَثْبَتَهُ يُبْصِرُهُ ، سَبَقَ فِى الْعُلُوِّ فَلاَ شَىْءَ اَعْلَى مِنْهُ ، وَقَرُبَ فِى الدُّنُوِّ فَلاَشَىْءَ اَقْرَبُ مِنْهُ ، فَلاَ اسْتِعْلاَؤُهُ بَاعَدَهُ عَنْ شَىْء مِنْ خَلْقِهِ ، وَلاَ قُرْبُهُ سَاوَاهُمْ فِى الْمَكَانِ بِهِ ، لَمْ يُطْلِعِ الْعُقُولَ عَلَى تَحْدِيدِ صِفَتِهِ ، وَلَمْ يَحْجُبْهَا عَنْ وَاجِبِ مَعْرِفَتِهِ ، فَهُوَ الَّذِى تَشْهَدُ لَهُ اَعْلاَمُ الْوُجُودِ ، عَلَى اِقْرَارِ قَلْبِ ذِى الْجُحُودِ ، تَعَالَى اللهُ عَمَّا يَقُولُ الْمُشَبِّهُونَ بِهِ ، وَالْجَاحِدُونَ لَهُ عُلُوّاً كَبِيراً »\r\nموضوع بحث درسهايى از نهج البلاغه بود ، خطبه چهل و نهم از نهج البلاغه عبده است .\r\nاهميّت فلسفه در فهم معارف\r\nحضرت اميرالمؤمنين ( عليه السلام ) در اين خطبه وجود خدا ، صفات او و كيفيّت شناخت خدا را مطرح فرموده ، و مسائل اين خطبه تا حدود زيادى مربوط به مسائل فلسفى است كه متأسفانه آقايان هم كمتر به سراغ فلسفه مىروند ، در صورتى كه فهميدن بسيارى از كلمات حضرت اميرالمؤمنين ( عليه السلام ) مخصوصاً خطبه اوّل و خطبه اشباح - كه از نسخه عبده خطبه نود و يكم است - بدون دانستن فلسفه ممكن نيست و\r\n","description":"","footnote":"","page_name":" 23 ","page_number":23},
  {"content":"\r\nنمى توان به حقّ و عمق مسائل مهمّ آن رسيد . نمىدانم آقايانى كه مىگويند فلسفه حرام است ، چه چيزش حرام است ؟ اين هم علمى است كه به نظر مىرسد درك مسائل مهمّ خداشناسى و درك كلمات حضرت امير ( عليه السلام ) خصوصاً اين دو خطبه بر اساس اين علم است ، باعث تأسف است كه برخى آقايان بدون اين كه خوانده باشند از اين علم اعلام انزجار و تنفّر مىكنند و آن را حرام مىدانند ، امروزه مكاتب ضدّ اسلامى و ضدّ خداپرستى زيادى در دنيا رواج پيدا كرده و همه آنها هم از راه فلسفه وارد مىشوند و تنها راه مبارزه با آنها هم ياد گرفتن همين علم است . به هرحال من اينجا به عنوان مقدّمه شرح اين خطبه و به طور فهرست مطالبى را مطرح مىكنم ، مفصّل آن را آقايان در جاى خودش بخوانند .\r\nمفهوم وجود ، ماهيّت و عدم\r\nما سه مفهوم عامّ متقابل داريم : 1 - وجود ( هستى ) 2 - ماهيّت ( وجه تمايز هر وجود با وجودات ديگر ) 3 - عدم ( نيستى ) ; و تعريف هر يك به شرح زير است :\r\n1 - مفهوم وجود همان چيزى است كه در فارسى به هستى تعبير مىشود ، اين مفهوم حكايت از تحقق اشياء دارد ; مثلا اين كه مىگوييم « انسان موجود است » يعنى انسان واقعيّت دارد و در خارج از ذهن تحقق دارد ، « ماه و خورشيد موجودند » يعنى واقعيّت دارند ، « كهكشانهاى جهان هستى وجود دارند » يعنى واقعيّت دارند ; البتّه در اين مفهوم وجود ، واجب الوجود كه خداست با ممكن الوجودها كه چيزهاى ديگر ( غير خدا ) هستند همه شريك هستند و مفهوم وجود بر همه صادق است و در همه به يك معنا مىباشد ، و در حقيقت « موجود » هم بر خدا كه واجب الوجود است حمل مىشود و هم بر انسان و ديگران كه ممكن الوجود هستند ; بنابراين وقتى گفتيم « الله موجود » يعنى خدا هست و واقعيّت دارد ، و وقتى گفتيم « الانسان موجود » يعنى انسان هست و واقعيّت دارد ، اين بودن خدا و بودن انسان واقعيّت\r\n","description":"","footnote":"","page_name":" 24 ","page_number":24},
  {"content":"\r\nدارند ; يعنى واقعاً وجود دارند نه اين كه خيال مىكنيم كه هستند .\r\n2 - ماهيّت همان وجه تمايز اشياء ( مابه الامتياز اشياء ) است ، به عبارت ساده تر هر يك از موجودات جهان با ديگرى فرق ذاتى دارد ; انسان و گوسفند فرق دارند و به همين خاطر هم يكى انسان است و ديگرى گوسفند ، آن چيزى كه باعث فرق هر يك از اين دو است حدّ آن وجود و خصوصيت آن مىباشد ، و در اصطلاح به آن ماهيّت گفته مىشود ; از باب مثال اين چيزهاى عالم هستى مانند انسان ، زمين ، آسمان ، ماه و خورشيد و ستارگان ، اسب ، كشتى ، هواپيما و همه موجوداتى كه در خارج از ذهن هستند با اين كه در هستى شركت دارند ولى با همديگر فرق دارند ، آن چيزى كه مايه فرق است يك مفهوم انتزاعى است كه در اصطلاح به آن ماهيّت مىگويند ; آن چيزى كه انسان را از ديگر حيوانات جدا مىكند ماهيّت انسانيت است ; و به عبارت ديگر آن چيزى كه انسان را از ديگر حيوانات ، اسب را از ديگر حيوانات ، الاغ را از ديگر حيوانات جدا مىكند و به اصطلاح مابه الامتياز است ، انسانيّت و فرسيّت و الاغيّت است كه اينها ماهيّت هاى مختلفه هستند . بنابراين ماهيّت يك مفهوم انتزاعى است كه از وجود خاصّ انتزاع مىشود .\r\n3 - مفهوم عدم ( نيستى ) همان چيزى است كه در مقابل وجود ( هستى ) قرار گرفته ; نيستى يعنى هيچِ محض . چون مفهوم عدم نيستى است و وجود خارجى ندارد بحث را در وجود و ماهيّت خلاصه مىكنيم .\r\nحقيقت داشتن وجود و اعتبارى بودن ماهيّت\r\nآقايان فلاسفه در اين كه كدام يك از وجود و ماهيّت حقيقت دارند و كدام اعتبارى است اختلاف دارند ; يك عدّه مىگويند : ماهيّت حقيقت دارد و وجود يك امر عارضى است ; عدّه زيادى از محقّقين فلاسفه كه حقّ هم با آنهاست مىگويند : آن چيزى كه حقيقت دارد وجود است ; بچّه اى كه گريه مىكند وجود\r\n","description":"","footnote":"","page_name":" 25 ","page_number":25},
  {"content":"\r\nشكلات او را آرام مىكند نه نام آن ، وجود شير بچّه را سير مىكند نه نام آن ، وجود نان شكم را سير مىكند نه توصيف آن ; بنابراين وجود واقعيّت دارد و ماهيّت يك امر انتزاعى است . پس از اين بحث نتيجه مىگيريم كه ما يك مفهوم وجود داريم كه ساخته ذهن ماست و از شنيدن لفظ « وجود » به ذهن مىآيد ، و يك حقيقت وجود داريم كه عين واقعيت است و مفهوم وجود بر آن حمل مىشود و از آن حكايت دارد .\r\nوحدت مفهوم وجود\r\nپس از آن كه معلوم شد وجود حقيقت دارد و ماهيّت يك امر اعتبارى و انتزاعى است و مفهوم ذهنى وجود حكايت از حقيقت و واقعيت وجود دارد ، لازم است دانسته شود مفهوم وجودى كه بر خداوند و بر انسان و بر ساير موجودات حمل مىشود ، مفهوم واحد است و لفظ وجود مشترك لفظى نيست ، ولى بحث در اين است كه آيا حقيقت وجود كه امر خارجى است حقيقت واحده است و وجودات همه يك حقيقت و يك سنخ مىباشند يا اين كه حقيقت هاى مختلف مىباشند و هيچ سنخيتى بين آنها نيست ؟ بايد گفت : مفهوم واحد قهراً حكايت از يك حقيقت دارد ، بنابراين حقيقت وجود خداوند با وجود من و شما و وجود اين ميز و صندلى و ساعت يك سنخ وجود هستند و با هم تباين ندارند ، مانند نور خورشيد و نور يك نورافكن و نور يك لامپ صد ولت و نور يك لامپ بيست و پنج ولت كه همه اين نورها يك حقيقت واحد مىباشند ; پس همچنان كه نور در اندازه هاى مختلف يك حقيقت است ، وجود هم در قالبهاى مختلف يك حقيقت است .\r\nوجود نامحدود خداوند\r\nتا اينجا به اين نتيجه رسيديم كه وجود در همه افراد يك حقيقت واحد است ;\r\n","description":"","footnote":"","page_name":" 26 ","page_number":26},
  {"content":"\r\nوجود زيد با وجود عمرو و ديگران و با وجود اشياء و موجودات ديگر و با وجود حق تعالى يكى است و همه اين وجودات يك حقيقت و يك سنخ مىباشند منتها وجودات غير از خدا همه محدودند ، ولى وجود خدا حدّ و اندازه ندارد و او حقيقت هستى غيرمتناهى است ; درست مثل نورى كه در خورشيد و در چراغهاى ديگر است ، همه اين نورها يك حقيقت اند ولى داراى حدّ و اندازه هستند ; اگر موجودى را فرض كنيم كه فقط نور است و پايان و حدّ و اندازه اى ندارد ، آنوقت آن چيز مىشود حقيقت نور . در مورد بحث ما نيز هستى در ذات خدا حدّ و اندازه و پايان ندارد ، از اين رو هستى غيرمتناهى منحصر است به ذات لايزال حق تعالى ، و هستى هاى ديگر هر كدام داراى حدّ خاصى هستند كه ماهيّت آنها از همين حدّ و اندازه آنها گرفته شده است . پس وجود خدا چون محدود نيست ماهيّت ندارد و هستى محض و واقعيّت محض است ، و وجودات ديگر محدود مىباشند و از حدّ هر يك از آنها ماهيّت خاص انتزاع مىشود .\r\nعالَم وجود پرتو هستى غيرمتناهى خدا\r\nبه اين نتيجه رسيديم كه مفهوم وجود و هستى مفهوم واحد است و مرتبه كاملش ذات بارى تعالى است ; براى نزديكى به ذهن ، حقيقت وجود را به حقيقت نور تشبيه كرديم ; اينك مىگوييم همان طورى كه وقتى خورشيد مىتابد نورهايى كه از آن در عالم پخش مىشود چه قوى و چه ضعيف همه پرتو نور خورشيد مىباشند ، وجودات ديگر عالم وجود هم پرتو وجود غيرمتناهى هستند ، با اين فرق كه خورشيد در نور دادن از خود اراده اى ندارد ولى خداوند اراده دارد و به اراده او اين جلوه ها موجود شده است ، به تعبير ديگر همه عالم جلوه حقّ است و به گفته فلاسفه نسبت موجودات اين عالم به خدا مثل نسبت سايه انسان است نسبت به انسان ، نه نسبت قطره به دريا ; يعنى وقتى دستمان را به دريا بزنيم به همان مقدار كه\r\n","description":"","footnote":"","page_name":" 27 ","page_number":27},
  {"content":"\r\nدست ما تر مىشود از دريا هم كم مىشود ، ولى سايه انسان هرچند هم بزرگتر شود از خود انسان كم نمىشود ، پس خداوند هم همين طور است كه هرچه به ديگران فيض ببخشد از خود او چيزى كم نمىشود ، از همين جهت خدا ( لم يلد ) ( 1 ) است ، يعنى ايجادش به توليد نيست ، و اين پدر است كه ايجادش به توليد است ، چون هنگام ايجاد يك فرزند به اندازه يك اسپرم از پدر كم مىشود ، ولى نسبت خدا به مخلوقات ايجاد است ، يعنى هيچ از او كم نمىشود .\r\nشباهت جلوه هاى وجودى خداوند با تصوّرات نفس انسان\r\nبراى اين كه مطلب روشن تر شود مىگوييم : موضوع خلقت جهان هستى نظير تصوّرات نفس مجرّد شماست ، كه وقتى چيزى را تصوّر مىكند از خود او چيزى كم نمىشود و در عين حال آن موجود نفسانى پرتو وجود نفس شماست ; مثلا شما الآن كه اينجا نشسته ايد اگر يك كوهى از طلا را تصوّر كنيد ، اين كوه طلا در ذهن شما موجود مىشود و پرتو ذهن شما و ساخته ذهن شماست بدون اين كه چيزى از شما و يا از نفس شما كم شده باشد ، از طرف ديگر به محض اين كه شما از آن كوه طلا غافل شويد نابود مىشود .\r\nپس حدوث و بقاى تصوّرات نفس ، به توجّه نفس شماست ; خلقت جهان هستى هم به همين گونه است و جهان خلقت در حدوث و بقا وابسته به اراده حق است . بنابراين وجودات جهان هستى پرتوهايى از ذات خداست بدون آن كه چيزى از ذات او كم شده باشد ، و به محض اين كه اراده خود را برگرداند همه جهان نابود مىشود ، و به قول شاعر : اگر نازى كند در هم فرو ريزند قالبها .\r\n\r\n","description":"","footnote":"\r\n1 - سوره توحيد ، آيه 3\r\n","page_name":" 28 ","page_number":28},
  {"content":"\r\nعلم خدا به موجودات عالم\r\nبعد از اين كه معلوم شد نسبت عالم وجود به خدا همچون نسبت تصوّرات نفس است به نفس مجرّد و همان گونه كه اگر نفس انسان اراده كند كوه طلا ايجاد مىشود اگر خدا هم اراده كند ايجاد مىشود ، حال مطلب ديگرى هست و آن اين است كه چون عالم به توجّه خدا موجود مىشود ، پس در عين حال كه عالم معلول حق تعالى است عين علم حق هم هست ، و به تعبير فلاسفه « صفحات الاعيان عند الله كصفحات الاذهان عندنا » هر صفحه اى از موجودات جهان هستى نزد خدا مانند همان مخلوق ذهن نزد ماست ; همان گونه كه معلول ذهن شماست معلوم شما هم هست و به تمام جوانبش علم داريد و حاضر پيش شماست ، تمام اين عالم عين حضور نزد حق سبحانه و تعالى است ; و حقيقتِ علم ، حضور معلوم است نزد عالم .\r\nعلم حضورى و علم حصولى\r\nاين كه خدا علم دارد ، علمش يك چيز اضافه بر معلومش نيست بلكه ذات معلوم نزد او حاضر است ، مانند حضور صورت كوه طلا در ذهن شما ، و به اين علم اصطلاحاً علم حضورى گفته مىشود ; در برابرش علم حصولى است و آن علمى است كه صورت اشياء براى انسان حاصل مىشود نه خود اشياء ; مثلا علم من به اين ساعت علم حصولى است ، زيرا خود اين ساعت پيش نفس من حاضر نبوده و حاضر نيست ، بلكه صورتى از اين ساعت از طريق چشم وارد سلسله اعصاب مىشود و به واسطه نرونها به مغز مىرسد ، آنگاه علم به اين ساعت پيدا مىكنم ، كه به اين علم علم حصولى گفته مىشود ، يعنى علمى كه از راه وسائط و ابزار براى من حاصل شده و صورت معلوم نزد ذهن من حاضر شده نه خود آن ، ولى علم من به خود صورت ذهنى علم حضورى است .\r\n","description":"","footnote":"","page_name":" 29 ","page_number":29},
  {"content":"\r\nعلم خداى عالم از نوع علم حضورى است ; چون گفتيم كه همه موجودات جهان خلقت نزد او حاضر است و آيه شريفه هم كه فرموده : ( و ما يعزب عن ربّك من مثقال ذرّة فى الارض و لا فى السّماء ) ( 1 ) هيچ چيزى از خداوند پنهان نيست ، به همين معناست كه خداوند نسبت به همه چيز علم حضورى دارد و هيچ چيز از او پوشيده و مخفى نيست .\r\nعينيّت صفات خدا با ذات او\r\nبعد از آن كه معلوم شد علم خدا عين معلوم او و حاضر نزد اوست ، لازم است توجّه شود اين علم علم فعلى خداست كه عين فعل او مىباشد ، خدا يك علم ذاتى هم دارد كه عين ذات او مىباشد ، علم خدا به ذات خود علم به همه نظام وجود است ، و همان گونه كه علم خدا عين ذات او مىباشد ساير صفات ذاتى او كه به صفات ثبوتيه مشهورند نيز عين ذات او مىباشند ، و شرح اين مطالب در اينجا مشكل است ولى به نحو اجمال مىگوييم : اين صفات چون حقيقت دارند پس از سنخ عدم نيستند ، و باز اين صفات از امور اعتبارى نيستند و داراى واقعيّت و وجود خارجى هستند ، يعنى قدرت واقعيّت دارد ، حيات واقعيّت دارد ، اراده واقعيّت دارد و . . . پس وقتى اين صفات واقعيّت داشتند به وجود برگشت مىكنند كه عين واقعيّت است .\r\nبنابراين هستى غيرمتناهى در عين حالى كه هستى است ، هستى همه كمالات است ; هستى علم ، هستى حيات ، هستى قدرت ، هستى سمع ، هستى بصر و خلاصه هستى همه صفات كمال . پس ذات بارى تعالى چون يك وجود غيرمتناهى است ، همين وجود غيرمتناهى علم غيرمتناهى و قدرت غيرمتناهى هم هست ،\r\n\r\n","description":"","footnote":"\r\n1 - سوره يونس ، آيه 61\r\n","page_name":" 30 ","page_number":30},
  {"content":"\r\nو با ديگر موجودات كه حدّ و اندازه دارند و به اصطلاح داراى ماهيّت هستند فرق مىكند ; وجودات متناهى به اندازه اى كه وجود دارند علم و قدرت و حيات و . . . هم دارند ، امّا خدا چون هستى غيرمتناهى است صفات او هم غيرمتناهى مىباشند ، و همانند علم كه عين ذات اوست صفات هم عين ذات او هستند .\r\nشرح خطبه\r\n« اَلْحَمْدُ للهِ الَّذِى بَطَنَ خَفِيَّاتِ الْأُمُورِ ، وَدَلَّتْ عَلَيْهِ اَعْلاَمُ الظُّهُورِ ، وَامْتَنَعَ عَلَى عَيْنِ الْبَصِيرِ »\r\n( سپاس مخصوص خدايى است كه به امور پنهانى داناست ، و نشانه هاى ظاهر بر وجود او دلالت دارند ، و در برابر چشم بينايان آشكار نمىشود . )\r\n« بطن » هم لازم استعمال شده و هم متعدّى ; لازم آن به معناى چيز مخفى شده است ، يعنى مخفى شد . اگر در مورد خداوند لغت « باطن » استعمال شود به اين معناست كه او از چشم مخفى است ، آثار خداوند ظاهر است امّا ذات خداوند از چشمها مخفى است . « بطن » به معناى متعدّى مانند : « بطن الامر » يعنى امرِ مخفى را مىداند ، « بطن خفيّات الامور » يعنى به باطن اشياء مخفى نفوذ كرده است ، خفيّات امور را مىداند و علم او به امور مخفى رسيده و همه چيز را مىداند . ابن ابى الحديد شارح معتزلى معناى ديگرى براى « بطن » آورده و مىگويد « بطنت سرَّ فلان » يعنى « اَخْفَيْتُهُ » سرّش را مخفى كردم . ( 1 ) بنابراين تفسير معناى جمله چنين مىشود كه : خداوند چيزهاى مخفى را پنهان كرده است ; ولى آنچه را اهل لغت گفته اند كه يعنى « خداوند به امور مخفى هم آگاه است » بهتر است و با ظاهر كلام هم مىسازد . پس معناى جمله اين شد كه : حمد و سپاس خداوندى را كه امور مخفى را مىداند\r\n\r\n","description":"","footnote":"\r\n1 - شرح ابن ابى الحديد ، ج 3 ، ص 216\r\n","page_name":" 31 ","page_number":31},
  {"content":"\r\nو چيزى بر او پوشيده نيست .\r\n« و دلّت عليه اعلام الظّهور » و دلالت دارد بر او علامتهاى ظاهر . « اعلام » جمع « عَلَم » به معناى علامت است ، علامتهايى كه در راهها براى هدايت رانندگان مىگذارند به همين معناست ، علامتهايى هم كه انسان را به خداشناسى و خداپرستى هدايت مىكند به همين معناست ، و از جمله اين علامتها انبياء و اولياى خدا هستند كه با معجزاتى كه دارند انسانها را به خداشناسى مىكشانند ; در حقيقت تمام موجودات اين نظام وجود علامت و نشانه اى براى شناخت خداوند متعال هستند ، و از همه نزديك تر همين بدن انسان است كه از جهات مختلف قابل دقّت و بررسى است .\r\nاين كه حضرت فرموده : علمهاى ظاهر دلالت بر وجود او دارد ، مقصود موجودات عالم است ; يعنى از راه معلول پى به علّت مىبريم ، يك وقت انسان خدا را از راه توجّه به حقيقت هستى مىشناسد ، اين برهان صدّيقين است ، صدّيقين مىتوانند از اين راه به وجود خدا پى ببرند ; ولى يك وقت است كه افراد از معلول پى به علّت مىبرند ، يعنى از راه شناخت موجودات عالم پى به وجود خدا مىبرند ، مردم معمولا از اين راه خدا را مىشناسند ، در اين صورت بايد به دقايق و ريزه كاريهاى جهان خلقت توجّه كرد و از اين راه به خداشناسى رسيد . توجّه در نظام عالم ، توجّه در خلقت انسان ، خلقت مورچگان ، موريانه ها ، توجّه در روز و شب و خلاصه دقّت در ريزه كاريهاى جهان طبيعت ، خدا را به انسان مىشناساند . در قرآن شريف آمده است : ( انّ فى اختلاف اللّيل و النّهار و ما خلق الله فى السّماوات و الارض لآيات لقوم يتّقون ) ( 1 ) همانا در اختلاف شب و روز و آنچه خدا در آسمانها و زمين آفريده نشانه ها و علائم شناسايى خدا براى انسانهاى متّقى وجود دارد ;\r\n\r\n","description":"","footnote":"\r\n1 - سوره يونس ، آيه 6\r\n","page_name":" 32 ","page_number":32},
  {"content":"\r\nو در آيه ديگر فرموده : ( انّ فى خلق السّماوات و الارض و اختلاف اللّيل و النّهار لآيات لاولى الالباب ) ( 1 ) همانا در خلقت آسمانها و زمين و اختلاف شب و روز نشانه هاى خداشناسى است براى صاحبان عقل ; و باز در آيه ديگر فرموده : ( و فى الارض آيات للموقنين ، و في انفسكم افلا تبصرون ) ( 2 ) در زمين نشانه هايى هست براى يقين كنندگان ، و در خودتان هم آيات و نشانه هاى خداشناسى وجود دارد ، چرا توجّه نمىكنيد ؟\r\n« و امتنع على عين البصير » و خدا بر چشم بينا امتناع دارد ، يعنى در عين حال كه چشمت كور نيست و همه اشياء و موجودات جهان را مىبينى امّا خدا را نمىتوانى ببينى ، ولى همان كسى كه با اين چشم خدا را نمىبيند فطرتش مىگويد خدا هست و خدا را از راه معلول مىشناسد .\r\n« فَلاَ عَيْنُ مَنْ لَمْ يَرَهُ تُنْكِرُهُ ، وَلاَ قَلْبُ مَنْ أَثْبَتَهُ يُبْصِرُهُ ، سَبَقَ فِى الْعُلُوِّ فَلاَ شَىْءَ اَعْلَى مِنْهُ ، وَقَرُبَ فِى الدُّنُوِّ فَلاَشَىْءَ اَقْرَبُ مِنْهُ »\r\n( پس نه چشم كسى كه او را نديده انكار مىكند ، و نه دل كسى كه هستى او را دانسته او را مىبيند يا به كنه ذاتش پى مىبرد ، در بلندى برترى دارد و هيچ چيز از او بالاتر نيست ، و در نزديكى چنان نزديك است كه هيچ چيز از او نزديك تر نيست . )\r\nجمله « فلا عين من لم يره تنكره » در اصل به اين شكل است : « فعين من لم يره لاتنكره » يعنى پس چشم كسى كه خدا را نمىبيند او را انكار نمىكند ; اگر چشم كسى او را نبيند فطرت او خدا را مىبيند ، وجود مساوى با جسميّت نيست ; يعنى اين طور نيست كه هر چه هست جسم باشد ، خيلى از هستى ها مجرّد هستند و جسميّت ندارند ; آن شخص گفته بود من زير چاقوى تشريح بدن روح مجرّدى\r\n\r\n","description":"","footnote":"\r\n1 - سوره آل عمران ، آيه 190\r\n2 - سوره ذاريات ، آيات 20 و 21\r\n","page_name":" 33 ","page_number":33},
  {"content":"\r\nنيافتم ! جوابش اين است كه تو مىگويى روح مجرّد ، خوب اگر روح مجرّد است پس غير مادّه است و وقتى غير مادّه شد زير چاقو كه مخصوص بريدن مادّه است نمىآيد و با اين چشم مادّى تو كه مخصوص ديدن مادّيات است ديده نمىشود . خداوند نيز فوق عالم مادّه است و با اين چشم ديده نمىشود و چنين هم نيست كه هر كه با چشم مادّى خود خدا را نبيند منكر او شود .\r\n« و لا قلب من اثبته يبصره » يعنى دل كسى كه خدا را ثابت كرده است او را نمىبيند .\r\nاين عبارتى كه خوانديم عبارت نهج البلاغه است ، ولى ابن ابى الحديد گفته : « و قد روى هذا الكلام على وجه آخر ، قالوا فى الخطبة : فلا قلب من لم يره ينكره و لا عين من اثبته يبصره » ( 1 ) يعنى درست بر عكس عبارت نهج البلاغه است و معناى آن چنين مىشود : نه قلب كسى كه خدا را نديده او را انكار مىكند و نه چشم كسى كه خدا را قبول دارد او را مىبيند .\r\nاين عبارت بر حسب معنا ظريفتر و روانتر از معناى متن فعلى است ولى نهج البلاغه ها نوعاً با متن فعلى مىباشند .\r\nخداوند برتر و نزديك ترين موجودات\r\n« سبق فى العلوّ فلا شىء اعلى منه » خداوند در بالا بودن مقام و مرتبه ( نه در جا و مكان ) از همه سبقت گرفته ، پس بالاتر از او نيست ، خداوند منبع همه هستى هاست و بنابراين بالاترين هستى ها بوده و ما فوق او هستى ديگرى تصوّر ندارد ، پس خدا در بلندى مرتبه سبقت گرفته و چيزى بالاتر از او نيست .\r\n« و قرب فى الدّنوّ فلا شىء اقرب منه » و در نزديك بودن هم خدا نزديك تر است\r\n\r\n","description":"","footnote":"\r\n1 - شرح ابن ابى الحديد ، ج 3 ، ص 217\r\n","page_name":" 34 ","page_number":34},
  {"content":"\r\nو هيچ چيز نزديك تر از او نيست ; اين نزديك تر بودن خدا از اين باب است كه تدبير عالم به دست خداست ، اگر بخواهيم براى اين مورد مثال بزنيم مثال به روح و بدن مىزنيم ، روح شما هم بالاتر است از بدنتان و هم نزديكتر است به بدنتان ; بلند مرتبه تر بودن آن براى اين است كه روح مجرّد است ولى بدن مادّه است و رتبه مادّه يك رتبه نازله است ، و نزديك تر بودن آن نيز براى اين است كه تدبير همه اعضاء و جوارح بدن با روح است و روى اين حساب نزديك ترين چيزهاست به آن . خداوند نيز نسبت به جهان خلقت به همه نزديك تر است ; چون تدبير امور به دست اوست و همه نظام وجود تحت سلطه اوست ، نه برين معنا كه از او جداست بلكه همه عالم جلوه و پرتو اويند .\r\n« فَلاَ اسْتِعْلاَؤُهُ بَاعَدَهُ عَنْ شَىْء مِنْ خَلْقِهِ ، وَلاَ قُرْبُهُ سَاوَاهُمْ فِى الْمَكَانِ بِهِ ، لَمْ يُطْلِعِ الْعُقُولَ عَلَى تَحْدِيدِ صِفَتِهِ ، وَلَمْ يَحْجُبْهَا عَنْ وَاجِبِ مَعْرِفَتِهِ »\r\n( نه بلندى او او را از مخلوقاتش دور كرده است ، و نه نزديكى او به خلق او را در مكان با آنان مساوى كرده است ، عقل ها را بر نهايت صفت خود آگاه نساخته ، و در عين حال از شناخت خود به قدر واجب باز نداشته است . )\r\nممكن است خيال شود چون خداوند در مرتبه بلندى قرار گرفته از بندگان خود دور است ، و لذا فرموده اند : اين چنين نيست كه چون در مرتبه بالايى قرار گرفته از ما دور است و با ما فاصله گرفته است . « و لا قربه ساواهم فى المكان به » و نه اين طور است كه نزديكى او به بندگان او را مساوى و برابرِ با آنان در مكان قرار داده باشد ; « فى المكان به » يعنى اين طور نيست كه در پر كردن جا مساوى با مخلوق باشد ; براى اين كه خداوند جسم نيست تا احتياج به مكان داشته باشد و مطابق ديگران مكانى را اشغال كرده باشد ، پس چون خداوند حجمى را پر نمىكند با ديگران مساوى نمىشود .\r\n","description":"","footnote":"","page_name":" 35 ","page_number":35},
  {"content":"\r\nچرا شناخت ما محدود است ؟\r\n« لم يطلع العقول على تحديد صفته » قبلا گفتيم كه تمام صفات كمال برگشتش به وجود و هستى است - چون عدم نيستى است و ماهيّت هم يك امر اعتبارى است - و ذات بارى تعالى چون هستىِ غيرمتناهى است ، پس صفات كماليه او نيز مانند علم ، قدرت ، حيات ، اراده و . . . غيرمتناهى هستند و عين ذات او مىباشند ; به اين معنا كه وقتى خداوند هستىِ غيرمتناهى است علم او هم علم غيرمتناهى است ، قدرت او هم غيرمتناهى است ، حيات او هم حيات غيرمتناهى است و همچنين بقيّه صفات او صفاتِ غيرمتناهى هستند ، و وقتى صفات او غيرمتناهى باشند عقل بشر به كنه آنها نمىرسد و حدّ و حدود آنها را درك نخواهد نمود . به عبارت بهتر وقتى كه انسان جلوه و معلول هستىِ غيرمتناهى است ، قدرت احاطه به ذات هستىِ غيرمتناهى را ندارد و در نتيجه به كنه صفات او نيز احاطه پيدا نمىكند ; از اين رو فرموده : « لم يطلع العقول على تحديد صفته » عقل هاى انسانها را به كنه صفاتش آگاه نكرده است .\r\n« و لم يحجبها عن واجب معرفته » در عين حال كه عقول را مطّلع بر كنه صفات خود نكرده ، امّا عقل ها را هم از شناخت خودش محجوب نكرده است ; يعنى مانع از شناخت خود نشده است ، تا اين اندازه كه عقل پى مىبرد كه بالاخره اين جهان خلقت خدايى دارد ، ما ولىّ نعمتى داريم ، او داراى صفات كمال و جلال است ، قدرت و علم دارد ، مركّب و جسم نيست ; اينها را بايد بشناسيم و خداوند ما را از شناختن اينها ممنوع نكرده است .\r\nگواهى موجودات جهان بر وجود خدا\r\n« فَهُوَ الَّذِى تَشْهَدُ لَهُ اَعْلاَمُ الْوُجُودِ ، عَلَى اِقْرَارِ قَلْبِ ذِى الْجُحُودِ ، تَعَالَى اللهُ عَمَّا يَقُولُ الْمُشَبِّهُونَ بِهِ ، وَالْجَاحِدُونَ لَهُ عُلُوّاً كَبِيراً »\r\n","description":"","footnote":"","page_name":" 36 ","page_number":36},
  {"content":"\r\n( پس اوست خدايى كه آثار و علائم وجود بر اقرار دلِ منكر او گواهى مىدهند ، خداوند بسيار برتر است از گفتار آنهايى كه او را به خلق تشبيه مىكنند ، و كسانى كه او را انكار مىكنند . )\r\n« اعلام » را گفتيم جمع « عَلَم » به معناى علامتها و نشانه هاست ، « جحود » به معناى انكار است ; مىفرمايد : پس خداوند آن موجودى است كه علامتها و نشانه هاى وجود بر وجود او شهادت مىدهند ، و اين شهادت به گونه اى است كه قلب منكر خدا را هم به اقرار و اعتراف مىكشاند ، گرچه به زبان او را انكار مىكند ، امّا فطرتش شهادت به وجود يك هستى غيرمتناهى مىدهد .\r\n« تعالى الله عمّا يقول المشبّهون به » كسانى كه عقلشان ضعيف است براى شناخت خداوند او را تشبيه به اجسام مىكنند ، و همان طورى كه خودشان جسم هستند خيال مىكنند خدا هم جسم است ، و بعضى ديگر او را به يك قطعه نور تشبيه كرده اند . حضرت مىفرمايند : خداوند پاك و مبرّا از اين تشبيهاتى است كه تشبيه كنندگان مىكنند ; مانند بعضى از اهل سنّت كه به ظاهر آيه شريفه ( الرّحمن على العرش استوى ) ( 1 ) تمسّك كرده و مىگويند : خداوند روى تختش نشسته ، و براى خدا دست و پا و چشم و گوش و ساير اعضاء و جوارح فرض كرده اند ; حضرت مىفرمايند : خداوند از اين تشبيهات پاك است .\r\n« و الجاحدون له علوّاً كبيراً » يعنى خداوند پاك و مبرّا از گفته هايى است كه انكار كنندگان در مورد خدا دارند .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره طه ، آيه 5\r\n","page_name":" 37 ","page_number":37},
  {"content":"\r\n\r\n","description":"","footnote":"","page_name":" 38 ","page_number":38},
  {"content":"\r\nخطبه هاى\r\n50 ، 51 و 52\r\n( درس 89 )\r\nمنشأ فتنه ها و بدعتها\r\nدرآميختگى حق و باطل رمز موفقيّت شيطان\r\nعلّت ايراد خطبه پنجاه و يكم\r\nذلّت يا جنگ ؟\r\nمرگ و حيات واقعى\r\nمعاويه رهبر گمراهان نادان\r\nبىوفايى دنيا\r\nآمادگى براى سفر آخرت\r\nتضرّع براى آمرزش الهى\r\nتناسب اعمال ما با نعمت هاى الهى\r\n","description":"","footnote":"","page_name":" 39 ","page_number":39},
  {"content":"\r\n\r\n","description":"","footnote":"","page_name":" 40 ","page_number":40},
  {"content":"\r\nبسم الله الرحمن الرحيم\r\nخطبه 50\r\nو من كلام له ( عليه السلام ) :\r\n« إنَّمَا بَدْءُ وُقُوعِ الْفِتَنِ اَهْوَاءٌ تُتَّبَعُ ، وَاَحْكَامٌ تُبْتَدَعُ ، يُخَالَفُ فِيهَا كِتَابُ اللهِ ، وَيَتَوَلَّى عَلَيْهَا رِجَالٌ رِجَالا عَلَى غَيْرِ دِينِ اللهِ ، فَلَوْ اَنَّ الْبَاطِلَ خَلَصَ مِنْ مَزَاجِ الْحَقِّ لَمْ يَخْفَ عَلَى الْمُرْتَادِينَ ، وَلَو اَنَّ الْحَقَّ خَلَصَ مِنَ الْبَاطِلِ انْقَطَعَتْ عَنْهُ اَلْسُنُ الْمُعَانِدِينَ ، وَلَكِنْ يُؤْخَذُ مِنْ هَذَا ضِغْثٌ وَمِنْ هَذَا ضِغْثٌ فَيُمْزَجَانِ ! فَهُنَالِكَ يَسْتَوْلِى الشَّيْطَانُ عَلَى اَوْلِيَائِهِ ، و يَنْجُو الَّذِينَ سَبَقَتْ لَهُمْ مِنَ اللهِ الْحُسْنَى »\r\nموضوع بحث درسهايى از نهج البلاغه بود ، خطبه پنجاهم از نهج البلاغه عبده و نهج البلاغه فيض الاسلام مطرح است . اين خطبه را قبل از سيّد رضىّ ( رحمه الله ) احمد بن محمّد بن خالد برقى كه طبقه هفتم رجال و از اصحاب و معاصرين حضرت امام هادى ( عليه السلام ) است در كتاب محاسن نقل كرده و مرحوم كلينى نيز در\r\n","description":"","footnote":"","page_name":" 41 ","page_number":41},
  {"content":"\r\nاصول كافى و روضه كافى نقل نموده است . ( 1 ) اين خطبه در حقيقت در بيان منشأ فتنه ها و بدعتهايى است كه در دين گذاشته مىشود ، حضرت فرموده اند :\r\nمنشأ فتنه ها و بدعتها\r\n« إنَّمَا بَدْءُ وُقُوعِ الْفِتَنِ اَهْوَاءٌ تُتَّبَعُ ، وَاَحْكَامٌ تُبْتَدَعُ ، يُخَالَفُ فِيهَا كِتَابُ اللهِ »\r\n( منشأ فتنه ها و فسادها پيروى از خواهشهاى نفسانى است ، و احكامى كه بر خلاف شرع ساخته مىشوند ، و با كتاب خدا در اين احكام مخالفت مىشود . )\r\nفتنه هايى كه روى زمين پيدا مىشود و جنگهايى كه راه مىاندازند ، جنگ شيعه و سنّى ، اين گروههاى هفتاد و دوگانه كه بعد از رسول خدا ( صلى الله عليه وآله و سلم ) در دين اسلام پيدا شده ، بر اثر هواهاى نفسانى و بدعتهاست . ابتدا كسانى مطابق هواى نفسانى خود و اهدافى كه داشتند ، بر اثر مقام دوستى يا علاقه اى كه به دنيا داشته اند يك بدعتى در دين گذاشته اند ، چيزهايى را به دين چسبانده اند ; گاهى يك نفر آيه يا حديثى را جورى معنا مىكند كه بر اثر آن دين و مذهب تازه اى پيدا مىشود ، در شيعه تاكنون چقدر امام زمان درست كرده اند ! همين قاديانيّه و بهائيّه ، يا وهابيّه و ديگر فرقه هايى كه در اسلام پيدا شده ، منشأ همه آنها هواى نفس است .\r\nحضرت فرموده : « انّما بدء وقوع الفتن » ابتداى وقوع فتنه ها « اهواء تتّبع » هواهاى نفسانى است كه از آنها متابعت مىشود ; يك كسى بر اثر هواى نفس بدعتى را درست مىكند ، يك عدّه هم بر اثر هواى نفس از آن بدعت متابعت مىكنند . « و احكام تبتدع » و حكمهايى است كه ابداع و ساخته مىشود . « يخالف فيها كتاب الله » با كتاب خدا در اين احكام مخالفت مىشود ; يعنى اگر اين احكامى را كه اينها در اثر هواهاى نفسانى ابداع مىكنند با قرآن شريف مطابق كنيم درمى يابيم كه\r\n\r\n","description":"","footnote":"\r\n1 - محاسن برقى ، ج 1 ، ص 208 ; و كافى ، ج 1 ، ص 54 ; و ج 8 ، ص 58\r\n","page_name":" 42 ","page_number":42},
  {"content":"\r\nمخالف قرآن شريف هستند ، و بسا قرآن را خلاف ظاهر آن تأويل كرده اند .\r\nدرآميختگى حق و باطل رمز موفقيّت شيطان\r\n« وَيَتَوَلَّى عَلَيْهَا رِجَالٌ رِجَالا عَلَى غَيْرِ دِينِ اللهِ ، فَلَوْ اَنَّ الْبَاطِلَ خَلَصَ مِنْ مَزَاجِ الْحَقِّ لَمْ يَخْفَ عَلَى الْمُرْتَادِينَ »\r\n( و گروهى از مردم بر خلاف دين خدا گروهى را يارى و از آنها پيروى مىكنند ، پس اگر باطل با حق آميخته نمىشد ، حق بر طالبين آن پوشيده نمىگرديد يا باطل بر طالبين حق پوشيده نمىگرديد . )\r\nآن باطلى را كه عدّه اى از قدرتمندان يا شيّادان بر اثر هواهاى نفسانى اختراع مىكنند و با حق مخلوط مىكنند ، عدّه اى ديگر از هواپرستان آن را ترويج مىكنند « و يتولّى عليها رجال رجالا » يك عدّه از مردم يك عدّه ديگر را ولىّ و راهبر خودشان قرار مىدهند « على غير دين الله » بر خلاف دين خدا ، مثل اين كه مثلا يك عدّه شيطان را ولىّ خودشان قرار مىدهند و از او پيروى مىكنند ، « تولّى زيد رجلاً » يعنى « جعله وليّاً و تابعه » زيد او را ولىّ قرار داد و از او پيروى كرد . عدّه اى عدّه ديگر را ولىّ خودشان قرار مىدهند و هر توجيهى كه آنان بر خلاف احكام قرآن انجام مىدهند اينها نيز پيروى مىكنند .\r\n« فلو انّ الباطل خلص من مزاج الحقّ » يعنى اگر حرف باطل خالص مىشد و با حق مخلوط نمىشد ، يعنى اگر باطل ، باطل خالص و صد در صد بود و با حق مخلوط نبود « لم يخف على المرتادين » بر طالبين حق مخفى نمىشد ، و طالبين حق بدون دردسر به حق مىرسيدند و باطل را رها مىكردند . « مرتادين » از مادّه « ارتياد » است ، و « اراده » هم باب افعال از همين مادّه است .\r\n« وَلَو اَنَّ الْحَقَّ خَلَصَ مِنَ الْبَاطِلِ انْقَطَعَتْ عَنْهُ اَلْسُنُ الْمُعَانِدِينَ ، وَلَكِنْ يُؤْخَذُ مِنْ هَذَا ضِغْثٌ وَمِنْ هَذَا ضِغْثٌ فَيُمْزَجَانِ ! فَهُنَالِكَ يَسْتَوْلِى الشَّيْطَانُ عَلَى اَوْلِيَائِهِ »\r\n","description":"","footnote":"","page_name":" 43 ","page_number":43},
  {"content":"\r\n( و اگر حق از باطل جدا مىشد و در ميان باطل پنهان نمىبود دشمنان نمىتوانستند از آن بدگويى كنند ، ولى چون پاره اى از حق و پاره اى از باطل گرفته و با هم ممزوج مىشوند ، پس آنگاه است كه شيطان بر دوستان خود مسلّط مىشود . )\r\n« و لو انّ الحقّ خلص من الباطل » ( 1 ) و اگر حق از باطل خالص مىشد و حق خالص بود « انقطعت عنه السن المعاندين » زبان آدمهاى داراى عناد و لجاج كوتاه مىشد چون با عقل و منطق موافق بود ، « و لكن يؤخذ من هذا ضعث و من هذا ضعث » ليكن پاره اى از اين و پاره اى از آن گرفته مىشود و با هم آميخته مىشوند و روى آن هم تبليغ مىكنند تا به خورد جامعه بدهند ، ولى آدمهاى زيرك و متّقى تحقيق مىكنند و حق را پيدا مىكنند .\r\n« فهنالك يستولى الشيطان على اوليائه » در اينجاست كه شيطان مسلّط بر دوستان خود مىشود ; وقتى حق و باطل با هم مخلوط شد ، جدا كردن حق از باطل مشكل است و روى همين حساب تشخيص دهندگان حق از باطل كم هستند ، شيطان هم از اين موقعيّت سوء استفاده مىكند و بسيارى از مردم را فريب مىدهد . ضمناً در بعضى نسخه ها به جاى « فيمزجان » « فيخرجان » است ولى ظاهراً غلط است ، ( 2 ) و در دو نسخه خطى خيلى قديمى هم « فيمزجان » ثبت است .\r\n« و يَنْجُو الَّذِينَ سَبَقَتْ لَهُمْ مِنَ اللهِ الْحُسْنَى »\r\n( و كسانى كه لطف خدا شامل حال آنها شده نجات مىيابند . )\r\nبلى در صورتى كه حق با باطل ، و باطل با حق آميخته شد ، شيطان از فرصت استفاده مىكند و بسيارى را فريب مىدهد ، يك عدّه هم نجات پيدا مىكنند و\r\n\r\n","description":"","footnote":"\r\n1 - در نسخه فيض الاسلام « خلص من لبس الباطل » نقل شده است ; يعنى اگر حق به باطل پوشيده نگردد .\r\n2 - نهج البلاغه عبده ، ج 1 ، ص 95 ، خطبه 50\r\n","page_name":" 44 ","page_number":44},
  {"content":"\r\nفريب شيطان را نمىخورند ، آنها كسانى هستند كه « سبقت لهم من الله الحسنى » توفيقات الهى شامل حالشان شده و با لطف و مرحمت الهى راه حق و حرف حق را از باطل تشخيص مىدهند .\r\nخطبه 51\r\nو من خطبة له ( عليه السلام ) لمّا غلب اصحاب معاوية اصحابه ( عليه السلام ) على شريعة الفرات بصفين و منعوهم الماء :\r\n« قَدِ اسْتَطْعَمُوكُمُ الْقِتَالَ فَاَقِرُّوا عَلَى مَذَلَّة ، وَتَأْخِيرِ مَحَلَّة ، اَوْ رَوُّوا السُّيُوفَ مِنَ الدِّمَاءِ تُرْوَوْا مِنَ الْمَاءِ ، فَالْمَوْتُ فى حَيَاتِكُمْ مَقْهُورِينَ ، وَالْحَيَاةُ فى مَوْتِكُمْ قَاهِرِينَ ، اَلاَ وَاِنَّ مُعَاوِيَةَ قَادَ لُمَّةً مِنَ الْغُوَاةِ ، وَعَمَسَ عَلَيْهِمُ الْخَبَرَ حَتَّى جَعَلُوا نُحُورَهُمْ اَغْرَاضَ الْمَنِيَّةِ »\r\nعلّت ايراد خطبه پنجاه و يكم\r\nوقتى بنابر جنگ صفّين شد ، معاويه مقدّمة الجيش خود را به فرماندهى شخصى به نام ابوالاعور سلمى به منطقه فرستاد ، او وقتى به صفّين رسيد ، قبل از آن كه لشكر حضرت على ( عليه السلام ) برسد بر آب فرات مسلّط شد و كارى كرد كه اصحاب على ( عليه السلام ) نتوانند آب بردارند ، على ( عليه السلام ) هم مقدّمة الجيش خود را به فرماندهى مالك اشتر فرستاده بود ، آنها وقتى وارد شدند كه اصحاب معاويه آب را بسته بودند ، در اين بين لشكر على ( عليه السلام ) و لشكر معاويه هم وارد شدند ، خبر جلوگيرى از آب به معاويه داده شد ، اصحاب اميرالمؤمنين ( عليه السلام ) هم به حضرت خبر دادند كه اينها جلوى آب را گرفته اند . حضرت اميرالمؤمنين ( عليه السلام ) صعصعة بن صوحان را نزد معاويه فرستاد تا به\r\n","description":"","footnote":"","page_name":" 45 ","page_number":45},
  {"content":"\r\nاو بگويد : اين كار شما مردانگى نيست و ما براى آب اينجا نيامده ايم ، وقتى صعصعه پيش معاويه رفت معاويه در اين مورد با اصحاب خود مشورت كرد ، وليد بن عقبه گفت چون اينها آب را به روى عثمان بسته اند نبايد آب را به روى آنها باز كرد ، عمروبن عاص گفت على چنين مردى نيست كه تشنه بنشيند و تو سيراب باشى ، به ياد دارم وقتى در زمان عمر و ابوبكر به خانه او حمله كردند على گفت اگر من چهل نفر سپاه داشتم نمىگذاشتم به خانه ام حمله كنند ، و حالا كه اين لشكر بزرگ را دارد ساكت نمىنشيند . عبدالله بن سعدبن ابى سرح - كه برادر رضاعى عثمان بود و از طرف عثمان والى مصر بود و با بدرفتاريهاى همين عبدالله بود كه مصريها بر عثمان شوريدند - گفت حالا كه ابوالاعور جلوى آب را گرفته است آب را باز نكنيد ، اينها چند روزى كه تشنگى خوردند برمى گردند .\r\nبالاخره معاويه دستور داد آب را همانطور كه بسته بودند حفظ كنند و مقدارى هم صعصة بن صوحان را مسخره كردند ، وقتى صعصعه برگشت و جواب را براى حضرت اميرالمؤمنين ( عليه السلام ) آورد ، حضرت براى اين كه اصحابش آب را آزاد كنند اين خطبه را ايراد فرمودند ، و اصحاب آن حضرت هم حمله كردند و آب را آزاد كردند ، بعد به حضرت امير ( عليه السلام ) گفتند آب را روى آنها ببنديم ؟ حضرت فرمود : نه ، آب مال خداست و همه بايد از آن استفاده كنند . گفته اند وقتى اصحاب على ( عليه السلام ) آب را از آنها گرفتند معاويه به عمروبن عاص گفت به نظر تو الآن على آب را به روى ما مىبندد ؟ عمروبن عاص جواب داد تو از اوّل كار اشتباه كردى و على همچنين كارى نمىكند . ( 1 ) به هرحال اين خطبه در ارتباط با آزاد كردن آب در جنگ صفّين ايراد شده است كه توسط لشكر معاويه گرفته شده بود .\r\n\r\n","description":"","footnote":"\r\n1 - وقعة صفين ، ص 156 تا 186 ; و شرح ابن ابى الحديد ، ج 3 ، ص 312 تا 331\r\n","page_name":" 46 ","page_number":46},
  {"content":"\r\nذلّت يا جنگ ؟\r\nمرحوم سيّد رضىّ مىگويد :\r\n« و من خطبة له ( عليه السلام ) لمّا غلب اصحاب معاوية اصحابه ( عليه السلام ) على شريعة الفرات بصفين و منعوهم الماء »\r\n( از خطبه آن حضرت است هنگامى كه اصحاب معاويه بر اصحاب على ( عليه السلام ) بر شريعه فرات در صفّين غلبه كردند و آب را از آنها منع كردند . )\r\n« قَدِ اسْتَطْعَمُوكُمُ الْقِتَالَ فَاَقِرُّوا عَلَى مَذَلَّة ، وَتَأْخِيرِ مَحَلَّة ، اَوْ رَوُّوا السُّيُوفَ مِنَ الدِّمَاءِ تُرْوَوْا مِنَ الْمَاءِ »\r\n( لشكر معاويه با بستن آب جنگ مىطلبد ، پس شما يا بر ذلّت و پستى منزلت خود اقرار كنيد و يا شمشيرهاى خود را از خون سيراب كنيد تا از آب سيراب شويد . )\r\nحضرت فرمودند : « قد استطعموكم القتال » لشكر معاويه از شما طلب مىكنند جنگ را ; يعنى اينها سرشان براى جنگ درد مىكند ، اينها دنبال جنگ هستند و بهانه شروع جنگ را مىگيرند . « استطعم العلم » يعنى طلب علم كرد ، « استطعم الحديث » يعنى طلب حديث كرد ، و « استطعم القتال » هم يعنى طلب جنگ كرد ; در حقيقت جنگ را به طعمه تشبيه كرده اند از اين جهت كه طالب آن بودند و در ذائقه آنان شيرين بود .\r\n« فأقرّوا على مذلّة و تأخير محلّة » پس يا بر ذلّت و خوارى و پستى منزلت خود اقرار و اعتراف كنيد ; اينها با اين كارشان و با اين كه آب را به روى شما بسته اند جنگ طلبى مىكنند ، شما هم بايد يكى از دو كار را بكنيد : يا از جنگ با آنها بترسيد كه در اين صورت بر ذلّت و خوارى خود اعتراف كرده ايد ، « او روّوا السّيوف من الدّماء » و يا اين كه از جنگ نمىترسيد و با اينها جنگ مىكنيد ، كه اگر جنگ كرديد و شمشيرهاى خودتان را با خون اينها سيراب كرديد « ترووا من الماء » آن وقت\r\n","description":"","footnote":"","page_name":" 47 ","page_number":47},
  {"content":"\r\nخودتان هم با عزّت و آقايى از آب استفاده مىكنيد .\r\n« فأقرّوا على مذلّة » يعنى ثابت بمانيد بر ذلّت ، « و تأخير محلّة » و اين كه منزلت و موقعيّت شما از آنها عقب تر است ; يك احتمال هم هست كه « أقرّوا » به معناى « اَثْبَتُوا » نباشد بلكه به معناى « اقرار » باشد ، كه بالاخره نتيجه هر دو احتمال يكى است .\r\nمرگ و حيات واقعى\r\n« فَالْمَوْتُ فى حَيَاتِكُمْ مَقْهُورِينَ ، وَالْحَيَاةُ فى مَوْتِكُمْ قَاهِرِينَ »\r\n( پس مرگ شما در زندگى با شكست است ، و زندگى شما در مرگ قاهرانه و پيروزمندانه است . )\r\nمقصود اين است كه اگر اهمال كارى كنيد و شكست بخوريد هميشه زيردست و توسرى خور هستيد ; امّا اگر زير بار ذلّت نرويد و ايستادگى كنيد ، حتّى اگر شهيد شويد سرافراز و سربلند هستيد .\r\nمعاويه رهبر گمراهان نادان\r\n« اَلاَ وَاِنَّ مُعَاوِيَةَ قَادَ لُمَّةً مِنَ الْغُوَاةِ ، وَعَمَسَ عَلَيْهِمُ الْخَبَرَ حَتَّى جَعَلُوا نُحُورَهُم اَغْرَاضَ الْمَنِيَّةِ »\r\n( آگاه باشيد كه معاويه عدّه اى از گمراهان و ناآگاهان را به كارزار آورده و حقيقت امر را از آنها پنهان نموده تا اين كه آنها گلوهاى خود را هدف مرگ قرار دادند . )\r\nحضرت در اين فراز مىفرمايد : معاويه يك مشت نادان را به اسم نيرو ، با تبليغات گمراه كننده و به اسم اين كه خواسته خونخواهى عثمان كند آورده و در مقابل شما قرار داده است .\r\n« لُمَّةً » يا « لُمَةً » هر دو صحيح است و به معناى جمعيّت مىآيد . « الغواة » جمع « غاوى » به معناى گمراهان است . « قاد لمّة من الغواة » يعنى معاويه رهبرى يك مشت از افراد گمراه را به عهده گرفته است . « عَمَسَ عليهم الخبر » يعنى خبرها و\r\n","description":"","footnote":"","page_name":" 48 ","page_number":48},
  {"content":"\r\nواقعيتها را از اينها مخفى داشته است ، « حتّى جعلوا نحورهم اغراض المنيّة » تا اين كه گلوهاى خود را هدف مرگ قرار دادند . « اغراض » جمع « غَرَض » به معناى هدف ، و « نحور » جمع « نحر » به معناى گودى زير گلو است ، « منيّة » هم به معناى مرگ است .\r\nخطبه 52\r\nو من خطبة له ( عليه السلام ) :\r\n« اَلاَ وَإنَّ الدُّنْيَا قَدْ تَصَرَّمَتْ ، وَآذَنَتْ بِوَدَاع ، وَتَنَكَّرَ مَعرُوفُهَا ، وَاَدْبَرَتْ حَذَّاءَ ، فَهِىَ تَحْفِزُ بِالْفَنَاءِ سُكَّانَهَا ، وَتَحْدُو بِالْمَوْتِ جِيرَانَهَا ، وَقَدْ اَمَرَّ مِنْهَا مَاكَانَ حُلْواً ، وَكَدِرَ مِنْهَا مَاكَانَ صَفْواً ، فَلَمْ يَبْقَ مِنْهَا اِلاَّ سَمَلَةٌ كَسَمَلَةِ الاِْدَاوَةِ ، اَوْ جُرْعَةٌ كَجُرْعَةِ الْمَقْلَةِ ، لَوْ تَمَزَّزَهَا الصَّدْيَانُ لَمْ يَنْقَعْ ، فَاَزْمِعُوا عِبَادَ اللهِ الرَّحِيلَ عَنْ هَذِهِ الدّارِ الْمَقْدُورِ عَلَى اَهْلِهَا الزَّوَالُ ، وَلاَيَغْلِبَنَّكُمْ فِيهَا الاَْمَلُ ، وَلاَيَطُولَنَّ عَلَيْكُمُ الاَْمَدُ ، فَوَاللهِ لَوْ حَنَنْتُمْ حَنِينَ الْوُلَّهِ الْعِجَالِ ، وَدَعَوْتُمْ بِهَدِيلِ الْحَمَامِ ، وَجَأَرْتُمْ جُؤَارَ مُتَبَتِّلِ الرُّهْبَانِ ، وَخَرَجْتُمْ اِلَى اللهِ مِنَ الاَْمْوَالِ وَالاَْوْلاَدِ ، الِتمَاسَ الْقُرْبَةِ اِلَيْهِ فِى ارْتِفَاعِ دَرَجَة عِنْدَهُ ، اَوْ غُفْرَانِ سَيِّئَة اَحْصَتْهَا كُتُبُهُ ، وَحَفِظَهَا رُسُلُهُ ، لَكَانَ قَلِيلاً فِيَما اَرْجُولَكُمْ مِنْ ثَوَابِهِ ، وَاَخَافُ عَلَيْكُمْ مِنْ عِقَابِهِ ، وَاللهِ لَوِ انْمَاثَتْ قُلُوبُكُمُ انْمِيَاثاً ، وَسَالَتْ عُيُونُكُمْ مِنْ رَغْبَة اِلَيْهِ ، اَوْ رَهْبَة مِنْهُ دَماً ، ثُمَّ عُمِّرْتُمْ فِى الدُّنْيَا ، مَا الدُّنْيَا بَاقِيَةٌ ، مَاجَزَتْ اَعْمَالُكُمْ ، وَلَوْ لَمْ تُبْقُوا شَيْئاً مِنْ جُهْدِكُمْ ، اَنْعُمَهُ عَلَيْكُمُ الْعِظَامَ وَهُدَاهُ اِيَّاكُمْ لِلاِْيمَانِ »\r\nخطبه پنجاه و دوّم با خطبه بعد از آن يعنى خطبه پنجاه و سوّم كه فرموده است « فى ذكر يوم النّحر » هر دو قسمت هايى از يك خطبه مفصّل بوده كه مرحوم سيّد آنها\r\n","description":"","footnote":"","page_name":" 49 ","page_number":49},
  {"content":"\r\nرا دو خطبه قرار داده است ; خطبه اوّل درباره بىوفايى دنيا و بى توجّهى به آن و ترغيب مردم به آخرت و بزرگ شمردن ثواب و عقاب آخرت است ، و خطبه دوّم در مورد عيد قربان و صفت حيوان قربانى است ; مفصّل اصل خطبه را مرحوم صدوق در كتاب « من لا يحضره الفقيه » با كمى تفاوت در عبارات ذكر كرده است ، ( 1 ) اگر آقايان بخواهند مىتوانند در آنجا ملاحظه كنند ، ولى ما فعلاً همين ترتيبى را كه در نهج البلاغه است رعايت مىكنيم . حضرت در اين خطبه پنجاه و دوّم ابتدا در مورد بىوفايى دنيا مىفرمايد :\r\nبىوفايى دنيا\r\n« اَلاَ وَإنَّ الدُّنْيَا قَدْ تَصَرَّمَتْ ، وَآذَنَتْ بِوَدَاع ، وَتَنَكَّرَ مَعرُوفُهَا ، وَاَدْبَرَتْ حَذَّاءَ »\r\n( آگاه باشيد كه دنيا رو به فنا و نيستى گذاشته ، و گذشت خود را اعلام نموده ، خوبى هاى آن ناشناخته است ، و سريع پشت نموده اند . )\r\n« تصرّمت » از مادّه « صرم » ، و « صرام النّخل » به معناى چيدن خرماست ، اصل معناى « صرام » قطع است و قطع خوشه هاى خرما را هم « صرام » مىگويند ; پس اگر گفته شد « انّ الدّنيا قد تصرّمت » يعنى دنيا قطع شده است . « آذنت » از باب افعال و از مادّه « اَذِنَ » به معناى اعلان است ، و اذان مصطلح هم به معناى اعلان وقت نماز است . « و آذنت بوداع » يعنى اين دنيا اعلام به جدايى و خداحافظى مىكند ، دارد وداع مىكند .\r\n« و تنكّر معروفها » ، نوعاً شارحين نهج البلاغه « تنكّر » را به معناى جهل و مجهول معنا كرده اند ; ( 2 ) يعنى خوبى هاى دنيا شناخته نشده است . ولى من بعيد نمىدانم كه\r\n\r\n","description":"","footnote":"\r\n1 - من لا يحضره الفقيه ، ج 1 ، ص 518\r\n2 - شرح ابن ابى الحديد ، ج 3 ، ص 333 ; شرح ابن ميثم ، ج 2 ، ص 138 ; و منهاج البراعة ، ج 4 ، ص 312\r\n","page_name":" 50 ","page_number":50},
  {"content":"\r\nبه معناى منكر باشد ، يعنى خوبى دنيا به بدى تبديل شده ، خوبى هاى دنيا جايشان را به بديها داده و تبديل به بدى شده اند . « و ادبرت حذّاء » و دنيا پشت كرده است ; در كلمه « حذّاء » ، « جذّاء » هم نقل شده ; ( 1 ) اگر « حذّاء » باشد به معناى سريع السير است ، يعنى خيلى تند مىگذرد ، و اگر « جذّاء » باشد به معناى قطع شده است . « ادبرت جذّاء » يعنى دنيا پشت كرده در حالى كه قطع شدنى است .\r\n« فَهِىَ تَحْفِزُ بِالْفَنَاءِ سُكَّانَهَا ، وَتَحْدُو بِالْمَوْتِ جِيرَانَهَا ، وَقَدْ اَمَرَّ مِنْهَا مَاكَانَ حُلْواً ، وَكَدِرَ مِنْهَا مَاكَانَ صَفْواً »\r\n( پس اين دنيا ساكنين خود را به نيستى مىكشاند ، و همسايگان خويش را به سوى مرگ مىراند ، شيرينى هاى آن تلخ و صافى هاى آن كدر شده است . )\r\n« تحفز » به معناى دفع كردن و هُل دادن است ; يعنى دنيا ساكنين خودش را به طرف نيستى هُل مىدهد و دفع مىكند ، مقصود اين است كه آنها را از خود خارج مىكند . « تحدو » از مادّه « حُدى » است ، و حُدى سرودى است كه ساربانها براى تند راندن شترها مىخوانند . « تحدو بالموت جيرانها » يعنى همسايگان خود را به طرف مرگ مىراند .\r\n« و قد امرّ منها ما كان حُلواً » يعنى شيرينى هاى آن تلخ شده است ، « اَمَرَّ » از مادّه « مُرّ » به معناى تلخى است ، از باب افعال است به معناى « صار مُرّاً » يعنى شيرينى هاى دنيا تلخ شده . « و كدر منها ما كان صفواً » ، « كَدَرَ ، كَدِرَ و كَدُرَ » به سه وجه خوانده شده ، هر سه صحيح و به معناى كدر شدن است . « صفواً » از مادّه « صفا » به معناى صاف و زلال است ; يعنى آنچه از دنيا صاف و زلال و شفّاف بوده ، كدر و آلوده شده است .\r\n\r\n","description":"","footnote":"\r\n1 - نهج البلاغه عبده ، ج 1 ، ص 96 در پاورقى ذيل خطبه ; همچنين در شرح ابن ابى الحديد ، شرح ابن ميثم و منهاج البراعة نقل شده است .\r\n","page_name":" 51 ","page_number":51},
  {"content":"\r\n« فَلَمْ يَبْقَ مِنْهَا اِلاَّ سَمَلَةٌ كَسَمَلَةِ الاِْدَاوَةِ ، اَوْ جُرْعَةٌ كَجُرْعَةِ الْمَقْلَةِ ، لَوْ تَمَزَّزَهَا الصَّدْيَانُ لَمْ يَنْقَعْ »\r\n( پس از اين دنيا باقى نمانده مگر ته مانده اى چون ته مانده آب ظرف ، يا جرعه اى مانند جرعه سنگ مَقله ، كه اگر تشنه اى آن ته مانده را بمكد تشنگى او بر طرف نشود . )\r\n« سملة » به قطره آب ته ظرف مىگويند . « إداوة » به آن ظرفى گفته مىشده كه انسان براى طهارت گرفتن به داخل توالت مىبرده كه در اصطلاح ما آفتابه است . « جرعة » به مقدار كم آبى مىگويند كه انسان براى فرو بردن ، داخل دهان خود مىكند . « مَقْلة » يك اصطلاح است ، و آن اين است كه وقتى عربها در بيابان بدون آب مىماندند براى تقسيم بندى آبى كه همراه داشتند سنگى را در ظرف مىگذاشتند و آب در ظرف مىريختند به مقدارى كه روى سنگ را بگيرد ، و آن را به شخص تشنه مىدادند ; در حقيقت با آن سنگ مقدار سهم آب يك نفر را مشخص مىكردند ; به آن سنگ « مَقلة » مىگفتند .\r\nاينجا حضرت مىفرمايند : آنچه از اين دنيا مانده است مثل يك قطره آبى است كه ته آفتابه مانده باشد يا يك مقدار بيشتر به اندازه يك جرعه مَقْلَه باشد . « لو تمزّزها الصّديان لم ينقع » ، « تمزّز » به معناى « تَمَصَّصَ » به معناى مكيد ، و « صديان » به معناى عطشان و تشنه است ، اين جمله در حقيقت صفت جمله قبل است ; يعنى از اين دنيا باقى نمانده مگر آب ته آفتابه يا آب ته ليوانى كه اگر تشنه آن را بمكد سيرابش نمىكند . « لم ينقع » يعنى او را سيراب نمىكند .\r\nآمادگى براى سفر آخرت\r\n« فَاَزْمِعُوا عِبَادَ اللهِ الرَّحِيلَ عَنْ هَذِهِ الدّارِ الْمَقْدُورِ عَلَى اَهْلِهَا الزَّوَالُ ، وَلاَيَغْلِبَنَّكُمْ فِيهَا الاَْمَلُ ، وَلاَيَطُولَنَّ عَلَيْكُمُ الاَْمَدُ »\r\n( پس اى بندگان خدا براى رفتن از اين دنيايى كه براى اهلش زوال و نيستى مقدّر شده تصميم بگيريد ، آرزو بر شما غلبه نكند ، و زندگى دنيا را طولانى ندانيد . )\r\n","description":"","footnote":"","page_name":" 52 ","page_number":52},
  {"content":"\r\n« أزمعوا » به معناى عزم است ; يعنى عازم رحيل شويد ، « رحيل » از « رَحَلَ » به معناى رفتن است . « مقدور » اسم مفعول از مادّه « قدر » به معناى اندازه گرفته شده است . « زوال » از « زالَ » به معناى زايل شدن و از بين رفتن است . « امل » به معناى آرزو ، و « امد » به معناى آخر و پايان است .\r\nفرموده : اى بندگان خدا تصميم به رفتن از اين دنيا بگيريد . « المقدور على اهلها الزّوال » دنيايى كه زايل شدن اهلش بر آنها مقدّر و تعيين شده است ، چاره اى جز رفتن نيست و همه اهل دنيا از اين دنيا كوچ خواهند كرد . « لا يغلبنّكم فيها الامل » آرزوهاى دور و دراز در اين دنيا بر شما غلبه نكند . « و لايطولنّ عليكم الامد » و آخر آن را طولانى ندانيد ; كه مثلاً بگوييد : پنجاه سال از عمرمان رفته و حدود پنجاه سال ديگر باقى مانده است .\r\nتضرّع براى آمرزش الهى\r\n« فَوَاللهِ لَوْ حَنَنْتُمْ حَنِينَ الْوُلَّهِ الْعِجَالِ ، وَدَعَوْتُمْ بِهَدِيلِ الْحَمَامِ ، وَجَأَرْتُمْ جُؤَارَ مُتَبَتِّلِ الرُّهْبَانِ »\r\n( پس به خدا سوگند اگر مانند شتران سرگردان بچه گم شده بناليد ، و مانند صداى كبوتران ناله بزنيد ، و مانند راهبى كه ترك دنيا كرده ناله كنيد )\r\nاينجا مىفرمايند : اين تذكّر را به شما بدهم ، اين كه ما مىگوييم كار خير كنيد ، اگر تمام عمرتان را عبادت كنيد و از خوف خدا گريه و ناله كنيد ، در مقابل آن ثوابى كه ما انتظار داريم خدا به شما بدهد ، اين عبادتهاى شما چيزى نيست و آن ثوابها و نعمت هايى كه خدا عطا مىكند همه اش تفضّل پروردگار است .\r\n« حننتم » از « حنين » به معناى ناله است . « الولّه » جمع « واله » است به معناى عاشق و سرگردان ، مثل « طُلَّب » و « طالب » . « عجال » جمع « عجول » به معناى شترهاى بچه گم شده است ; شترى كه بچه اش را گم كرده خيلى بى تاب است بچه\r\n","description":"","footnote":"","page_name":" 53 ","page_number":53},
  {"content":"\r\nخود را ببيند و از اين رو صدا و ناله مخصوصى مىكند . معناى جمله چنين است : به خدا سوگند اگر ناله اى همانند ناله شترى كه بچه خود را گم كرده و مشتاق ديدار آن است سر دهيد .\r\n« و دعوتم بهديل الحمام » ، « هديل » ناله مخصوصى است كه پرندگان دارند ، « هديل الحمام » يعنى ناله مخصوص كبوتر ; يك وقت است كبوتر يا حيوان ديگر به طور معمولى صدا درمى آورد ولى يك وقت صداى غير معمولى و غير عادى مىكند ، مثل اين كه جفت خود را گم كرده باشد ، مقصود از « هديل الحمام » همان صداى غير معمولى است كه مانند ناله مىباشد ، پس معناى جمله چنين است : و اگر مانند ناله كبوتر غمگين ناله كنيد .\r\n« و جأرتم جؤار متبتّل الرّهبان » ، « جأرتم » از مادّه « جؤار » به معناى صدا درآوردن است ، « متبتّل » به مردهايى مىگويند كه به اصطلاح تارك دنيا شده اند و زن نمىگيرند و به قول خودشان بى توجّه به دنيا شده اند ، زنى را هم كه شوهر نكند و ترك دنيا كند « متبتّلة » مىگويند . « الرّهبان » به راهبهاى مسيحى مىگويند كه در ديرها زندگى مىكرده اند ، اين راهبها از خوف خدا با صداى مخصوصى گريه مىكرده اند ; مىفرمايد : و اگر مانند ناله هاى راهبهاى تارك دنيا ناله كنيد . اينها جمله هاى شرطيّه اى است كه جوابش بعداً ذكر مىشود .\r\n« وَخَرَجْتُمْ اِلَى اللهِ مِنَ الاَْمْوَالِ وَالاَْوْلاَدِ ، الِتمَاسَ القُرْبَةِ اِلَيْهِ فِى ارْتِفَاعِ دَرَجَة عِنْدَهُ ، اَوْ غُفْرَانِ سَيِّئَة اَحْصَتْهَا كُتُبُهُ ، وَحَفِظَهَا رُسُلُهُ »\r\n( و اگر از مال و اولاد خود در راه خدا و براى تقرّب به او بگذريد ، به جهت درخواست بلندى مقام و منزلت نزد او ، يا بخشش گناهانى كه در نامه هاى عمل احصاء شده و ملائكه آنها را ضبط نموده اند )\r\nاين جملات دنباله همان جملات شرطيّه اى است كه از « فوالله » به بعد بود . مىفرمايد : و اگر در راه خدا مال و اولادتان را هم بدهيد « التماس القربة اليه »\r\n","description":"","footnote":"","page_name":" 54 ","page_number":54},
  {"content":"\r\nدر حالتى كه تقاضا داشته باشيد متقرّب شويد « فى ارتفاع درجة عنده » و درجه و مقامتان بالا رود و منزلت بيشترى پيش خدا پيدا كنيد « او غفران سيّئة احصتها كتبه و حفظها رسله » يا اين كه خدا گناهانتان را كه در نامه هاى اعمالتان جمع شده است و فرشتگان او آن گناهان را ثبت نموده اند ببخشد .\r\n« لَكَانَ قَلِيلاً فِيَما اَرْجُولَكُمْ مِنْ ثَوَابِهِ ، وَاَخَافُ عَلَيْكُمْ مِنْ عِقَابِهِ »\r\n( همه اينها در مقابل آن ثوابى كه من براى شما اميد دارم و عذابى كه از آن براى شما مىترسم به طور قطع كم است . )\r\nجمله « لكان . . . » جواب آن شرطها و اگرهاست .\r\nخلاصه كلام اين كه : به خدا سوگند اگر مانند شترى كه بچه خود را گم كرده ناله كنيد ، و مانند كبوتر غمناك ناله بزنيد ، و اگر مانند راهبان و تاركان دنيا ناله كنيد و در راه خدا از مال و فرزندان خود بگذريد ، اينها همه در برابر آن پاداشى كه من اميد دارم در قيامت خدا به شما بدهد ، و در مقابل آن عذابى كه اميد دارم خدا از شما رفع كند كم است !\r\nاگر اميد داريد خداوند ثواب زياد به شما بدهد ، گناهان زيادى را از شما بيامرزد ، اگر دوست داريد در قيامت با انبياء و اولياى خدا محشور باشيد و از بندگان متقرّب خدا باشيد ، به يك نماز دست و پا شكسته و چند ريال صدقه قانع نباشيد ، هرچه بيشتر عبادت كنيد باز هم فكر كنيد كم عبادت كرده ايد .\r\nتناسب اعمال ما با نعمت هاى الهى\r\n« وَاللهِ لَوِ انْمَاثَتْ قُلُوبُكُمُ انْمِيَاثاً ، وَسَالَتْ عُيُونُكُمْ مِنْ رَغْبَة اِلَيْهِ ، اَوْ رَهْبَة مِنْهُ دَماً ، ثُمَّ عُمِّرْتُمْ فِى الدُّنْيَا ، مَا الدُّنْيَا بَاقِيَةٌ »\r\n( و به خدا قسم اگر دلهاى شما براى شوق به حق تعالى يا از ترس آب شود ، و از چشمهايتان خون جارى گردد ، و بدين منوال تا دنيا باقى است عمر نماييد )\r\n","description":"","footnote":"","page_name":" 55 ","page_number":55},
  {"content":"\r\n« انمياثاً » مصدر « انماثت » و معناى آن حل شدن است ، مانند حل شدن نمك در آب ; يعنى به خدا سوگند اگر قلوب و دلهاى شما آب شود « و سالت عيونكم من رغبة اليه ، او رهبة منه دماً » و از چشمهاى شما به خاطر شوق به خدا و يا ترس از او به جاى اشك خون جارى شود ; گاهى گريه انسان از روى شوق و علاقه است ، مثلا مسافرى كه خيلى به او علاقه دارى از سفر برمى گردد و شما گريه مىكنيد اين گريه شوق است ، ولى يك وقت گريه از روى ترس است . « ثمّ عمّرتم فى الدّنيا ، ما الدّنيا باقية » و با همين حالت گريه و زارى تا دنيا باقى است عمر نماييد و به گريه و زاريتان ادامه دهيد .\r\n« مَاجَزَتْ اَعْمَالُكُمْ ، وَلَوْ لَمْ تُبْقُوا شَيْئاً مِنْ جُهْدِكُمْ ، اَنْعُمَهُ عَلَيْكُمُ الْعِظَامَ وَهُدَاهُ اِيَّاكُمْ لِلاِْيمَانِ »\r\n( اين اعمال شما - هرچند از هيچ كوششى دريغ نداريد - با نعمت هاى بزرگ خدا و هدايت و راهنمايى او شما را براى ايمان برابرى نمىنمايند و جبران نمىكنند . )\r\nفرموده اند : اين اعمال شما گرچه با تمام تلاش و كوشش شما انجام مىگيرد ولى نمىتواند جزاى « انعمه عليكم العظام » آن نعمت هاى بزرگ خدا قرار گيرد « و هداه ايّاكم للايمان » و نمىتواند جزاى نعمت بزرگى مثل هدايت شما به ايمان باشد .\r\nمقصود اين است كه اگر از ترس و يا از شوق خدا دلهايتان همچون نمك در آب حل شود و از چشمهايتان به جاى اشك خون ببارد و عمرتان هم تا پايان دنيا طول بكشد و به همين حالت در ترس و خوف از خدا باشيد و شبانه روز هم عبادت و اطاعت خدا را انجام دهيد ، نمىتوانيد حق آن نعمت هاى بزرگ خدا را ادا كنيد ، و همين كه شما را هدايت كرده و مسلمان و مؤمن شده ايد نعمت بزرگى است كه اگر تا پايان دنيا شبانه روز هم عبادت كنيد نمىتوانيد حق آن را ادا كنيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 56 ","page_number":56},
  {"content":"\r\nخطبه هاى\r\n53 ، 54 ، 55 و 56\r\n( درس 90 )\r\nشرايط حيوان قربانى\r\nحكايت هجوم مردم براى بيعت با على ( عليه السلام )\r\nجنگ با معاويه\r\nمشقّت دنيا يا عذاب جهنّم ؟\r\nعلّت ايراد خطبه پنجاه و پنجم\r\nعلّت اصلى تأخير جنگ با معاويه\r\nعلّت ايراد خطبه پنجاه و ششم\r\nيادى از جهاد ياران رسول اللّه ( صلى الله عليه وآله و سلم )\r\nجهاد صادقانه و يارى خداوند\r\nفرجام اهمال كارى\r\n","description":"","footnote":"","page_name":" 57 ","page_number":57},
  {"content":"\r\n\r\n","description":"","footnote":"","page_name":" 58 ","page_number":58},
  {"content":"\r\nبسم الله الرحمن الرحيم\r\nخطبه 53\r\nو من كلام له ( عليه السلام ) فى ذكر يوم النحر :\r\n« وَمِنْ كَمَالِ الاُْضْحِيَةِ اسْتِشْرَافُ اُذُنِهَا ، وَسَلاَمَةُ عَيْنِهَا ، فَإذَا سَلِمَتِ الاُْذُنُ و الْعَيْنُ سَلِمَتِ الاُْضْحِيَةُ و تَمَّتْ ، و لَوْ كَانَتْ عَضْبَاءَ الْقَرْنِ تَجُرُّ رِجْلَهَا اِلَى الْمَنْسَكِ »\r\nموضوع بحث درسهايى از نهج البلاغه ، خطبه پنجاه و سوّم از نهج البلاغه عبده و پنجاه و دوّم از نهج البلاغه فيض الاسلام است ; در توضيحات خطبه پنجاه و دوّم گفتيم كه اين دو خطبه قسمت هايى از يك خطبه مفصّل بوده و مرحوم سيّد رضىّ برحسب هدفى كه داشته آنها را دو خطبه كرده است . عنوانى كه مرحوم سيّد براى اين خطبه ذكر كرده است : « و من كلام له ( عليه السلام ) فى ذكر يوم النحر » ( و از كلام حضرت است در يادآورى روزى كه در آن قربانى مىشود ) يعنى روز عيد قربان مىباشد . البتّه « نحر » با « ذبح » فرق مىكند ; « ذبح » به بريدن سر گاو ، گوسفند ، مرغ و حيوانات ديگرى غير شتر مىگويند ; ولى « نحر » فقط به بريدن زير گلوى شتر گفته مىشود . به روز عيد قربان به اين خاطر روز نحر مىگويند كه آن زمان معمولا عربها شتر مىكشته اند . حضرت در اين\r\n","description":"","footnote":"","page_name":" 59 ","page_number":59},
  {"content":"\r\nقسمت از خطبه شرايط يا بعضى صفات حيوان قربانى را بيان مىفرمايند :\r\nشرايط حيوان قربانى\r\n« وَمِنْ كَمَالِ الاُْضْحِيَةِ اسْتِشْرَافُ اُذُنِهَا ، وَسَلاَمَةُ عَيْنِهَا »\r\n( از جمله شرايط حيوان قربانى آن است كه گوش او تمام و بلند ، و چشمش سالم باشد . )\r\n« اُضحية » را بدون تشديد « ى » و با تشديد « ى » خوانده اند ، بدون « الف » ( ضحيّة ) هم خوانده اند كه همه به يك معناست ، و مقصود از آن حيوانى است كه قربانى مىكنند . حضرت على ( عليه السلام ) مىفرمايند : « و من كمال الاضحية » و از نشانه هاى كامل بودن حيوان قربانى اين است كه : « استشراف اذنها و سلامة عينها » گوش و چشم آن سالم باشد .\r\nبسا از ظاهر كلام حضرت كه فرموده : « و من كمال . . . » استفاده شود كه سالم بودن گوش و چشم حيوان قربانى از مستحبّات است ، در صورتى كه در كتب فقهى نوعاً فرموده اند : از شرايط قربانى سالم بودن گوش و چشم قربانى است .\r\n« استشراف » از مادّه « مُشرِف » آمده و به چيزى گفته مىشود كه مُشرف و بالاتر از چيزهاى ديگر باشد ; مثلا سرِ انسان مُشرف بر بدن انسان است ، يعنى بر همه بدن اِشراف و تسلّط دارد ; در حيوانى مانند شتر ، گاو و گوسفند هم وقتى گوشهاى آنها سالم باشد تيز و به طرف بالا قرار مىگيرند و در حقيقت اِشراف بر بدن آن حيوان دارد ، ولى اگر قسمتى از آن را چاك داده باشند ديگر نمىتواند به طرف بالا تيز بايستد ، بلكه به طرف پايين آويزان مىشود . لذا حضرت در اينجا كلمه « استشراف » را مخصوصاً به قرينه « و سلامة عينها » كنايه از سلامت و تمامت گوش حيوان آورده اند .\r\n« فَإذَا سَلِمَتِ الاُْذُنُ و الْعَيْنُ سَلِمَتِ الاُْضْحِيَةُ و تَمَّتْ »\r\n( پس اگر گوش و چشمش بى عيب بود قربانى صحيح و درست است . )\r\n« تمّت » به معناى تمام است . حضرت فرموده اند : پس اگر گوش و چشم حيوان قربانى سالم باشد ، يعنى اگر گوش بريده يا چاك داده و داراى عيبى كه از اشراف گوش جلوگيرى مىكند نباشد و چشم آن حيوان هم سالم باشد و بتواند ببيند ، اين حيوان براى\r\n","description":"","footnote":"","page_name":" 60 ","page_number":60},
  {"content":"\r\nقربانى تمام است . ظاهرِ كلمه « تمّت » اين است كه اگر گوش و چشمش سالم نباشد تمام نيست ، و اين تعبير بسا دلالت دارد بر شرط بودن سلامت گوش و چشم .\r\n« و لَوْ كَانَتْ عَضْبَاءَ الْقَرْنِ تَجُرُّ رِجْلَهَا اِلَى الْمَنْسَكِ »\r\n( و اگر چه شاخش شكسته باشد و هنگام رفتنِ به مذبح پايش را مىكشد . )\r\n« عضباء » به معناى شكسته ، و « قرن » به معناى شاخ است ، « عضباء القرن » يعنى حيوان شكسته شاخ . « تَجُرُّ » از مادّه « جَرَّ » به معناى كشيدن است ، و ضمير فاعل آن ( هى ) به « اضحية » برمى گردد ، « رجلها » هم مفعول « تجرّ » است ; يعنى و اگرچه آن حيوان شاخش شكسته و پايش هم به مقدارى لنگ است كه هنگام راه رفتن به قربانگاه مىكشاند و مىرود .\r\nظاهر عبارت اين است كه شكستگىِ شاخ و لنگ بودن پا در قربانى اشكال ندارد ، و جاى بحث آن در فقه است ; ولى در عبارت من لا يحضره الفقيه در آخر كلام جمله « فلاتجزى » ( 1 ) اضافه شده و نتيجه اين مىشود كه اگر شاخ شكسته يا شل باشد مجزى نيست .\r\nخطبه 54\r\nو من خطبة له ( عليه السلام ) :\r\n« فَتَدَاكُّوا عَلَىَّ تَدَاكَّ الاِْبِلِ الْهِيمِ يَوْمَ وِرْدِهَا ، قَدْ اَرْسَلَهَا رَاعِيهَا ، وَخُلِعَتْ مَثَانِيهَا ، حَتَّى ظَنَنْتُ اَنَّهُمْ قَاتِلِىَّ ، اَوْ بَعْضَهُمْ قَاتِلُ بَعْض لَدَىَّ ، وَقَدْ قَلَّبْتُ هَذَا الاَْمْرَ بَطْنَهُ وَظَهْرَهُ ، فَمَا وَجَدْتُنِى يَسَعُنِى اِلاَّ قِتَالُهُمْ اَوِ الْجُحُودُ بِمَا جَاءَنِى بِهِ مُحَمَّدٌ ( صلى الله عليه وآله و سلم ) فَكَانَتْ مُعَالَجَةُ الْقِتَالِ اَهْوَنَ عَلَىَّ مِنْ مُعَالَجَةِ الْعِقَابِ ، وَمَوْتَاتُ الدُّنيَا اَهْوَنَ عَلَىَّ مِنْ مَوْتَاتِ الاْخِرَةِ »\r\n\r\n","description":"","footnote":"\r\n1 - من لا يحضره الفقيه ، ج 1 ، ص 521\r\n","page_name":" 61 ","page_number":61},
  {"content":"\r\nاز كلمه اوّل اين خطبه ( فتداكّوا ) معلوم است كه اين خطبه هم جزئى از يك خطبه است و اين اوّل خطبه نيست ، ( 1 ) برخى از شارحان معتقدند حضرت در اين خطبه راجع به كسانى سخن گفته اند كه اصرار به شروع جنگ با معاويه مىنمودند ، ( 2 ) امّا اين بر خلاف ظاهر كلام است و به نظر مىرسد اين قسمت از سخنان حضرت مربوط به روزهاى نخستين بيعتشان است كه مردم اطراف حضرت را گرفته بودند به طورى كه خود حضرت مىفرمايد : مردم از هر طرفى به من هجوم آوردند آن چنان كه پاهايم را فشار داده و ردايم را پاره كردند . ( 3 ) البتّه مقصود حضرت اين است كه من نرفتم دنبال اينها ، و اين مردم بودند كه براى بيعت با من اين چنين اطرافم را گرفتند و با من بيعت كردند .\r\nحكايت هجوم مردم براى بيعت با على ( عليه السلام )\r\n« فَتَدَاكُّوا عَلَىَّ تَدَاكَّ الاِْبِلِ الْهِيمِ يَوْمَ وِرْدِهَا ، قَدْ اَرْسَلَهَا رَاعِيهَا ، وَخُلِعَتْ مَثَانِيهَا ، حَتَّى ظَنَنْتُ اَنَّهُمْ قَاتِلِىَّ ، اَوْ بَعْضَهُمْ قَاتِلُ بَعْض لَدَىَّ »\r\n( پس مردم بر من هجوم آوردند مانند هجوم شتران تشنه هنگام وارد شدنشان براى آشاميدن آب كه پاى بندشان باز شده و ساربان آنها را رها كرده باشد ، به گونه اى كه گمان كردم مىخواهند مرا بكشند ، يا اين كه بعضى قصد كشتن بعض ديگر را نزد من داشتند . )\r\n« تداكّوا » از مادّه « دَكَّ » و مصدر آن « تداكّ » به معناى كوبيدن است . « تداكّ الابل الهيم » مفعول مطلق نوعى است براى فاعل « تداكّوا » ، يعنى اين مردم هجوم آوردند و خودشان را به من مىزدند مانند هجوم شترهاى تشنه . « هيم » جمع « اَهْيَم » صفت\r\n\r\n","description":"","footnote":"\r\n1 - اين خطبه مشابهت زيادى با خطبه چهل و سوّم دارد ، ولى قرائنى كه جزئى از آن باشد وجود ندارد .\r\n2 - شرح ابن ميثم ، ج 2 ، ص 144 ; و منهاج البراعة ، ج 4 ، ص 325\r\n3 - نهج البلاغه ، خطبه شقشقيه ( خطبه سوّم )\r\n","page_name":" 62 ","page_number":62},
  {"content":"\r\nاست براى « ابل » ، يعنى شترهاى تشنه . « يوم وردها » ظرف زمان است براى « تداكّ » يعنى روز وارد شدن آنها بر لب آب ، به هم خوردن شترها روزى است كه براى خوردن آب رها مىشوند ; وقتى شترها را براى آب خوردن رها مىكنند ، از بس براى رسيدن به آب عجله مىكنند هنگام دويدن به همديگر مىخورند . در اين تشبيه عظمت هجوم مردم براى بيعت با آن حضرت نشان داده شده است .\r\nاين كه چرا حضرت معمولا در مثالهايى كه مىآورند به شتر مثال مىزنند مطلبى قابل توجّه است ، ظاهراً در آن زمان عمده سرمايه عربها شتر بوده و از همه بيشتر نام شتر بر زبانها جارى بوده است . در اعراب براى شتر اسامى زيادى وجود دارد و اين به خاطر حالاتى است كه براى شتر وجود دارد ، اعراب براى هر يك از حالات شتر اسمى گذاشته كه بيش از هزار اسم و صفت است . در اينجا حضرت خواسته اند هجوم بى نظير مردم را براى بيعت مجسّم كنند ، آنها را به جمع شترهايى كه مدّتى تشنگى خورده و ناگهان آنها را براى خوردن آب رها كرده اند تشبيه فرموده اند .\r\n« قد أرسلها راعيها ، و خلعت مثانيها » يعنى شترهايى كه صاحبانشان آنها را رها كرده ، و زانوبندها را از پاهايشان باز كرده اند . « مثانى » جمع « مثناة » به معناى عقال و زانوبند است . اين دو جمله همچنان دو صفت هستند براى « ابل الهيم » . مقصود اين است كه اين شترها تا وقتى كه در قيد و بند بوده اند تشنگى را تحمّل مىكردند ، ولى وقتى باز شدند و از قيد و بند نجات آمدند ديگر سر از پا نمىشناسند و براى هجوم آوردن بر لب آب از سر و كلّه هم بالا مىروند . البتّه آوردن اين دو جمله هم در اهميّت تشبيه بى تأثير نيست .\r\n« حتّى ظننت انّهم قاتلىّ ، او بعضهم قاتل بعض لدىّ » هجوم براى بيعت به قدرى هولناك بود كه خيال كردم هجوم آورندگان قاتل جان من هستند ، يا اين كه بعضى از آنها در حضور من قاتل بعضى ديگرند . اين جمله نيز عظمت هجوم به طرف حضرت را مىرساند ; چون هدف حضرت از كشتن من يا از كشتن بعضى بعض\r\n","description":"","footnote":"","page_name":" 63 ","page_number":63},
  {"content":"\r\nديگر را ، اين نيست كه حضرت خيال كرده اند اينها مىخواهند همديگر را بكشند ، بلكه از بس شلوغ مىكردند و مىخواستند بر يكديگر پيشى بگيرند ، من خيال كردم ممكن است بعضى زير دست و پاى بعضى ديگر كشته شوند .\r\nجنگ با معاويه\r\n« وَقَدْ قَلَّبْتُ هَذَا الاَْمْرَ بَطْنَهُ وَظَهْرَهُ ، فَمَا وَجَدْتُنِى يَسَعُنِى اِلاَّ قِتَالُهُمْ اَوِ الْجُحُودُ بِمَا جَاءَنِى بِهِ مُحَمَّدٌ ( صلى الله عليه وآله و سلم ) »\r\n( من ظاهر و باطن اين امر را زير و رو كردم ، پس هيچ راهى را نديدم غير از جنگ با اينها و يا اين كه آنچه را پيامبر ( صلى الله عليه وآله و سلم ) فرموده انكار كنم . )\r\nعبارت سابق اين خطبه را ممكن است بگوييم در مورد هجوم مردم براى بيعت با آن حضرت بوده است ، و از اين جمله « و قد قلّبت هذا الامر . . . » كه سيّد رضىّ اينجا آورده جدا از جمله سابق باشد ; و مرحوم سيّد از اين كارها مىكرده كه مثلا دو جمله اى كه بين آنها فاصله بوده ، ايشان فاصله ها را انداخته و دو جمله را پهلوى هم ذكر كرده است ; حالا در اينجا هم اين جمله « و قد قلّبت هذا الامر » مربوط به جنگ با معاويه است ، و آن جمله « فتداكّوا علىّ » مربوط به مسأله بيعت است . البتّه بعضى گفته اند : چون جمله « و قد قلّبت هذا الامر » مربوط به جنگ با معاويه است ( 1 ) به همين دليل جملات قبل هم مربوط به جنگ با معاويه است و حضرت مىخواسته بفرمايد : و آنقدر شيعيان من در مورد جنگ با معاويه به من اصرار كردند و به من هجوم آوردند كه نزديك بود زير دست و پا له شوم . به هرحال در اين كه از اينجا به بعد مربوط به جنگ با معاويه است هيچ شك و ترديدى نيست .\r\n« و قد قلّبت هذا الامر بطنه و ظهره » اين امر يعنى امر جنگ را زير و رو كردم ، اين كه فرموده « قلّبت بطنه و ظهره » يعنى زير و رويش كردم و مقصود بررسى كردن\r\n\r\n","description":"","footnote":"\r\n1 - شرح ابن ميثم ، ج 2 ، ص 144\r\n","page_name":" 64 ","page_number":64},
  {"content":"\r\nآن چيز است ، مىخواهند بفرمايند كه با دقّت كامل پيرامون آن توجّه كرده ام .\r\n« فما وجدتنى يسعنى الاّ قتالهم » در خودم وسعتى به غير از جنگ با معاويه و اصحاب او نديدم . « او الجحود بما جاءنى به محمّد ( صلى الله عليه وآله و سلم ) » و يا بايد آنچه را رسول خدا ( صلى الله عليه وآله و سلم ) براى من آورده منكر شوم . ملازمه جنگ نكردن با انكار به آنچه رسول خدا ( صلى الله عليه وآله و سلم ) فرموده در اين است كه پيامبر از طرف خداوند به حضرت على خبر داده بود كه بايد با ناكثين و قاسطين و مارقين جنگ كند ، ( 1 ) وقتى رسول خدا ( صلى الله عليه وآله و سلم ) صادقِ مصدّق است مسلّماً جنگ با اين سه طايفه براى حضرت على ( عليه السلام ) لازم است و فرار از جنگ به معناى تكذيب اخبار غيبى و دستور رسول خدا ( صلى الله عليه وآله و سلم ) است .\r\nمشقّت دنيا يا عذاب جهنّم ؟\r\n« فَكَانَتْ مُعَالَجَةُ الْقِتَالِ اَهْوَنَ عَلَىَّ مِنْ مُعَالَجَةِ الْعِقَابِ ، وَمَوْتَاتُ الدُّنيَا اَهْوَنَ عَلَىَّ مِنْ مَوْتَاتِ الاْخِرَةِ »\r\n( پس علاج جنگيدن بر من آسانتر از علاج عذاب خدا ، و مرگهاى دنيا بر من آسانتر از مرگها و عذابهاى آخرت است . )\r\nامر براى من داير مدار جنگيدن و نجنگيدن است ، اگر بجنگم به وظيفه ام عمل كرده ام و اگر نجنگم بر خلاف وظيفه عمل كرده ام و در قيامت به عقاب و عذاب خدا مبتلا مىشوم . « فكانت معالجة القتال اهون علىّ من معالجة العقاب » پس ديدم انجام دادن جنگ برايم آسانتر از تحمّل عذاب قيامت است . در قبول جنگ مردن افراد هم وجود دارد ، مىفرمايند : « و موتات الدّنيا اهون علىّ من موتات الآخرة » درست است كه اگر بخواهم بجنگم به مشقّت و سختى هاى جنگ و شهيد شدن افراد مبتلا مىشوم ، امّا اين مشقّت هاى جنگ خيلى راحت تر و زودگذرتر از سختى ها و مشقّت هاى آخرت است كه دائمى است . همان طورى كه\r\n\r\n","description":"","footnote":"\r\n1 - عيون اخبار الرضا ، ج 2 ، ص 61 ; و منهاج البراعة ، ج 4 ، ص 211\r\n","page_name":" 65 ","page_number":65},
  {"content":"\r\nخوشى هاى دنيا زودگذر است ، سختى ها و مشقّت هاى دنيا هم زودگذر است ، اگر جنگ و ستيز در راه خدا سختى دارد ، اين مشقّت و سختى زودگذر است و با اندك صبر و بردبارى به خوشى دائمى تبديل مىشود ، و اين بهتر از خوشى زودگذر دنياست كه به همراه آن عقاب و عذاب دائمى جهنّم است .\r\nخطبه 55\r\nو من كلام له ( عليه السلام ) و قد استبطأ اصحابه اذنه لهم فى القتال بصفّين :\r\n« اَمَّا قَوْلُكُم : اَكُلُّ ذَلِكَ كَرَاهِيَّةَ الْمَوْتِ ! فَوَاللهِ مَا اُبَالِى أَدَخَلْتُ اِلَى الْمَوْتِ اَوْ خَرَجَ الْمَوْتُ اِلَىَّ . وَاَمَّا قَوْلُكُمْ شَكّاً فِى اَهْلِ الشَّامِ ! فَوَاللهِ مَا دَفَعْتُ الْحَرْبَ يَوْماً اِلاَّ وَاَنَا اَطْمَعُ اَنْ تَلْحَقَ بِى طَائِفَةٌ فَتَهْتَدِىَ بِى ، وَتَعْشُوَ اِلَى ضَوْئِى ، وَذَلِكَ اَحَبُّ اِلَىَّ مِنْ اَنْ اَقْتُلَهَا عَلَى ضَلاَلِهَا ، وَاِنْ كَانَتْ تَبُوءُ بِآثَامِهَا »\r\nعلّت ايراد خطبه پنجاه و پنجم\r\nقبلا گفتيم وقتى حضرت امير ( عليه السلام ) با اصحابشان به صفّين آمدند ، اصحاب معاويه بر شريعه فرات مسلّط شده و از آب برداشتن اصحاب على ( عليه السلام ) جلوگيرى مىكردند ، در اينجا وقتى حضرت ديد معاويه حاضر به مسالمت نيست و آب را آزاد نمىكند ، دستور داد اصحابش از راه جنگ آب را آزاد كردند ، بعد از اين تا مدّتى جنگ نبود و فقط گاهى مواقع اصحاب على ( عليه السلام ) با اصحاب معاويه برخوردهاى جزئى داشتند ، و تا سه ماه طول كشيد كه دو سپاه معطّل مانده بودند ، در اين مدّت بين دو لشگر رفت و آمدهاى صلح جويانه اى مىشد ، و يكى از كسانى كه جزو پيك حضرت على بود و چندين مرتبه براى نصيحت معاويه رفت و آمد كرد شبث بن ربعى لعنه الله بود\r\n","description":"","footnote":"","page_name":" 66 ","page_number":66},
  {"content":"\r\nكه بعدها به كربلا آمد و يكى از مسبّبين شهادت امام حسين ( عليه السلام ) شد .\r\nدر اين مدّت طولانى بعضى از اصحاب حضرت على ( عليه السلام ) خسته شدند و پيش خود حضرت شكايت آوردند كه علّت چيست ما را در اين بيابان سرگردان كرده ايد ؟ حضرت پرسيدند قضاوت مردم در اين باره چيست ؟ جواب دادند : بعضى مىگويند على ( عليه السلام ) از جنگ ترسيده و بعضى مىگويند على ( عليه السلام ) درباره اهل شام شك كرده است كه آيا اصحاب معاويه اهل باطل اند يا نه ! حضرت هم در چنين موقعيتى اين خطبه را ايراد فرمودند .\r\nسيّد رضىّ مىگويد :\r\n« و من كلام له ( عليه السلام ) و قد استبطأ اصحابه اذنه لهم فى القتال بصفّين »\r\n( و از كلام حضرت است هنگامى كه كند شمردند اصحاب آن حضرت اذن در جنگ را . )\r\nعلّت اصلى تأخير جنگ با معاويه\r\n« اَمَّا قَوْلُكُم : اَكُلُّ ذَلِكَ كَرَاهِيَّةَ الْمَوْتِ ! فَوَاللهِ مَا اُبَالِى أَدَخَلْتُ اِلَى الْمَوْتِ اَوْ خَرَجَ الْمَوْتُ اِلَىَّ »\r\n( اما سخن شما كه اين درنگ براى ترس از مرگ است ! پس به خدا سوگند هيچ باكى ندارم كه من به سوى مرگ داخل شوم يا مرگ مرا بگيرد . )\r\nحضرت وقتى سخن آن مرد را شنيدند كه قضاوت مردم اين است كه شما يا مىترسيد و يا در مورد اصحاب معاويه شك داريد ، ناراحت شدند و فرمودند : « امّا قولكم أكلّ ذلك » امّا گفته شما كه آيا همه اين پيك فرستادنها و تأخير جنگ « كراهية الموت » براى ترس و كراهت داشتن از مرگ است . « كراهية » در اين مورد به دليل « مفعول له » واقع شدن منصوب است نه مرفوع ; در اعراب « كلّ » هم دو وجه جايز است : يكى اين كه منصوب باشد كه در اين صورت مفعول فعل محذوف است ، يعنى : « اَكُلَّ ذلك تفعله » آيا همه آنچه را انجام مىدهى براى ترس از مرگ\r\n","description":"","footnote":"","page_name":" 67 ","page_number":67},
  {"content":"\r\nاست ؟ و وجه ديگر اين كه مرفوع باشد كه در اين صورت هم « كلّ » مبتداست و خبر آن « تفعله » مىباشد كه محذوف است .\r\nخلاصه حضرت مىفرمايند : اگر چنين انديشه اى داريد كه از ترس مرگ جنگ را تأخير مىاندازم « فوالله ما ابالى ادخلت الى الموت او خرج الموت الىّ » به خدا قسم باك ندارم من سراغ جنگ و مرگ بروم يا مرگ به طرف من بيايد . مقصود حضرت امير ( عليه السلام ) از داخل شدن در مرگ ، داخل شدن در جنگ است كه سبب مرگ مىباشد . پس نه از داخل شدن در مرگ مىترسم و نه از اين كه مرگ به سراغ من بيايد و مرا دريابد .\r\n« وَاَمَّا قَوْلُكُمْ شَكّاً فِى اَهْلِ الشَّامِ ! فَوَاللهِ مَا دَفَعْتُ الْحَرْبَ يَوْماً اِلاَّ وَاَنَا اَطْمَعُ اَنْ تَلْحَقَ بِى طَائِفَةٌ فَتَهْتَدِىَ بِى ، وَتَعْشُوَ اِلَى ضَوْئِى »\r\n( و امّا سخن شما در مورد شك نسبت به اهل شام ! پس به خدا سوگند يك روز جنگ را تأخير نمىاندازم مگر براى اين كه طمع دارم گروهى از آنها به من ملحق شوند و هدايت گردند ، و با چشم كم نور خود روشنايى مرا ببينند . )\r\nمى فرمايد : امّا اين كه گفته ايد شايد در مورد اهل شام شك كرده باشم ، اگر بنا بود شك كنم ، در جنگ جمل و در طلحه و زبير و عايشه كه از اصحاب پيامبر ( صلى الله عليه وآله و سلم ) بودند شك مىكردم ، معاويه بهتر از طلحه و زبير نيست كه من در مورد او شك كنم ، و در مورد اهل شام هم شكى ندارم جز اين كه مىخواهم با آنها اتمام حجّت شود ، « فوالله ما دفعت الحرب يوماً » پس به خدا سوگند يك روز را دفع الوقت نمىكنم و جنگ را تأخير نمىاندازم « الاّ و انا اطمع ان تلحق بى طائفة » مگر اين كه طمع و اميد دارم يك عده اى از اين مردم به من ملحق شوند ، « فتهتدى بى » و به وسيله من هدايت شوند ، راه حق را بيابند و از گمراهى نجات پيدا كنند ، « و تعشو الى ضوئى » و با آن چشم كم نور خود نور مرا ببينند .\r\n« تَعْشُوَ » از مادّه « عَشا » به كسى گفته مىشود كه روز نمىبيند ولى در شب يك نور\r\n","description":"","footnote":"","page_name":" 68 ","page_number":68},
  {"content":"\r\nخيلى كمى را احساس مىكند . اينجا حضرت اصحاب معاويه را به آنها تشبيه كرده و مىخواهند بفرمايند : من منتظرم كه اين مردم با آن احساس كمى كه از دين دارند راه حق را پيدا كنند و به ما ملحق شوند . و بعد مىفرمايند :\r\n« وَذَلِكَ اَحَبُّ اِلَىَّ مِنْ اَنْ اَقْتُلَهَا عَلَى ضَلاَلِهَا ، وَاِنْ كَانَتْ تَبُوءُ بِآثَامِهَا »\r\n( و اين هدايت آنان نزد من محبوبتر از اين است كه با آنها بجنگم ، گرچه آنها با گناهانشان باز مىگردند . )\r\n« ذلك » اسم اشاره است و ظاهراً به جمله « فتهتدى بى » در جمله قبل مىخورد ; يعنى اين كه اهل شام به وسيله ما هدايت شوند « احبّ الىّ » نزد من محبوبتر و بهتر است « من ان اقتلها على ضلالها » از اين كه آنها را بر همان ضلالت و گمراهى اى كه دارند بكشم ، « و ان كانت تبوء بآثامها » گرچه با همين حال هم كه آنها را بكشيم جهنّم آن را خودشان مىروند ، امّا هدايت اينها براى من مطلوب است .\r\nاينجا ابن ابى الحديد حديثى را در اين باب از رسول خدا ( صلى الله عليه وآله و سلم ) نقل مىكند كه در جنگ خيبر به على ( عليه السلام ) فرموده اند : « لان يهدى الله بك رجلا واحداً خير لك ممّا طلعت عليه الشّمس » ( 1 ) اگر خدا يك نفر را به وسيله تو هدايت كند براى تو بهتر است از آنچه خورشيد بر آن طلوع مىكند .\r\nبنابراين اگر على ( عليه السلام ) در شروع جنگ تأخير مىاندازد نه براى آن است كه از جنگ و مرگ مىترسد و وحشت دارد و نه براى اين كه در مورد معاويه و اهل شام شك و ترديد دارد ، بلكه مقصود حضرت اعلام حقانيّت و رسيدن لشگر شام به حق و عدالت است ، و اين كار در نظر حضرت از هر چيزى بهتر است . از اينجا فلسفه جنگهاى اسلامى روشن مىگردد كه هدف از آنها كشورگشايى و غلبه بر دشمن نيست بلكه هدف هدايت انسانها و اجراى حق و عدالت است .\r\n\r\n","description":"","footnote":"\r\n1 - شرح ابن ابى الحديد ، ج 4 ، ص 14\r\n","page_name":" 69 ","page_number":69},
  {"content":"\r\nخطبه 56\r\nو من كلام له ( عليه السلام ) :\r\n« وَلَقَدْ كُنَّا مَعَ رَسُولِ اللهِ ( صلى الله عليه وآله و سلم ) نَقْتُلُ آبَاءَنَا وَاَبْنَاءَنَا وَاِخْوَانَنَا وَاَعْمَامَنَا ، مَا يَزِيدُنَا ذَلِكَ اِلاَّ اِيمَاناً وَتَسْلِيماً وَمُضِيّاً عَلَى اللَّقَمِ ، و صَبْراً عَلَى مَضَضِ الاَْلَمِ ، وَجِدّاً فِى جِهَادِ الْعَدُوِّ . وَلَقَدْ كَانَ الرَّجُلُ مِنَّا وَالاْخَرُ مِنْ عَدُوِّنَا ، يَتَصَاوَلانِ تَصَاوُلَ الْفَحْلَيْنِ ، يَتَخَالَسَانِ اَنْفُسَهُمَا ، اَيُّهُمَا يَسْقِى صَاحِبَهُ كَأْسَ الْمَنُونِ ; فَمَرَّةً لَنَا مِنْ عَدُوِّنَا ، وَمَرَّةً لِعَدُوِّنَا مِنَّا ، فَلَمَّا رَأَى اللهُ صِدْقَنَا اَنْزَلَ بِعَدُوِّنَا الْكَبْتَ ، وَاَنْزَلَ عَلَيْنَا النَّصْرَ ، حَتَّى اسْتَقَرَّ الاِْسْلاَمُ مُلْقِياً جِرَانَهُ ، وَمُتَبَوِّئاً اَوْطَانَهُ ، وَلَعَمْرِى لَوْ كُنَّا نَأْتِى مَا اَتَيْتُمْ مَا قَامَ لِلدِّينِ عَمُودٌ ، وَلاَاخْضَرَّ لِلاِْيمَانِ عُودٌ ، وَاَيْمُ اللهِ لَتَحْتَلِبُنَّهَا دَماً ، وَلَتُتْبِعُنَّهَا نَدَماً »\r\nعلّت ايراد خطبه پنجاه و ششم\r\nبرخى از شارحين نهج البلاغه احتمال داده اند كه حضرت امير ( عليه السلام ) اين خطبه را در چندين مورد ايراد فرموده باشند . يكى از مواردى كه مسلّماً ايراد فرموده اند در اين مورد است كه وقتى معاويه روز به روز در حال پيشروى بود و در مصر محمّدبن ابى بكر ( 1 ) والى مصر را كه از طرف حضرت اميرالمؤمنين ( عليه السلام ) منصوب بود به شهادت رساند ، عبدالله بن عبّاس حاكم بصره وقتى كه ديد چنين مصيبتى پيش آمده و محمّدبن ابى بكر كه تقريباً مثل فرزند حضرت على ( عليه السلام ) حساب مىشد\r\n\r\n","description":"","footnote":"\r\n1 - شرح حال محمّدبن ابى بكر در نامه هاى سى و چهارم و سى و پنجم نهج البلاغه آمده است .\r\n","page_name":" 70 ","page_number":70},
  {"content":"\r\nشهيد شده و اين در حقيقت يك شكست بزرگى براى حضرت بود ، زياد بن ابيه ( 1 ) را كه آن وقت از شيعيان على ( عليه السلام ) بود به جاى خود گذاشت تا به كوفه رفته هم حضرت اميرالمؤمنين ( عليه السلام ) را تسليت دهد و از وى دلجويى كند و هم درباره اوضاع با هم مشورت كنند ; چون ابن عبّاس و مالك اشتر دوتا از مشاورين مهمّ حضرت امير ( عليه السلام ) بودند .\r\nوقتى ابن عبّاس به قصد كوفه از بصره خارج شد يكى از مردم بصره كه از شيعيان عثمان بود نامه اى به معاويه نوشت به اين مضمون : عثمان در بصره شيعيان زيادى دارد و اگر تو كسى را بفرستى همه مردم از او پيروى مىكنند و تو مىتوانى بصره را فتح كنى ; معاويه هم عبدالله بن عامر حضرمى را فرستاد ، او در بصره تبليغاتى كرد و عدّه اى را دور خود جمع كرد ، زياد بن ابيه نامه اى به عبداللّه بن عبّاس نوشت كه چنين است و چنان ، او هم با حضرت امير ( عليه السلام ) در ميان گذاشت ، حضرت امير ( عليه السلام ) هم جارية بن قدامة را به پيشنهاد زياد بن ابيه با يك عدّه اى فرستاد و با هم به ابن حضرمى حمله كردند و طبق نقلى كه شده اصحاب ابن حضرمى را در خانه اى محاصره كرده و خانه را به آتش كشيدند و آنها را نابود كردند ، حضرت اين خطبه را در ارتباط با بسيج مردم عليه ابن حضرمى ايراد فرمود و با كلمات همين خطبه مردم را تحريك نمود .\r\nيادى از جهاد ياران رسول اللّه ( صلى الله عليه وآله و سلم )\r\n« وَلَقَدْ كُنَّا مَعَ رَسُولِ اللهِ ( صلى الله عليه وآله و سلم ) نَقْتُلُ آبَاءَنَا وَاَبْنَاءَنَا وَاِخْوَانَنَا وَاَعْمَامَنَا ، مَا يَزِيدُنَا ذَلِكَ اِلاَّ اِيمَاناً وَتَسْلِيماً وَمُضِيّاً عَلَى اللَّقَمِ ، و صَبْراً عَلَى مَضَضِ الاَْلَمِ ، وَجِدّاً فِى جِهَادِ الْعَدُوِّ »\r\n( و به تحقيق ما با رسول خدا ( صلى الله عليه وآله و سلم ) بوديم در حالى كه پدران و فرزندان و برادران و عموهايمان را در جنگ مىكشتيم ، و با اين رفتار بر ايمان و اطاعت خود مىافزوديم ، اين كار ثبات قدم ما را زيادتر ، و شكيبايى و سعى و كوشش ما را در جنگ با دشمن بيشتر مىكرد . )\r\n\r\n","description":"","footnote":"\r\n1 - شرح حال زياد بن ابيه در شرح نامه چهل و چهارم آمده است .\r\n","page_name":" 71 ","page_number":71},
  {"content":"\r\n« لام » در كلمه « لَقد » مفتوح و براى توطئه قَسَم است ، مثل اين كه يك قَسَم در اينجا بوده كه حذف شده است ; يعنى به خدا سوگند ما با رسول خدا ( صلى الله عليه وآله و سلم ) بوديم ، مقصود اين است كه در جنگهاى صدر اسلام در ركاب رسول خدا ( صلى الله عليه وآله و سلم ) جنگ مىكرديم . « نقتل آباءنا و ابناءنا و اخواننا و اعمامنا » و خيال نكنيد كه در اين جنگها غريبه ها را مىكشتيم ، بلكه خويشاوندانى چون پدرها ، فرزندان ، برادران و عموهايمان را هم مىكشتيم ! مثلا جنگ بدر و احد جنگ با خويشان رسول خدا ( صلى الله عليه وآله و سلم ) بود ; « ما يزيدنا ذلك الاّ ايماناً و تسليماً » اين جنگهايى را كه براى خدا و پيشبرد اسلام مىكرديم ، ايمان و تسليم ما را در برابر حق زياد مىكرد ; اين طور نبود كه اگر در جنگ ، پدر يا فرزندانمان كشته مىشوند ما دست از جنگ برداريم .\r\n« و مضيّاً على اللّقم » و مىگذشتيم بر جادّه صاف و روشن . « اللَّقَم » و « اللُّقَم » هر دو صحيح است به معناى جاده صاف و روشن ; هرچه بيشتر جنگ مىكرديم بيشتر به راه راست هدايت مىشديم . « و صبراً على مضض الالم » و بر دردها و زخمهاى شمشير صبر مىكرديم . « الم » به معناى درد ، و « مضض » به معناى احساس است ، « مضض الالم » يعنى احساس درد ; در مقابل آن همه احساس درد صبر مىكرديم . « و جدّاً فى جهاد العدوّ » و در عين حال هم در جهاد و جنگ با دشمنان اسلام كوشش زيادترى مىكرديم و اين طور نبود كه با آن همه نگرانى و ناراحتى از جنگ سير شويم .\r\n« وَلَقَدْ كَانَ الرَّجُلُ مِنَّا وَالاْخَرُ مِنْ عَدُوِّنَا ، يَتَصَاوَلانِ تَصَاوُلَ الْفَحْلَيْنِ ، يَتَخَالَسَانِ اَنْفُسَهُمَا ، اَيُّهُمَا يَسْقِى صَاحِبَهُ كَأْسَ الْمَنُونِ ; فَمَرَّةً لَنَا مِنْ عَدُوِّنَا ، وَمَرَّةً لِعَدُوِّنَا مِنَّا »\r\n( و در جنگ چنين بود كه مردى از ما با يكى از دشمنانمان مانند دو قوچ نر به يكديگر حمله مىكردند و به قصد ربودن يكديگر بودند ، تا كدام يك آن ديگرى را از جام مرگ سيراب كند ; گاه مىشد كه ما بر دشمن پيروز مىشديم ، و گاهى دشمن بر ما غالب مىگشت . )\r\n« يتصاولان » از مادّه « صولة » به معناى يورش و حمله است . « تصاول الفحلين »\r\n","description":"","footnote":"","page_name":" 72 ","page_number":72},
  {"content":"\r\nمفعول مطلق نوعى است . « يتخالسان » از مادّه « تخالس » به معناى « تسالب » يعنى ربودن يكديگر است . مىفرمايند : در جنگها يك نفر از ما با يك نفر از دشمن مانند دو قوچ نر به هم يورش مىبردند و درگير مىشدند « ايّهما يسقى صاحبه كأس المنون » تا كدام يك از اين دو ديگرى را از كاسه مرگ سيراب كند ، « فمرّةً لنا من عدوّنا ، و مرّةً لعدوّنا منّا » يك وقت بود كه ما بر دشمن پيروز مىشديم ، و يك وقت دشمن بر ما . بالاخره جنگ بود و ما در جنگ جدّى بوديم .\r\nجهاد صادقانه و يارى خداوند\r\n« فَلَمَّا رَأَى اللهُ صِدْقَنَا اَنْزَلَ بِعَدُوِّنَا الْكَبْتَ ، وَاَنْزَلَ عَلَيْنَا النَّصْرَ ، حَتَّى اسْتَقَرَّ الاِْسْلاَمُ مُلْقِياً جِرَانَهُ ، وَمُتَبَوِّئاً اَوْطَانَهُ »\r\n( پس چون خدا راستى و درستى ما را ديد دشمن ما را خوار ، و پيروزى را نصيب ما كرد ، تا اين كه اسلام پا برجا شده ، سينه خود را بر زمين گذاشت و در جاى خود قرار گرفت . )\r\n« الكَبْت » به معناى ذلّت و شكست است . « جِرَان » به سينه شتر گفته مىشود . « مُلْقِياً » از مادّه « اِلْقَاء » به معناى انداختن است ، « ملقياً جرانه » حال است ; يعنى در حالتى كه سينه خود را براى استراحت روى زمين انداخته است . اين يك تشبيه است و حضرت اسلام را به شتر تشبيه فرموده كه وقتى براى استراحت مىخوابد سينه و گردن خود را روى زمين مىگذارد . « مُتَبَوِّئاً » هم به معناى جاى گيرنده است . « اوطان » جمع « وطن » و مفعول فيه است براى « متبوّئاً » ; يعنى اسلام در جاى خود قرار گرفت . حضرت فرموده اند : « فلمّا رأى الله صدقنا » پس وقتى خداوند صدق و صفا و حسن نيّت و خلوص نيّت ما را ديد « انزل بعدوّنا الكبت » دشمنان ما را ذليل و خوار نمود « و انزل علينا النّصر » و نصرت و پيروزى را نصيب ما گردانيد ، و اين امر همچنان ادامه داشت ، « حتّى استقرّ الاسلام » تا اين كه اسلام استقرار پيدا كرد ، « ملقياً جرانه » در حالى كه همانند شترى كه در حال استراحت است سينه و گردن خود را به زمين گذاشت « و متبوّئاً اوطانه » و اسلام در جاى خود قرار گرفت .\r\n","description":"","footnote":"","page_name":" 73 ","page_number":73},
  {"content":"\r\nفرجام اهمال كارى\r\n« وَلَعَمْرِى لَوْ كُنَّا نَأْتِى مَا اَتَيْتُمْ مَا قَامَ لِلدِّينِ عَمُودٌ ، وَلاَاخْضَرَّ لِلاِْيمَانِ عُودٌ ، وَاَيْمُ اللهِ لَتَحْتَلِبُنَّهَا دَماً ، وَلَتُتْبِعُنَّهَا نَدَماً »\r\n( و به جانم سوگند اگر رفتار ما هم مانند رفتار شما بود پايه هاى دين برقرار نمىشد ، و شاخه درخت ايمان سبز نمىگشت ، و به خدا سوگند شما از اين رفتار خون مىدوشيد ، و در پى آن پشيمان خواهيد شد . )\r\n« لَعَمْرِى » اسم قسم است ; يعنى به جان خودم سوگند . « لو كنّا نأتى ما اتيتم » يعنى اگر ما هم همانند شما عمل مىكرديم ; اصحاب حضرت اهمال كارى مىكردند ، حضرت به آنها طعن مىزند كه اگر ما اهمال كارى شما را در صدر اسلام داشتيم « ما قام للدّين عمود » براى دين هيچ پايه و ستونى به جا نمىايستاد . اينجا حضرت اسلام را به ساختمانى تشبيه فرموده كه اگر ستون نداشته باشد ساختمان نيست .\r\n« و لا اخضرّ للايمان عود » ، « عود » به معناى چوب است و اينجا مقصود شاخه سبز است ; يعنى اگر ما هم در صدر اسلام در آن بحرانها مىخواستيم مثل شما هنگام جنگ امروز و فردا كنيم هيچ شاخه سبزى براى ايمان حاصل نمىشد ، اگر مىبينيد امروزه دين استقرار يافته و همچون ساختمانى برپا و چون درختى سبز و خرّم است ، اثر آن همه تلاشهاى پيگير فداكاران صدر اسلام است .\r\n« و ايم الله لتحتلبنّها دماً » ، « تحتلبنّها » از مادّه « حَلْب » به معناى دوشيدن است كه با نون تأكيد ثقيله آمده و به اين معناست كه : به خدا سوگند با اين روشى كه داريد حتماً از اين كارهايتان به جاى شير خون مىدوشيد ; چون نتيجه اهمال كارى ننگ و بدبختى است . « و لتتبعنّها ندماً » ، « تتبعنّ » از مادّه « تبع » به معناى تبعيّت است ، يعنى به يقين ثمره آن اهمال كاريها ندامت و پشيمانى است .\r\nوالسّلام عليكم و رحمة الله و بركاته\r\n","description":"","footnote":"","page_name":" 74 ","page_number":74},
  {"content":"\r\nخطبه هاى\r\n57 ، 58 ، 59 ، 60 و 61\r\n( درس 91 )\r\nوظيفه مردم در برابر حاكم پس از حضرت على ( عليه السلام )\r\nسبّ و اعلام برائت\r\nعلّت ايراد خطبه پنجاه و هشتم\r\nخواسته هاى غير منطقى خوارج\r\nپيش بينى آينده تاريك خوارج\r\nسخنى از غيب درباره خوارج\r\nبقاى خوارج و آينده آنان\r\nبعد از من خوارج را نكشيد\r\nفرق خوارج با معاويه\r\n","description":"","footnote":"","page_name":" 75 ","page_number":75},
  {"content":"\r\n\r\n","description":"","footnote":"","page_name":" 76 ","page_number":76},
  {"content":"\r\nبسم الله الرحمن الرحيم\r\nخطبه 57\r\nو من كلام له ( عليه السلام ) لاصحابه :\r\n« اَمَا اِنَّهُ سَيَظْهَرُ عَلَيْكُمْ بَعْدِى رَجُلٌ رَحْبُ الْبُلْعُومِ ، مُنْدَحِقُ الْبَطْنِ ، يَأكُلُ مَا يَجِدُ ، وَيَطْلُبُ مَا لاَيَجِدُ ، فَاقْتُلُوهُ وَلَنْ تَقْتُلُوهُ . اَلاَ وَاِنَّهُ سَيَأْمُرُكُمْ بِسَبِّى وَالْبَرَاءَةِ مِنِّى ; اَمَّا السَّبُّ فَسُبُّونِى ; فَاِنَّهُ لِى زَكَاةٌ ، وَلَكُمْ نَجَاةٌ ; وَاَمَّا الْبَرَاءَةُ فَلاَ تَتَبَرَّأُوا مِنِّى ; فَاِنِّى وُلِدْتُ عَلَى الْفِطْرَةِ ، وَسَبَقْتُ اِلَى الاِْيمَانِ وَالْهِجْرَةِ »\r\nموضوع بحث درسهايى از نهج البلاغه ، خطبه پنجاه و هفتم از نهج البلاغه عبده و پنجاه و ششم از نهج البلاغه فيض الاسلام است . اين خطبه را حضرت به اصحاب خود در اوصاف شخصى كه بعد از خودشان بر مردم كوفه مسلّط مىشود ايراد فرموده اند ، ولى در اين كه آن كس كيست اختلاف است .\r\nوظيفه مردم در برابر حاكم پس از حضرت على ( عليه السلام )\r\n« اَمَا اِنَّهُ سَيَظْهَرُ عَلَيْكُمْ بَعْدِى رَجُلٌ رَحْبُ الْبُلْعُومِ ، مُنْدَحِقُ الْبَطْنِ ، يَأكُلُ مَا يَجِدُ ، وَيَطْلُبُ مَا لاَيَجِدُ ، فَاقْتُلُوهُ وَلَنْ تَقْتُلُوهُ »\r\n","description":"","footnote":"","page_name":" 77 ","page_number":77},
  {"content":"\r\n( آگاه باشيد كه به زودى بعد از من مردى گشاده گلو و شكم برآمده بر شما غالب مىشود ، مىخورد آنچه را بيابد ، و طلب مىكند آنچه را نيابد ، او را بكشيد هرچند نخواهيد كشت . )\r\nدر اين كه اين شخص كه مورد نظر حضرت است چه كسى بوده ، مشهور بين شارحين اين است كه مقصود معاوية بن ابى سفيان است ; ابن ابى الحديد گفته است اين اوصافى كه حضرت برشمرده به طور مسلّم با معاويه مطابقت دارد ، بعضى زياد بن ابيه ، و بعضى مغيرة بن شعبه و بعضى ديگر حجاج بن يوسف ثقفى را گفته اند . اين يك پيش گويى است كه حضرت اينجا فرموده و پيامبرخدا ( صلى الله عليه وآله و سلم ) هم يك چنين پيش گويى اى در مورد معاويه فرموده است كه حتّى ابن ابى الحديد هم آن را نقل كرده است .\r\nحضرت امير ( عليه السلام ) در اينجا فرموده اند : « سيظهر عليكم بعدى » زود است كه بعد از من مسلّط شود بر شما « رجل رحب البلعوم » مردى كه حلقومش گشاد است ، « مندحق البطن » شكمش آويزان است ; « مندحق » و « مندلق » به معناى آويزان بودن شكم است .\r\nمعاويه اين اندازه معروف بود كه خيلى پرخور است ، گلويش گشاد بود و شكمش خيلى بزرگ و آويزان بود ، آنقدر شكمش بزرگ بود كه وقتى مىنشست تمام زانوهايش را مىگرفت ، گفته اند سرّ اين كه نماز جمعه را نشسته مىخواند اين بود كه وقتى مىايستاد شكمش آويزان بود و مثل اين كه شكمش جداى از او بود . پرخورى او در تاريخ معروف و مشهور بود ، و ابن ابى الحديد هم اين موضوع را مطرح كرده كه روزى رسول الله ( صلى الله عليه وآله و سلم ) او را خواست ، گفتند مشغول غذا خوردن است ، وقت ديگرى او را خواست ، گفتند مشغول غذا خوردن است ، حضرت در مورد او فرمودند : « اللّهمّ لاتشبع بطنه » خدايا شكمش را سير نگردان . شاعر عرب نيز در اين مورد گفته است :\r\n","description":"","footnote":"","page_name":" 78 ","page_number":78},
  {"content":"\r\n« و صاحب لى بطنه كالها وية * كانّ فى احشائه معاوية » ( 1 )\r\nيعنى من يك دوست و يارى دارم شكمش همانند بيابان است و مثل اين است كه در شكم آن دوستم معاويه جا داده شده است !\r\nشاعر فارسى زبان نيز در وصف شكم كسى مىگويد :\r\nاز دور بديدم شكمى مىآيد * بعد از دو سه روز صاحبش پيدا شد\r\n« يأكل ما يجد » هرچه پيدا كند مىخورد ، « و يطلب ما لايجد » و اگر چيزى براى خوردن به دستش نيايد از ديگران طلب چيزهاى خوردنى مىكند . « فاقتلوه » پس او را بكشيد . حضرت در اين جمله شخص مورد نظر را كه بنا به نقل ابن ابى الحديد معاويه است ، مهدورالدّم و قتل او را واجب فرموده اند . كتاب صفّين حديثى را از رسول خدا ( صلى الله عليه وآله و سلم ) نقل كرده كه حضرت فرموده اند : « اذا رأيتم معاوية بن ابى سفيان يخطب على منبرى فاضربوا عنقه » و در نقل ديگرى فرموده اند : « اذا رأيتم معاوية يخطب على منبرى فاقتلوه » قال ابوسعيد الخدرى « فلم نفعل و لم نفلح » يعنى وقتى مشاهده كرديد كه معاويه بر منبر من نشسته و خطبه مىخواند او را بكشيد ، بعد ابى سعيد خدرى اضافه مىكند كه ما او را نكشتيم و از اين رو رستگار هم نشديم و بايد همان اوّل او را اعدام مىكرديم . ( 2 )\r\nپس هم رسول خدا ( صلى الله عليه وآله و سلم ) و هم حضرت على ( عليه السلام ) معاويه را مهدورالدّم اعلام فرموده بودند ، ولى متأسفانه بعضى از عامّه به جاى جمله « فاقتلوه » جمله « فاقبلوه » آورده و بعد از آن هم يك جمله « فانّه امين مأمون » به آن اضافه كرده اند ; يعنى وقتى مشاهده كرديد كه معاويه بر منبر نشسته و خطبه مىخواند او را قبول كنيد زيرا كه او امين و مورد اطمينان است ، و با اين كار حديث را تحريف نموده اند .\r\n\r\n","description":"","footnote":"\r\n1 - شرح ابن ابى الحديد ، ج 4 ، ص 55\r\n2 - كتاب صفين ، ص 216\r\n","page_name":" 79 ","page_number":79},
  {"content":"\r\nبه هرحال سخن حضرت امير ( عليه السلام ) اين است كه « فاقتلوه » او را بكشيد ، ولى بعد از آن اضافه فرموده « و لن تقتلوه » و هرگز او را نمىكشيد . « لن » براى نفى هميشگى است و « لن تقتلوه » به اين معناست كه هرگز شما او را نمىكشيد ، شما اهل اين كار نيستيد .\r\nسبّ و اعلام برائت\r\n« اَلاَ وَاِنَّهُ سَيَأْمُرُكُمْ بِسَبِّى وَالْبَرَاءَةِ مِنِّى ; اَمَّا السَّبُّ فَسُبُّونِى ; فَاِنَّهُ لِى زَكَاةٌ ، وَلَكُمْ نَجَاةٌ »\r\n( آگاه باشيد به زودى اين مرد شما را به دشنام دادن و برائت از من مجبور مىكند ; پس اگر بر دشنام دادن به من شما را ناچار كند مرا دشنام دهيد ; زيرا ناسزا گفتن به من سبب علوّ درجه من و نجات شما خواهد شد . )\r\n« سبّ » به معناى فحش ، و « براءة » به معناى بيزارى است . مىفرمايد اين مردى كه بعد از من بر شما مسلّط مىشود ، شما را ناچار به فحّاشى و بيزارى از من مىكند ، « امّا السّبّ فسبّونى » اگر قرار شد مرا دشنام دهيد ، اشكال ندارد دشنام دهيد .\r\nپس از شهادت على ( عليه السلام ) حجّاج بن يوسف ثقفى شيعيان حضرت را در كوفه دستگير كرده و به جرم دوستى با آن حضرت به شهادت مىرساند ، نقل است كه حجّاج صد و بيست هزار نفر از شيعيان حضرت را كشته است ، روى همين اساس حضرت دستور داده بود اگر شما را ناچار به فحّاشى عليه من كردند قبول كنيد و براى حفظ جان خودتان به من ناسزا بگوييد . « فانّه لى زكات و لكم نجاة » زيرا فحّاشى عليه من چيزى از من كم نمىكند بلكه مقام مرا بالا مىبرد ، شما را هم از كشته شدن نجات مىدهد ، گناه آن هم مال كسى است كه شما را مجبور به اين كار كرده است .\r\n« زكات » به معناى بالا بردن مقام آن حضرت است ; اگرچه « زكات » به معناى تزكيه و تطهير است ، چنانچه خداوند خطاب به پيامبر ( صلى الله عليه وآله و سلم ) فرموده است : ( خذ من اموالهم\r\n","description":"","footnote":"","page_name":" 80 ","page_number":80},
  {"content":"\r\nصدقة تطهّرهم و تزكّيهم بها ) ( 1 ) از اموال مسلمانان زكات بگير و با اين كار آنان را تزكيه و تطهير كن ، امّا چون على ( عليه السلام ) گناه ندارند كه با اين كار حضرت از گناه پاك شوند ، « زكات » در اينجا به معناى نموّ است ، مقام حضرت در اثر فحش آنان بالا مىرود .\r\n« وَاَمَّا الْبَرَاءَةُ فَلاَ تَتَبَرَّأُوا مِنِّى ; فَاِنِّى وُلِدْتُ عَلَى الْفِطْرَةِ ، وَسَبَقْتُ اِلَى الاِْيمَانِ وَالْهِجْرَةِ »\r\n( و امّا در بيزارى جستن ، از من بيزارى نجوييد ; زيرا من بر فطرت اسلام تولد يافته ام ، و به سوى ايمان و هجرت سبقت گرفته ام . )\r\nبرائت و بيزارى جستن از من صحيح نيست ، « فانّى ولدت على الفطرة » زيرا من بر فطرت اسلام متولد شده ام و طرفدار حق هستم و اگر شما از من تبرّى كنيد در حقيقت از دين تبرّى كرده ايد . البتّه اين موضوع كه تبرّى از حضرت جايز است يا نه در فقه محل اختلاف است ، و برخى به دليل اين كه مصداق تقيه است بدون اشكال دانسته اند .\r\nنسخه هاى نهج البلاغه در اين قسمت اختلاف دارند و بعضى از نسخه ها جمله « فلاتتبرّأوا منّى » را ندارد ، و عبارت نهج البلاغه اين طور است : « و امّا البراءة فانّى ولدت على الفطرة » ( 2 ) كه بنابر اين نسخه حضرت نفرموده اند از من اعلام بيزارى نكنيد ، چون در صورتى كه مورد از موارد تقيه باشد اصل و قاعده هم اين طور اقتضا دارد كه بيزارى هم مانند دشنام بدون اشكال باشد .\r\nاگر معتقد به متن نهج البلاغه باشيم ، تبرّى جايز نيست گرچه او را شهيد كنند ; مانند حجر بن عدىّ بن حاتم طائى كه معاويه او را ناچار به تبرّى از حضرت كرده بود ، ولى او حاضر به تبرّى نشد و در راه حضرت به شهادت رسيد .\r\n« فانّى ولدت على الفطرة ، و سبقت الى الايمان و الهجرة » حضرت امير ( عليه السلام )\r\n\r\n","description":"","footnote":"\r\n1 - سوره توبه ، آيه 103\r\n2 - مصادر نهج البلاغه ، ج 2 ، ص 28 تا 30\r\n","page_name":" 81 ","page_number":81},
  {"content":"\r\nعلّت عدم تبرّى از خويش را يكى ولادت بر فطرت معرّفى فرموده كه من بر فطرت اسلام متولّد شده ام ، علّت ديگر سبقت به ايمان كه تاريخ هم به اين امر شهادت داده است ، همه مورّخين در اين امر اتفاق دارند كه على ( عليه السلام ) اوّل مردى است كه به پيامبراسلام ( صلى الله عليه وآله و سلم ) ايمان آورده ، و علّت سوّم سبقت حضرت در هجرت است كه پس از خوابيدن حضرت در بستر رسول خدا ( صلى الله عليه وآله و سلم ) و اداى امانتهاى او بلافاصله به طرف مدينه هجرت فرمودند . ( 1 )\r\nخطبه 58\r\nو من كلام له ( عليه السلام ) كلّم به الخوارج :\r\n« اَصَابَكُمْ حَاصِبٌ ، وَلاَ بَقِىَ مِنْكُمْ آبِرٌ ، أَبَعْدَ اِيمَانِى بِاللهِ وَجِهَادِى مَعَ رَسُولِ اللهِ اَشْهَدُ عَلَى نَفْسِى بِالْكُفْرِ ؟ لَقَدْ ضَلَلْتُ اِذاً وَمَا اَنَا مِنَ الْمُهْتَدِينَ ! فَاُوبُوا شَرَّ مَآب ، وَارْجِعُوا عَلَى اَثَرِ الاَْعْقَابِ ، اَمَا اِنَّكُمْ سَتَلْقَوْنَ بَعْدِى ذُلاًّ شَامِلا وَسَيْفاً قَاطِعاً ، وَأَثَرَةً يَتَّخِذُهَا الظَّالِمُونَ فِيكُمْ سُنَّةً »\r\nعلّت ايراد خطبه پنجاه و هشتم\r\n« و من كلام له ( عليه السلام ) كلّم به الخوارج »\r\n( و از سخنان حضرت است كه با خوارج سخن گفته اند . )\r\nاين خطبه در رابطه با خوارج است ; خوارج همان مسلمانان مقدّس مآبى بودند\r\n\r\n","description":"","footnote":"\r\n1 - شرح ابن ابى الحديد ، ج 4 ، ص 114 تا 128\r\n","page_name":" 82 ","page_number":82},
  {"content":"\r\nكه در جنگ صفّين عليه حضرت امير ( عليه السلام ) قيام كردند ، و چون معاويه قرآن سر نيزه كرده بود ، اينها فريب نيرنگهاى معاويه و عمروعاص را خوردند و آن چنان عليه على ( عليه السلام ) شوريدند كه حضرت ناگزير به ترك جنگ شدند ، و با اجبار همين خوارج حكميّت را پذيرفتند ، بعد هم نماينده حضرت را ردّ كرده و ابوموساى اشعرى را به حضرت امير ( عليه السلام ) تحميل كردند ، پس از حكميّت هم چون قضيّه به نفع معاويه تمام شد با حضرت امير ( عليه السلام ) معاندت مىكردند كه چرا حكميّت را پذيرفته است ، و در نهايت هم حدود دوازده هزار نفر شدند و عليه حضرت اعلام جنگ كردند ، و بر اثر ارشادات حضرت على ( عليه السلام ) و ديگران هشت هزار نفر از آنان هدايت شدند و برگشتند و چهار هزار نفر ديگر ايستادگى كردند و همگى آنان جز نه نفر كشته شدند ; حالا حضرت در اين خطبه خطاب به خوارج مىفرمايند :\r\nخواسته هاى غير منطقى خوارج\r\n« اَصَابَكُمْ حَاصِبٌ ، وَلاَ بَقِىَ مِنْكُمْ آبِرٌ ، أَبَعْدَ اِيمَانِى بِاللهِ وَجِهَادِى مَعَ رَسُولِ اللهِ اَشْهَدُ عَلَى نَفْسِى بِالْكُفْرِ ؟ »\r\n( طوفان آميخته به شن بر شما بوزد ، و از شما كسى كه درخت خرما را گرده افشانى كند باقى نماند ، آيا بعد از آن كه به خدا ايمان آورده و با رسول خدا به جهاد رفته ام بر خود شهادت به كفر بدهم ؟ )\r\n« حاصب » به معناى باد تند آميخته به شن است ، ماسه بادى به همين شنهايى مىگويند كه همراه باد حركت مىكند . « آبر » از مادّه « ابر » است ، سيّد رضىّ مىگويد به كسانى كه درخت خرما تأبير مىكرده اند « آبر » مىگويند ; يعنى كسانى كه گرده نر درخت خرما را به درختهاى مادّه مىزنند . اين دو جمله نفرين در حق خوارج است ، فرموده اند : تندبادهاى عذاب بر شما نازل شود « و لابقى منكم آبر » و تأبير كننده نخلى هم از شما باقى نماند . مقصود اين كه احدى از شما روى زمين باقى نماند .\r\n","description":"","footnote":"","page_name":" 83 ","page_number":83},
  {"content":"\r\nبعضى از شارحان « آبر » را « آثر » خوانده اند ، اگر « آثر » باشد از مادّه « اَثَرَ » به معناى خبر است ; يعنى اميد است تندباد عذاب بر شما نازل شود و هيچ خبردهى از شما باقى نماند . برخى ديگر هم آن را « آبز » خوانده اند كه به معناى جهنده است .\r\nخوارج به حضرت على مىگفتند : چون حاضر به حكميّت شده اى كافر شده اى و بايد از اين گناهت توبه كنى ، و اصرار داشتند كه حضرت علناً توبه كند . حضرت در اين مورد مىفرمايند : آخر چه كرده ام كه كافر شده ام « أبعد ايمانى بالله و جهادى مع رسول الله اشهد على نفسى بالكفر ؟ » آيا بعد از آن كه به خدا ايمان آورده ام و آن همه در جنگها در ركاب رسول خدا ( صلى الله عليه وآله و سلم ) بودم ، عليه خود شهادت به كفر بدهم ؟ اگر فقط مسأله حكميّت باشد ، حكميّت را شما بر حضرت تحميل كرديد ، حضرت امير ( عليه السلام ) تا پيروزى بر معاويه چند قدمى بيشتر نداشت و اين خوارج بودند كه از پيروزى جلوگيرى و حكميّت را بر آن حضرت تحميل كردند ، وانگهى حكميّت در جاى خود يك امر عاقلانه و لازم است ، منتها آنان به جاى ابن عبّاس و مالك اشتر ابوموساى اشعرى را به حضرت تحميل كردند ; حالا حكميّت را گناهى در حدّ كفر مىدانند و از او مىخواهند توبه كند . از اين رو حضرت فرموده اند :\r\n« لَقَدْ ضَلَلْتُ اِذاً وَمَا اَنَا مِنَ الْمُهْتَدِينَ ! فَاُوبُوا شَرَّ مَآب ، وَارْجِعُوا عَلَى اَثَرِ الاَْعْقَابِ »\r\n( اگر سخن شما را بپذيرم در اين هنگام گمراه شده و از راه راست خارج شده ام ! پس به بدترين جايگاه رهسپار شويد ، و از راه حق عقب گرد كنيد . )\r\n« لقد ضللت اذاً » يعنى اگر بعد از آن كه به خدا ايمان داشتم و در راه خدا هم مجاهده كرده ام عليه خود شهادت به كفر بدهم ، اين يك گمراهى است و نشانگر آن است كه « ما انا من المهتدين » من هدايت نشده باشم . من هيچ گاه حاضر به چنين اقرارى عليه خودم نيستم و اقرار نمىكنم كه هدايت نشده بودم . « فاُوبوا شرَّ مآب » ، « اوبوا » به معناى « ارجعوا » يعنى برگرديد ، و « شرَّ مآب » به معناى بدترين جايگاه است .\r\n","description":"","footnote":"","page_name":" 84 ","page_number":84},
  {"content":"\r\nاكثر شارحين اين دو جمله را به اين معنا گرفته اند كه حضرت فرموده اند : راه باطلتان را ادامه دهيد تا در بدبختى ابدى قرار بگيريد و از راه حق عقب گرد كنيد ، و اين دو جمله نفرين يا استهزاء است نسبت به آنها ; يعنى حالا كه در برابر حق لجبازى مىكنيد اميدوارم گرفتار بدبختى و عذاب گرديد .\r\nپيش بينى آينده تاريك خوارج\r\n« اَمَا اِنَّكُمْ سَتَلْقَوْنَ بَعْدِى ذُلاًّ شَامِلا وَسَيْفاً قَاطِعاً ، وَأَثَرَةً يَتَّخِذُهَا الظَّالِمُونَ فِيكُمْ سُنَّةً »\r\n( آگاه باشيد كه بعد از من به ذلّت و خوارى عمومى و به شمشير برّان گرفتار خواهيد شد ، اموال شما را ستمكاران گرفته و به خود اختصاص مىدهند و اين كار را نسبت به شما سنّت و عادت قرار مىدهند . )\r\nاين يكى از اخبار غيبى حضرت است نسبت به خوارج ، كه بعد از من به ذلّت و بدبختى همگانى مبتلا خواهيد شد . « ستلقون بعدى ذلاًّ » بعد از من با ذلّت روبرو مىشويد ، و بالاخره حضرت با آنها جنگيد ، هنگامى كه حضرت با آنها جنگيدند نُه نفر از آنها بيشتر باقى نماند ولى همينها بعد از حضرت دوباره جمعيّتى را فراهم كردند . « ذلاًّ شاملا » يعنى ذلّتى كه شامل و همگانى و هميشگى است « و سيفاً قاطعاً » و بعد از من شمشير برّنده اى پشت سر شماست ; همين كه حاكمين اموى عدّه زيادى از آنها را كشتند ، شمشير قاطعى بود كه حضرت امير ( عليه السلام ) وعده آن را داده بودند .\r\n« و اثرةً يتّخذها الظّالمون فيكم سنّة » ، « اَثَرَةً » يا « اِثْرَةً » هر دو صحيح است و به اين معناست كه شما را از بيت المال هم محروم مىكنند . خود حضرت پس از آن كه با آنها صحبت كردند فرمودند جيره آنها را از بيت المال پرداخت كنند ، ولى حكّام بعد از حضرت امير ( عليه السلام ) به كلّى حقوق آنها را قطع كردند ; و حضرت هم در اين جمله فرموده اند : سهميه بيت المال را ظالمين از شما قطع مىكنند .\r\n","description":"","footnote":"","page_name":" 85 ","page_number":85},
  {"content":"\r\nخطبه 59\r\nو قال ( عليه السلام ) لمّا عزم على حرب الخوارج و قيل له : انّهم قد عبروا جسر النّهروان\r\n« مَصَارِعُهُمْ دُونَ النُّطْفَةِ ، وَاللهِ لاَيُفْلِتُ مِنْهُمْ عَشَرَةٌ ، وَلاَيَهْلِكُ مِنْكُمْ عَشَرَةٌ »\r\nسخنى از غيب درباره خوارج\r\n« و قال ( عليه السلام ) لمّا عزم على حرب الخوارج و قيل له : انّهم قد عبروا جسر النّهروان »\r\n( و فرمودند حضرت هنگامى كه تصميم گرفتند بر جنگ با خوارج و به حضرت گفته شد : آنان از پل نهروان عبور كردند . )\r\nاين جملات هم در مورد جنگ نهروان از حضرت امير ( عليه السلام ) صادر شده و يكى از معجزات آن حضرت محسوب مىگردد كه شيعه و سنّى به آن اعتراف دارند ; وقتى كه قرار جنگ با خوارج گذاشته شده بود و به نهروان رسيده بودند عدّه اى از اصحاب حضرت خبر آوردند كه اينها از پل نهروان عبور كرده اند ، و مثل اين كه مىخواستند حضرت را از جنگ منصرف كنند ، ولى حضرت در جواب آنان فرمود : آنها اين طرف هستند و همگى آنها هم اين طرف نهر كشته مىشوند .\r\nكسانى كه خبر رفتن آنها را به آن طرف نهر آوردند افراد مختلفى بودند و پى درپى اين خبر را به حضرت مىدادند و حضرت هم مصرّ بودند كه آنها اين طرف نهر هستند و اين طرف نهر هم كشته مىشوند و كمتر از ده نفر آنها باقى مىماند ، از لشگر ما هم كمتر از ده نفر كشته مىشود ، همه اين اصرارى كه حضرت امير ( عليه السلام ) داشت بر مبناى آن اخبارى بود كه حضرت رسول ( صلى الله عليه وآله و سلم ) به ايشان داده بود . بعد كه تعدادى\r\n","description":"","footnote":"","page_name":" 86 ","page_number":86},
  {"content":"\r\nاز اصحاب آن حضرت اصرار داشتند كه خوارج به آن طرف نهر رفته اند ، حضرت دستور دادند استر رسول خدا ( صلى الله عليه وآله و سلم ) را آوردند و با آن به طرف نهر حركت كردند و به اصحاب خود نشان دادند كه آنها اين طرف نهر بودند ، و پس از درگيرى و جنگ هم همان گونه كه حضرت خبر داده بود نه نفر از خوارج زنده مانده و هشت يا نه نفر از اصحاب حضرت شهيد شده بود . ( 1 )\r\nجمع خوارج را دوازده هزار نفر گفته اند كه هنگام جنگ بر اثر ارشادات حضرت امير ( عليه السلام ) و عبدالله بن عبّاس و ديگران هشت هزار نفر از آنها هدايت شده و از افكار و عقايد خود دست برداشتند و چهار هزار نفر ديگر ايستادگى كردند و همگى آنان بجز هشت يا نه نفر كشته شدند . ابن ابى الحديد مىگويد : اين خبر حضرت قريب به تواتر است چون مشهور است و همه آن را نقل كرده اند ، و اين از معجزات حضرت و خبرهاى غيبى او مىباشد . ( 2 )\r\nسخن حضرت در اين خطبه در مورد مكان كشته شدن خوارج و تعداد آنها و تعداد شهداى اصحاب حضرت است . فرموده اند :\r\n« مَصَارِعُهُمْ دُونَ النُّطْفَةِ »\r\n( قتلگاه آنها اين طرف آب است . )\r\n« مصارع » جمع « مَصْرَع » به معناى محل سقوط و محل كشته شدن است ; « نطفة » به آب صاف و زلال مىگويند ، نطفه انسان يا حيوان را هم براى اين كه صاف و زلال است نطفه مىگويند . مرحوم سيّد رضىّ مىگويند : نطفه به آبى مىگويند كه صاف و زلال باشد خواه كم باشد يا زياد ، و مقصود حضرت هم از نطفه همان آب نهروان بوده است . مىفرمايند : محل سقوط و كشته شدن خوارج اين طرف نهر است .\r\n\r\n","description":"","footnote":"\r\n1 - شرح ابن ابى الحديد ، ج 2 ، ص 277 ; و منهاج البراعة ، ج 4 ، ص 136\r\n2 - شرح ابن ابى الحديد ، ج 5 ، ص 3\r\n","page_name":" 87 ","page_number":87},
  {"content":"\r\n« وَاللهِ لاَيُفْلِتُ مِنْهُمْ عَشَرَةٌ ، وَلاَيَهْلِكُ مِنْكُمْ عَشَرَةٌ »\r\n( و به خدا سوگند كه ده نفر از آنان نجات نمىيابند ، و ده نفر از شما هم كشته نمىشوند . )\r\n« لايفلت » از مادّه « افلت » به معناى « تخلّص » يعنى رها شدن است ; فرموده اند : به خدا سوگند ده نفر از آنها از كشته شدن نجات پيدا نمىكنند و از شما هم ده نفر شهيد نمىشوند ; بعضى از مورّخين شهداى اصحاب حضرت على ( عليه السلام ) را نه نفر و بعضى ديگر هشت نفر نقل كرده اند ، و از خوارج نه نفر باقى ماندند كه قبلا توضيح داده ايم .\r\nيكى از خبرهاى غيبى اى كه در اين مورد گفته اند اين است كه وقتى جنگ نهروان به پايان رسيد حضرت فرمود : جنازه مخدج را در ميان كشته ها پيدا كنيد ، بعد از تفحص به حضرت خبر دادند جنازه او پيدا نشد ، حضرت فرمودند : رسول خدا ( صلى الله عليه وآله و سلم ) به من دروغ نگفته اند ، خودشان برخاستند همراه اصحاب به تعدادى از كشته هايى كه روى هم ريخته بود رسيدند ، حضرت فرمود آنها را متفرّق كردند جنازه مخدج را پيدا كردند ، از خصوصياتى كه براى مخدج گفته اند اين است كه او رهبر آنها بود و رسول خدا ( صلى الله عليه وآله و سلم ) هم از اين واقعه خبر داده بودند . ( 1 )\r\nدرباره جنگ نهروان دو مورد از اخبار غيبى رسول خدا ( صلى الله عليه وآله و سلم ) به حضرت امير ( عليه السلام ) ظاهر شد كه يكى همين موضوع مخدج بود و ديگرى هم همان موضوعى بود كه قبل از شروع جنگ اصحاب آن حضرت خبر مىدادند خوارج از نهر گذشته اند ولى حضرت اصرار داشتند كه آنها از آب نگذشته اند ، تا اين كه خود حضرت تصميم گرفتند بروند و از نزديك اوضاع را بررسى كنند و وقتى به نزديكى آنان رسيدند معلوم شد كه مخبرين دروغ گفته و حق با حضرت امير ( عليه السلام ) بوده است .\r\nيك جوان مىگويد : وقتى تعداد زيادى از اصحاب خبر دادند خوارج از نهر\r\n\r\n","description":"","footnote":"\r\n1 - مناقب ابن شهرآشوب ، ج 2 ، ص 372 ( چاپ ديگر ج 3 ، ص 191 ) ; و كشف الغمة ، ج 1 ، ص 267\r\n","page_name":" 88 ","page_number":88},
  {"content":"\r\nگذشته اند و حضرت گفته آنها را نمىپذيرفت و حضرت تصميم گرفتند خودشان بروند و بررسى كنند ، من هم همراهشان حركت كردم و تصميم گرفتم اگر مخبرين راست گفته باشند به خاطر لجاجتى كه دارند و فقط به حرف خودشان توجّه دارند سرنيزه در چشم حضرت فروبرم ، ولى وقتى رفتيم مشاهده كردم كه خوارج اين طرف نهر هستند و اسبهاى خود را هم پى كرده و آماده جنگ هستند ، نگران شدم كه چرا چنين فكر بدى در مورد حضرت كرده ام ، به آن حضرت گفتم چنين انديشه اى داشتم آيا خدا توبه ام را قبول مىكند ؟ فرمود : توبه كن كه خدا توبه تو را مىپذيرد . ( 1 )\r\nخطبه 60\r\nو لمّا قتل الخوارج قيل له : يا اميرالمؤمنين ، هلك القوم باجمعهم ! فقال ( عليه السلام ) :\r\n« كَلاَّ وَاللهِ اِنَّهُمْ نُطَفٌ فِى اَصْلاَبِ الرِّجَالِ وَقَراراتِ النِّسَاءِ ، كُلَّمَا نَجَمَ مِنْهُمْ قَرْنٌ قُطِعَ ، حَتَّى يَكُونَ آخِرُهُمْ لُصُوصاً سَلاَّبِينَ »\r\nبقاى خوارج و آينده آنان\r\n« و لمّا قتل الخوارج قيل له : يا اميرالمؤمنين ، هلك القوم باجمعهم ! فقال ( عليه السلام ) : »\r\n( بعد از آن كه خوارج كشته شدند به حضرت گفته شد : همه قوم هلاك شدند ، پس حضرت فرمودند : )\r\n« كَلاَّ وَاللهِ اِنَّهُمْ نُطَفٌ فِى اَصْلاَبِ الرِّجَالِ وَقَراراتِ النِّسَاءِ »\r\n( به خدا سوگند چنين نيست ، آنها نطفه هايى هستند در پشت مردان و رحم زنان . )\r\n\r\n","description":"","footnote":"\r\n1 - منهاج البراعة ، ج 4 ، ص 355\r\n","page_name":" 89 ","page_number":89},
  {"content":"\r\n« نُطَف » جمع « نطفة » ، و « اصلاب » جمع « صلب » به معناى پشت مردان است . « قرارات » جمع « قرار » به معناى رحم زنان است . فرموده اند : نه چنين است كه شما خيال كرده ايد ، همه آنها كشته نشده اند . « انّهم نطف فى اصلاب الرّجال » آنها نطفه هايى هستند در صلب مردها « و قرارات النّساء » و در رحمهاى زنان . قبلا گفتيم كه نه نفر از آنها باقى ماندند ; يعنى بعد از اين هم خوارج توالد و تناسل دارند و تعداد آنها از همين نه نفرى كه مانده زياد مىشود ; و در حال حاضر تعداد زيادى از آنها در عمّان و شمال آفريقا با نام اباضيه ساكن اند .\r\n« كُلَّمَا نَجَمَ مِنْهُمْ قَرْنٌ قُطِعَ ، حَتَّى يَكُونَ آخِرُهُمْ لُصُوصاً سَلاَّبِينَ »\r\n( و هرگاه از آنها شاخى پيدا شود بريده مىشود ، تا اين كه آخرشان دزدان رباينده اموال مىشوند . )\r\n« نَجَمَ » به معناى « ظَهَرَ » يعنى ظاهر شده است . « قَرْن » به معناى شاخ است و مقصود رييس و رهبر است ; يعنى هرگاه از اين نه نفر رييس و رهبرى پيدا شود و بخواهند تشكيلاتى درست كنند « قُطِعَ » تشكيلاتشان به هم مىخورد و نابود مىشوند ، « حتّى يكون آخرهم لصوصاً سلاّبين » تا اين كه آن نسلهاى آخر آنها دزدها و غارتگرانى مىشوند كه به سرقت اموال و غارت مسافران دست مىزنند و از اين راه زندگى خود را تأمين مىكنند .\r\nخطبه 61\r\nو قال ( عليه السلام ) :\r\n« لاَتَقْتُلُوا الْخَوَارِجَ بَعْدِى ; فَلَيْسَ مَنْ طَلَبَ الْحَقَّ فَاَخْطَأَهُ كَمَنْ طَلَبَ الْبَاطِلَ فَاَدْرَكَهُ » يعنى معاوية و اصحابه\r\n","description":"","footnote":"","page_name":" 90 ","page_number":90},
  {"content":"\r\nبعد از من خوارج را نكشيد\r\n« لاَتَقْتُلُوا الْخَوَارِجَ بَعْدِى ; فَلَيْسَ مَنْ طَلَبَ الْحَقَّ فَاَخْطَأَهُ كَمَنْ طَلَبَ الْبَاطِلَ فَاَدْرَكَهُ »\r\n( بعد از من خوارج را نكشيد ; زيرا كسى كه طالب حق بوده و خطا كرده ، مانند كسى نيست كه طالب باطل بوده و آن را دريافته است . )\r\nحضرت فرموده اند بعد از من با خوارج جنگ نكنيد ، و در بيان علّت مىفرمايند : آن كسى كه در جستجوى حق است و در مسير حق طلبى خود اشتباه مىكند ، مانند كسى كه دنبال باطل مىرود و به هدف خود هم مىرسد نيست . مقصود حضرت مقايسه بين معاويه و اصحاب او با خوارج است ; معاويه و اصحاب معاويه از اوّل دنبال باطل بودند ، آنها براى رسيدن به دنيا و مقام و ثروت دنيا تلاش مىكردند ، ولى خوارج دنبال حق مىگردند امّا در تشخيص حق اشتباه مىكنند .\r\nفرق خوارج با معاويه\r\nدر عوام هم خشكه مقدّسهايى بوده اند كه از خدا و پيغمبر هم جلو مىزدند ، اينها بالاخره دنبال حق مىرفتند و با معاويه كه در راه باطل بود و براى رسيدن به جاه و مقام حركت مىكرد فرق دارند ; اينها حق طلبان گمراه بودند ولى آنها دانسته دنبال باطل مىرفتند ; اگر خوارج به مردم آزارى نمىدادند و به ايجاد مزاحمت براى مسلمانان دست نمىزدند و در راه خود بودند - گرچه در راه انحرافى بودند - حضرت با آنها جنگى نداشت ; و اين جنگ و جهادى كه حضرت امير ( عليه السلام ) با آنها كردند براى اين بود كه آنها در مسير حق طلبى خود به ايجاد مزاحمت براى ديگران هم دست مىزدند و مردم را به ناحق مىكشتند .\r\nاشكالى كه در اينجا كرده اند اين است كه اگر حضرت فرموده خوارج را نكشيد ، پس چرا خودشان آنها را كشتند ؟ جوابش اين است كه اينها مردم را به بدعتهاى خود دعوت مىكردند و آنها را به ناحق مىكشتند و در مقابل حضرت امير ( عليه السلام ) كه\r\n","description":"","footnote":"","page_name":" 91 ","page_number":91},
  {"content":"\r\nامام به حقّى بود ايستادند و با او اعلام جنگ دادند و حتّى طبق نقل تاريخ در جنگ نهروان در اين طرف نهر اسبهاى خود را پى كرده و آماده جنگ شده بودند . ( 1 ) لذا على ( عليه السلام ) ناچار است با اينها بجنگد و طبيعتاً در جنگ هم نان و حلوا تقسيم نمىكنند و كشته شدن در كار است . پس نظر حضرت از اين كه دستور مىدهند بعد از من اينها را نكشيد اين است كه وقتى من از دنيا رفتم و معاويه مسلّط شد ، اينها با معاويه و ديگران هم مىجنگند ، شما در لشگر معاويه با اينها جنگ نكنيد و در اين امر كمك معاويه نباشيد ، درست همان جوابى كه امام حسن ( عليه السلام ) به معاويه فرمود .\r\nپس از شهادت اميرالمؤمنين ( عليه السلام ) و صلح امام حسن ( عليه السلام ) خوارج منسجم شدند و با معاويه مىجنگيدند ، معاويه به امام حسن ( عليه السلام ) گفت : اينها هم دشمنان من و هم دشمنان شما هستند ، من نيرويى آماده مىكنم شما با خوارج بجنگيد ! حضرت فرمود : اين كه من با تو صلح كردم براى اين بود كه خون مسلمانان ريخته نشود ، و اگر بنا شود من جنگ كنم بايد اوّل با خودت جنگ كنم و تو اولاى به جنگ از اينها هستى ; يعنى جنگ با تو در اولويّت است . ( 2 )\r\nروايتى هم از حضرت صادق ( عليه السلام ) رسيده كه فرموده اند : حضرت امير ( عليه السلام ) فرموده اند : « لايقاتلهم بعدى الاّ من هم اولى بالحقّ منه » ( 3 ) يعنى هيچ كس بعد از من با اينها جنگ نمىكند مگر اين كه اينها نزديكتر به حق هستند از او ; در حقيقت حضرت خلفاى بنى اميّه و بنى عبّاس را تخطئه مىكنند ; چون بالاخره خوارج دنبال حق بودند و آنها بر باطل .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - مناقب ابن شهرآشوب ، ج 2 ( چاپ ديگر ج 3 ) ; و كشف الغمة ، ج 1 ، موضوع جنگ نهروان\r\n2 - منهاج البراعة ، ج 4 ، ص 383\r\n3 - تهذيب الاحكام ، ج 5 ، ص 144 ، باب قتال اهل البغى . . . ، حديث 4\r\n","page_name":" 92 ","page_number":92},
  {"content":"\r\nخطبه هاى\r\n62 و 63\r\n( درس 92 )\r\nعلّت ايراد خطبه شصت و دوّم\r\nابن ملجم مرادى كيست ؟\r\nاجلهاى محتوم و موقوف\r\nآنگاه كه اجل فرا رسد\r\nدنيا محلّ آزمايش\r\nدنيا در نظر خردمندان\r\n","description":"","footnote":"","page_name":" 93 ","page_number":93},
  {"content":"\r\n\r\n","description":"","footnote":"","page_name":" 94 ","page_number":94},
  {"content":"\r\nبسم الله الرحمن الرحيم\r\nخطبه 62\r\nو من كلام له ( عليه السلام ) لمّا خوّف من الغيلة :\r\n« وَاِنَّ عَلَىَّ مِنَ اللهِ جُنَّةً حَصِينَةً ، فَاِذَا جَاءَ يَوْمِى انْفَرَجَتْ عَنِّى وَأَسْلَمَتْنِى ، فَحِينَئِذ لاَيَطِيشُ السَّهْمُ ، وَلاَيَبْرَأُ الْكَلْمُ »\r\nموضوع بحث درسهايى از نهج البلاغه ، خطبه شصت و دوّم از نهج البلاغه عبده و شصت و يكم از نهج البلاغه فيض الاسلام است . اين خطبه با توجّه به تعبيرى كه مرحوم سيّد رضىّ كرده : « و من كلام له ( عليه السلام ) لمّا خوّف من الغيلة » از كلمات و سخنان حضرت اميرالمؤمنين ( عليه السلام ) است هنگامى كه از ربودن و ترور ترسانده شدند .\r\nعلّت ايراد خطبه شصت و دوّم\r\nآنچه در رابطه با ايراد اين خطبه گفته شده اين است كه روزى اشعث بن قيس ، ابن ملجم مرادى را در حال حمل سلاح مشاهده كرد ، از وى پرسيد : اين چه وقت\r\n","description":"","footnote":"","page_name":" 95 ","page_number":95},
  {"content":"\r\nشمشير بستن است ؟ ابن ملجم گفت : « اردت ان انحر به جزور القرية » ( 1 ) مىخواهم شتر نر آبادى را با آن بكشم . اشعث فهميد مقصود از شتر نر حضرت امير ( عليه السلام ) است ، از اين رو فوراً به آن حضرت خبر داده و از وى خواست او را بازداشت كنند ، حضرت در جواب فرمود : « ما قتلنى بعدُ » هنوز مرا نكشته است و اگر بخواهم او را بازداشت كرده يا به قتل برسانم قصاص قبل از جنايت كرده ام . البتّه اشعث بن قيس كسى بود كه از اين كار يعنى ترور حضرت بدش نمىآمد ، ولى اين طور بود كه براى خودنمايى اين اخبار را هم به حضرت امير ( عليه السلام ) مىداده است .\r\nدر موارد ديگرى هم به حضرت خبر داده بودند كه وقتى مشغول سخنرانى بوديد ابن ملجم گفته است مردم را از دست على راحت مىكنم ; در مورد ديگرى هم نقل شده وقتى حضرت مشغول خطبه خواندن بودند ابن ملجم همين سخن را به زبان جارى كرده بود كه مردم او را دستگير كرده و نزد آن حضرت آوردند ، حضرت فرمودند : « ما تريدون منه » چرا او را گرفته ايد و از او چه مىخواهيد ؟ جواب دادند : هنگامى كه سخنرانى مىكرديد گفت : « والله لاريحنّهم منك » به خدا قسم كه اين مردم را از دست تو راحت مىكنم ! حضرت اميرالمؤمنين ( عليه السلام ) فرمودند : « ما قتلنى بعدُ خلّوا عنه » ( 2 ) هنوز كه مرا نكشته ، او را آزاد كنيد . روى اين حساب بود كه مردم اصرار داشتند از حضرت محافظت كنند و حضرت اصرار داشتند كه احتياجى به محافظت نيست و در همين رابطه اين سخنان را ايراد فرمودند .\r\nابن ملجم مرادى كيست ؟\r\nابن ملجم يكى از افراد خيلى مخلص حضرت اميرالمؤمنين ( عليه السلام ) بود كه بعداً جزو خوارج در آمده و آن حضرت را به شهادت رساند . در مورد ابن ملجم گفته اند وقتى\r\n\r\n","description":"","footnote":"\r\n1 - منهاج البراعة ، ج 4 ، ص 385\r\n2 - منهاج البراعة ، ج 4 ، ص 385\r\n","page_name":" 96 ","page_number":96},
  {"content":"\r\nعثمان را كشتند و حضرت اميرالمؤمنين ( عليه السلام ) را به خلافت برگزيدند ، حضرت نامه اى به حاكم يكى از مناطق يمن نوشت و ضمن اين كه او را به حكومت ابقا كرده و دستورالعمل هايى براى او نوشتند ، از او خواسته بودند ده نفر از افراد ممتاز و برجسته اى را كه صد در صد مورد اعتماد هستند به مدينه بفرستد تا در معيّت امام باشند ، وقتى نامه حضرت به دست آن حاكم رسيد روى منبر رفته و با شوق زايدالوصفى نامه حضرت را روى منبر براى مردم خواند ، مردم از اين كه داماد پيغمبرخدا ( صلى الله عليه وآله و سلم ) به خلافت تعيين شده خيلى خوشحال شدند و اظهار شادمانى كردند ، بعد در مورد درخواست حضرت صد نفر را انتخاب كرد و از بين آن صد نفر هفتاد نفر را برگزيد تا بالاخره از بين آنها ده نفر را كه از زبده ترين افراد بودند انتخاب كرد و آنها را به مدينه اعزام نمود .\r\nاين ده نفر از اين كه بنا به درخواست حضرت انتخاب شده و عازم مدينه هستند و مىخواهند در ركاب حضرت اميرالمؤمنين ( عليه السلام ) باشند خيلى خوشحال بودند ، و وقتى به مدينه آمدند هر كدام خطابه اى خوانده و اظهار خوشحالى كردند . بعد حضرت از يكايك آنان نام و مشخّصاتشان را پرسيد تا اين كه به ابن ملجم رسيد فرمود : نام شما چيست ؟ گفت : نامم عبدالرحمن است ، حضرت پرسيدند فرزند چه كس ؟ گفت : ملجم مرادى ! وقتى حضرت نام پدر و نام قبيله او را شنيد از روى تعجب پرسيدند : مرادى ؟ ! او گفت آرى ، آنگاه حضرت شعرى خواندند و فرمودند : امان از مرادى ، ابن ملجم نگران شده و گفت من از مخلصين شما هستم ، تا اين كه وقتى رفتند حضرت فرمودند : اين شخص قاتل من است . ( 1 )\r\nبه هرحال ابن ملجم يكى از ارادتمندان و علاقه مندان به حضرت امير ( عليه السلام ) بود\r\n\r\n","description":"","footnote":"\r\n1 - اين قسمت از شرح خطبه هفتاد به اين درس منتقل شده است . منهاج البراعة ، ج 5 ، ص 127 به بعد\r\n","page_name":" 97 ","page_number":97},
  {"content":"\r\nولى در جريان صفّين از مارقين شد و بعداً همان روحيه اى را كه خوارج داشتند پيدا كرد و به نحوى كه مورّخين نوشته اند در صدد قتل حضرت امير ( عليه السلام ) برآمد و بالاخره حضرت را به شهادت رساند .\r\nاجلهاى محتوم و موقوف\r\nاز قرآن و روايات استفاده مىشود كه ما داراى دو اجل هستيم ، در آيه اى كه مربوط به قوم نوح است فرموده : ( ان اعبدوا الله و اتّقوه و اطيعون ، يغفرلكم من ذنوبكم و يؤخّركم الى اجل مسمّى انّ اجل الله اذا جاء لايؤخّر لو كنتم تعلمون ) ( 1 ) خدا را عبادت كنيد و تقوى داشته باشيد و از من پيروى كنيد ، اگر چنين كنيد خداوند گناهان شما را مىبخشد و مرگ شما را تأخير مىاندازد تا روز موعود فرا رسد . بعد مىفرمايد : ( انّ اجل الله اذا جاء لايؤخّر ) وقتى مرگ خدايى فرا رسد تأخير نمىپذيرد . از اين كه فرموده : اگر مرا اطاعت كنيد خدا مرگتان را تأخير مىاندازد استفاده مىشود كه اجل قابل تقديم و تأخير است ; و اين معنا منافات دارد با جمله اى كه مىگويد : اجل خدايى اگر فرا رسد تأخير ندارد .\r\nدر اصول كافى حمران از امام باقر ( عليه السلام ) از اين آيه شريفه كه فرموده : ( ثمّ قضى اجلا و اجل مسمّى عنده ) ( 2 ) سؤال مىكند : از يك طرف فرموده : خداوند به نحو قضا يك اجل غير قابل تغيير قرار داده ، و از طرف ديگر هم فرموده : ( و اجل مسمّى عنده ) يك اجل نامبرده اى هم نزد خدا هست ، معناى آن چيست ؟ حضرت فرمود : « هُما اجلان : اجل محتوم و اجل موقوف » ( 3 ) اجل دو تاست ، يكى اجل محتوم و حتمى است و يكى هم اجل موقوف است كه بر چيزى توقف دارد . در تفسير\r\n\r\n","description":"","footnote":"\r\n1 - سوره نوح ، آيات 3 و 4\r\n2 - سوره انعام ، آيه 2\r\n3 - كافى ، ج 1 ، ص 147\r\n","page_name":" 98 ","page_number":98},
  {"content":"\r\nعلى بن ابراهيم در تفسير همين آيه به سند صحيح از امام صادق ( عليه السلام ) نقل شده كه فرموده اند : اجل مقضىّ اجلى است كه خداوند آن را گذرانده و حتمى است ، و اجل مسمّى اجلى است كه خداوند آن را مقدّم و مؤخّر مىدارد ; و در اجل حتمى تقديم و تأخير وجود ندارد .\r\nروايات زيادى هم داريم كه اگر شما صدقه بدهيد هفتاد مرگ سوء از شما بر طرف مىشود ، اگر صله رحم كنيد عمرتان زياد مىشود ، ولى اگر قطع رحم كنيد عمرتان كوتاه مىشود ; همچنين رواياتى داريم در تأثير دعا ; توجيه اين روايات به اين است كه بگوييم صدقه و دعا و امثال اينها به نحو علّت تامّه نيستند بلكه به نحو اقتضا مىباشند ; اقتضاى صدقه رفع مرگهاى بد است ، اقتضاى صله رحم طول عمر است ; مثلا اگر كسى صله رحم كند اقتضا دارد عمر طبيعى هشتاد ساله او نود سال شود ، و اگر قطع رحم كند عمر هشتاد ساله او هفتاد يا شصت سال شود .\r\nبه بيان ديگر : روى جريان طبيعى و عادى و از روى اسباب و مسبّبات اين انسان با اين نيرو و اين قواى جسمانى استعداد هشتاد سال عمر طبيعى را دارد ، امّا اگر صله رحم كند يا مثلا يك شخص مستجاب الدّعوه اى براى او دعا كند و يا صدقه اى بدهد ده سال بر عمر او اضافه مىشود و اگر مثلاً قطع رحم كند ده سال از عمر او كم مىشود ، اين يك چيزى است كه در لوحِ محو و اثبات ثبت و ضبط شده ، امّا اين كه به حسب واقع اين شخص صله رحم مىكند يا نه ، صدقه مىدهد يا نه ، كسى براى او دعا مىكند يا نه ، خداوند از ازل مىدانسته ; اين مسأله براى ما قابل ترديد است امّا از نظر علم خدا چنين ترديدى وجود ندارد ، همان گونه كه خدا نسبت به گذشته عالم است نسبت به آينده هم عالم است و همه عالَم به علم حضورى نزد خداوند حاضر است .\r\nبنابراين اين كه فلان شخص چه مقدار عمر مىكند براى خدا معلوم است و از ازل مىدانسته كه او به دعا متوسل مىشود و يك فردى كه داراى نفس رحمانى\r\n","description":"","footnote":"","page_name":" 99 ","page_number":99},
  {"content":"\r\nاست براى او دعا مىكند و اين دعا سبب مىشود كه مثلا ده سال به عمرش اضافه شود ، و اين دعا نيز جزو اسباب و مسبّبات نظام وجود است . پس خداوند اجل حتمى او را مىداند و مىداند كه مثلا با دعا و صدقه عمر او نود سال مىشود ، امّا با اين مزاج و استخوان بندى و استعداد بيمارى اى كه دارد نشان مىدهد عمر طبيعى او با قطع نظر از دعا و صدقه يا قطع رحم هشتاد سال است ; يعنى اجل مسمّاى او هشتاد سال است .\r\nخداوند در قرآن شريف فرموده است : ( انّ الله عنده علم السّاعة و ينزّل الغيث و يعلم ما فى الارحام و ما تدرى نفس ماذا تكسب غداً و ما تدرى نفس بأىّ ارض تموت انّ الله عليم خبير ) ( 1 ) علوم قيامت ، نزول باران ، جنس جنين در رحم ، اين كه افراد فردا چه مىكنند و در كدام سرزمين مىميرند مخصوص خداوند است ، زيرا خدا عالم و آگاه است ; امّا هر كسى را كه بخواهد ممكن است از اين علوم آگاه نمايد كه از جمله آنان پيامبر ( صلى الله عليه وآله و سلم ) و ائمّه هدى ( عليهم السلام ) هستند .\r\nآنگاه كه اجل فرا رسد\r\n« وَاِنَّ عَلَىَّ مِنَ اللهِ جُنَّةً حَصِينَةً »\r\n( و به تحقيق كه خداوند بر من سپر محكمى قرار داده . )\r\nمرحوم سيّد مىگويد : « لمّا خوّف من الغيلة » وقتى حضرت امير ( عليه السلام ) را از حمله مخفيانه و يورشهاى ناگهانى و به اصطلاح امروز وقتى حضرت را از ترور ترساندند ، حضرت فرمودند : بر من از طرف خداوند سپر محكمى قرار داده شده است . « جُنّة » به معناى سپر و پوشش است . « حصينة » از مادّه « حِصن » به معناى محكم است . مقصود حضرت اين است كه خداى متعال تا پايان عمر مرا حفظ مىكند .\r\n\r\n","description":"","footnote":"\r\n1 - سوره لقمان ، آيه 34\r\n","page_name":" 100 ","page_number":100},
  {"content":"\r\n« فَاِذَا جَاءَ يَوْمِى انْفَرَجَتْ عَنِّى وَأَسْلَمَتْنِى »\r\n( پس هرگاه روز من به سر رسد آن سپر از من جدا شود و مرا تسليم مرگ كند . )\r\nمقصود از « يومى » اجل است ; يعنى وقتى اجل من فرا رسد . « انفرجت » از مادّه « فرج » به معناى شكاف است . « انفرجت عنّى » يعنى ميان من و آن سپر شكاف حاصل مىشود و آن سپر از من دور مىشود ، « و اسلمتنى » و مرا تسليم مرگ مىكند . مقصود اين است كه وقتى اجلم رسيد آن سپرى كه خدا براى من درست كرده بود و مرا از مرگ دور مىكرد از من جدا مىشود و مرا تسليم مرگ مىكند .\r\n« فَحِينَئِذ لاَيَطِيشُ السَّهْمُ ، وَلاَيَبْرَأُ الْكَلْمُ »\r\n( و در آن هنگام تيرِ مرگ خطا نرود و زخم آن شفا نيابد . )\r\n« لايطيش » از مادّه « طاش » است ، « لايطيش » يعنى منحرف نمىشود ; وقتى كه تيرانداز تير را شليك كند ، اگر مانعى در سر راه رسيدن تير به هدف باشد آن تير را از خوردن به هدف منحرف مىكند و اين را تعبير به « طاش السّهم » مىكنند ; يعنى تير از هدف منحرف شد . در اين جمله حضرت فرموده اند : « فحينئذ لايطيش السّهم » پس در آن هنگامى كه مرگم مىرسد تير مرگ منحرف نمىشود و به من اصابت مىكند .\r\n« و لايبرأ الكلم » ، « لايبرأ » از « بَرِئَ » به معناى بهبودى است . « كَلْم » به معناى جراحت است ; در كتاب جامى گفته : اين كه به كلمه و كلام ، كلمه و كلام گفته مىشود براى اين است كه كلمه و كلام دل انسان را جريحه دار مىكنند ، و به قول شاعر :\r\n« جراحات السّنان لها التيام * و لايلتام ما جرح اللّسان »\r\nجراحتهاى سرنيزه التيام دارند ولى جراحتهاى زبان التيام ناپذير مىباشند . حضرت هم مىفرمايند : وقتى تير مرگ به انسان اصابت كند جراحت آن التيام پذير نيست .\r\n","description":"","footnote":"","page_name":" 101 ","page_number":101},
  {"content":"\r\nخطبه 63\r\nو من خطبة له ( عليه السلام ) :\r\n« اَلاَ وَاِنَّ الدُّنْيَا دَارٌ لاَيُسْلَمُ مِنْهَا اِلاَّ فِيهَا ، وَلاَيُنْجَى بِشَىْء كَانَ لَهَا ، ابْتُلِىَ النَّاسُ فِيهَا فِتْنَةً ، فَمَا اَخَذُوهُ مِنْهَا لَهَا اُخْرِجُوا مِنْهُ وَحُوسِبُوا عَلَيْهِ ، وَمَا اَخَذُوهُ مِنْهَا لِغَيْرِهَا قَدِمُوا عَلَيْهِ وَاَقَامُوا فِيهِ ، فَاِنَّهَا عِنْدَ ذَوِى الْعُقُولِ كَفَىْءِ الظِّلِّ ، بَيْنَا تَرَاهُ سَابِغاً حَتَّى قَلَصَ ، وَزَائِداً حَتَّى نَقَصَ »\r\nسخنان حضرت در اين خطبه در مورد بىوفايى دنيا و دل نبستن به آن است ، اين دنيا به هيچ كس وفا نكرده و همه چيز آن فانى شدنى و از دست رفتنى است ، مال و ثروت و مقام دنيا براى امتحان به افراد داده شده ; و حضرت امير ( عليه السلام ) هم در اين خطبه به همين مطالب توجّه داده اند .\r\nدنيا محلّ آزمايش\r\n« اَلاَ وَاِنَّ الدُّنيَا دَارٌ لاَيُسْلَمُ مِنْهَا اِلاَّ فِيهَا ، وَلاَيُنْجَى بِشَىْء كَانَ لَهَا »\r\n( آگاه باشيد كه اين دنيا سرايى است كه هيچ كس از آن به سلامت نمىماند مگر در خود دنيا ، و هيچ كس در آن نجات پيدا نمىكند به چيزى كه براى دنياست . )\r\nاهل معرفت گفته اند باطن اين دنيا جهنّم است ، و كسانى كه در اين دنيا وسائل نجات خود را فراهم نكنند اهل جهنّم هستند و در آن مىمانند . خداوند در قرآن\r\n","description":"","footnote":"","page_name":" 102 ","page_number":102},
  {"content":"\r\nشريف فرموده است : ( و ان منكم الاّ واردها كان على ربّك حتماً مقضيّاً ) ( 1 ) هيچ يك از شما نيست مگر اين كه وارد جهنّم مىشود و اين حكم حتمى پروردگار تو است . پل صراط روى جهنّم است و هر كسى كه مىخواهد به بهشت برود بايد از روى پل جهنّم عبور كند ، باطن دنيا جهنّم است منتها يك راه مستقيمى در اين دنيا وجود دارد كه آن خطّ دين و امام به حقّ است و اين راه انسان را از جهنّم نجات مىدهد .\r\nدر روايات ما صراط مستقيم را به امام واجب الاطاعة تفسير فرموده اند ، ( 2 ) پس هر كس در خط مستقيم امامِ به حقّ قرار گيرد از جهنّم دنيا رهيده و در نتيجه از پل صراطِ روز قيامت هم به خوبى عبور مىكند ، امّا كسانى كه به دنيا چسبيده اند و مال و مقام دنيا آنها را مقهور كرده است در حقيقت به جهنّم چسبيده اند و در آخرت هم بهره اى جز اين ندارند .\r\nحضرت در اين جمله فرموده اند : « الا و انّ الدّنيا دار لايسلم منها الاّ فيها » آگاه باشيد كه اين دنيا خانه اى است كه انسان از آن جان سالم به درنمى برد مگر در همين دنيا ; يعنى اگر توانستى در اين دنيا بار آخرت خود را ببندى سالم در رفته اى ، و گرنه هيچ بهره و سودى نبرده و گرفتار جهنّم شده اى . « و لاينجى بشىء كان لها » و هيچ كس در آن نجات پيدا نمىكند به چيزى كه براى دنياست ; يعنى كارهايى كه براى رسيدن به مقام و ثروت دنيا باشد براى آخرت فايده ندارد و انسان را از گرفتاريهاى آخرت نجات نمىدهد .\r\n« ابْتُلِىَ النَّاسُ فِيهَا فِتْنَةً ، فَمَا اَخَذُوهُ مِنْهَا لَهَا اُخْرِجُوا مِنْهُ وَحُوسِبُوا عَلَيْهِ ، وَمَا اَخَذُوهُ مِنْهَا لِغَيْرِهَا قَدِمُوا عَلَيْهِ وَاَقَامُوا فِيهِ »\r\n\r\n","description":"","footnote":"\r\n1 - سوره مريم ، آيه 71\r\n2 - تفسير نور الثقلين ، ج 1 ، ص 21 تا 23\r\n","page_name":" 103 ","page_number":103},
  {"content":"\r\n( مردم در دنيا گرفتار آزمايش هستند ، پس آنچه را كه براى دنيا به دست آوردند از كفشان مىرود و حساب آن را هم بايد پس بدهند ، و آنچه را براى غير دنيا تهيه نمايند بر آن وارد مىشوند و هميشه با آنهاست . )\r\n« فتنة » به معناى امتحان و آزمايش است ، و از نظر تركيب مفعول مطلق تأكيدى است براى « ابتلى » كه از غيرِ لفظ آن فعل آمده است ; يعنى مردم در اين دنيا آزمايش شده اند آزمايش شدنى ، يعنى اين دنيا جاى امتحان است و مردم هم در اين دنيا درست و حسابى امتحان مىشوند . در سوره ملك فرموده است : ( الّذى خلق الموت و الحيوة ليبلوكم ايّكم احسن عملا ) ( 1 ) خدايى كه مرگ و زندگانى را براى امتحان شما آفريده تا اين كه ببيند كار كدامتان بهتر است ; اما اگر « ابتلى النّاس بها فتنة » باشد كه در بعضى نسخه ها چنين است ، آن وقت معنا اين است كه مردم به وسيله دنيا امتحان مىشوند ، به اين معنا كه طبيعت و ذات دنيا وسيله آزمايش است .\r\n« فما اخذوه منها لها اخرجوا منه و حوسبوا عليه » هرچه را اين مردم از اموال و مقام دنيا براى همين دنيا بگيرند - مثلا مال دنيا را براى دنيا بخواهند ، مقام دنيا را براى دنيا بخواهند ، براى اين كه مىخواهند شهرت پيدا كنند و مثلا مردم به آنها احترام بگذارند و اسمشان سرِ زبانها باشد - « اخرجوا منه » آنها را از اين دنيا خارج مىكنند « و حوسبوا عليه » و بر آن مال و مقامى هم كه داشته اند آنها را محاسبه مىكنند ; بايد حساب پس دهند كه آن مال و مقام را در چه راهى صرف كرده اند ، و اگر در راه خدا مصرف نكرده باشند مجازات مىشوند كه چرا در راه خدا مصرف نكرده اند .\r\n« و ما اخذوه منها لغيرها قدموا عليه و اقاموا فيه » امّا اگر مال و مقام دنيا را در راه\r\n\r\n","description":"","footnote":"\r\n1 - سوره ملك ، آيه 2\r\n","page_name":" 104 ","page_number":104},
  {"content":"\r\nآخرت مصرف كرده اند - مثلا با ثروت دنيا به داد بينوايان برسند و با رياستى كه به دست آورده اند حقوق مظلومين را احيا كنند - روز قيامت بر همان اعمال نيك خود وارد مىشوند و از آن بهره مند مىگردند ; در قرآن شريف آمده است : ( و ما تقدّموا لانفسكم من خير تجدوه عند الله ) ( 1 ) هر نيكى و كار خوبى را كه براى خود پيش بفرستيد پاداش نيكو نزد خدا خواهيد يافت ; و در آيه ديگر فرموده است : ( فمن يعمل مثقال ذرّة خيراً يره ) ( 2 ) كسى كه به اندازه سر سوزنى كار نيك انجام دهد در قيامت مىبيند . اينجا هم حضرت امير ( عليه السلام ) فرموده اند : آن مقدار از اموال دنيا را كه براى غير دنيا يعنى براى آخرت بگيرند وارد بر آن مىشوند « و اقاموا فيه » و در آن اقامت مىكنند ، انسانهاى نيكوكار در قيامت در بهشت اقامت مىكنند و آن بهشت تجسّم اعمال نيك آنهاست .\r\nدنيا در نظر خردمندان\r\n« فَاِنَّهَا عِنْدَ ذَوِى الْعُقُولِ كَفَىْءِ الظِّلِّ ، بَيْنَا تَرَاهُ سَابِغاً حَتَّى قَلَصَ ، وَزَائِداً حَتَّى نَقَصَ »\r\n( زيرا دنيا نزد خردمندان مانند برگشتن سايه است ، همين كه آن را گسترده بينى جمع شود ، و چون آن را زياد بينى كم شود . )\r\n« فىء » از مادّه « فاء يفىء » به معناى « رجع » يعنى برگشتن است ، سايه قبل از ظهر سايه است ، سايه بعد از ظهر هم سايه است ، با اين فرق كه سايه بعد از ظهر برگشت سايه قبل از ظهر است . « سابغاً » به معناى كثير و ممتد است ، « فىء سابغ » يعنى سايه برگشته كه همه زمين را فراگرفته است ، « حتّى قلص » تا اين كه تمام شود و شب فرارسد . « زائداً » از مادّه « زاد » به معناى زياده ، و « نقص » از « نقصان » به معناى كمى است .\r\n\r\n","description":"","footnote":"\r\n1 - سوره بقره ، آيه 110\r\n2 - سوره زلزال ، آيه 7\r\n","page_name":" 105 ","page_number":105},
  {"content":"\r\nحضرت مىفرمايند : « فإنّها » اين دنيا « عند ذوى العقول » نزد صاحبان عقل و خرد « كفىء الظّلّ » مانند برگشتن سايه است ، « بينا تراه سابغاً » همين كه آن را فراوان و بزرگ و طولانى مىبينيد « حتّى قلص » تا اين كه تمام مىشود و شب فرا مىرسد ، « و زائداً حتّى نقص » و وقتى آن را زياد مىبينيد به نقصان مىگرايد تا اين كه كم مىشود و نابود مىگردد ; مانند سايه قبل از ظهر .\r\nدنيا در كلام حضرت به سايه تشبيه شده ، و اين دلالت بر كمال بى ارزشى و بى پايگى دنيا دارد ، صاحبان عقل و خرد براى دنيا ارزشى قائل نيستند و آن را همانند سايه اى كه پايه و اساسى ندارد مىدانند . دنيا فقط وسيله رسيدن به اهداف عالى آخرت است ، و همان گونه كه حضرت در ابتداى همين خطبه فرموده اند « لايسلم منها الاّ فيها » انسان در اين دنيا و به وسيله همين دنيا سعادتمند مىشود ، مال دنيا براى رسيدن به سعادت آخرت است ، مقام و رياست دنيا براى انجام وظيفه و رسيدن به مقام آخرت است ، و خلاصه اين دنيا وسيله است نه هدف ، و باز به تعبير حضرت « لاينجى بشىء كان لها » نجات نيست به چيزى كه براى دنياست ، ثروت و مقام دنيا اگر براى همين دنيا باشد فقط مايه فخر به ديگران است و هيچ گرفتارى اخروى را بر طرف نمىكند .\r\nوالسّلام عليكم و رحمة الله و بركاته\r\n","description":"","footnote":"","page_name":" 106 ","page_number":106},
  {"content":"\r\nخطبه 64\r\n( درس 93 )\r\nمبادرت به مرگ و كسب توشه آخرت\r\nچرا بايد آماده آخرت شد ؟\r\nفاصله ما با بهشت و جهنّم\r\nاز دنيا بهره اخروى برگيريد\r\nمخفى بودن مرگ بر انسان\r\nحسرت و ندامت غافلان\r\nدعاى خير حضرت\r\n","description":"","footnote":"","page_name":" 107 ","page_number":107},
  {"content":"\r\n\r\n","description":"","footnote":"","page_name":" 108 ","page_number":108},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« وَاتَّقُوا اللهَ عِبَادَاللهِ ، وَبَادِرُوا آجَالَكُمْ بِاَعْمَالِكُمْ ، وَابْتَاعُوا مَا يَبْقَى لَكُمْ بِمَا يَزُولُ عَنْكُمْ ، وَتَرَحَّلُوا فَقَدْ جُدَّ بِكُمْ ، وَاسْتَعِدُّوا لِلْمَوْتِ فَقَدْ اَظَلَّكُمْ ، وَكُونُوا قَوْماً صِيحَ بِهِمْ فَانْتَبَهُوا ، وَعَلِمُوا اَنَّ الدُّنْيَا لَيْسَتْ لَهُمْ بِدَار فَاسْتَبْدَلُوا ; فَاِنَّ اللهَ سُبْحانَهُ لَمْ يَخْلُقْكُمْ عَبَثاً ، وَلَمْ يَتْرُكْكُمْ سُدىً ، وَمَا بَيْنَ اَحَدِكُمْ وَبَيْنَ الْجَنَّةِ اَوِ النَّارِ اِلاَّ الْمَوْتُ اَنْ يَنْزِلَ بِهِ ، وَاِنَّ غَايَةً تَنْقُصُهَا اللَّحْظَةُ وَتَهْدِمُهَا السَّاعَةُ لَجَدِيرَةٌ بِقِصَرِالْمُدَّةِ ، وَاِنَّ غَائِباً يَحْدُوهُ الْجَدِيدَانِ اللَّيْلُ وَالنَّهَارُ لَحَرِىٌّ بِسُرْعَةِ الاَْوْبَةِ ، وَاِنَّ قَادِماً يَقْدُمُ بِالْفَوْزِ وَالشِّقْوَةِ لَمُسْتَحِقٌّ لاَِفْضَلِ الْعُدَّةِ ، فَتَزَوَّدُوا فِى الدُّنْيَا مِنَ الدُّنْيَا مَا تُحْرِزُونَ بِهِ اَنْفُسَكُمْ غَداً ، فَاتَّقَى عَبْدٌ رَبَّهُ ، نَصَحَ نَفْسَهُ ، وَقَدَّمَ تَوْبَتَهُ ، وَغَلَبَ شَهْوَتَهُ ، فَاِنَّ اَجَلَهُ مَسْتُورٌ عَنْهُ ، وَاَمَلَهُ خَادِعٌ لَهُ ، وَالشَّيْطانَ مُوَكَّلٌ بِهِ ، يُزَيِّنُ لَهُ الْمَعْصِيَةَ لِيَرْكَبَهَا ، وَيُمَنِّيهِ التَّوْبَةَ لِيُسَوِّفَهَا حَتَّى تَهْجُمَ مَنِيَّتُهُ عَلَيْهِ اَغْفَلَ مَا يَكُونُ عَنْهَا ، فَيَالَهَا حَسْرَةً عَلَى ذِى غَفْلَة اَنْ يَكُونَ عُمُرُهُ عَلَيْهِ حُجَّةً ، وَاَنْ تُؤَدِّيَهُ اَيَّامُهُ اِلَى شِقْوَة ، نَسْأَلُ اللهَ سُبْحَانَهُ اَنْ يَجْعَلَنَا وَاِيَّاكُمْ مِمَّنْ لاَتُبْطِرُهُ نِعْمَةٌ ، وَلاَتُقَصِّرُ بِهِ عَنْ طَاعَةِ رَبِّهِ غَايَةٌ ، وَلاَتَحُلُّ بِهِ بَعْدَ الْمَوْتِ نَدَامَةٌ وَلا كَآبَةٌ »\r\nموضوع بحث درسهايى از نهج البلاغه ، خطبه شصت و چهارم از نهج البلاغه عبده و شصت و سوّم از نهج البلاغه فيض الاسلام است . اين خطبه عمدتاً در مورد\r\n","description":"","footnote":"","page_name":" 109 ","page_number":109},
  {"content":"\r\nپرهيزكارى ، نيكوكارى ، دورى از دنيا و آمادگى براى سفر آخرت است .\r\nمبادرت به مرگ و كسب توشه آخرت\r\n« وَاتَّقُوا اللهَ عِبَادَاللهِ ، وَبَادِرُوا آجَالَكُمْ بِاَعْمَالِكُمْ »\r\n( اى بندگان خدا حريم خدا را حفظ كنيد ، و به سبب اعمال خود بر مرگتان پيش دستى نماييد . )\r\nمن بارها در مواردى كه حضرت امير ( عليه السلام ) از تقوى سخن گفته اند عرض كرده ام كه « تقوى » از مادّه « وقاية » به معناى حفظ كردن نفس از محرّمات الهى است . « تقوى » در اصل « وقوى » بوده ، و « اتّقوا » امر حاضر از باب افتعال آن مىباشد كه اصل آن « اوتقوا » بوده است ; يعنى خود را كنترل كنيد ; به اين معنا كه دست خود را حفظ كنيد ، پاى خود را حفظ كنيد ، چشم و گوش خود را حفظ كنيد ، دهان و زبان خود را حفظ كنيد ، شكم و فرج خود را حفظ كنيد ، و خلاصه تمامى اعضاء و جوارح خود را از هرز رفتن و از انجام محرّمات و ارتكاب گناه حفظ كنيد .\r\n« عباد الله » مناداست و در اصل « يا عباد الله » بوده ; يعنى اى بندگان خدا خود را كنترل كنيد . حفظ كردن نفس و كنترل آن در مورد محرّمات و منكرات است ، شما بايد اعضاء و جوارح خود را از اين كه در معصيت خدا مصرف شود حفظ كنيد و آن را از هرز رفتن و بيهوده بودن كنترل كنيد و در راه عبادت خدا مصرف نماييد .\r\n« و بادروا آجالكم باعمالكم » ، « بادروا » هم به معناى شتافتن و هم به معناى سبقت گرفتن است . « آجال » جمع « اجل » به معناى وقت مرگ است . « اعمال » هم جمع « عمل » و مقصود از آن اعمال صالح است . معناى جمله اين است كه با اعمالتان به مرگتان بشتابيد يا بر آن سبقت بگيريد . اين امر به معناى رفتن به طرف مرگ و خودكشى نيست ، بلكه مىخواهد مبادرت را روى اعمال ببرد ; به اين معنا كه مرگ خواه ناخواه مىآيد ، پس شما مبادرت به اعمال نيك كنيد تا از نظر اعمال\r\n","description":"","footnote":"","page_name":" 110 ","page_number":110},
  {"content":"\r\nصالح آمادگى مرگ را داشته باشيد ، و اين طور نباشد كه غافل باشيد و وقتى مرگ فرارسيد نگران شويد .\r\n« وَابْتَاعُوا مَا يَبْقَى لَكُم بِمَا يَزُولُ عَنْكُمْ »\r\n( آنچه را برايتان باقى مىماند به وسيله آنچه از دست شما مىرود خريدارى كنيد . )\r\n« ابتياع » به معناى خريدن است و « ابتاعوا » فعل امر مىباشد ; « ب‍ » در جمله « بما يزول » مثل « ب‍ » در جمله « بعت هذا بهذا » براى مقابله است ، يعنى و بخريد آنچه را برايتان باقى مىماند در مقابل آنچه از دست شما مىرود ; به بيان واضح تر با اين پولى كه خدا به شما داده و از دستتان مىرود ، چيزى را كه برايتان باقى مىماند بخريد ; با اين مقامى كه خدا به شما داده و از دستتان مىرود ، براى ترويج دين خدا خدمت كنيد كه ثواب آن برايتان باقى مىماند ; با اين زبان و گوش و چشمى كه خدا به شما داده و خواهى نخواهى از شما گرفته مىشود ، چيزى براى آخرت خود اندوخته كنيد كه باقى مىماند و . . .\r\nدر يك معامله عرفى چهار چيز وجود دارد : يكى فروشنده ، ديگرى خريدار ، سوّم ثمن يعنى پولى كه مىدهى ، و چهارم مثمن يعنى جنسى را كه مىگيرى . در كلام مورد بحث ما هم چهار چيز وجود دارد : فروشنده كه شما هستى ، دوّم خريدار كه خداوند است ، سوّم ثمن است يعنى پولى كه دارى به مستمندان مىدهى يا با آن بيمارستان مىسازى يا صرف ازدواج يك پسر و دختر بى بضاعت مىكنى و . . . و چهارم مثمن است يعنى بهشتى است كه در عوض و در مقابل آن دريافت مىكنى .\r\nدر قرآن شريف آمده است : ( انّ الله اشترى من المؤمنين انفسهم و اموالهم بانّ لهم الجنّة ) ( 1 ) خداوند جان و مال مؤمنان را از آنان خريدارى نموده و در عوض\r\n\r\n","description":"","footnote":"\r\n1 - سوره توبه ، آيه 111\r\n","page_name":" 111 ","page_number":111},
  {"content":"\r\nبه آنان بهشت را مىدهد . در اين آيه نيز فروشنده شما هستى كه از جان و مالت مايه مىگذارى ، و خريدار خداست كه در عوض بهشت را به شما مىدهد .\r\nچرا بايد آماده آخرت شد ؟\r\n« وَتَرَحَّلُوا فَقَدْ جُدَّ بِكُم ، وَاسْتَعِدُّوا لِلْمَوْتِ فَقَدْ اَظَلَّكُمْ ، وَكُونُوا قَوْماً صِيحَ بِهِمْ فَانْتَبَهُوا ، وَعَلِمُوا اَنَّ الدُّنْيَا لَيْسَتْ لَهُمْ بِدَار فَاسْتَبْدَلُوا ; فَاِنَّ اللهَ سُبْحانَهُ لَمْ يَخْلُقْكُمْ عَبَثاً ، وَلَمْ يَتْرُكْكُمْ سُدىً »\r\n( و آماده باشيد كه براى كوچ دادن شما شتاب دارند ، و براى مرگ مهيّا شويد كه بر شما سايه افكنده است ، چون گروهى باشيد كه چون بر آنها فرياد كشيده شد بيدار شدند ، و دانستند كه دنيا جاى اقامت نيست پس دنياى خود را با آخرت تبديل كردند ، زيرا خدا شما را بى جهت نيافريده ، و مهمل و بيكار رها نكرده است . )\r\n« ترحّلوا » يعنى كوچ كنيد ، گرچه كوچ كردن به سوى مرگ است ولى به معناى خودكشى نيست و مقصود آمادگى براى مرگ است . فرموده اند : آماده و مهيّاى مرگ شويد كه « فقد جدّ بكم » نسبت به شما تسريع شده است . پس معناى جمله اين است كه آماده مرگ باشيد ; براى اين كه مرگ با سرعت هرچه تمامتر به سوى شما حركت مىكند .\r\n« و استعدّوا للموت » و مهيّاى مرگ باشيد . دو كلمه « ترحّلوا » ، و « استعدّوا » از جهت معنا يكى هستند يعنى آماده شويد ، اگر چه به حسب لفظ « ترحّلوا » يعنى كوچ كنيد ; چون اختيار مرگ به دست ما نيست و خودكشى هم حرام است ، پس لازمه اش اين است كه به معناى اوّل باشد . يعنى مهيّاى مرگ شويد كه « فقد اظلّكم » اين مرگ بر سر شما سايه افكنده است . سايه افكندن مرگ بر سر ما كنايه از نزديك بودن مرگ است به ما ، در حقيقت حضرت خواسته بگويد آماده مرگ باشيد براى اين كه مرگتان نزديك است .\r\n","description":"","footnote":"","page_name":" 112 ","page_number":112},
  {"content":"\r\n« و كونوا قوماً صيح بهم » ، اگر مثلا يك جمعيتى در خواب باشند و يا بى خيال براى استراحت نشسته باشند و ناگهان بر آنها فرياد زده شود ، يك دفعه به خود مىآيند و همه حواسها متوجّه سمت فرياد و فرياد زننده مىشود كه هدف از اين فرياد چيست . پس آنها با آن فرياد متوجّه مىشوند ، از خواب بيدار مىشوند و اگر غفلت دارند متنبّه مىشوند . اينجا هم حضرت فرموده اند : مانند جمعيّتى باشيد كه بر آنها فرياد كشيده شده « فانتبهوا » پس همان گونه كه آنها متنبّه شده اند شما هم متنبّه شويد ; يعنى از خواب غفلت بيدار شويد و به فكر مرگ باشيد .\r\n« و علموا انّ الدّنيا ليست لهم بدار فاستبدلوا » و آن جمعيتى كه دانستند اين دنيا براى آنان خانه زندگى نيست پس طلب تبديل كردن آن را كردند ; يعنى كارى كردند كه اين خانه را با يك خانه آخرتى كه بهتر از اين خانه است عوض كنند . البتّه مىدانيم راهش اين است كه انسان اعمال خوب انجام دهد و هميشه در فكر انجام وظيفه خود باشد .\r\n« فانّ الله سبحانه لم يخلقكم عبثاً و لم يترككم سدىً » ، اين جمله مثل اين است كه جواب براى يك سؤال مقدّر باشد ; گويا كسى مىپرسد مگر خدا ما و اين دنيا را بيهوده خلق فرموده كه آنان آن را خانه زندگى براى خود نگرفته اند ؟ در جواب گفته شده : « فانّ الله سبحانه » آن خدايى كه منزّه از نقائص است « لم يخلقكم عبثاً » شما را بيهوده خلق نفرموده « و لم يترككم سدىً » و شما را مهمل رها نكرده است .\r\nقرآن شريف فرموده است : ( انّ فى خلق السّماوات و الارض و اختلاف اللّيل و النّهار لآيات لاولى الالباب ، الّذين يذكرون الله قياماً و قعوداً و على جنوبهم و يتفكّرون فى خلق السّماوات و الارض ربّنا ما خلقت هذا باطلا سبحانك فقنا عذاب النّار ) ( 1 ) در خلقت آسمانها و زمين و اختلاف شب و روز نشانه هايى است براى\r\n\r\n","description":"","footnote":"\r\n1 - سوره آل عمران ، آيات 190 و 191\r\n","page_name":" 113 ","page_number":113},
  {"content":"\r\nصاحبان عقل ، آنهايى كه خداوند را در حالتهاى مختلف ايستاده ، نشسته و خوابيده به ياد مىآورند و در خلقت آسمانها و زمين انديشه مىكنند و مىگويند : خدايا تو اين جهان را باطل نيافريده اى و تو از اين كار منزّه و پاكى ، پس ما را از عذاب آتش جهنّم مصون و محفوظ بدار .\r\nخداى عالم همه اين موجودات جهان هستى را براى انسان آفريده ، و انسان را كه اشرف مخلوقات است براى رسيدن به كمالات آفريده است ، و به قول سعدى :\r\n« ابر و باد و مه و خورشيد و فلك در كارند * تا تو نانى به كف آرى و به غفلت نخورى\r\nهمه از بهر تو سرگشته و فرمانبردار * شرط انصاف نباشد كه تو فرمان نبرى » ( 1 )\r\nخداوند از نقائص پاك و منزّه است ، و اين كه او اين جهان را بى هدف آفريده باشد براى خدا نقص است ، پس خدا اين جهان را بى هدف نيافريده و تو را مهمل و بدون جهت در اين عالم ترك نكرده است .\r\nمى بينيم انسان داراى نيروها و قواى متعدّدى است ; نيروى شهوت دارد ، و اگر شهوت غذا خوردن نداشت غذا نمىخورد و مىمرد ، اگر شهوت جنسى نداشت نسل بشر منقرض مىشد ; نيروى غضب دارد ، و اگر قوه غضبيّه نداشت از خود و از حريم عقيده اش دفاع نمىكرد و . . . پس همه اين قوا و نيروها را خداوند براى احتياج بشر به او داده ، بعد مىبينيم خداوند يك نيروى ديگرى هم در انسان قرار داده كه در اثر اين نيرو هيچ وقت به هيچ چيز قانع نيست و هرچه را بيابد بالاتر از آن را به حسب طبع طلب مىكند ، همين طلب طبيعى بهترين دليل و بهترين گواه است بر اين كه انسان براى هدف بزرگترى خلق شده و طالب كمال مطلق است كه\r\n\r\n","description":"","footnote":"\r\n1 - گلستان سعدى\r\n","page_name":" 114 ","page_number":114},
  {"content":"\r\nاز راه اين دنيا و در خارج از اين دنيا به دست خواهد آمد .\r\nفاصله ما با بهشت و جهنّم\r\n« وَمَا بَيْنَ اَحَدِكُمْ وَبَيْنَ الْجَنَّةِ اَوِ النَّارِ اِلاَّ الْمَوْتُ اَنْ يَنْزِلَ بِهِ »\r\n( و ميان هر يك از شما و بهشت يا جهنّم فاصله اى نيست مگر مرگ كه او را دريابد . )\r\nما در اين دنيا هستيم و بهشت و جهنّم در عالم ديگر است ، به نظر ابتدايى خيال مىكنيم فاصله خيلى زيادى بين ما و بهشت و جهنّم است ، در صورتى كه فقط يك مرگ فاصله است « ان ينزل به » همين كه اين مرگ برسد فاصله برداشته مىشود ، كى مىرسد ؟ معلوم نيست ، ممكن است يك لحظه ديگر مرگ فرارسيده و آن فاصله برداشته شود .\r\n« وَاِنَّ غَايَةً تَنْقُصُهَا اللَّحْظَةُ وَتَهْدِمُهَا السَّاعَةُ لَجَدِيرَةٌ بِقِصَرِالْمُدَّةِ »\r\n( و زندگى و عمر محدودى كه نگاهى آن را كم مىكند و ساعتى آن را خراب مىنمايد به طور قطع سزاوار كوتاهى مدّت است . )\r\nمقصود از « غاية » طول مدّت حيات و عمر انسان است ، فرموده اند : اين عمرى كه اگر يك لحظه از آن برود آن را كم مىكند و اگر يك ساعت از آن برود به كلّى تمامش مىكند ، سزاوارترين چيز به كوتاهى است ، براى اين كه اگر هزار سال هم باشد مىگذرد و تمام مىشود .\r\nاينجا حضرت امير ( عليه السلام ) لحظه را كمتر از ساعت گرفته اند - گرچه مقصود از ساعت آن ساعت اصطلاحى خودمان نيست - براى اين كه فرمود : « تنقصها اللّحظة ، و تهدمها السّاعة » يك لحظه از عمر كه مىرود آن را ناقص مىكند ، و يك ساعت كه از آن مىگذرد آن را منهدم و ويران مىنمايد .\r\n« وَاِنَّ غَائِباً يَحْدُوهُ الْجَدِيدَانِ اللَّيْلُ وَالنَّهَارُ لَحَرِىٌّ بِسُرْعَةِ الاَْوْبَةِ »\r\n( و آن دور از وطنى كه شب و روز او را مىرانند سزاوار است كه به زودى بازگشت كند . )\r\n","description":"","footnote":"","page_name":" 115 ","page_number":115},
  {"content":"\r\nمقصود از « غائباً » انسان است كه از منزل حقيقى خود دور است . « يحدوه » از « حدى » به معناى بردن با سرعت است . « جديدان » به شب و روز گفته مىشود چون آنها مرتّب تازه مىشوند . و « اوبة » هم به معناى رجوع است . مىفرمايد : « و إنّ غائباً » و انسان غايب از وطنى كه « يحدوه الجديدان اللّيل و النّهار » شب و روز او را سوق مىدهند « لحرىّ بسرعة الاوبة » هرآينه سزاوار است كه گويند خيلى زود رجوع مىكند ، يعنى به وطن خود برمى گردد .\r\n« وَاِنَّ قَادِماً يَقْدُمُ بِالْفَوزِ وَالشِّقْوَةِ لَمُسْتَحِقٌّ لاَِفْضَلِ الْعُدَّةِ »\r\n( و كسى كه با سعادت و نيكبختى يا شقاوت و بدبختى وارد مىشود ، نيكوترين توشه را نيازمند است . )\r\n« قادم » به معناى كسى است كه شروع به آمدن كرده و در راه است . « فوز » رستگارى ، و « شِقوة » به معناى بدبختى و شقاوت است . بالاخره همه انسانها در حركت به سوى مرگ هستند ، و به آن سرايى هم كه مىرسند يا به رستگارى و خوشبختى مىرسند و يا به بدبختى و شقاوت . حالا فرموده اند : همه اينهايى كه مىآيند « لمستحقّ لافضل العدّة » نيازمند بهترين زاد و توشه هستند . « عدّة » به معناى ابزارى است كه مهيّا مىشود ; قرآن مجيد مىفرمايد : ( و اعدّوا لهم ما استطعتم من قوّة ) ( 1 ) و مهيّا كنيد در برابر دشمنان آنچه مىتوانيد از نيرو .\r\nاز دنيا بهره اخروى برگيريد\r\n« فَتَزَوَّدُوا فِى الدُّنْيَا مِنَ الدُّنْيَا ، مَا تُحْرِزُونَ بِهِ اَنْفُسَكُمْ غَداً »\r\n( پس از همين دنيا توشه برداريد ، چيزهايى را كه فردا خود را به وسيله آن حفظ نماييد . )\r\n« تَزَوُّد » مصدر « تَزَوَّدُوا » به معناى جمع آورى توشه است . « تُحْرِزُونَ » از مادّه\r\n\r\n","description":"","footnote":"\r\n1 - سوره انفال ، آيه 60\r\n","page_name":" 116 ","page_number":116},
  {"content":"\r\n« حرز » به معناى حفظ است ، و « ماتحرزون به » يعنى چيزى كه به وسيله آن حفظ مىكنيد خود را . معناى جمله چنين است : در همين دنيا از دنيا توشه برداريد ; اين اعمال صالحى كه انجام مىدهيد ، اين خيرات و صدقاتى كه مىدهيد ، و اين دستگيريهايى كه از ديگران داريد ، همه زاد و توشه اى است كه از اين دنيا برمى داريد . اين دنيا وسيله جمع آورى زاد و توشه آخرت است ، و در حديث از حضرت آمده است : « انّ اليوم عمل و لا حساب ، و غداً حساب و لا عمل » ( 1 ) امروز عمل است نه حساب ، و فردا حساب است نه عمل . مقصود اين است كه دنيا جاى جمع آورى زاد و توشه آخرت است .\r\n« ما تحرزون به انفسكم غداً » زاد و توشه اى را برداريد كه فرداى قيامت شما را از عذاب خدا مصون و محفوظ بدارد . طبيعى است اعمالى انسان را در قيامت نجات مىدهد كه مورد رضاى خدا باشد . در آيه شريفه آمده است : ( انّما يتقبّل الله من المتّقين ) ( 2 ) اعمال نيك از انسانهاى متّقى و خويشتن دار مورد قبول پروردگار است ; زيارت مشهد وقتى مورد قبول درگاه خداوند است كه نمازهاى روزانه و اعمال واجب ديگر ترك نشود و . . .\r\n« فَاتَّقَى عَبْدٌ رَبَّهُ ، نَصَحَ نَفْسَهُ ، وَقَدَّمَ تَوْبَتَهُ ، وَغَلَبَ شَهْوَتَهُ »\r\n( بايد از خدا بترسد ، خيرخواه خود باشد ، و توبه و بازگشت كند ، و بر شهوتش مسلّط شود . )\r\n« اتّقى » فعل ماضى و به معناى امر است ، اخبار در مقام انشاء است ; و همين طور جمله هاى ديگر همه معناى امرى دارند .\r\nبايد گفت توبه « استغفر الله » گفتن تنها نيست ، توبه واقعى آن است كه جبران گذشته هاى خود را بكنيم ، اگر در بين گناهان حق النّاسى ضايع شده بايد آن را\r\n\r\n","description":"","footnote":"\r\n1 - نهج البلاغه عبده ، خطبه 42\r\n2 - سوره مائده ، آيه 27\r\n","page_name":" 117 ","page_number":117},
  {"content":"\r\nجبران كرد و يا حداقل رضايت صاحبان حق را جلب نمود .\r\nمخفى بودن مرگ بر انسان\r\n« فَاِنَّ اَجَلَهُ مَسْتُورٌ عَنْهُ ، وَاَمَلَهُ خَادِعٌ لَهُ ، وَالشَّيْطانَ مُوَكَّلٌ بِهِ ، يُزَيِّنُ لَهُ الْمَعْصِيَةَ لِيَرْكَبَهَا ، وَيُمَنِّيهِ التَّوْبَةَ لِيُسَوِّفَهَا حَتَّى تَهْجُمَ مَنِيَّتُهُ عَلَيْهِ اَغْفَلَ مَا يَكُونُ عَنْهَا »\r\n( زيرا مرگ او پوشيده و مخفى است ، آرزويش او را فريب مىدهد ، و شيطان با او همراه است ، و معصيت را براى او زينت مىدهد تا آن را مرتكب شود ، و او را به توبه كردن اميدوار مىكند كه آن را به تأخير اندازد تا اين كه ناگاه مرگ او را دريابد در حالى كه از آن بسيار غافل مىباشد . )\r\nاين كه گفتيم جمله هاى « فاتّقى عبد ربّه ، نصح نفسه ، و قدّم توبته ، و غلب شهوته » اخبار و در مقام انشاء است ، و بايد هر كسى از خدا بترسد ، خير خود بخواهد ، توبه خود را پيش بيندازد ، و بر شهوت خود مسلّط شود ، همه براى اين خاطر است كه « اجله مستور عنه » مرگش مخفى است و . . . ، پس اين جملات علّت است براى جمله هاى قبل .\r\nفرموده اند : تو به اين علّت بايد پرهيزگار باشى و خير خود بخواهى و توبه كنى و بر شهوت خود مسلّط باشى كه مرگت مخفى است و نمىدانى در چه زمانى به سراغت مىآيد ، در هر لحظه ممكن است به تو هجوم بياورد ، تو بايد پيش از لحظه هجومِ مرگ توبه كرده باشى و بر شهوت خود مسلّط شده باشى . « و امله خادع له » و آرزوهاى دور و دراز اين بنده مرتّب او را فريب مىدهند و او را به طولانى بودن عمر و زر و زيور دنيا مغرور مىكنند . « و الشّيطان موكّل به » و شيطان هم هميشه همراه اين بنده خداست و او را به طرف تمايلات تشويق و تحريك مىكند .\r\n« يزيّن له المعصية ليركبها » كار شيطان اين است كه گناهان و معاصى را براى اين بنده زينت مىدهد و او را متمايل به گناهان مىكند ; « و يمنّيه التّوبة ليسوّفها »\r\n","description":"","footnote":"","page_name":" 118 ","page_number":118},
  {"content":"\r\nو كار ديگر شيطان اين است كه به اين بنده آرزوى توبه را مىدهد ، هيچ وقت نمىگويد توبه نكن ولى به او تلقين مىكند كه ان شاء اللّه توبه مىكنى تا اين كه او امروز و فردا كند ، و به انحاء مختلف كارى مىكند كه توبه را به فردا و روزهاى ديگر بيندازد ، « حتّى تهجم منيّته عليه اغفل ما يكون عنها » آنقدر شيطان اين بنده را غافل مىكند و توبه را امروز و فردا مىنمايد تا اين كه مرگش در حالى كه در غافل ترين اوقات است سر مىرسد و او را به عالم ديگر مىبرد .\r\nضميرهاى « اجله ، عنه ، امله ، له ، موكّل به ، يزيّن له ، يمنّيه ، منيّته و عليه » همگى به « عبدٌ » در جمله « فاتّقى عبدٌ » برمى گردد ، و « أغفل » حال است براى ضمير در « عليه » كه مقصود همان « عبدٌ » باشد ; يعنى هجوم مرگ بر اين بنده در حالتى است كه او در غافل ترين اوقات به سر مىبرد ، خلاصه شيطان هر روزى سر اين بنده را به يك چيزى گرم مىكند ; امروز جوان هستى خوش باش ، امروز تازه ازدواج كرده اى ، امروز تازه بچّه دار شده اى ، امروز تازه سر و سامان گرفته اى ، امروز مشغول سامان دادن بچّه ها هستى ، و . . . تا اين كه يك روز اين اجل مىرسد و او هنوز توبه نكرده است .\r\nحسرت و ندامت غافلان\r\n« فَيَالَهَا حَسْرَةً عَلَى ذِى غَفْلَة اَنْ يَكُونَ عُمُرُهُ عَلَيْهِ حُجَّةً ، وَاَنْ تُؤَدِّيَهُ اَيَّامُهُ اِلَى شِقْوَة »\r\n( پس حسرت و اندوه بر آن غافلى باد كه عمرش بر او دليل باشد ، و ايّام زندگانى او وى را به بدبختى برساند . )\r\n« ذى غفلة » يعنى كسى كه عمر خود را در غفلت گذرانده است . فرموده اند : « فيا لها حسرة على ذى غفلة » پس اى حسرت و افسوس بيا و بر اين انسانى كه همه عمر خود را در غفلت تباه كرده ببار ، ببار بر آن كسى كه عمرش بر او دليل و حجّت بوده است .\r\n","description":"","footnote":"","page_name":" 119 ","page_number":119},
  {"content":"\r\nيك عمر همه اش درس عبرت بود ، و اين شخص مىتوانست از هر لحظه آن عبرت بگيرد ، مىتوانست در يك ساعت آن خود را بيامرزد و اهل سعادت كند . اين عمر سرمايه بزرگ زندگى است و انسان مىتواند با اين سرمايه بزرگ سعادت ابدى و هميشگى خود را تأمين كند ، انسانى كه در غفلت است اين سرمايه سعادت را در گمراهى و شقاوت خود صرف مىكند . « و ان تؤدّيه ايّامه الى شقوة » اين عمر پرضرر او دليلى است كه او را به جهنّم مىكشاند .\r\nدعاى خير حضرت\r\n« نَسْأَلُ اللهَ سُبْحَانَهُ اَنْ يَجْعَلَنَا وَاِيَّاكُمْ مِمَّنْ لاَتُبْطِرُهُ نِعْمَةٌ ، وَلاَتُقَصِّرُ بِهِ عَنْ طَاعَةِ رَبِّهِ غَايَةٌ ، وَلاَتَحُلُّ بِهِ بَعْدَ الْمَوْتِ نَدَامَةٌ وَلا كَآبَةٌ »\r\n( از خداى سبحان درخواست مىنماييم ما را در رديف كسانى قرار دهد كه هيچ نعمتى آنان را سركش ننمايد ، و هيچ فايده و غرضى از عبادت و بندگى پروردگار بازشان ندارد ، و پس از مرگ هيچ پشيمانى و اندوهى آنان را در نيابد . )\r\n« لاتبطره » از مادّه « بَطَر » به معناى سرور و خوشى زايدالوصف است . فرموده اند : « نسأل الله سبحانه » از خدايى كه او از هر عيبى مبرّا و منزّه است مسألت مىداريم كه « ان يجعلنا و ايّاكم » ما و شما را از كسانى قرار دهد كه « لاتبطره نعمة » نعمتى از نعمت هاى تو آنان را به خوشى هاى زايدالوصف درنياورد كه سبب شود تو را فراموش كنند « و لاتقصّر به عن طاعة ربّه غاية » و هدفها و آرزوهاى آنان سبب نشود كه از اطاعت پروردگار كوتاهى كنند ; يعنى سر انسان به هدفها و آرزوهاى زودگذر دنيا گرم نشود كه در نتيجه از عبادت و اطاعت خدا كم بگذارد « و لاتحلّ به بعد الموت ندامة و لا كآبة » و بعد از مرگ هم پشيمانى و حزن و اندوهى براى آنان نباشد .\r\nوالسّلام عليكم و رحمة الله و بركاته\r\n","description":"","footnote":"","page_name":" 120 ","page_number":120},
  {"content":"\r\nخطبه 65\r\n( درس 94 )\r\nصفات كماليه خداوند\r\nمفاهيم وجود ، عدم و ماهيّت\r\nعينيّت صفات كماليه خداوند با ذات او\r\nنظريه معتزله و اشاعره در صفات خداوند و ردّ آن\r\nچرا خداوند فوق زمان است ؟\r\nخدا اوّل است يعنى چه ؟\r\nمعناى ظاهر\r\nمعناى باطن\r\nانحصار حقيقت وحدت و عزّت و . . . در خداوند\r\n","description":"","footnote":"","page_name":" 121 ","page_number":121},
  {"content":"\r\n\r\n","description":"","footnote":"","page_name":" 122 ","page_number":122},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« اَلْحَمْدُ للهِ الَّذى لَمْ يَسْبِقْ لَهُ حَالٌ حَالا ، فَيَكُونَ اَوَّلا قَبْلَ اَنْ يَكُونَ آخِراً ، وَيَكُونَ ظَاهِراً قَبْلَ اَنْ يَكُونَ بَاطِناً ، كُلُّ مُسَمّىً بِالْوَحْدَةِ غَيْرُهُ قَلِيلٌ ، وَكُلُّ عَزِيز غَيْرُهُ ذَلِيلٌ ، وَكُلُّ قَوِىٍّ غَيْرُهُ ضَعِيفٌ ، وَكُلُّ مَالِك غَيْرُهُ مَمْلُوكٌ ، وَكُلُّ عَالِم غَيْرُهُ مُتَعَلِّمٌ ، وَكُلُّ قَادِر غَيْرُهُ يَقْدِرُ وَيَعْجَزُ »\r\nموضوع بحث درسهايى از نهج البلاغه ، خطبه شصت و پنجم از نهج البلاغه عبده و شصت و چهارم از نهج البلاغه فيض الاسلام است . اين خطبه از جمله خطبه هاى حضرت اميرالمؤمنين ( عليه السلام ) است كه در بيان صفات كمال و جلال خداوند متعال ايراد گرديده است . اين خطبه به فرموده مرحوم خوئى « مشتملة على نكات لطيفة من العلوم الالهية متضمنة لجملة من الصّفات الكمالية » در بردارنده نكات لطيفى در علوم الهى است و مشتمل بر تعدادى از صفات كماليه خدا مىباشد .\r\nصفات كماليه خداوند\r\n« اَلْحَمْدُ للهِ الَّذى لَمْ يَسْبِقْ لَهُ حَالٌ حَالا ، فَيَكُونَ اَوَّلا قَبْلَ اَنْ يَكُونَ آخِراً ، وَيَكُونَ ظَاهِراً قَبْلَ اَنْ يَكُونَ بَاطِناً »\r\n","description":"","footnote":"","page_name":" 123 ","page_number":123},
  {"content":"\r\n( حمد و ثنا خدايى را سزاوار است كه پيشى نگرفته او را حالى بر حالى ، تا اين كه اوّل بودن او پيش از آخر بودنش باشد ، و ظاهر بودن او پيش از باطن بودنش باشد . )\r\nمفاد اين عبارت از خطبه يكى اين است كه خدا متّصف به اوّليت ، آخريت ، ظاهريت و باطنيت است ; هم اوّل است و هم آخر ، هم ظاهر است و هم باطن ; و مفاد ديگرش اين است كه هيچ يك از صفات خدا مقدّم بر صفات ديگر او نيست ; اين طور نيست كه خدا يكى از صفات خود را اوّل پيدا كرده باشد و صفتهاى ديگر را بعد ، و مثلا اوّل بصير شده باشد و بعداً عالم ، يا اوّل حىّ شده باشد و بعداً قيّوم ، بلكه همه صفات خداوند در عرض هم و همراه با اصل ذات او بوده و خواهد بود . براى توضيح بيشتر لازم است توجّه شما را به اقسام مفاهيم جلب كنم :\r\nمفاهيم وجود ، عدم و ماهيّت\r\nبه طور كلّى مفاهيم از نظر فلسفى بر سه نوع است ، كليه مفاهيم ما از اين سه نوع خارج نيست و آن عبارت است از وجود ، عدم و ماهيّت ; وجود به معناى هستى است ، عدم ضدّ آن است و به معناى نيستى است ، و ماهيّات حدود وجودات مىباشند ; مثلا وقتى گفته شود : « الانسانُ موجودٌ » اينها دو لفظ است و از دو مفهوم هم حكايت دارند ، يكى « موجودٌ » كه از هستى و واقعيّت انسان حكايت مىكند ، و ديگر « انسانٌ » است كه از حدّ آن موجود حكايت دارد ; يعنى مىفهماند اين موجود انسان است نه سنگ و نه فرش و نه چيز ديگر .\r\nبنابراين ما داراى سه مفهوم وجود ، عدم و ماهيّت هستيم . در مقام تعريف و بيان سه مفهوم بايد بگوييم : « عدم » يعنى نيستى ، چيزى نيست تا بخواهيم آن را تعريف كنيم ، در فلسفه هم گفته اند : « لا ميز فى الاعدام من حيث العدم » ( 1 ) نيستى ها\r\n\r\n","description":"","footnote":"\r\n1 - شرح منظومه ، ص 47\r\n","page_name":" 124 ","page_number":124},
  {"content":"\r\nبا هم فرقى ندارند تا بتوان آن را تعريف كرد ، عدم نيستى است و نيستى هيچ است ، هيچ هم تعريف ندارد .\r\n« ماهيّت » حدود وجودات است ، و مثال آن را هم در « الانسانُ موجودٌ » تشريح كرديم و نيازى به تكرار نيست ، جز اين كه بگوييم : وقتى گفته مىشود « الانسان موجود » اينها دو واقعيّت نيستند ، آنچه واقعيت دارد يك انسان موجود است نه يك انسان و يك موجود ; شيخ احمد احسائى معتقد است هم ماهيّت اصيل است و هم وجود ; اگر چنين حرفى درست باشد آنوقت به گفته مرحوم حاج ملاهادى سبزوارى لازم مىآيد هر چيز در حقيقت دو چيز واقعيت دار باشد ; مثلاً در انسان ، انسانيت يك واقعيت باشد جداى از وجود ، وجود هم يك واقعيت باشد جداى از انسانيت ; اين نظر بر خلاف نظر همه فلاسفه و درك اهل ذوق مىباشد ، و شيخ احسائى اهل فلسفه نبوده است .\r\nپس آنچه واقعيت دارد و منشأ آثار است يا وجود شىء است يا ماهيّت آن ، و حق اين است كه واقعيت از آن وجود اشياء است ، و ماهيّت حدّ و مرز وجود است كه از آن انتزاع مىشود .\r\nاكثر فلاسفه نيز بر اين عقيده اند كه وجود اصيل است ; مرحوم صدرالمتألهين و مرحوم حاج ملاهادى سبزوارى نيز وجود را اصيل و منشأ آثار ، و ماهيّت را حدّ وجود دانسته اند . ( 1 )\r\nقوه خيال انسان در ابتدا اين طور به ذهن مىآورد كه گويا يك عَدَمستانى داريم كه همه اشياء در آنجا يك نحو ثباتى دارند بدون وجود ، سپس علّت هر شىء آن را از عدمستان بيرون مىكشد و يك وجود روى آن مىگذارد ، و پس از اين عمل\r\n\r\n","description":"","footnote":"\r\n1 - شرح منظومه ، ص 10 ; و الاسفار الاربعة ، ج 1 ، ص 23 به بعد ، المرحلة الاولى و المرحلة الثانية\r\n","page_name":" 125 ","page_number":125},
  {"content":"\r\nآن شىء روشن مىشود و به عالم وجود وارد مىگردد ، در حالى كه چنين نيست ، عدم هيچ است و ماهيّت بىوجود نيز هيچ است ، و عدمستان يك امر موهوم خيالى است ; و پس از افاضه وجود از ناحيه علّت ماهيّت از وجود انتزاع مىشود ، وجود واقعيت شىء است و ماهيّت حدّ وجود را مىفهماند .\r\nبنابراين وجودات عالم هستى مانند وجود انسان ، حجر ، شجر ، فرس و . . . همه واقعياتى هستند داراى آثار مختلف ولى محدود مىباشند و از حدّ هر كدام ماهيّت آن انتزاع مىشود ، تا مىرسيم به وجودى كه حدّ ندارد و بى پايان است يعنى هيچ نحو نقص و عدم در آن راه ندارد ، و آن وجود خداست ، و بر اين اساس گفته اند حق تعالى ماهيّت ندارد ، و به قول حاج ملاهادى سبزوارى : « الحقّ ماهيّته انّيّته » ( 1 ) يعنى ماهيّت حق تعالى همان تحقّق و واقعيت اوست كه بى پايان است .\r\nبحث تا اينجا راجع به اصل وجود و ماهيّت بود كه در فلسفه بيان شده است .\r\nعينيّت صفات كماليه خداوند با ذات او\r\nو امّا صفات كماليه خداوند ، صفات كماليه خداوند از قبيل علم ، قدرت ، حيات ، سمع ، بصر و . . . از قبيل واقعيات مىباشند نه امور اعتبارى اضافى ، و برگشت همه واقعيات به وجود است زيرا غير از وجود واقعيت ندارد ، و از اينجا نتيجه مىگيريم كه واقعيت كه عين وجود و هستى است عين كمالات يعنى علم و قدرت و حيات و ساير صفات كماليه نيز مىباشد ، و به اصطلاح « وجود مساوق با علم و قدرت و حيات و . . . مىباشد » . هر موجودى به همان اندازه كه از وجود حظّ و بهره دارد از اين صفات كماليه نيز بهره دارد . قرآن كريم مىفرمايد : ( إن من شىء الاّ يسبّح بحمده و لكن لاتفقهون تسبيحهم ) ( 2 ) همه اشياء تسبيح مىگويند ولى شما تسبيح آنها را\r\n\r\n","description":"","footnote":"\r\n1 - شرح منظومه ، ص 21\r\n2 - سوره اسراء ، آيه 44\r\n","page_name":" 126 ","page_number":126},
  {"content":"\r\nنمى فهميد ; تسبيح بدون علم و قدرت و حيات معقول نيست .\r\n« جمله ذرّات عالم در نهان * با تو مىگويند روزان و شبان\r\nما سميعيم و بصيريم و خوشيم * با شما نامحرمان ما خامشيم » ( 1 )\r\nاگر وجود ضعيف و محدود است ، قدرت ، علم و حيات او نيز محدود مىباشند . اگر وجود قوىّ و كامل و غيرمتناهى است ، اين صفات نيز در او غيرمتناهى مىباشند . و چون ذات خداوند عين وجود و هستى است ، پس ذات او عين علم و قدرت و حيات نيز مىباشد ، لذا صفات كماليه او عين ذات او مىباشند نه عارض بر ذات او . و ذات او وجود واحد بسيط است كه عين همه كمالات مىباشد .\r\nنظريه معتزله و اشاعره در صفات خداوند و ردّ آن\r\nاين بيان از يك جهت مخالف معتزله و از جهت ديگر مخالف اشاعره است ; براى اين كه معتزله اين معنا را درك نكرده اند كه صفات عين ذات باشند و معتقد شده اند ذات خدا نيابت از صفات كماليه او را دارد ; به اين معنا كه خدا علم ندارد امّا كار علم از او مىآيد ، قدرت ندارد اما كار قدرت از او مىآيد ، و همين طور هر يك از صفات را به اين نحو توجيه كرده اند . در مقابل اشاعره از اهل سنّت معتقد شده اند كه خدا اين صفات كماليه را دارد ولى عين ذات او نيستند بلكه زائد بر ذات او مىباشند ، و از اين رو قائل به قدماء ثمانيه ( قديمهاى هشتگانه ) شده اند ; مىگويند : يك خدا داريم كه ذات او ازلى است و اين ذات داراى علم ، قدرت ، حيات و . . . مىباشد كه همه اينها به طور جداگانه ازلى هستند ، و روى اين حساب هشت قديم پيدا مىكنيم . مرحوم حاج ملاهادى سبزوارى در منظومه حكمت خود\r\n\r\n","description":"","footnote":"\r\n1 - مثنوى مولوى ، دفتر سوّم\r\n","page_name":" 127 ","page_number":127},
  {"content":"\r\nاين دو قول را نقل كرده و گفته است :\r\n« و الاشعرى بازدياد قائلة * و قال بالنّيابة معتزلة » ( 1 )\r\nاشعرى قائل به زائد بودن صفات كماليه بر ذات خدا هستند ، و معتزله عقيده دارند به نايب بودن ذات خدا از صفات كماليه .\r\nاين عقيده معتزله و اشاعره بود ; امّا ما معتقديم خداوند اين صفات را واقعاً دارد ولى معناى داشتن اين نيست كه زائد بر ذات او باشند ، و گفتيم كه صفات كماليه خداوند برگشت به وجود او دارند ; وقتى وجود او غيرمتناهى است و وجود مساوق با صفات كمال مىباشد ، پس صفات او عين وجود او و غيرمتناهى مىباشند ، و وقتى صفات خداوند برگشت به ذات او داشته باشند ، ديگر اين طور نيست كه يك صفت پيش از صفت ديگر باشد ، به همان ملاك كه مىگوييم خداوند اوّل است به همان ملاك هم مىگوييم خداوند آخر است ، همچنين مىگوييم خداوند ظاهر است و به همان ملاك هم مىگوييم خداوند باطن است ; و آن ملاك مساوق بودن وجود است با همه كمالات .\r\nتوضيح مطلب به بيان واضح تر اين است كه بگوييم : اين قبليت و بعديت ( جلوتر و عقب تر بودن ) كه در ذهن من و شماست قبليت و بعديت زمانى است ; مثلا مىگوييم من ديروز فلان مطلب را ياد نداشتم و امروز ياد گرفتم ، كه بر مبناى زمان حساب كرده و چنين گفته ايم ; ولى در مورد خدا اين محاسبه صحيح نيست ، چون زمانى نسبت به خدا لحاظ نمىشود و خدا فوق زمان و مكان است .\r\nچرا خداوند فوق زمان است ؟\r\nقبلا در جاى ديگر گفته ايم كه زمان عبارت از مقدار حركت است ، به تعبير بهتر\r\n\r\n","description":"","footnote":"\r\n1 - شرح منظومه ، ص 161\r\n","page_name":" 128 ","page_number":128},
  {"content":"\r\nزمان مقياس حركت است ، هر چيزى وسيله سنجش دارد و وسيله سنجش حركت زمان است . حركت هم عبارت از نحوه وجود مادّه است . مادّه چون متدرّج الوجود است ، از اين حركت و تدرّج زمان انتزاع مىشود . پس مادّه و حركت و زمان هماهنگ هستند ; مادّه موضوع حركت است ، و حركت وصف مادّه است ، و زمان هم مقدار حركت است ; لذا اگر يك موجود مجرّدى يافت شود ، چون فوق عالم مادّه است نه حركت در آن راه دارد و نه زمان .\r\nروى اين حساب نسبت به خداوند كه وجود مجرّد است نمىتوان گفت علم خدا قبل از قدرت او و يا به عكس است ; زيرا كه قبليت و بعديت مربوط به عالم مادّه است كه زمان و مكان در آن متصوّر است ، نه در مجرّدات كه فوق عالم مادّه هستند . پس ذات خداوند با وحدت و بسيط بودنش از همان ازل عين همه كمالات است .\r\nخدا اوّل است يعنى چه ؟\r\nاگر گفتيم خدا اوّل است معناى آن اوّل زمانى نيست ، بلكه به اين معناست كه ذات خدا كه حقيقت هستى است در رأس و محيط به نظام وجود است و اين نظام وجود منتهى به آن حقيقت هستى است .\r\nبراى مثال اگر همه نظام وجود را به يك مخروط كه مانند يك كلّه قند است تشبيه كنيم ، آن رأس مخروط بر همه مخروط تسلّط و احاطه دارد ، و همه اين مخروط هم اگر از پايين حساب شود منتهى به رأس مخروط است .\r\nبنابراين « بارى تعالى اوّل است » به اين معناست كه نظام وجود « من البدو الى الختم » از شروع تا پايان منتهى به حقيقت وجود است و او در رأس اين نظام وجود است ، البتّه نه رأس مكانى بلكه در رأس است به معناى احاطه و عليّت و خلاّقيت است ; يعنى او احاطه و تسلّط به نظام وجود دارد و نظام وجود نيز منتهىِ به اوست .\r\n","description":"","footnote":"","page_name":" 129 ","page_number":129},
  {"content":"\r\nپس او هم اوّل است و هم آخر . ( إنّا لله و إنّا إليه راجعون ) ( 1 ) از او هستيم و به او هم برمى گرديم .\r\nحضرت در اوّل اين خطبه فرموده اند : « الحمد لله الّذى لم يسبق له حال حالا » همه حمد و ستايش مال خداوندى است كه هيچ يك از حالات و صفاتش سبقت بر صفت ديگر او نگرفته است ; اين طور نيست كه بگوييم خداوند مثلا حيات را اوّل داشته و قدرت را بعداً پيدا كرده است ، بلكه حيات و قدرت و هر صفت ديگرِ او برگشت به وجود او مىكند و همه اين صفات براى خداوند همانند ذات او ازلى هستند .\r\nپس حمد و سپاس مخصوص خدايى است كه « لم يسبق له حال حالا » هيچ يك از صفاتش بر صفت ديگر او سبقت ندارد « فيكون اوّلا قبل ان يكون آخراً » تا بگوييم خدا اوّل است پيش از آن كه آخر باشد ، اوّليت خدا به اين اعتبار است كه در رأس نظام است و آخريت او هم به همين اعتبار است ; از باب اين كه اين نظام وجود در تكامل است و در نهايت طالب اوست ، پس او هم مبدءالمبادى است و هم غايت الغايات ، او اوّلِ اوّلين و آخرِ آخرين است ; يعنى هم همه نظام وجود از او بهوجود آمده و هم به او برگشت دارند ( إنّا لله و إنّا إليه راجعون ) از او هستيم و به او هم برمى گرديم .\r\n« و يكون ظاهراً قبل ان يكون باطناً » يعنى هيچ يك از صفاتش بر صفت ديگر او سبقت ندارد تا بگوييم خدا ظاهر است قبل از آن كه باطن باشد .\r\nمعناى ظاهر\r\nيكى از معانى ظهور نسبت به خداوند غلبه و احاطه است ; وقتى بگوييم\r\n\r\n","description":"","footnote":"\r\n1 - سوره بقره ، آيه 156\r\n","page_name":" 130 ","page_number":130},
  {"content":"\r\nخداوند ظاهر است ، يعنى او بر نظام وجود احاطه و غلبه و سلطه دارد .\r\nمعناى ديگر ظهور نسبت به ذات لايزال خدا اين است كه اگر كسى با چشم بصيرت نگاه كند ، متوجّه مىشود كه اين نظام وجود عين احتياج و فقر است ، و وقتى عين احتياج و فقر شد پس وابسته به قدرت مطلقه است . و با نگاه ديگر ، به طور كلّى نظام وجود معناى حرفى و وابستگى صرف است و قابل ملاحظه استقلالى نيست ; به اين معنا كه معناى حرفى وقتى قابل توجّه و قابل ملاحظه است كه به تبع معناى اسمى ملاحظه شود . پس آن چيزى كه اوّل از نظام وجود به ذهن شما مىآمد هستىِ مستقل بود ، در صورتى كه هستىِ مستقل ذات بارى تعالى است و هستى هاى ديگر همه به او وابسته اند .\r\nحضرت اباعبدالله الحسين ( عليه السلام ) به خداوند عرض مىكنند : « كيف يستدلّ عليك بما هو فى وجوده مفتقر اليك ، أيكون لغيرك من الظّهور ما ليس لك حتّى يكون هو المظهِر لك » ( 1 ) چگونه مىتوان بر وجود تو به چيزى استدلال نمود كه در وجودش به تو احتياج دارد ؟ آيا براى موجودى غير از تو ظهورى كه در تو نباشد وجود دارد تا او مُظهِرِ تو باشد ؟ معناى كلام حضرت اين است كه : به طور كلّى ظاهر همان چيزى است كه ذاتش مستقل است ، و آن ذات لايزال خداست .\r\nپس يك معناى ظهور يعنى غلبه و احاطه ; و معناى ديگرش وضوح و روشنى است به گونه اى كه هيچ چيز ديگر در برابر او وضوح و روشنى ندارد .\r\nدر قرآن شريف آمده است : ( أفى الله شكّ فاطر السّماوات و الارض ) ( 2 ) آيا در خدايى كه خالق آسمانها و زمين است شك و ترديد مىكنيد ؟ يعنى از بس ظاهر است جاى هيچ شك و ترديد نيست .\r\n\r\n","description":"","footnote":"\r\n1 - دعاى حضرت در روز عرفه\r\n2 - سوره ابراهيم ، آيه 10\r\n","page_name":" 131 ","page_number":131},
  {"content":"\r\nمعناى باطن\r\nدر معناى باطن هم دو احتمال است : يكى اين است كه ذات خداوند براى ما مخفى است به گونه اى كه ما نمىتوانيم او را درك نموده و به آن احاطه پيدا كنيم . مرحوم حاج ملاهادى سبزوارى گفته است : ذات خدا در عين حال كه ظاهر است باطن هم هست ; يعنى براى ما قابل درك نيست ; ذهن ما محدود است و ذات لايزال خدا غير محدود ، بنابراين انسانِ محدود قدرت احاطه به نامحدود را ندارد . به عبارت ديگر ما خود محاط هستيم ; يعنى خدا محيط بر ماست و ما محاطِ او هستيم ، آنوقت محاط نمىتواند احاطه به محيط پيدا كند . بنابراين ذات خداوند براى ما باطن است ، يعنى براى ما قابل درك نيست .\r\nمعناى ديگر باطن اين است كه در باطن اشياء نفوذ دارد ; يعنى خدا به باطن همه اشياء جهان آفرينش علم دارد و علم او به داخل و باطن اشياء نفوذ دارد ، از باطن همه موجودات خبر دارد ، از دلهاى ما ، از درون درياها ، از داخل كوهها و از درون هر چيز خبر دارد . پس معناى ديگر اين است كه علم خدا به خفاياى تمامى موجودات نفوذ كرده است .\r\nانحصار حقيقت وحدت و عزّت و . . . در خداوند\r\n« كُلُّ مُسَمّىً بِالْوَحْدَةِ غَيْرُهُ قَلِيلٌ ، وَكُلُّ عَزِيز غَيْرُهُ ذَلِيلٌ ، وَكُلُّ قَوِىٍّ غَيْرُهُ ضَعِيفٌ ، وَكُلُّ مَالِك غَيْرُهُ مَمْلُوكٌ ، وَكُلُّ عَالِم غَيْرُهُ مُتَعَلِّمٌ ، وَكُلُّ قَادِر غَيْرُهُ يَقْدِرُ وَيَعْجَزُ »\r\n( هر واحدى غير از او كم است و ناقص ، و هر عزيزى غير از او ذليل است ، و هر توانايى غير از او ناتوان و ضعيف است ، و هر مالكى غير از او مملوك است ، و هر دانايى غير از او يادگيرنده است ، و هر قدرتمندى غير از او در برخى امور توانا و در برخى ديگر ناتوان است . )\r\n« مسمّى » اسم مفعول از باب تفعيل از مادّه « سُمُو » به معناى ناميده شده است ، « كلّ مسمّى بالوحدة غيره قليل » يعنى غير از خدا هر كسى به يكتايى ناميده شود\r\n","description":"","footnote":"","page_name":" 132 ","page_number":132},
  {"content":"\r\nكم است . توضيح بيشتر اين كه خداوند واحد است ، من و شما هم واحد هستيم ، امّا واحد بودن من با واحد بودن خدا فرق دارد ; اگر گفتيم شما واحد هستى به اين معناست كه زن نگرفته و بچّه هم ندارى و بالاخره ناقص هستى ، امّا واحد نسبت به خداوند به اين معناست كه خداوند بسيط است و هيچ تركّب و نقصى در ذات خداوند نيست .\r\nچيزى كه مركّب است ناقص است ، براى اين كه در تكميل خود نيازمند به اجزاء مىباشد ، و ذات لايزال خداوند از جميع جهات بسيط و كامل است و حتّى مركّبِ از ذات و صفات هم نيست ، او كمال مطلق است و همه اين صفات كماليه عين ذات اوست ، اين است وحدت حقيقى خداوند عالم و اين وحدت مخصوص ذات اوست . روى همين جهت است كه مىفرمايند : غير از خدا هر چيزى كه به وحدت ناميده شود كم است .\r\n« و كلّ عزيز غيره ذليل » ، « عزيز » به معناى غالب است و در مقابل آن « ذليل » كسى است كه تحت سلطه و تحت فرمان ديگران باشد . خداوند فرمانده است و ديگران فرمانبردار ، بنابراين هر فرماندهى غير از خدا در حقيقت فرمانبردار است و فرماندهى كه فقط فرمانده باشد غير از او وجود ندارد .\r\n« و كلّ قوىّ غيره ضعيف » و موجودى غير از خداوند وجود ندارد كه قوّت داشته باشد ، و هر موجود قوىّ در مقابل خدا ضعيف و زبون است . قوّت هر فردى حدّ و اندازه دارد ولى قوّت و قدرت خدا غيرمتناهى است و كسى در مقابل او خوديتى ندارد تا قوّت داشته باشد .\r\n« و كلّ مالك غيره مملوك » ، مثلا شما مالك يك خانه ، يك ماشين ، يك مقدارى زمين كشاورزى ، يا مالك مقدارى پول و ثروت دنيا هستيد ، ولى خدا مالك الملوك است ، همه مالك ها و ملكشان ملك او هستند . پس مالكى غير از او نيست و غير از او هرچه هست و هركه هست مملوك اوست .\r\n","description":"","footnote":"","page_name":" 133 ","page_number":133},
  {"content":"\r\n« و كلّ عالم غيره متعلّم » هر عالمى غير از خدا از اين جهت كه علمش ذاتى نيست متعلّم است و نزد كسى ياد گرفته است . هر عالمى در جهان هستى عالم است امّا به علم اكتسابى ، با تلاش و رنج و زحمت كسب علم كرده و يا به لطف خدا علم آموخته است و بالاخره متعلّم است ، يعنى نزد كسى ياد گرفته است ، ولى علم خدا ذاتى است ، بنابراين همه در برابر او متعلّم هستند ، درس نخوانده دانا فقط اوست و ديگران درس خوانده اند .\r\n« و كلّ قادر غيره يقدر و يعجز » و هر قدرتمندى غير از خدا يك وقت قدرت دارد و يك وقت عاجز است ، و اين خداوند است كه هميشه قدرتمند است .\r\nوالسّلام عليكم و رحمة الله و بركاته\r\n","description":"","footnote":"","page_name":" 134 ","page_number":134},
  {"content":"\r\nخطبه هاى\r\n65 و 66\r\n( درس 95 )\r\nمحدوديت شنوندگان غير از خدا\r\nمحدوديت بينندگان غير از خدا\r\nنقص ظاهرها و باطن هاى غير خدا\r\nآيا آفرينش از روى نيازى بوده است ؟\r\nچگونگى ارتباط خدا با آفريده ها\r\nآيا براى خدا خستگى و مانند آن معنا دارد ؟\r\nآموزشهاى رزمى\r\nتقويت روحيه رزمندگان\r\nهدف گيرى لشگر و مركز شيطان\r\nايستادگى تا پيروزى حق\r\n","description":"","footnote":"","page_name":" 135 ","page_number":135},
  {"content":"\r\n\r\n","description":"","footnote":"","page_name":" 136 ","page_number":136},
  {"content":"\r\nبسم الله الرحمن الرحيم\r\nادامه خطبه 65\r\n« وَكُلُّ سَمِيع غَيْرُهُ يَصَمُّ عَنْ لَطِيفِ الاَْصْوَاتِ ، وَيُصِمُّهُ كَبِيرُهَا ، وَيَذْهَبُ عَنْهُ مَا بَعُدَ مِنْهَا ، وَكُلُّ بَصِير غَيْرُهُ يَعْمَى عَنْ خَفِىِّ الاَْلْوَانِ وَلَطِيفِ الاَْجْسَامِ ، وَكُلُّ ظَاهِر غَيْرُهُ غَيْرُ باطِن ، وَكُلُّ بَاطِن غَيْرُهُ غَيْرُ ظَاهِر ، لَمْ يَخْلُقْ مَا خَلَقَهُ لِتَشْدِيدِ سُلْطَان ، وَلاَتَخَوُّف مِنْ عَوَاقِبِ زَمَان ، وَلاَ اسْتِعَانَة عَلَى نِدٍّ مُثَاوِر ، وَلاَ شَرِيك مُكَابِر ، وَلا ضِدٍّ مُنَافِر ، وَلَكِنْ خَلاَئِقُ مَرْبُوبُونَ ، وَعِبَادٌ دَاخِرُونَ ، لَمْ يَحْلُلْ فِى الاَْشْيَاءِ فَيُقَالَ هُوَ فِيهَا كَائِنٌ ، وَلَمْ يَنْأَ عَنْهَا فَيُقَالَ هُوَ مِنْهَا بَائِنٌ ، لَمْ يَؤُدْهُ خَلْقُ مَا ابْتَدَأَ ، وَلاَ تَدْبِيرُ مَاذَرَأَ ، وَلاَ وَقَفَ بِهِ عَجْزٌ عَمَّا خَلَقَ ، وَلاَ وَلَجَتْ عَلَيْهِ شُبْهَةٌ فِيَما قَضَى وَقَدَّرَ ، بَلْ قَضَاءٌ مُتْقَنٌ ، وَعِلْمٌ مُحْكَمٌ ، وَاَمْرٌ مُبْرَمٌ ، اَلْمَأْمُولُ مَعَ النِّقَمِ ، وَالْمَرْجُوُّ مِنَ النِّعَمِ »\r\nموضوع بحث ما خطبه شصت و پنجم با ترتيب نهج البلاغه عبده آن هم بعد از اصلاح است كه با اصلاح نشده آن دو شماره فرق دارد . كلام در جلسه قبل به اينجا رسيد كه :\r\n","description":"","footnote":"","page_name":" 137 ","page_number":137},
  {"content":"\r\nمحدوديت شنوندگان غير از خدا\r\n« وَكُلُّ سَمِيع غَيْرُهُ يَصَمُّ عَنْ لَطِيفِ الاَْصْوَاتِ ، وَيُصِمُّهُ كَبِيرُهَا ، وَيَذْهَبُ عَنْهُ مَا بَعُدَ مِنْهَا »\r\n( و هر شنونده اى غير از خدا از درك صداهاى آهسته كر است ، و آوازهاى خيلى بلند او را كر مىكند ، و صداهاى دور را نمىفهمد . )\r\nخدا سميع است ، انسانها و همه حيوانها هم سميع هستند ، ولى سميع بودن خدا با سميع بودن ساير موجودات فرق دارد ; سميع بودن ما يك شرايط و معدّاتى دارد ، هرگاه يكى از شرايط و معدّات مفقود شود ، گوش كر مىشود و نمىشنود .\r\nصدايى كه به ما مىرسد بر اثر ارتعاشاتى است كه در هوا ايجاد مىشود و همان ارتعاشات عضلات گوش ما را به حركت در مىآورد تا در نتيجه آن ما صدا را مىشنويم ، همين ارتعاشات حدّ معيّنى دارد ، اگر از آن حدّ كمتر باشد نمىشنويم و اگر زيادتر باشد پرده گوش را پاره مىكند و گوش نمىشنود . امّا سميع بودن خداوند اين طور نيست ، سميع بودن خداوند به اين است كه « يدرك المسموعات » همه شنيدنى ها را درك مىكند .\r\nحضرت امير ( عليه السلام ) در اينجا فرموده اند : « و كلّ سميع غيره يصمّ عن لطيف الاصوات » هر شنونده اى غير از خدا صداهاى لطيف را نمىشنود . صداهاى لطيفى وجود دارد كه برخى حيوانات درك مىكنند ولى انسان درك نمىكند ، و باز از همين صدا لطيف تر هم وجود دارد كه فقط خداوند درك مىكند . « و يصمّه كبيرها » و هر شنونده غير خدا را صداهاى بلند كر مىكند « و يذهب عنه ما بعد منها » و هر شنونده اى غير از خدا صداهاى راه دور را درك نمىكند و به او نمىرسد .\r\nخلاصه هر شنونده اى غير از خدا در قبال صداها سه حالت دارد : يكى آن كه صداهاى خيلى خفيف را نمىشنود ، دوّم اين كه صداهاى خيلى قوى او را\r\n","description":"","footnote":"","page_name":" 138 ","page_number":138},
  {"content":"\r\nكر مىكنند ، و سوّم اين كه صداهايى كه از دور باشند اصلا به گوش او نمىرسند تا بشنود ; امّا خداوند اقسام صدا را درك مىكند و مىفهمد .\r\nمحدوديت بينندگان غير از خدا\r\n« وَكُلُّ بَصِير غَيْرُهُ يَعْمَى عَنْ خَفِىِّ الاَْلْوَانِ وَلَطِيفِ الاَْجْسَامِ ، وَكُلُّ ظَاهِر غَيْرُهُ غَيْرُ باطِن ، وَكُلُّ بَاطِن غَيْرُهُ غَيْرُ ظَاهِر »\r\n( و هر بينايى غير از او كور است از رنگهاى مخفى و جسمهاى لطيف ، و هر ظاهرى غير از او غير باطن است ، و هر باطنى غير از او غير ظاهر است . )\r\nسمع و بصر نسبت به خدا مثل هم مىباشند ، نسبت به ما هم مثل هم مىباشند ، يعنى همان گونه كه ما براى شنيدن يك شرايط و معدّاتى را لازم داريم ، در ديدن هم نيازمند مهيّا شدن شرايط و معدّاتى هستيم . در مورد شنيدن اين طور است كه وقتى كسى با صداى خود در هوا ايجاد ارتعاش كند ، در صورتى كه ما از گوينده فاصله زيادى نداشته باشيم و آن ارتعاش به گوش ما برسد مىشنويم ، ولى اگر ما از گوينده دور باشيم ارتعاش حاصله به گوش ما نمىرسد و نمىشنويم ، و از همين جهت هم بوده كه حضرت فرموده اند : « يذهب عنه ما بعد منها » آن صداهايى كه از انسان دور باشد از او مخفى مىماند .\r\nحالا در مورد ديدنى ها هم همين طور است « و كلّ بصير غيره » هر بيننده اى غير از خدا « يعمى عن خفىّ الالوان » از ديدن رنگهاى مخفى كور است . چشم هم براى ديدن يك شرايط و معدّاتى لازم دارد كه اگر شرايط مهيّا نباشد ، چشم انسان ديدنى ها را نمىبيند ; اگر خيلى نزديك باشند خوب تشخيص نمىدهد ، اگر خيلى دور باشند از جلوى چشم غايب مىشوند ، اگر مانعى در كار باشد ديده نمىشوند . به هرحال چشم انسان مانند گوش است ، هر بيننده اى غير از خداوند « يعمى عن خفىّ الالوان و لطيف الاجسام » رنگهاى مخفى و جسمهاى لطيف را نمىبيند ،\r\n","description":"","footnote":"","page_name":" 139 ","page_number":139},
  {"content":"\r\nدر حالى كه خداوند هر دو را مىبيند ; انسان مجرّدات و ارواح مانند ملائكه ، جن و روح را نمىبيند ، ولى خداوند آنها را درك مىكند .\r\nنقص ظاهرها و باطن هاى غير خدا\r\n« و كلّ ظاهر غيره غير باطن » ، باطن به معناى عدم ظهور است ، و اين جمله به اين معناست كه هر ظاهرى غير از خداوند باطن و مخفى نيست .\r\n« و كلّ باطن غيره غير ظاهر » و هر باطنى غير از خدا ظاهر نيست ; تنها خداست كه هم ظاهر است و هم باطن . طبق آنچه گذشت موجودات ديگر يا ظاهرند يا باطن ; و شايد منظور اين باشد كه وجود ما ظاهر است و مخفى نيست ، و ماهيّت ما باطن است يعنى ظهور و بروز ندارد .\r\nآيا آفرينش از روى نيازى بوده است ؟\r\n« لَمْ يَخْلُقْ مَا خَلَقَهُ لِتَشْدِيدِ سُلْطَان ، وَلاَتَخَوُّف مِنْ عَوَاقِبِ زَمَان ، وَلاَ اسْتِعَانَة عَلَى نِدٍّ مُثَاوِر ، وَلاَ شَرِيك مُكَابِر ، وَلا ضِدٍّ مُنَافِر »\r\n( آنچه را آفريده نه براى تقويت سلطنت خود آفريد ، و نه براى خوف از عاقبت زمانه ، و نه براى يارى خواستن در برابر همتاى جهنده ، يا شريك زورگو ، و يا ضدّ فخر و مباهات كننده . )\r\nدرباره خلقت موجودات فرموده است : « لم يخلق ما خلقه لتشديد سلطان » موجودات جهان را خلق نكرده كه سلطنت خود را به وسيله آنها تقويت كند ; زيرا تقويت به چيزى كه ظلّ و سايه و پرتو است معنا ندارد . « و لاتخوّف من عواقب زمان » ، ما اگر براى تهيّه عِدّه و عُدّه اى مىرويم براى اين است كه فكر مىكنيم در آينده ممكن است دشمن به ما حمله كند و نياز به كمك و پشتيبان داشته باشيم ، ولى خدا چنين نيست ، بنابراين خدا براى ترس از عواقب زمانه دست به خلقت افراد نزده است ، و اين مخلوقات را براى اين كه لشگر او باشند نيافريده است .\r\n« و لا استعانة على ندّ مثاور » ، معناى « ندّ » مثل است ، منتها مثلى كه در مقابل او\r\n","description":"","footnote":"","page_name":" 140 ","page_number":140},
  {"content":"\r\nبايستد ; مانند شاهى كه در مقابل شاه ديگر مىايستد . اينجا حضرت فرموده اند : و نه براى اين كه در مقابل يك مثل قوى جهنده از آنها كمك بگيرد . پس اين طور نيست كه موجودات را خلق كرده باشد تا از آنها كمك بگيرد و يك همتاى مثاور يعنى كودتاگر را دفع كند . « مثاور » از « ثورة » به معناى جهنده كودتاگر است .\r\n« و لا شريك مكابر و لا ضدّ منافر » ، در اينجا « مكاثر » هم نقل شده و هر دو صحيح است ; اگر « مكابر » باشد از مادّه كِبر و بزرگى طلبى است ، و اگر « مكاثر » باشد از مادّه كثرت و از باب مغالبه است . و « منافر » به معناى خودخواه غلبه خواه است . فرموده اند : خداوند مخلوقات را براى كمك در برابر بزرگى طلبى شريك و غلبه خواهى ضدّ خود نيافريده است .\r\n« وَلَكِنْ خَلاَئِقُ مَرْبُوبُونَ ، وَعِبَادٌ دَاخِرُونَ ، لَمْ يَحْلُلْ فِى الاَْشْيَاءِ فَيُقَالَ هُوَ فِيهَا كَائِنٌ ، وَلَمْ يَنْأَ عَنْهَا فَيُقَالَ هُوَ مِنْهَا بَائِنٌ »\r\n( و لكن هر آنچه آفريده شده پرورش يافتگان و بندگان خوار و ذليل هستند ، او در چيزها حلول نكرده تا گفته شود در آنهاست ، و از آنها دور نگشته تا گفته شود از آنها جداست . )\r\n« خلائق » جمع « خليقة » فعيل به معناى مفعول است . « مربوبون » اسم مفعول است و به معناى تربيت يافتگان مىآيد ، ولى در اين عبارت به معناى مملوك است ; مىفرمايد : « و لكن خلائق مربوبون » ليكن اين خلايق همگى مملوك پروردگارند . « و عباد داخرون » و همگى اينها بندگان ذليل و در مقابل او رام هستند .\r\nچگونگى ارتباط خدا با آفريده ها\r\n« لم يحلل فى الاشياء فيقال هو فيها كائن » خدا اين طور نيست كه داخل موجودات شود ، و مانند آب كه داخل اشياء نفوذ مىكند در جوف چيزها داخل شود . اگر اين طور بود آنوقت گفته مىشد : خدا در درون موجودات و در جوف آنهاست . پس خدا در چيزها حلول نكرده تا گفته شود خدا درون\r\n","description":"","footnote":"","page_name":" 141 ","page_number":141},
  {"content":"\r\nموجودات است . « و لم ينأ عنها فيقال هو منها بائن » ، « ينأ » از مادّه « نأى » به معناى دورى است ، « لم ينأ عنها » دور از اشياء هم نيست و با آنها فاصله ندارد ، اگر دور باشد گفته مىشود خدا از چيزها جداست ; پس اين طور هم نيست ; نه در آنها حلول كرده تا گفته شود خدا در درون موجودات است ، و نه از آنها دور است تا گفته شود خدا جداىِ از موجودات است . خدا موجودى است مجرد از مادّه ولى محيط است به همه موجودات مادّى و غير مادّى ، مانند احاطه روح انسان به همه اجزاء بدن او .\r\nآيا براى خدا خستگى و مانند آن معنا دارد ؟\r\n« لَمْ يَؤُدْهُ خَلْقُ مَا ابْتَدَأَ ، وَلاَ تَدْبِيرُ مَاذَرَأَ ، وَلاَ وَقَفَ بِهِ عَجْزٌ عَمَّا خَلَقَ ، وَلاَ وَلَجَتْ عَلَيْهِ شُبْهَةٌ فِيَما قَضَى وَقَدَّرَ »\r\n( خسته نكرده او را آفريدن آنچه ابتدا كرده ، و نه اصلاح و تدبير حال آنان ، و در آفريدن اشياء ناتوان نگرديده ، و در آنچه حكم نموده و مقدّر فرموده شبهه اى بر او وارد نشده است . )\r\n« لم يؤده » از مادّه « آدَهُ » به معناى خستگى است ، در آية الكرسى آمده است : ( و لا يؤده حفظهما ) ( 1 ) حفظ آسمان و زمين خدا را خسته نمىكند . در اين جمله هم حضرت فرموده اند : « لم يؤده خلق ما ابتدأ » خلقت آنچه را كه خدا شروع كرده او را خسته و وامانده نكرده است ، « و لا تدبير ما ذرأ » و نه تدبير آنچه او خلق كرده است .\r\nاين طور نيست كه خلقت زمين و آسمانها و خلقت انسان و آن همه دقايق و ظرافتهاى جهان هستى او را خسته كرده باشد و يا تدبير امور اين جهان او را وامانده كرده باشد . خلق كردن كار عملى است و تدبير امور كار فكرى است ; مثلا تدبير امور يك وزارتخانه كار فكرى است و طبيعى است كه كار فكرى هم انسان را خسته و وامانده مىكند ، حضرت در مورد تدبير امور دنيا فرموده است : اين طور نيست كه\r\n\r\n","description":"","footnote":"\r\n1 - سوره بقره ، آيه 255\r\n","page_name":" 142 ","page_number":142},
  {"content":"\r\nتدبير امور دنيا خدا را خسته كرده باشد .\r\n« و لا وقف به عجز عمّا خلق » ، اين جمله بالاتر از دو جمله قبل است ، در دو جمله قبل گفتيم : خدا نه از كار عملى نسبت به مخلوقين خسته شده و نه از كار فكرى و تدبير امور آنها ، ولى در اين جمله فرموده اند : او با اين خلقت بزرگ و عجيبى كه كرده است از كار افتاده هم نشده . يك معمار يا يك بنّا كه اكثر عمر خود را به كارهاى پرزحمت مىگذراند ، در اواخر عمر خود از كار افتاده مىشود . حضرت فرموده اند : و خدا اين چنين نيست كه خلقت عالم و كارهاى دنيا او را خسته و از كار افتاده كرده باشد .\r\n« و لا ولجت عليه شبهة فيما قضى و قدّر » ، « ولجت » از مادّه « ولوج » به معناى وارد شدن و داخل شدن است ; يعنى در مورد قضا و قدرى كه نسبت به جهان هستى قرار داده بر او شبهه اى داخل نشده و بر همان اصل ثابت و استوار است .\r\n« بَلْ قَضَاءٌ مُتْقَنٌ ، وَعِلْمٌ مُحْكَمٌ ، وَاَمْرٌ مُبْرَمٌ ، اَلْمَأْمُولُ مَعَ النِّقَمِ ، وَالْمَرْجُوُّ مِنَ النِّعَمِ ( وَالْمَرْهُوبُ مَعَ النِّعَمِ ) »\r\n( بلكه حكم او استوار ، و علمش پايدار ، و امرش ثابت و برقرار است ، بندگان او با وجود عقوبت ها و خشم هاى او به او اميدوارند ، و با وجود نعمت ها نيز به او اميدوار يا از او بيمناكند . )\r\n« بل قضاء متقن » بلكه قضا و قدر خدا خيلى محكم و استوار است و علم خدا نسبت به نظام جهان داراى اِحكام و اِتقان است . « و امر مبرم » ، احتمال دارد كلمه « امر » در اين جمله به معناى تدبير باشد ; يعنى تدبير خدا نسبت به نظام جهان خلقت ثابت و محكم است . « المأمول مع النّقم » ، « نقم » جمع « نقمت » است ، هر جا نقمت و نگرانى باشد خدا مورد آرزوى مردم است ، هرگاه غم و اندوه و بلا به مردم روى آورد به خدا روى مىآورند و او مورد توجّه مردم است . « و المرجوّ من النّعم » و خداوند مورد توجّه و اميد مردم است از ناحيه نعمت ها .\r\nاين جمله متن نهج البلاغه عبده است كه نزد ماست ، ولى نوعاً نهج البلاغه هاى\r\n","description":"","footnote":"","page_name":" 143 ","page_number":143},
  {"content":"\r\nديگر « و المرهوب مع النّعم » دارد . دو نسخه خطى نهج البلاغه مربوط به سده پنجم كه شايد صد سال با نوشته سيّد رضىّ بيشتر فاصله ندارند و بعداً عين همانها افست شده نيز با همين عبارت « و المرهوب مع النّعم » است . اين جمله به اين معناست كه : با وجود نعمت هاى او از او بيمناكند .\r\nخطبه 66\r\nو من كلام له ( عليه السلام ) كان يقوله لاصحابه فى بعض ايّام صفّين :\r\n« مَعَاشِرَ الْمُسْلِمِينَ ، اِسْتَشْعِرُوا الْخَشْيَةَ وَتَجَلْبَبُوا السَّكِينَةَ ، وَعَضُّوا عَلَى النَّوَاجِذِ ، فَاِنَّهُ اَنْبَى لِلسُّيُوفِ عَنِ الْهَامِ ، وَاَكْمِلُوا اللاَّْمَةَ ، وَقَلْقِلُوا السُّيُوفَ فِى اَغْمَادِهَا قَبْلَ سَلِّهَا ، وَالْحَظُوا الْخَزَرَ ، وَاطْعُنُوا الشَّزْرَ ، وَنَافِحُوا بِالظُّبَا ، وَصِلُوا السُّيُوفَ بِالْخُطَا . وَاعْلَمُوا اَنَّكُمْ بِعَيْنِ اللهِ ، وَمَعَ ابْنِ عَمِّ رَسولِ الله ( صلى الله عليه وآله و سلم ) فَعَاوِدُوا الْكَرَّ ، وَاسْتَحْيُوا مِنَ الْفَرِّ ، فَاِنَّهُ عَارٌ فِى الاَْعْقَابِ ، وَنَارٌ يَوْمَ الْحِسَابِ ، وَطِيبُوا عَنْ اَنْفُسِكُمْ نَفْساً ، وَامْشُوا اِلَى الْمَوْتِ مَشْياً سُجُحاً ، وَعَلَيْكُمْ بِهَذَا السَّوَادِ الاَْعْظَمِ ، وَالرِّوَاقِ الْمُطَنَّبِ ، فَاضْرِبُوا ثَبَجَهُ ، فَاِنَّ الشَّيْطَانَ كامِنٌ فِى كِسْرِهِ ، قَدْ قَدَّمَ لِلْوَثْبَةِ يَداً ، وَاَخَّرَ لِلنُّكُوصِ رِجْلا ، فَصَمْداً صَمْداً ، حَتَّى يَنْجَلِىَ لَكُمْ عَمُودُ الْحَقِّ ( وَاَنْتُمُ الاَْعْلَوْنَ ، وَاللهُ مَعَكُمْ ، وَلَنْ يَتِرَكُمْ اَعْمَالَكُمْ ) »\r\n« و من كلام له ( عليه السلام ) كان يقوله لاصحابه فى بعض ايّام صفّين »\r\n( از سخنان حضرت است كه مىفرمودند آن را براى يارانشان در برخى از روزهاى صفّين . )\r\nآنچه در اين خطبه آمده بياناتى است كه حضرت اميرالمؤمنين ( عليه السلام ) غالباً در آن روزهايى كه مشغول جنگ صفّين بوده براى سپاه خود بيان مىفرموده اند . جمله\r\n","description":"","footnote":"","page_name":" 144 ","page_number":144},
  {"content":"\r\n« كان يقول » ماضى استمرارى است و دلالت بر دوام و استمرار فعل بعد از « كان » دارد ; « كان يقول » يعنى معمولاً اين بيانات را مىفرمودند .\r\nآموزشهاى رزمى\r\n« مَعَاشِرَ الْمُسْلِمِينَ ، اِسْتَشْعِرُوا الْخَشْيَةَ وَتَجَلْبَبُوا السَّكِينَةَ ، وَعَضُّوا عَلَى النَّوَاجِذِ ، فَاِنَّهُ اَنْبَى لِلسُّيُوفِ عَنِ الْهَامِ »\r\n( اى جماعت مسلمانان ترس از خدا را شعار خود گردانيد و وقار و آرامش را پوشش خود قرار دهيد ، و دندانهاى خود را به روى هم فشار دهيد ، زيرا اين عمل شمشيرها را از سرها كُند كننده تر است . )\r\n« معاشر المسلمين » در اصل « يا معاشر المسلمين » است كه حرف نداى آن را حذف كرده اند ; يعنى اى جمعيّت مسلمانان . اين خطاب را به لشگر خود فرموده و اين طور استفاده مىشود كه گويا حضرت لشگر معاويه را مسلمان ندانسته است ، براى اين كه همان كار آنها يك مرتبه اى از كفر است . فرموده اند : اى جمعيّت مسلمانان « استشعروا الخشية » ترس از خدا را شعار خود قرار دهيد . « شعار » از مادّه « شَعْر » به معناى مو است ; معمولا عرب به پيراهن زير به اين جهت كه با موى بدن تماس دارد « شعار » مىگويد ، و در مقابل آن « دثار » است كه به لباس رو گفته مىشود ; بنابراين « استشعروا الخشية » يعنى ترس از خدا را به جان خود بچسبانيد و واقعاً از خدا بترسيد . « و تجلببوا السّكينة » و وقار و آرامش را لباس رويين خود قرار دهيد . « تجلببوا » از مادّه « جلباب » به معناى لباس رويين است ; مثلا به چادر زنان كه روى همه لباسها پوشيده مىشود جلباب گفته مىشود ; بنابراين « و تجلببوا السّكينة » يعنى برحسب ظاهر به وقار و آرامش تظاهر كنيد . ترس از خدا را در اعماق دل خود قرار دهيد ، ولى وقار و آرامش را روى لباسهاى خود بپوشيد ، يعنى تظاهر به وقار كنيد .\r\n","description":"","footnote":"","page_name":" 145 ","page_number":145},
  {"content":"\r\nبعد فرموده اند : « و عضّوا على النّواجذ » ، « نواجذ » جمع « ناجذة » به معناى دندانهاى عقل است ، دندانهاى عقل در آخر همه دندانهاست ، و مقصود حضرت از اين جمله اين است كه دندانهاى آخر خود را به هم فشار دهيد . در اثر فشار دادن دندانها روى هم اعصاب راحت منسجم مىشوند ، و اگر مثلا دشمن به شما حملهور شد و شمشير زد ، چون اعصاب و رگهايتان سفت و محكم شده شمشير دشمن ديرتر در شما اثر مىكند ; « فانّه انبى للسّيوف عن الهام » فشار دادن دندانها كُند كننده تر است شمشيرها را از مغزهايتان .\r\n« وَاَكْمِلُوا اللاَّْمَةَ ، وَقَلْقِلُوا السُّيُوفَ فِى اَغْمَادِهَا قَبْلَ سَلِّهَا ، وَالْحَظُوا الْخَزَرَ ، وَاطْعُنُوا الشَّزْرَ ، وَنَافِحُوا بِالظُّبَا ، وَصِلُوا السُّيُوفَ بِالْخُطَا »\r\n( و زره كامل بپوشيد ، و شمشيرها را پيش از بيرون كشيدن در غلاف حركت دهيد ، و دشمن را به گوشه چشم و با خشم بنگريد ، و به چپ و راست نيزه بزنيد ، و با نوك و دم شمشيرها زد و خورد نماييد ، و شمشيرها را با جلو رفتن به دشمن برسانيد . )\r\n« اكملوا » از « اكمال » است . « اللاَّْمَة » و با تخفيف همزه « اللاّمَة » هم خوانده شده و هر دو به معناى زره است و گاهى به معناى زره و كلاهخود هم آمده است ; و اين كه فرموده زره را تكميل كنيد ، به همين معناست كه زره و كلاهخود را با هم بپوشيد و با لباس كامل جنگى آماده جنگ باشيد .\r\n« و قلقلوا السّيوف فى اغمادها قبل سلّها » اين جمله يك دستور است براى سالم نگهداشتن شمشير ; ممكن است هنگامى كه جنگ نشده و احتياج به شمشير نيست شمشير را در غلاف بگذاريد و زنگ بزند و موقعى كه احتياج به آن مىشود بر اثر زنگ زدگى از غلاف بيرون نيايد ، حضرت براى رفع اين پيشامد فرموده اند : پيش از آن كه شمشير را در ميدان كارزار از غلاف بيرون بكشيد آن را در غلاف حركت دهيد تا مبادا زنگ زده باشد و در غلاف گير افتد . « قلقلوا » يعنى حركت دهيد ، « اغماد »\r\n","description":"","footnote":"","page_name":" 146 ","page_number":146},
  {"content":"\r\nجمع « غِمْد » به معناى غلاف ، و « سلّ » به معناى كشيدن است .\r\n« و الحظوا الخزر » ، « الحظوا » از « ملاحظة » است ; « الخزر » به معناى نگاه كردن با يك چشم و گوشه چشم است . با يك چشم و گوشه چشم به دشمن نگاه كنيد ; زيرا اين طور نگاه كردن حكايت از غضب انسان نسبت به دشمن دارد . « و اطعنوا الشّزر » ، اگر « وَاطْعَنُوا » بخوانيم به معناى طعنه زدن است ، و اگر « وَاطْعُنُوا » بخوانيم به معناى نيزه زدن است ، و اينجا معناى دوّم مقصود است . « الشّزر » به معناى زدن به راست و چپ است ; يعنى نيزه هاى خود را به راست و چپ بزنيد . « و نافحوا بالظّبا » يعنى با طرف تيز شمشيرتان جنگ كنيد . « نافحوا » به معناى جنگ كنيد ، و « ظُبا » جمع « ظُبة » به معناى طرف تيز شمشير است .\r\n« و صلوا السّيوف بالخُطا » ، « صلوا » از مادّه « وصل » است ، و « الخُطا » جمع « خطوة » به معناى گام است ; يعنى شمشير خود را با گام برداشتن به دشمن برسانيد ، مقصود اين كه در جنگ با جلو رفتن خودت را به دشمن برسان و او را از پاى درآور . احتمال ديگرى هم دارد كه يعنى وقتى دشمن به طرف تو گام برداشت ، تو امانش نده و شمشيرت را به او برسان .\r\nتقويت روحيه رزمندگان\r\n« وَاعْلَمُوا اَنَّكُمْ بِعَيْنِ اللهِ ، وَمَعَ ابْنِ عَمِّ رسول الله ( صلى الله عليه وآله و سلم ) فَعَاوِدُوا الْكَرَّ ، وَاسْتَحْيُوا مِنَ الْفَرِّ ، فَاِنَّهُ عَارٌ فِى الاَْعْقَابِ ، وَنَارٌ يَوْمَ الْحِسَابِ »\r\n( و بدانيد همانا خدا شما را در نظر دارد ، و با پسر عموى رسول خدا ( صلى الله عليه وآله و سلم ) مىباشيد ، پس پى درپى حمله كنيد ، و از گريختن شرم نماييد ; زيرا فرار در نسل هاى آينده شما ننگ است ، و در روز حساب آتش است . )\r\nخداوند چشم ندارد ، ولى يكى از صفات او « بصير » است ; يعنى ديدنى ها را درك مىكند و به آنها علم و آگاهى دارد ، « و اعلموا انّكم به عين الله » و بدانيد همانا\r\n","description":"","footnote":"","page_name":" 147 ","page_number":147},
  {"content":"\r\nشما در معرض ديد خداوند هستيد ، « و مع ابن عمّ رسول الله ( صلى الله عليه وآله و سلم ) » و فرمانده شما پسر عموى پيغمبرخدا ( صلى الله عليه وآله و سلم ) است و اطاعتش بر شما واجب و لازم است . پس هم در معرض ديد خدا هستيد و همه اعمال و رفتار شما زير نظر خداست و هم با فرماندهى لازم الاطاعة هستيد « فعاودوا الكرّ » پس حالا كه چنين است حمله هاى خود را بر دشمن اعاده و تكرار كنيد تا آنها را از پاى درآوريد . « و استحيوا من الفرّ » و از فرار كردنِ از جبهه جنگ حيا كنيد ، نكند از دشمن بترسيد و از جنگ فرار كنيد « فانّه عار فى الاعقاب » براى اين كه فرار از جنگ دو ضرر دارد : يكى اين كه سبب عار و ننگ فرزندان شما مىشود ; در گذشته اگر كسى در جنگ فرار مىكرده ، فرزندان او را هم سرزنش مىكرده اند . و ضرر ديگر آن « و نار يوم الحساب » آتش روز قيامت است ; براى اين كه فرار از « زحف » از گناهان كبيره است و عذاب آخرت را در پى خواهد داشت ; در قرآن شريف آمده است : ( و من يولّهم يومئذ دبره الاّ متحرّفاً لقتال او متحيّزاً الى فئة فقد باء بغضب من الله و مأويه جهنّم ) ( 1 ) .\r\n« وَطِيبُوا عَنْ اَنْفُسِكُمْ نَفْساً ، وَامْشُوا اِلَى الْمَوْتِ مَشْياً سُجُحاً »\r\n( و خوشحال باشيد كه جان در راه خدا مىدهيد ، و به آسانى به سوى مرگ برويد . )\r\nحضرت برنامه هاى جنگى را بيان مىكنند ، مىفرمايند : حالا كه بناست جانتان را در معرض خطر قرار بدهيد ، پس از روى طيب نفس باشد نه به زور و اكراه . « طيبوا عن انفسكم نفساً » يعنى جانتان را در راه خدا با رضايت بدهيد . « و امشوا الى الموت مشياً سجحاً » و با سهولت و آسانى به طرف مرگ برويد ; « مشياً » يعنى رفتن ، و « سجحاً » يعنى سهولت و آسانى ; ممكن است انسان در جنگ به شهادت برسد ،\r\n\r\n","description":"","footnote":"\r\n1 - خداوند در سوره انفال ، آيه 16 مىفرمايد : هر كه در جنگ به كفّار پشت كند و از آنان فرار كند ، به سوى خشم خدا فرار كرده و در قيامت جايگاه او جهنّم است ; مگر اين كه براى تهيه ابزار جنگ يا پيوستن به لشگر باشد .\r\n","page_name":" 148 ","page_number":148},
  {"content":"\r\nحضرت مىخواهند بفرمايند : از مردن نترسيد و به سهولت و آسانى به جبهه و جنگ برويد .\r\nهدف گيرى لشگر و مركز شيطان\r\n« وَعَلَيْكُمْ بِهَذَا السَّوَادِ الاَْعْظَمِ ، وَالرِّوَاقِ الْمُطَنَّبِ ، فَاضْرِبُوا ثَبَجَهُ ، فَاِنَّ الشَّيْطَانَ كامِنٌ فِى كِسْرِهِ ، قَدْ قَدَّمَ لِلْوَثْبَةِ يَداً ، وَاَخَّرَ لِلنُّكُوصِ رِجْلا »\r\n( بر شما باد به اين سياهى بزرگ و سراپرده برافراشته شده معاويه ، پس قلب آن را بزنيد ; زيرا شيطان در گوشه آن پنهان است كه براى برجستن دست پيش داشته و براى برگشتن پا پس نهاده است . )\r\nمقصود از « سواد اعظم » همان جمعيت شام و لشگر معاويه است . « الرّواق المطنّب » آن خيمه اى است كه با طناب پيچيده شده و لشگر شام را تشكيل داده است . « عليكم بهذا السّواد الاعظم » بر شما باد كه حملهور شويد بر اين لشگر شام و آنها را قلع و قمع كنيد و از پاى درآوريد . « و الرّواق المطنّب » و بر شما باد كه به آن خيمه و چادر معاويه حمله ببريد و آن را نابود كنيد . « فاضربوا ثبجه » پس كمر آن را بزنيد ; « ثبج » به معناى كمر و وسط است ; مقصود اين است كه به وسط و به قلب اين خيمه حمله كنيد .\r\n« فانّ الشّيطان كامن فى كسره » ، مقصود از شيطان شخص معاويه است . « كامن » به معناى مخفى است ; يعنى او مخفى شده در گوشه آن خيمه . « كسر » به معناى ضلع است ; اين خيمه را نابود كنيد براى اين كه معاويه در يك گوشه اى از آن مخفى شده است . اينها چون كارشان براى خدا نيست مىترسند ، از اين رو « قد قدّم للوثبة يداً و اخّر للنّكوص رجلاً » با دست جلو مىآيد تا حمله كند و براى فرار پاى خود را عقب مىگذارد . اين شيطان صفتان دست خود را جلو گذاشته و پاها را به عقب مىگذارند .\r\n","description":"","footnote":"","page_name":" 149 ","page_number":149},
  {"content":"\r\nايستادگى تا پيروزى حق\r\n« فَصَمْداً صَمْداً ، حَتَّى يَنْجَلِىَ لَكُمْ عَمُودُ الْحَقِّ ( وَاَنْتُمُ الاَْعْلَوْنَ ، وَاللهُ مَعَكُمْ ، وَلَنْ يَتِرَكُمْ اَعْمَالَكُمْ ) »\r\n( پس جنگ با او و همراهانش را تصميم بگيريد ، تا حقيقت حق براى شما ظاهر شود ، در حالى كه شما برتر و بالاتر هستيد ، و خداوند با شماست ، و هرگز كردارتان را ناقص نمىكند . )\r\n« صمداً » به معناى قصد و تصميم است ; « الله الصّمد » يعنى خدا مقصود است ; پس « صمداً صمداً » يعنى دشمن را قصد كنيد ، تصميم بگيريد دشمن را نابود كنيد . « حتّى ينجلى لكم عمود الحقّ » يعنى آنقدر با آنها جنگ كنيد تا حق برايتان روشن شود . « و انتم الاعلون » در حالى كه شما بالاتر از آنها هستيد ، اين جمله حاليه است و حضرت اين جمله را از آيه شريفه : ( فلا تهنوا و تدعوا الى السّلم و انتم الاعلون و الله معكم و لن يتركم اعمالكم ) ( 1 ) اقتباس فرموده اند . خدا در اين آيه فرموده : اى مؤمنان در جنگ با كفّار سست نشويد و صلح را از آنها درخواست نكنيد در حالى كه شما از آنان بالاتريد و خدا با شماست و از اعمال شما نمىكاهد .\r\nحضرت اميرالمؤمنين ( عليه السلام ) هم با آوردن جملاتى از اين آيه در ذيل گفتارشان فرموده اند : شما كه در لشكر حق و در طرف مقابل معاويه كه باطل است ايستاده ايد ، داراى رتبه والايى هستيد و خداوند با شماست ، وقتى شما براى اقامه حق ايستاده ايد پس خداوند هم با شماست و شما را يارى و كمك مىكند « و لن يتركم اعمالكم » و هرگز اعمال شما در پيشگاه خدا ضايع و گم نمىشود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره محمّد ( صلى الله عليه وآله و سلم ) ، آيه 35\r\n","page_name":" 150 ","page_number":150},
  {"content":"\r\nخطبه هاى\r\n67 ، 68 و 69\r\n( درس 96 )\r\nپاسخ به سخنان نادرست انصار و قريش در سقيفه\r\nلياقت هاشم بن عُتبه و محبوبيت محمّدبن ابى بكر\r\nعلّت ايراد خطبه شصت و نهم\r\nشكوه از سستى ياران\r\nحاصل جنگ به همراه راحت طلبان\r\nآيا اصلاح جامعه با هر بهايى رواست ؟\r\nچرا سزاوار نفرين شدند ؟\r\n","description":"","footnote":"","page_name":" 151 ","page_number":151},
  {"content":"\r\n\r\n","description":"","footnote":"","page_name":" 152 ","page_number":152},
  {"content":"\r\nبسم الله الرحمن الرحيم\r\nخطبه 67\r\nو من كلام له ( عليه السلام ) فى معنى الانصار ، قالوا : لمّا انتهت الى اميرالمؤمنين ( عليه السلام ) انباء السّقيفة بعد وفاة رسول الله ( صلى الله عليه وآله و سلم ) قال ( عليه السلام ) : ماقالت الأنصار ؟ قالوا : قالت : منا أمير و منكم أمير ، قال ( عليه السلام ) :\r\n« فَهَلاَّ احْتَجَجْتُمْ عَلَيْهِمْ بِاَنَّ رَسُولَ اللهِ ( صلى الله عليه وآله و سلم ) وَصَّى بِأَنْ يُحْسَنَ اِلَى مُحْسِنِهِمْ ، وَيُتَجَاوَزَ عَنْ مُسِيئِهِمْ ؟ ! » قالوا : و ما فى هذا من الحجة عليهم ؟ فقال ( عليه السلام ) : « لَوْ كَانَتِ الاِْمَارَةُ فِيهِمْ لَمْ تَكُنِ الْوَصِيَّةُ بِهِمْ ! ! » ثمّ قال ( عليه السلام ) : « فَمَاذَا قَالَتْ قُرَيْشٌ ؟ » قالوا : احتجّت بانّها شجرة الرّسول ( صلى الله عليه وآله و سلم ) فقال ( عليه السلام ) : « اِحْتَجُّوا بِالشَّجَرَةِ ، وَاَضَاعُوا الَّثمَرَةَ »\r\nموضوع بحث درسهايى از نهج البلاغه ، خطبه شصت و هفتم از نهج البلاغه عبده و شصت و ششم از نهج البلاغه فيض الاسلام است . اين خطبه برحسب ظاهر خطبه است ولى در حقيقت چند جمله است . مرحوم سيّد گفته است : « و من كلام له ( عليه السلام ) فى معنى الانصار » هدف و مقصود از اين جملات انصار است ، يعنى مربوط به انصار است ; و اين كه گفته « قالوا » مقصود مورّخين است ، يعنى مورّخين گفته اند :\r\n","description":"","footnote":"","page_name":" 153 ","page_number":153},
  {"content":"\r\nپس از وفات رسول خدا ( صلى الله عليه وآله و سلم ) چون اخبار سقيفه به حضرت امير ( عليه السلام ) رسيد فرمود :\r\nپاسخ به سخنان نادرست انصار و قريش در سقيفه\r\n« فَهَلاَّ احْتَجَجْتُمْ عَلَيْهِمْ بِاَنَّ رَسُولَ اللهِ ( صلى الله عليه وآله و سلم ) وَصَّى بِأَنْ يُحْسَنَ اِلَى مُحْسِنِهِمْ ، وَيُتَجَاوَزَ عَنْ مُسِيئِهِمْ ؟ ! »\r\n( پس چرا در سقيفه عليه انصار احتجاج نكرديد كه رسول خدا ( صلى الله عليه وآله و سلم ) وصيّت كرده كه به نيكوكار آنها نيكويى شود و از بدكردار آنها درگذرند ؟ ! )\r\nاميرالمؤمنين ( عليه السلام ) مشغول غسل و كفن و دفن رسول خدا ( صلى الله عليه وآله و سلم ) بود ، قاعده اش اين بود كه وقتى رسول خدا ( صلى الله عليه وآله و سلم ) از دنيا رفته همه مردم مهيّاى تجهيزات رسول خدا ( صلى الله عليه وآله و سلم ) شوند ; چون رسول خدا ( صلى الله عليه وآله و سلم ) قبلا جاده را صاف كرده و خليفه را تعيين كرده بود و نيازى به خليفه تعيين كردن نبود تا اينها بخواهند جنازه رسول خدا ( صلى الله عليه وآله و سلم ) را رها كرده و سراغ خليفه تراشى بروند .\r\nدر تاريخ آمده كه وقتى رسول خدا ( صلى الله عليه وآله و سلم ) از دنيا رفت ، چند نفرى كه سردمدار آنان عمر و ابوبكر و ابوعبيده بودند براى تعيين خليفه در سقيفه بنى ساعده جمع شدند ، به قول خودشان مىخواستند نظام مسلمانان از هم نپاشد و حفظ نظام بشود . البتّه در اين كه اوّل مهاجرين آمدند يا انصار ، بين اهل سنّت اختلاف است ، برخى از آنها براى توجيه موضوع گفته اند : انصار جمع شدند و مىخواستند سعد بن عباده را خليفه قرار دهند ، عمر فهميد و به ابوبكر خبر داد كه چه نشسته اى الآن است كه انصار سعد بن عباده را خليفه مىكنند و ابوبكر را كشان كشان به سقيفه بنى ساعده برد ; ولى برخى ديگر گفته اند : انصار نمىخواستند سعد را خليفه نمايند بلكه مىخواستند خواسته رسول خدا ( صلى الله عليه وآله و سلم ) را عملى كنند و سعد بن عباده پيش قدم در اين كار بود . خلاصه در اصل تشكيل سقيفه يك چنين اختلافى وجود داشت . ( 1 )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 5 به بعد اخبار سقيفه را مشروحاً بيان كرده است .\r\n","page_name":" 154 ","page_number":154},
  {"content":"\r\nبه هرحال موضوع سخن حضرت اين است كه وقتى به او خبر دادند برخى از مهاجرين و انصار در سقيفه مشغول خليفه تراشى شده اند ، حضرت سؤال فرمود : « ما قالت الانصار » انصار چه گفتند ؟ پاسخ دادند كه آنها گفتند : « منّا امير و منكم امير » يك امير از ما و يك امير هم از شما ; در حقيقت وقتى كه مهاجرين و انصار در تعيين خليفه اختلاف كردند و انصار براى حلّ مشكل گفته اند يك امير از ما كه انصار هستيم و يك امير هم از شما مهاجرين باشد به حضرت امير ( عليه السلام ) خبر مىدهند كه بله انصار يك چنين پيشنهادى كردند ، حضرت در مقابل ، اين جمله را ايراد كردند كه پس چرا عليه انصار اين طور استدلال نكرديد كه رسول خدا ( صلى الله عليه وآله و سلم ) فرموده : به نيكان آنها احسان كنيد و از بدكاران آنها درگذريد .\r\nمورد اين جمله رسول خدا ( صلى الله عليه وآله و سلم ) اين است كه وقتى رسول خدا ( صلى الله عليه وآله و سلم ) بيمار شد و خطر فوت آن حضرت پيش آمد ، انصار يك انجمنى تشكيل دادند و با خود شور و مشورت مىكردند كه ما خدمات زيادى به اسلام داشته ايم و تا حال هم رسول خدا ( صلى الله عليه وآله و سلم ) پشتيبان ما بوده و از ما حمايت مىكرده و موجب بزرگى و آقايى ما بوده اند ، ولى اگر از دنيا بروند وضع ما خيلى بد مىشود و كسى از ما حمايت نمىكند . اين خبر را به رسول خدا ( صلى الله عليه وآله و سلم ) دادند كه انصار يك چنين نگرانى اى دارند . حضرت در حديثى سفارش آنان را كرد كه هم در صحيح مسلم و هم صحيح بخارى نقل شده ، رسول خدا ( صلى الله عليه وآله و سلم ) فرمودند : به نيكان آنان احسان و از بدكرداران آنان صرف نظر كنيد . ( 1 ) حضرت امير ( عليه السلام ) در اين جمله خود اشاره به همين حديث رسول خدا ( صلى الله عليه وآله و سلم ) دارند ; يعنى شما با اين حديث مىخواستيد جواب انصار را بدهيد .\r\n\r\n","description":"","footnote":"\r\n1 - صحيح بخارى ، ج 4 ، ص 226 ، باب مناقب الانصار ; و صحيح مسلم ، ج 4 ، ص 1949 ، شماره 2510 ، باب فضائل الانصار ; ضمناً شرح ابن ابى الحديد ، ج 6 ، ص 4 هم از آنان نقل كرده است .\r\n","page_name":" 155 ","page_number":155},
  {"content":"\r\n« قالوا : و ما فى هذا من الحجة عليهم ؟ فقال ( عليه السلام ) : لَوْ كَانَتِ الاِْمَارَةُ فِيهِمْ لَمْ تَكُنِ الْوَصِيَّةُ بِهِمْ ! ! »\r\n( آنها به حضرت گفتند اين چه دليلى است عليه انصار ؟ حضرت پاسخ داد : اگر امارت و فرمانروايى در آنان ( انصار ) بود احتياجى به سفارش رسول خدا ( صلى الله عليه وآله و سلم ) براى آنها نبود . )\r\nاز اين كلام حضرت معلوم مىشود آنهايى كه به حضرت امير ( عليه السلام ) چنين خبرى دادند و حضرت پاسخى به آنان داد ، آنها پاسخ حضرت امير ( عليه السلام ) را نفهميدند ، لذا از حضرت امير ( عليه السلام ) پرسيدند : « و ما فى هذا من الحجة عليهم » در اين سخن رسول خدا ( صلى الله عليه وآله و سلم ) چه دليلى به ضرر ادّعاى انصار مىباشد ؟ « فقال ( عليه السلام ) » حضرت پاسخ داد : « لو كانت الامارة فيهم لم تكن الوصيّة بهم » معناى سفارش پيامبر ( صلى الله عليه وآله و سلم ) اين است كه خليفه و جانشين در بين انصار نيست ، زيرا اگر امارت در بين آنها بود ديگر خودشان حاكم بودند و نيازى به سفارش رسول خدا ( صلى الله عليه وآله و سلم ) نداشتند ; گروهى كه خودشان قدرتمند هستند ، لازم نيست سفارش آنها را بكنند . از اين سفارش معلوم مىشود آنها هيچ كاره هستند و احتياج به سفارش دارند . در اين كلام حضرت يك احتجاج لطيفى است كه خبر دهندگان آن را درك نكردند .\r\n« ثمّ قال ( عليه السلام ) : فَمَاذَا قَالَتْ قُرَيْشٌ ؟ قالوا : احتجّت بانّها شجرة الرّسول ( صلى الله عليه وآله و سلم ) فقال ( عليه السلام ) : اِحْتَجُّوا بِالشَّجَرَةِ ، وَاَضَاعُوا الَّثمَرَةَ »\r\n( سپس حضرت پرسيد قريش براى رسيدن به حكومت چه گفتند ؟ پاسخ دادند آنها به اين كه از شجره رسول خدا ( صلى الله عليه وآله و سلم ) هستند دليل آوردند ، حضرت فرمود : بلى به درخت استدلال كرده ولى ميوه آن را ضايع كرده اند . )\r\nبعد از آن كه سؤال و جواب راجع به انصار پايان يافت حضرت از آنهايى كه اخبار سقيفه را آورده بودند پرسيد : استدلال قريش براى رسيدن به حكومت چه بود و آنها در مقابل سخن انصار چه سخنى گفتند ؟ « قالوا : احتجّت بانّها شجرة الرّسول ( صلى الله عليه وآله و سلم ) » مخبرين پاسخ دادند : آنها براى حقانيّت خودشان به اين كه از شجره\r\n","description":"","footnote":"","page_name":" 156 ","page_number":156},
  {"content":"\r\nرسول خدا ( صلى الله عليه وآله و سلم ) هستند استدلال كردند ; يعنى گفتند رسول خدا ( صلى الله عليه وآله و سلم ) از قريش بوده ما هم از قريشيم خليفه رسول خدا ( صلى الله عليه وآله و سلم ) هم بايد از قريش باشد . حضرت فرمود : « احتجّوا بالشّجرة و اضاعوا الثّمرة » اينها سخن از شجره رسول خدا ( صلى الله عليه وآله و سلم ) مىگويند ولى ميوه اين درخت را - كه من و فاطمه و حسن و حسين ( عليهم السلام ) هستيم - ضايع كردند .\r\nحقيقت امر در اين كلام اين است كه نبايد به عقب برگرديم ; رسول خدا ( صلى الله عليه وآله و سلم ) از قريش است ، ابوبكر و عمر هم با وسائط ديگر از قريش هستند ، اين سير قهقرايى قضيّه است ; ولى اگر به نزديكتر توجّه كنيم ، اوّلاً رسول خدا ( صلى الله عليه وآله و سلم ) از قريش است و على و فاطمه و حسنين ( عليهم السلام ) هم از قريش هستند ، و ثانياً رسول خدا ( صلى الله عليه وآله و سلم ) و على و فاطمه و فرزندان آنها ( عليهم السلام ) همه از بنى هاشم و در يك طايفه و شجره هستند ، در صورتى كه ابوبكر از بنى تميم و عمر از بنى عدى هستند و با چند واسطه به قريش مىرسند ، پس ميوه شجره نبوّت على و فاطمه است نه ابوبكر و عمر .\r\nخطبه 68\r\nو من كلام له ( عليه السلام ) لمّا قلّد محمّدبن ابى بكر مصر فملكت عليه فقتل :\r\n« وَقَدْ اَرَدْتُ تَوْلِيَةَ مِصْرَ هَاشِمَ بْنَ عُتْبَةَ ، وَلَوْ وَلَّيْتُهُ اِيَّاهَا لَمَا خَلَّى لَهُمْ الْعَرْصَةَ ، وَلاَاَنْهَزَهُمُ الْفُرْصَةَ ، بِلاَ ذَمٍّ لُِمحَمَّدِبْنِ اَبِى بَكْر ، فَلَقَدْ كَانَ اِلَىَّ حَبِيباً ، وَكَانَ لِى رَبِيباً »\r\nلياقت هاشم بن عُتبه و محبوبيت محمّدبن ابى بكر\r\n« و من كلام له ( عليه السلام ) لمّا قلّد محمّدبن ابى بكر مصر فملكت عليه فقتل »\r\n( و از سخنان حضرت است هنگامى كه حكومت مصر را به عهده محمّدبن ابى بكر قرار دادند ، پس از او گرفته شد و شهيد شدند . )\r\n","description":"","footnote":"","page_name":" 157 ","page_number":157},
  {"content":"\r\nحضرت امير ( عليه السلام ) در اين كلام كه پس از شهادت محمّدبن ابى بكر فرموده اند از دو شخصيّت زمان خود به نامهاى « هاشم بن عتبه » و « محمّدبن ابى بكر » تمجيد مىكند .\r\n« هاشم بن عتبه » پسر برادر سعدبن ابىوقاص است ، « سعدبن ابىوقاص » يكى از صحابه رسول خدا ( صلى الله عليه وآله و سلم ) و جزو عشره مبشره بود كه اواخر نسبت به حضرت امير ( عليه السلام ) كوتاه آمد و به اسم بى طرف كنار رفت ، پسرش عمر سعد هم امام حسين ( عليه السلام ) را به شهادت رساند . « عتبة بن ابىوقاص » هم كسى بود كه در جنگ اُحد دندان پيغمبرخدا ( صلى الله عليه وآله و سلم ) را شكست و صورت آن حضرت را مجروح كرد ، ولى برعكس پسر همين عتبه يعنى هاشم از مردان مخلص و از شيعيان خالص حضرت امير ( عليه السلام ) بود . ( 1 )\r\n« محمّدبن ابى بكر » هم فرزند ابوبكر است ، مادرش اسماء بنت عميس است كه اوّل همسر جعفربن ابيطالب بود و به همراه او به حبشه رفت و پس از بازگشت از حبشه جعفر در جنگ موته شهيد شد و ابوبكر همسر او را به عقد خود درآورد كه حاصل اين ازدواج همين محمّدبن ابى بكر بود ، او در دو سالگى پس از مرگ ابوبكر به همراه مادرش اسماء به خانه على ( عليه السلام ) آمد و در دامن آن حضرت بزرگ شده و تربيت يافت ، از اين رو حضرت او را « ربيب » خود خوانده است . ( 2 ) اين كلام در بيان اين است كه حضرت از ابتداى حكومت خود نمىخواسته محمّدبن ابى بكر را والى مصر قرار دهد ، بلكه مقصود حضرت حاكم قرار دادن هاشم بن عتبه بوده است كه در تمجيد او فرموده اند :\r\n« وَقَدْ اَرَدْتُ تَوْلِيَةَ مِصْرَ هَاشِمَ بْنَ عُتْبَةَ ، وَلَوْ وَلَّيْتُهُ اِيَّاهَا لَمَا خَلَّى لَهُمْ الْعَرْصَةَ ، وَلاَاَنْهَزَهُمُ الْفُرْصَةَ »\r\n( من مىخواستم حكومت مصر را به هاشم بن عُتبه واگذار نمايم ، و اگر او را حاكم آن سامان قرار داده بودم براى آنان ميدان را خالى نمىكرد و به آنها فرصت نمىداد . )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 55 و 56 ; و منهاج البراعة ، ج 5 ، ص 105\r\n2 - شرح ابن ابى الحديد ، ج 6 ، ص 53 ; و منهاج البراعة ، ج 5 ، ص 104\r\n","page_name":" 158 ","page_number":158},
  {"content":"\r\nحضرت امير ( عليه السلام ) در اين عبارت حسرت مىخورند كه چرا نتوانسته اند به جاى محمّدبن ابى بكر ، هاشم بن عتبه را والى مصر قرار دهند ، فرموده اند : « و قد اردت تولية مصر هاشم بن عتبة » اراده و خواست من اين بود كه هاشم بن عتبه را والى مصر قرار دهم ، و در تأييد اين اراده خود فرموده اند : « و لو ولّيته ايّاها لما خلّى لهم العرصة و لا انهزهم الفرصة » اگر او را والى مصر قرار داده بودم نه عرصه و ميدان را براى معاويه و عمروعاص خالى مىكرد و نه به آنها فرصت مىداد .\r\nدر اين كه چرا حضرت امير ( عليه السلام ) ناچار به نصب محمّدبن ابى بكر شده بايد گفت : مصر در جريان قتل عثمان موقعيّت حسّاسى داشت و حضرت اميرالمؤمنين ( عليه السلام ) هم پس از انتخاب از سوى مردم در شرايط مخصوصى بود . مصر در زمان عمر با سپاهى به فرماندهى عمروعاص فتح شده و جزو كشور اسلام در آمد و تا مدّتى هم تحت فرمان عمروعاص بود ، ولى در زمان عثمان كه مصر را از او گرفتند نگران شد و پس از قتل عثمان و روى كار آمدن حضرت على ( عليه السلام ) با معاويه قرارداد كرد كه به نفع حكومت معاويه فعّاليت كند به شرط اين كه معاويه او را حاكم على الاطلاق مصر نموده و تمام اختيارات را به وى بدهد . على ( عليه السلام ) هم روى مصر حسّاس بود و از همان اوّلِ حكومت مىخواست فرد لايق ترى را براى حكومت مصر تعيين نمايد . اين كه چرا حضرت امير ( عليه السلام ) نتوانست هاشم بن عتبه را حاكم مصر كند ، مورّخين جهاتى را ذكر كرده اند و برخى مورّخين هم گفته اند : عدّه اى از مردم با اين امر كه حضرت امير ( عليه السلام ) هاشم بن عتبه را حاكم مصر قرار دهد مخالف بوده و حضرت هم نمىخواستند در همان اوّل امر درگيرى سر اين قبيل چيزها درست شود .\r\nحضرت مىفرمايند : من اراده كردم توليت مصر را به هاشم بن عتبه بدهم و اگر او را والى قرار داده بودم « لمّا خلّى لهم العرصة » او عرصه و ميدان را براى معاويه خالى نمىگذاشت « و لا انهزهم الفرصة » و فرصت را هم به دست آنها نمىداد . حضرت امير ( عليه السلام ) دارند به طور قطع بيان مىفرمايند كه اگر او را تعيين مىكردم\r\n","description":"","footnote":"","page_name":" 159 ","page_number":159},
  {"content":"\r\nهيچ جاى نگرانى نبود . در اينجا مثل اين كه كسى به حضرت بگويد شما در مقام انتقاد از محمّدبن ابى بكر هستيد ؟ حضرت مىفرمايند :\r\n« بِلاَ ذَمٍّ لُِمحَمَّدِبْنِ اَبِى بَكْر ، فَلَقَدْ كَانَ اِلَىَّ حَبِيباً ، وَكَانَ لِى رَبِيباً »\r\n( بدون اين كه محمّدبن ابى بكر را مذمّت كنم ، زيرا او دوست من و پسر همسر من بود . )\r\nمقصود حضرت از تمجيد هاشم بن عتبه تعريض به محمّدبن ابى بكر نبوده كه بخواهد ضمن تمجيد از هاشم بن عتبه ، محمّدبن ابى بكر را مذمّت كرده باشند ، لذا فرموده اند : « بلا ذمّ لمحمّدبن ابى بكر » بدون اين كه بخواهيم از محمّدبن ابى بكر مذمّت كرده باشيم ; و به دو خصلت از محمّدبن ابى بكر اشاره مىكنند كه « فلقد كان الىّ حبيباً » او محبوب من بود ; « حبيب » فعيل به معناى مفعول است ; يعنى او محبوب من بود و او را دوست مىداشتم . « و كان لى ربيباً » و او فرزند همسر من بود و در دامن من بزرگ شده بود .\r\nخطبه 69\r\nو من كلام له ( عليه السلام ) :\r\n« كَمْ اُدَارِيكُمْ كَمَا تُدَارَى الْبِكَارُ الْعَمِدَةُ ، وَالثِّيَابُ الْمُتَدَاعِيَةُ ، كُلَّمَا حِيصَتْ مِنْ جَانِب تَهَتَّكَتْ مِنْ آخَرَ ؟ أَكُلَّمَا اَطَلَّ عَلَيْكُمْ مَنْسِرٌ مِنْ مَنَاسِرِ اَهْلِ الشَّامِ اَغْلَقَ كُلُّ رَجُل مِنْكُمْ بَابَهُ ، وَانْجَحَرَ انْجِحَارَ الضَّبَّةِ فِى جُحْرِهَا ، وَالضَّبُعِ فِى وِجَارِهَا ؟ ! الذَّلِيلُ وَاللهِ مَنْ نَصَرْتُمُوهُ ، وَمَنْ رَمَى بِكُمْ فَقَدْ رَمَى بِأَفْوَقَ نَاصِل ، وَاِنَّكُمْ وَاللهِ لَكَثِيرٌ فِى الْبَاحَاتِ قَلِيلٌ تَحْتَ الرَّايَاتِ ، وَاِنِّى لَعَالِمٌ بِمَا يُصْلِحُكُمْ وَيُقِيمُ اَوَدَكُمْ ، وَلكِنِّى وَاللهِ لاَاَرَى اِصْلاَحَكُمْ بِاِفْسَادِ نَفْسِى ، اَضْرَعَ اللهُ خُدُودَكُمْ ، وَاَتْعَسَ جُدُودَكُمْ ، لاَتَعْرِفُونَ الْحَقَّ كَمَعْرِفَتِكُمُ الْبَاطِلَ ، وَلاَتُبْطِلُونَ الْبَاطِلَ كَاِبْطَالِكُمُ الْحَقَّ »\r\n","description":"","footnote":"","page_name":" 160 ","page_number":160},
  {"content":"\r\nعلّت ايراد خطبه شصت و نهم\r\nدر نهج البلاغه خطبه شصت و نهم و دو خطبه بيست و نهم و سى و نهم در انتقاد از مردم و توبيخ آنان ايراد شده اند و مضامين آنها به يكديگر نزديك مىباشند . حضرت امير ( عليه السلام ) مردم را به جنگ تشجيع و تحريك مىكرد ، ولى مردم خيلى بى غيرتى كرده و از خود بى تفاوتى نشان مىداده اند . از اين سه خطبه مورد بيست و نهم وقتى است كه ضحّاك بن قيس از طرف معاويه به يكى از شهرهاى تحت پوشش حضرت امير ( عليه السلام ) يورش برده بود ، حضرت مردم را تحريك مىكرد كه به جنگ او بروند و آنها تعلّل مىكردند ، خطبه سى و نهم هم در موقعى است كه نعمان بن بشير از طرف معاويه به عين التّمر حمله كرده بود .\r\nدر مورد خطبه شصت و نهم « مصادر نهج البلاغه » از « تاريخ يعقوبى » نقل مىكند كه مربوط به همان حمله نيروهاى نعمان بن بشير به عين التّمر است . ( 1 ) در اين مورد گفته اند : هرچه حضرت فعّاليّت مىنمود از سوى مردم استقبالى نمىشد تا بالاخره سيصد نفر جمع شدند ، بعد هم خبر آمد كه نعمان بن بشير شكست خورده و فرار كرده است .\r\nمقصود اين است كه اين خطبه هم يكى از مواردى است كه حضرت امير ( عليه السلام ) از بىوفايى مردم گله و شكوه مىكنند . به نظر مىآيد اكثر مردمى كه اطراف حضرت بودند فقط به يك سلام و صلوات اكتفا مىكردند و به همين اندازه هم قانع بودند ، امّا نسبت به اين كه بروند در جبهه ها و در راه اسلام فداكارى كنند سستى مىكردند . درد دلهاى حضرت على ( عليه السلام ) در اين خطبه بيش از آن دو خطبه است ، اينجا فرموده اند :\r\n\r\n","description":"","footnote":"\r\n1 - فرازى از اين خطبه با آنچه يعقوبى نقل كرده است موافقت دارد ; به تاريخ يعقوبى ، ج 2 ، ص 195 رجوع شود .\r\n","page_name":" 161 ","page_number":161},
  {"content":"\r\nشكوه از سستى ياران\r\n« كَمْ اُدَارِيكُمْ كَمَا تُدَارَى الْبِكَارُ الْعَمِدَةُ ، وَالثِّيَابُ الْمُتَدَاعِيَةُ ، كُلَّمَا حِيصَتْ مِنْ جَانِب تَهَتَّكَتْ مِنْ آخَرَ ؟ »\r\n( تا چند با شما مماشات كنم آن گونه كه با شترهاى جوانى كه سنگينى بار كوهان آنها را كوبيده مماشات مىكنند ، و چنان كه با جامه هاى كهنه كه پى درپى دريده شده و هرگاه از سمتى بدوزند از سمت ديگر پاره مىشود مدارا مىنمايند ؟ )\r\n« اداريكم » و « كما تدارى » از مادّه « مداراة » هستند . « بِكار » جمع « بَكر » به معناى شترهاى جوان است كه قهراً بر اثر تازه كارى و سنگينى بار كوهانشان درد مىگيرد و از اين جهت ناراحتى دارند ، ولى « بِكر » به معناى دختر باكره است . « عَمِدَ يَعْمَدُ » به معناى « وَجِعَ يَوْجَعُ » است و مصدر آن « الوجع » به معناى درد است . « البكار العمدة » يعنى شترهاى جوان دردناك ; دردى كه مربوط به كوهان در اثر بار بردن ايجاد شده است ، ظاهر آن زخم نيست ولى از زير پوست كوبيدگى پيدا كرده است . با اين قبيل بچه شترهايى كه تازه دارند باربر مىشوند و به اين قبيل درد مبتلا شده اند جز مدارا كردن راه ديگرى نيست . حضرت در اين عبارت مردم كوفه را به اين قبيل شترها تشبيه فرموده و مىگويد : « كم اداريكم كما تدارى البكار العمدة » تا كى و چقدر با شما مدارا كنم آن گونه كه با شترهاى تازه كارِ دردمند مدارا مىكنند ؟ « و الثّياب المتداعية » ، اين هم يك تشبيه ديگر است ; حضرت مردم را به لباسهاى كهنه پوسيده تشبيه كرده كه وقتى جايى از آن را مىدوزند جاى ديگرش پاره مىشود . « متداعية » باب تفاعل از مادّه « دعوت » است ; يعنى گوشه اى از آن گوشه ديگر را به پاره شدن دعوت مىكند .\r\nفرموده اند : چقدر با شما مدارا كنم آن گونه كه با لباسهاى مندرسى كه « كلّما حيصت من جانب تهتّكت من آخر » هرگاه طرفى از آن را مىدوزند طرف\r\n","description":"","footnote":"","page_name":" 162 ","page_number":162},
  {"content":"\r\nديگرش پاره مىشود مدارا مىكنند . « حيصت » به معناى دوختن ; و « تهتّكت » به معناى پاره شدن است ، هتّاكى هم از اين مادّه به معناى دريدگى است .\r\n« أَكُلَّمَا اَطَلَّ عَلَيْكُمْ مَنْسِرٌ مِنْ مَنَاسِرِ اَهْلِ الشَّامِ اَغْلَقَ كُلُّ رَجُل مِنْكُمْ بَابَهُ ، وَانْجَحَرَ انْجِحَارَ الضَّبَّةِ فِى جُحْرِهَا ، وَالضَّبُعِ فِى وِجَارِهَا ؟ ! »\r\n( آيا هرگاه گروهى از گروههاى اهل شام به شما نزديك شوند هر مرد شما در خانه خود را بسته و مانند سوسمار يا كفتار كه در لانه خود مخفى مىشود ، در گوشه اى از خانه خود مخفى مىشويد ؟ ! )\r\n« اَطَلَّ » و « اَظَلَّ » هر دو خوانده شده ; ( 1 ) اگر « اَطَلَّ » باشد به معناى « اَشْرَفَ » است ، يعنى وقتى بر شما اشراف پيدا مىكنند ، يعنى ظاهر مىشوند ; و اگر « اَظَلَّ » باشد به معناى سايه انداختن است ، يعنى وقتى بر شما سايه مىاندازند ، باز هم به اين معناست كه بر شما ظاهر مىشوند و نزديك به شما مىشوند . در كلمه « مَنْسِرٌ » « مِنْسَرٌ » هم خوانده شده و هر دو لغت به معناى يك فوجى است كه از لشگر جدا مىشود ، « مَنَاسِر » هم جمع آن است . « الضّبّة » به معناى سوسمار است ، و « الضّبع » هم به معناى كفتار است . « انجحر » از مادّه « جحر » به معناى سوراخ حشرات ، و « وجار » هم به معناى غارى است كه حيوانات در آن مىخوابند .\r\nباز هم حضرت امير ( عليه السلام ) در اين عبارت آنها را به دو حيوان : يكى سوسمار و ديگرى كفتار تشبيه فرموده است ، مىفرمايند : آيا شما اين طور هستيد كه وقتى يك فوجى از لشگر شام بر شما ظاهر شود ، مانند سوسمار كه در سوراخ خود مخفى مىشود و مانند كفتار كه در لانه خود پنهان مىگردد ، در لانه هاى خودتان مخفى مىشويد و درب خانه را به روى خود مىبنديد ؟ اين سرزنشى است كه حضرت نسبت به آنها فرموده و آنها را در ترس به اين دو حيوان تشبيه فرموده ;\r\n\r\n","description":"","footnote":"\r\n1 - منهاج البراعة ، ج 5 ، ص 121 ; و شرح ابن ابى الحديد ، ج 6 ، ص 103\r\n","page_name":" 163 ","page_number":163},
  {"content":"\r\nو سوسمار را هم « الضّبّة » فرموده كه به معناى سوسمار مادّه است ، مثل اين كه سوسمار مادّه از سوسمار نر بيشتر مىترسد .\r\nحاصل جنگ به همراه راحت طلبان\r\n« الذَّلِيلُ وَاللهِ مَنْ نَصَرْتُمُوهُ ، وَمَنْ رَمَى بِكُمْ فَقَدْ رَمَى بِأَفْوَقَ نَاصِل ، وَاِنَّكُمْ وَاللهِ لَكَثِيرٌ فِى الْبَاحَاتِ قَلِيلٌ تَحْتَ الرَّايَاتِ »\r\n( به خدا سوگند ذليل و خوار است كسى كه شما او را يارى كنيد ، و كسى كه به وسيله شما تير اندازد با تير سر شكسته بى پيكان تير انداخته . به خدا سوگند شما در عرصه خانه ها زياد هستيد و در زير بيرقها كم . )\r\nوقتى كه حضرت اميرالمؤمنين ( عليه السلام ) در جمله قبل مردم كوفه را در ترس به سوسمار و كفتار تشبيه فرموده ، خوب اگر كسى از روى ناچارى به همين افراد و مردم ترسو احتياج داشته باشد خيلى ذليل است ، آنقدر آنها را بىوفا دانسته كه مىفرمايد : « و من رمى بكم فقد رمى بافوق ناصل » كسى كه به وسيله شما به دشمن خود حمله كند و به آنها تيراندازى كند ، مانند كسى است كه با تيرهاى شكسته بى پيكان تيراندازى كرده باشد . « فُوق » آن سر تير را كه با زه كمان تماسّ دارد مىگويند ، و « نصل » پيكان يعنى آهن تير را مىگويند ، و « افوق ناصل » يعنى تير شكسته بى پيكان .\r\n« و انّكم والله لكثير فى الباحات » ، « باحات » جمع « باحة » به معناى عرصه اى است كه در آن اجتماع مىكنند ، محلّ اجتماع را « ساحة » مىگويند ، پس « باحات » به معناى « ساحات » است ; مىفرمايد : وقتى توى ميدانها و محلّ هاى اجتماع جمع مىشويد خيلى زياد هستيد ، ولى « قليل تحت الرّايات » وقتى اعلام جنگ مىشود و بيرق جنگ برافراشته مىشود شما كم هستيد ، تعداد كمى از شما زيرِ بيرق جنگ اجتماع مىكنند .\r\n","description":"","footnote":"","page_name":" 164 ","page_number":164},
  {"content":"\r\nآيا اصلاح جامعه با هر بهايى رواست ؟\r\n« وَاِنِّى لَعَالِمٌ بِمَا يُصْلِحُكُمْ وَيُقِيمُ اَوَدَكُمْ ، وَلكِنِّى وَاللهِ لاَاَرَى اِصْلاَحَكُمْ بِاِفْسَادِ نَفْسِى »\r\n( و من آنچه را كه شما را اصلاح نمايد و كجى شما را راست مىكند مىدانم ، و ليكن سوگند به خدا كه اصلاح شما را با افساد خود جايز نمىدانم . )\r\n« اَوَد » به معناى كجى و فساد است . حضرت اميرالمؤمنين ( عليه السلام ) مىفرمايند : من مىدانم چه چيز شما را اصلاح مىكند . بلى حضرت على ( عليه السلام ) مىدانند كه زور و قلدرى آنها را به راه مىآورد ، ولى حضرت اهل زور و قلدرى نيست . خيلى از مردم هستند كه اگر زور پشت سر آنها نباشد اهل صلاح نيستند ، به جبهه نمىروند ، با مردم رو به راست عمل نمىكنند ، و حضرت على ( عليه السلام ) مىتواند آنها را با ضرب شمشير به راه بياورد ، امّا مىبيند اگر چنين كند بسا به برخى ظلم شود و آخرت خودش تباه مىشود ، بر اين اساس مىفرمايند : « ولكنّى والله لاارى اصلاحكم بافساد نفسى » به خدا قسم من نظر نمىدهم كه شما را اصلاح كنم امّا خودم را افساد نمايم .\r\nدر اجتماعى كه ما زندگى مىكنيم همه جا فشار و اعدام جايز نيست و شرعاً گناه دارد ، بر فرض هم كه جايز باشد مفاسدى بر آن مترتّب مىشود و ضرر آن بيش از نفع آن است ، حكومتهاى ديگر كه بر مبناى اسلام عمل نمىكنند ممكن است از اين جهت كه معتقد به اسلام و ديانت و معاد نيستند به مردم زورگويى كنند و ظلم نمايند ، امّا حكومت اسلام بايد بر موازين اسلامى عمل نمايد . اميرالمؤمنين ( عليه السلام ) هم در يك چنين موقعيتى بوده و بر اساس اسلام حركت مىكرده است و روى همين حساب هم مىفرمايند : من خودم را براى اصلاح شما جهنّمى نمىكنم .\r\n","description":"","footnote":"","page_name":" 165 ","page_number":165},
  {"content":"\r\nچرا سزاوار نفرين شدند ؟\r\n« اَضْرَعَ اللهُ خُدُودَكُمْ ، وَاَتْعَسَ جُدُودَكُمْ ، لاَتَعْرِفُونَ الْحَقَّ كَمَعْرِفَتِكُمُ الْبَاطِلَ ، وَلاَتُبْطِلُونَ الْبَاطِلَ كَاِبْطَالِكُمُ الْحَقَّ »\r\n( خداوند روى شما را خوار گرداند و حظّ و بهره شما را ناقابل نمايد ، شما آن گونه كه با باطل آشنا هستيد نسبت به حق شناخت نداريد ، و آن گونه كه حق را از بين مىبريد در صدد ابطال باطل نيستيد . )\r\nحضرت اميرالمؤمنين ( عليه السلام ) آنها را نفرين نموده و مىفرمايند : « اضرع الله خدودكم » ، « خدود » جمع « خدّ » به معناى گونه و كنايه از صورت است ، « اضرع » هم به معناى « اذلّ » است ; يعنى خدا صورتهاى شما را به خاك مذلّت بنشاند .\r\n« و اتعس جدودكم » ، « تعس » يعنى از بين رفتن و « إتعاس » به معناى از بين بردن است . « جدود » هم جمع « جدّ » به معناى بهره است . « اتعس جدودكم » يعنى خداوند نابود كند بهره هاى شما را . يعنى اميد است خدا شما را دچار بدبختى ، مذلّت ، خوارى و سرافكندگى نمايد .\r\n« لاتعرفون الحقّ كمعرفتكم الباطل » شما آن مقدار كه باطل را مىشناسيد دنبال شناخت حق نيستيد . « و لاتبطلون الباطل كابطالكم الحقّ » و آن طورى كه حق را ابطال مىكنيد باطل را ابطال نمىكنيد ; آن طورى كه بايد معاويه باطل را نابود كنيد علىّ حق را حمايت نمىكنيد ; يعنى صدماتى كه به على ( عليه السلام ) كه در راه حق است مىزنيد بيش از آن صدماتى است كه به معاويه باطل مىزنيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 166 ","page_number":166},
  {"content":"\r\nخطبه هاى\r\n70 و 71\r\n( درس 97 )\r\nملاقات با رسول خدا ( صلى الله عليه وآله و سلم ) در رؤيا\r\nنفرين حضرت على ( عليه السلام )\r\nموسمى بودن برخى نكوهش ها\r\nنتيجه تلاشهاى ناقص\r\nردّ اتّهام دروغگويى\r\nعلّت واقعى اتّهام\r\nروشن شدن اسرار در آينده\r\n","description":"","footnote":"","page_name":" 167 ","page_number":167},
  {"content":"\r\n\r\n","description":"","footnote":"","page_name":" 168 ","page_number":168},
  {"content":"\r\nبسم الله الرحمن الرحيم\r\nخطبه 70\r\nو قال ( عليه السلام ) فى سُحرة اليوم الّذى ضرب فيه :\r\n« مَلَكَتْنِى عَيْنِى وَاَنَا جَالِسٌ ، فَسَنَحَ لِى رَسُولُ اللهِ ( صلى الله عليه وآله و سلم ) فَقُلْتُ : يَا رَسُولَ اللهِ ، مَاذَا لَقِيتُ مِنْ اُمَّتِكَ مِنَ الاَْوَدِ وَاللَّدَدِ ، فَقَالَ : « اُدْعُ عَلَيْهِمْ » فَقُلْتُ : اَبْدَلَنِىَ اللهُ بِهِمْ خَيْراً مِنْهُمْ ، وَاَبْدَلَهُمْ بِى شَرّاً لَهُمْ مِنِّى »\r\nقال الشّريف : يعنى بالأود الاعوجاج ، و باللّدد الخصام ، و هذا من افصح الكلام .\r\nموضوع بحث درسهايى از نهج البلاغه ، خطبه هفتادم از نهج البلاغه عبده و شصت و نهم از نهج البلاغه فيض الاسلام است . اين قسمت در حقيقت خطبه نيست بلكه سخنى است كه حضرت در سَحر شبى كه به وسيله ابن ملجم ضربت خوردند ايراد كرده اند .\r\n« سَحر » به آخرهاى شب گفته مىشود ، ولى عرب به نزديكى هاى اذان صبح « سحر » مىگويد و به چند ساعت قبل از سَحر « سُحرة » مىگويند . مقصود سيّد رضىّ از « سُحرة » آخرهاى شب و نزديكى هاى سحر است . از متن كلام استفاده مىشود كه\r\n","description":"","footnote":"","page_name":" 169 ","page_number":169},
  {"content":"\r\nحضرت قبل از سحر اندكى در حالى كه نشسته بودند به خواب رفته و در خواب رسول خدا ( صلى الله عليه وآله و سلم ) را ملاقات كرده و با آن حضرت گفت و شنودى نموده است .\r\nملاقات با رسول خدا ( صلى الله عليه وآله و سلم ) در رؤيا\r\n« مَلَكَتْنِى عَيْنِى وَاَنَا جَالِسٌ ، فَسَنَحَ لِى رَسُولُ اللهِ ( صلى الله عليه وآله و سلم ) »\r\n( در حالى كه نشسته بودم خواب بر چشمم مسلّط شد و رسول خدا ( صلى الله عليه وآله و سلم ) بر من آشكار شد . )\r\n« ملكتنى عينى » يعنى چشمم مرا مالك شد ، يعنى اختيار را از من گرفت و چرتم برد . در اين عبارت يك استعاره و تشبيه است ، آنچه بر انسان غلبه مىكند خواب است نه چشم ، ولى حضرت به علاقه حال و محل اسناد را به چشم داده كه خواب در آن جاى مىگيرد . « ملكتنى » به معناى غالب شدن است ، از باب اين كه مالك بر مملوك غلبه دارد و مملوك در مقابل مالك مسلوب الاختيار است ، اينجا هم كه خواب بر انسان غلبه مىكند او را مسلوب الاختيار مىنمايد ، از اين رو تعبير به « ملكت » شده است . در هر صورت مقصود حضرت اين است كه در حالى كه نشسته بودم خوابم برد .\r\n« فسنح لى رسول الله ( صلى الله عليه وآله و سلم ) » ، « سَنَحَ » به معناى ظاهر شدن ناگهانى است ; مثلا شما كه الآن در اين ساختمان سربسته نشسته ايد ، اگر به طور ناگهانى يك كبوتر براى شما ظاهر شود از آن تعبير به « سَنَحَ » مىكنند . « فسنح لى رسول الله ( صلى الله عليه وآله و سلم ) » پس همانطور كه در عالم چرت بودم ناگهان رسول خدا ( صلى الله عليه وآله و سلم ) بر من ظاهر شد و او را در عالم خواب ملاقات كردم .\r\n« فَقُلْتُ : يَا رَسُولَ اللهِ ، مَاذَا لَقِيتُ مِنْ اُمَّتِكَ مِنَ الاَْوَدِ وَاللَّدَدِ »\r\n( گفتم : اى رسول خدا چه بسيار كجى و دشمنى از امّت تو ديده ام . )\r\nحضرت شكايت از امّت را به رسول خدا ( صلى الله عليه وآله و سلم ) كرده است . « اَوَد » به معناى كجى است ، اگر مردم از حضرت فرمانبردارى نكنند بر اثر كج فكرى اى است كه بر آنها\r\n","description":"","footnote":"","page_name":" 170 ","page_number":170},
  {"content":"\r\nحاكم است . « لَدَد » به معناى خصومت و دشمنى است ، تعداد زيادى از همين امّت در جنگهاى جمل ، صفّين و نهروان با حضرت خصومت و دشمنى كردند .\r\nفرموده اند : وقتى رسول خدا ( صلى الله عليه وآله و سلم ) برايم ظاهر شد گفتم : اى رسول خدا ( صلى الله عليه وآله و سلم ) چه چيزهاى بسيارى كه از اين امّت تو مشاهده كردم . « من » در « من الاَْوَد و اللَّدَد » بيانيه است ، بيان همان كلمه « ما » در « ماذا » مىباشد ; يعنى چه كجى ها و خصومت هايى را از امّت شما مشاهده كردم .\r\n« فَقَالَ : اُدْعُ عَلَيْهِمْ »\r\n( پس حضرت به من فرمود : آنان را نفرين كن . )\r\n« اُدْعُ » از مادّه « دَعَا » است و « دعا » اگر با « ل » متعدّى شود به معناى دعاى به نفع است ، و اگر با « على » متعدّى شود به معناى نفرين است . حضرت فرموده اند : « ادع عليهم » يعنى به ضرر آنها دعا كن ، مقصود اين است كه آنها را نفرين كن .\r\nنفرين حضرت على ( عليه السلام )\r\n« فَقُلْتُ : اَبْدَلَنِىَ اللهُ بِهِمْ خَيْراً مِنْهُمْ ، وَاَبْدَلَهُمْ بِى شَرّاً لَهُمْ مِنِّى »\r\n( پس گفتم : خدايا به جاى آنها بهتر از آنها را به من بده ، و عوض من فرد بدى را بر آنها بگمار . )\r\nاين جمله نفرين حضرت امير ( عليه السلام ) در حق مردم است . « ابدلنى » گرچه فعل ماضى است ولى چون در مقام دعاست به معناى انشاء مىآيد ; « ابدلنى الله بهم خيراً منهم » خدايا به جاى آنها بهتر از آنها را به من بده . « و ابدلهم بى شرّاً لهم منّى » و عوض من يك حاكم بد به آنها بده . معناى « شرّ » در اين جمله ممكن است وصف باشد نه تفضيل ; يعنى اين كه حضرت فرمود به جاى من حاكم شرّى را به آنها بده ، نخواسته بگويد حاكم بدترى را ; چرا كه حضرت حاكم بدى براى آنها نبود تا بدتر از خود را براى آنها طلب كند ، بلكه معناى وصفيّت را اراده كرده و از خدا خواسته به جاى او حاكم بدى را نصيب آنها بگرداند .\r\n","description":"","footnote":"","page_name":" 171 ","page_number":171},
  {"content":"\r\nاين خوابى است كه حضرت على ( عليه السلام ) ديده در نيمه آن شبى كه به وسيله ابن ملجم شمشير خورد ، و با وضعيتى كه در بامداد آن شب براى حضرت پيش آمد و موقعيّت منبر رفتن و سخنرانى كردن براى آن حضرت نبود ، معلوم است كه اين خواب را در منزل براى فرزندان خود بيان فرموده اند .\r\n« قال الشّريف : يعنى بالأود الاعوجاج ، و باللّدد الخصام ، و هذا من افصح الكلام »\r\n( سيّد رضىّ فرمودند : منظور از لفظ « أود » كجى است ، و منظور از لفظ « لدد » دشمنى است ، و اين سخن از فصيح ترين سخنان مىباشد . )\r\nخطبه 71\r\nو من خطبة له ( عليه السلام ) فى ذمّ اهل العراق :\r\n« اَمَّا بَعْدُ يَا اَهْلَ الْعِرَاقِ فَاِنَّمَا اَنْتُمْ كَالْمَرْأَةِ الْحَامِلِ حَمَلَتْ ، فَلَمَّا اَتَمَّتْ اَمْلَصَتْ وَمَاتَ قَيِّمُهَا ، وَطَالَ تَأَيُّمُهَا ، وَوَرِثَهَا اَبْعَدُهَا ، اَمَا وَاللهِ مَا اَتَيْتُكُمُ اخْتِيَاراً ، وَلَكِنْ جِئْتُ اِلَيْكُمْ سَوْقاً ، وَلَكِنِّى وَلَقَدْ بَلَغَنِى اَنَّكُمْ تَقُولُونَ : عَلِىٌّ يَكْذِبُ ! قَاتَلَكُمُ اللهُ ، فَعَلَى مَنِ الْكَذِبُ ؟ أَعَلَى اللهِ ؟ فَاَنَا اَوَّلُ مَنْ آمَنَ بِهِ ، اَمْ عَلَى نَبِيِّهِ ؟ فَاَنَا اَوَّلُ مَنْ صَدَّقَهُ . كَلاَّ وَاللهِ ، وَلَكِنَّهَا لَهْجَةٌ غِبْتُمْ عَنْهَا ، وَلَمْ تَكُونُوا مِنْ اَهْلِهَا ، وَيْلُمِّهِ ، كَيْلاً بِغَيْرِ ثَمَن ! لَوْ كَانَ لَهُ وِعَاءٌ ( وَلَتَعْلَمُنَّ نَبَأَهُ بَعْدَ حِيْن ) »\r\nموسمى بودن برخى نكوهش ها\r\n« و من خطبة له ( عليه السلام ) فى ذمّ اهل العراق »\r\n( از خطبه هاى حضرت است در مذمّت اهل عراق . )\r\nاز جمله خطبه هاى حضرت خطبه هفتاد و يكم است كه در مذمّت اهل عراق\r\n","description":"","footnote":"","page_name":" 172 ","page_number":172},
  {"content":"\r\nايراد شده است . اين طور نيست كه اگر مثلا حضرت امير ( عليه السلام ) مردم عراق را در سنه چهل مذمّت كرده ، تا روز قيامت مذمّت شده باشند ; من قبلا گفته ام رواياتى كه مثلاً در مذمّت ساوه و مدحِ آوه آمده موسمى هستند ; در آن روزگار مردم ساوه مردمى متعصّب و مخالف اهل بيت ، و برعكس آن مردم آوه مخلص اهل بيت پيغمبر ( صلى الله عليه وآله و سلم ) بوده اند ، يا در آن روز مردم اصفهان ناصبى بوده و نسبت به حضرت امير ( عليه السلام ) بدبين بوده اند و بعداً متنبه شده اند ، و در حال حاضر هم مردم ساوه و هم مردم اصفهان از شيعيان دو آتشه و از مخلصين اهل بيت هستند . بنابراين مذمّت آن روز در يك شرايط خاصّى بوده كه آن شرايط در حال حاضر بسا وجود ندارد ، و مردم فعلى مثلا ساوه و اصفهان و عراق ممكن است استحقاق آن مذمّت را نداشته باشند . ( 1 )\r\nاز اين كه بگذريم اين مذمّت حضرت امير ( عليه السلام ) نسبت به مردم عراق ، در مورد مردم كوفه است كه مردم كوفه طبق نقل تاريخ در آن زمان از قوميتها و اقوام و ملل مختلف تشكيل شده و همه عراقى الاصل نبوده اند ; همان گونه كه قبلاً گفتيم وقتى در زمان عمر ايران به وسيله سپاه عظيمى به فرماندهى سعدبن ابىوقاص فتح شد ، هر دسته از لشگر اسلام از يك طايفه اى بودند و خلاصه نيروهاى مختلف از قبايل مختلف عرب زير پرچم سعد بودند ، پس از فتح ايران براى اين كه اين لشگر عظيم متفرق نشوند به عمر پيشنهاد داد اجازه دهد در سرزمين فعلى كوفه شهرى بنا كند و\r\n\r\n","description":"","footnote":"\r\n1 - مرحوم مجلسى در بحارالانوار ، ج 57 چاپ بيروت ، ص 201 تا 240 يك باب با عنوان « باب الممدوح من البلدان و المذموم منها و غرائبها » آورده است و بيشتر اين گونه روايات را جمع آورى كرده است ; مانند : ص 229 در مذمّت ساوه ; ص 228 و 231 در تعريف آبه ( آوه ) ; ص 224 در مذمّت بصره ; ص 212 ، 214 ، 216 و 218 در تعريف قم ; ص 214 ، 216 و 222 در تعريف كوفه . دقّت شود چگونه در بعض روايات از كوفه مذمّت و در بعض ديگر تعريف شده است . ضمناً در جلد 41 بحار ، ص 301 روايتى در مذمّت اصفهان دارد و در پايان آن مرحوم مجلسى توجيهى مانند بيان استاد معظّم مىآورد .\r\n","page_name":" 173 ","page_number":173},
  {"content":"\r\nاين لشگر را در آن اسكان دهد كه عمر هم اجازه داد و شهر كوفه بنا شد و آنها به عنوان مردم عراق قلمداد شدند ; اين مذمّت حضرت در اين خطبه ظاهراً مربوط به آن اقوام و قبايل مختلف بوده است كه عراقى واقعى نبوده و شايد اصلا كوفه را هم نديده بودند . بنابراين اين گونه مذمّتها موسمى است و حال و رفتار مردم هر زمان ملاك مذمّت و مدح است .\r\nنتيجه تلاشهاى ناقص\r\n« اَمَّا بَعْدُ يَا اَهْلَ الْعِرَاقِ فَاِنَّمَا اَنْتُمْ كَالْمَرْأَةِ الْحَامِلِ حَمَلَتْ ، فَلَمَّا اَتَمَّتْ اَمْلَصَتْ وَمَاتَ قَيِّمُهَا ، وَطَالَ تَأَيُّمُهَا ، وَوَرِثَهَا اَبْعَدُهَا »\r\n( بعد از حمد و ثناى خداوند ، اى مردم عراق شما چون زن آبستنى هستيد كه پس از تحمّل مدّت حمل بچّه را سقط كرده و سرپرست و شوهرش بميرد و مدّت بيوگى او طول بكشد و بيگانه ترين افراد ميراث او را ببرد . )\r\nاين يك تشبيه است ، حضرت مردم را به زن آبستنى كه مدّت نه ماه تحمّل درد و رنج كرده و بعد از اين مدّت بچّه خود را مرده به دنيا آورده باشد تشبيه فرموده اند . اين زن پس از تولّد نوزاد مرده اش هيچ اميدى به اين بچّه ندارد ، بسا اين زن هنگام باردارى اميدها و آرزوهاى زيادى داشته ، ولى پس از سقط شدن بچّه همه آن آرزوها از بين مىرود ، خصوصاً اگر شوهر خود را هم از دست بدهد و پس از آن شوهر ديگر پيدا نكند ; و مال و زندگى او به خويشان دور منتقل مىشود . « فانّما انتم كالمرأة الحامل حملت » مَثَل شما مردم عراق مَثَل زنى است كه آبستن شده « فلمّا اتمّت املصت » پس وقتى كه مدّت حمل به پايان رسيد يك دفعه او را سقط كرد ; « املص » از مادّه « املاص » به معناى ساقط كردن است ; يعنى پس از آن كه تمام مدّت نه ماه را تحمّل كرد ، در آخر كار آن بچّه سقط شده و از بين رفته است . « و مات قيّمها » و در اين اثنا شوهر آن زن هم از دنيا رفت ; ضمير « ها » در « قيّمها » به همان « مرأة » برمى گردد ; يعنى پس از مردن بچّه قيّم آن زن هم كه شوهرش بود مُرد . « و طال\r\n","description":"","footnote":"","page_name":" 174 ","page_number":174},
  {"content":"\r\nتأيّمها » و بى شوهرى آن زن طول كشيد ; « تأيّم » به معناى زمان بى شوهرىِ زن يا بى زنىِ شوهر است ; بچّه را كه از دست داد ناگهان شوهرش هم مرد و شوهر ديگرى هم نصيب او نشد و مدّت زيادى بدون شوهر ماند . « و ورثها ابعدها » پس از اين ماجراها ميراث او هم نصيب دورترين خويشاوندان او شد .\r\nمقصود حضرت از اين تشبيه اين است كه به مردم عراق ( كوفه ) بگويد شما مانند همان زن در طول مدّت جنگ تمام مشقّت هاى جنگ را تحمّل كرديد و در نزديكى پيروزى كه رسيديد حكميّت را بر شما تحميل كردند و اميدتان از پيروزى قطع شد ، پس از تحمّل آن همه نگرانى و مشقّت نتيجه كه پيروزى بود سِقط شد و از بين رفت و بعد از آن هم على ( عليه السلام ) كه قيّم مردم است شهيد مىشود ، آن وقت دورترين مردم كه معاويه است مىآيد و بر شما مسلّط مىشود .\r\nردّ اتّهام دروغگويى\r\n« اَمَا وَاللهِ مَا اَتَيْتُكُمُ اخْتِيَاراً ، وَلَكِنْ جِئْتُ اِلَيْكُمْ سَوْقاً ، وَلَكِنِّى وَلَقَدْ بَلَغَنِى اَنَّكُمْ تَقُولُونَ : عَلِىٌّ يَكْذِبُ ! »\r\n( آگاه باشيد ، سوگند به خدا كه من با اختيار به سوى شما نيامدم و ليكن به ناچار آمدم ، به من خبر رسيده است كه شما گفته ايد : على دروغ مىگويد ! )\r\nفرموده اند : به خدا سوگند « ما اتيتكم اختياراً و لكن جئت اليكم سوقاً » اين كه من به شهر شما آمدم از روى اختيار نبود ، شهر ما و مركز اسلام شهر مدينه بود و ما مىبايست در مدينه مىمانديم « و لكن جئت اليكم سوقاً » ليكن اين كه به سوى شما آمدم به خاطر ضرورت روزگار بود ، مشكلات زمانه ما را به اين سامان سوق داد و ضرورت جنگ جمل ما را به اينجا كشاند ; و بعد مىفرمايند : « بلغنى انّكم تقولون علىّ يكذب » شنيده ام كه گفته ايد على دروغ مىگويد ! نه اين كه حضرت از اخبار غيبى براى آنان مىگفت كه مثلا بنى اميّه مىآيند و بر شما مسلّط مىشوند ، مردم هم به اين حساب كه نوعاً سياستمداران دروغ هم مىگويند ، نعوذ بالله على ( عليه السلام ) را هم\r\n","description":"","footnote":"","page_name":" 175 ","page_number":175},
  {"content":"\r\nيك دروغگو مىپنداشتند ، از اين رو بعضى از آنها گفته بودند كه على در اين خبرهايى كه به شما مىدهد دروغ مىگويد ، در صورتى كه حضرت آنچه را كه از رسول خدا ( صلى الله عليه وآله و سلم ) شنيده بود براى مردم نقل مىكرد . ( 1 ) على ( عليه السلام ) به آنها پاسخ مىدهند :\r\n« قَاتَلَكُمُ اللهُ ، فَعَلَى مَنِ الْكَذِبُ ؟ أَعَلَى اللهِ ؟ فَاَنَا اَوَّلُ مَنْ آمَنَ بِهِ »\r\n( خدا شما را بكشد ، اين دروغ بر كيست ؟ آيا بر خداست ؟ كه من اوّل كسى هستم كه به او ايمان آورده ام . )\r\nخدا مرگتان بدهد با اين نسبت دروغى كه به من داده ايد ; « فعلى من الكذب » در اين نسخه اين گونه است ولى در بسيارى نسخه ها « فعلى من اكذب » است ; يعنى اين دروغى كه به من نسبت داده ايد نسبت به چه كسى دروغ گفته ام ؟ « أعلى الله » آيا بر خدا دروغ گفته ام ؟ اگر مىگوييد بر خدا دروغ گفته ام كه حرف درستى نيست ; براى اين كه « فأنا اوّل من آمن به » من اوّلين فردى هستم كه به خدا ايمان آورده ام .\r\n« اَمْ عَلَى نَبِيِّهِ ؟ فَاَنَا اَوَّلُ مَنْ صَدَّقَهُ »\r\n( يا بر پيامبر او دروغ بسته ام ؟ در حالى كه من اوّل كسى هستم كه او را تصديق كرده ام . )\r\nدر حالى كه من اوّلين كسى هستم كه او را تصديق كرده و نبوّت او را قبول كرده ام ، با اين حال چگونه مىشود بر او دروغ ببندم ؟\r\nعلّت واقعى اتّهام\r\n« كَلاَّ وَاللهِ ، وَلَكِنَّهَا لَهْجَةٌ غِبْتُمْ عَنْهَا ، وَلَمْ تَكُونُوا مِنْ اَهْلِهَا »\r\n( به خدا سوگند چنين نيست ، ليكن اينها گفته هاى صريحى است كه شما از آنها غايب بوديد ، و اهل آنها هم نبوديد . )\r\nاين غيب هايى كه براى شما مىگويم چيزهايى است كه از رسول خدا ( صلى الله عليه وآله و سلم ) آموخته ام ، اين علوم را رسول خدا ( صلى الله عليه وآله و سلم ) براى من گفته ، منتها شما در صحنه هاى\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 128 ; و منهاج البراعة ، ج 5 ، ص 187\r\n","page_name":" 176 ","page_number":176},
  {"content":"\r\nعلمى نزد پيغمبر ( صلى الله عليه وآله و سلم ) نبوديد ، و اهل درك آنها هم نبوديد . على ( عليه السلام ) از كوچكى در خانه رسول خدا و همراه آن حضرت بوده و با آن حضرت بزرگ شده است ; از اين هم كه بگذريم ، بسيارى از افرادى كه اطراف رسول خدا ( صلى الله عليه وآله و سلم ) بودند به اين خاطر بود كه مىديدند كار رسول خدا ( صلى الله عليه وآله و سلم ) بالا گرفته ، اينها هم مىخواستند در آينده استفاده هاى مادّى و معنوى را از دست ندهند ، ولى على ( عليه السلام ) صرفاً براى اين كه رسول خدا حقّانيّت دارد و از طرف خداست به او ايمان آورده و آن حضرت را تصديق كرده و گفته هاى علمى و اخبار غيبى آن حضرت را دريافت مىكرده است .\r\nدر اين جمله فرموده اند : « كلاّ والله » يعنى به خدا سوگند اين چنين كه آنها گفته اند نيست و من نه بر خدا دروغ بسته ام و نه بر رسول او « ولكنّها لهجة غبتم عنها و لم تكونوا من اهلها » ، « لَهْجَةٌ و لَهَجَةٌ » هر دو خوانده شده و به يك معناست ; يعنى اين اخبار غيبى اى كه من نقل مىكنم سخنانى از پيغمبر ( صلى الله عليه وآله و سلم ) است كه « غبتم عنها » شما از آن غايب بوده ايد . من در حضور پيغمبر ( صلى الله عليه وآله و سلم ) بوده ام ، من از خواصّ آن حضرت بوده ام ، من پسر عموى آن حضرت و در خانه او بوده ام ، من از كودكى با آن حضرت بوده ام ، ولى شما نه با او بوديد و نه اهل درك اين اخبار بوديد .\r\nالبتّه اين كه حضرت فرموده : « و لم تكونوا من اهلها » شما اهل اين اخبار نبوديد ، از اين باب است كه بسيارى از اين اخبار از اسرار بوده و رسول خدا ( صلى الله عليه وآله و سلم ) اسرار را به همه كس نمىگفته ، چون ظرفيّت همه افراد مثل هم نيست . لذا حضرت مىفرمايند : « و لم تكونوا من اهلها » شما اهل شنيدن اين اخبار از رسول خدا ( صلى الله عليه وآله و سلم ) نبوده ايد .\r\nروشن شدن اسرار در آينده\r\n« وَيْلُمِّهِ ، كَيْلاً بِغَيْرِ ثَمَن ! لَوْ كَانَ لَهُ وِعَاءٌ ( وَلَتَعْلَمُنَّ نَبَأَهُ بَعْدَ حِيْن ) »\r\n( واى بر مادر او كه مرا تكذيب مىكند ، بى بها و رايگان پيمانه مىكنم ! اگر آن را ظرفى باشد ، هرآينه خواهيد دانست خبر گفتار مرا بعد از اين . )\r\n« وَيْلُمِّهِ » در اصل « وَيْلٌ لاُِمِّهِ » بوده و به معناى واى بر مادر اوست ، اين جمله در\r\n","description":"","footnote":"","page_name":" 177 ","page_number":177},
  {"content":"\r\nمقام مذمّت به كار مىرود ، و مقصود واى بر خود اوست ، و اگر واى بر مادر او باشد مقصود اين است كه او بميرد و مادرش داغ او را ببيند ; البتّه همين جمله را گاهى از روى دلسوزى براى مدح هم به كار مىبرند و مثلا مىگويند : واى به آن مادر بيچاره اى كه شما بچّه هاى نااهل را تربيت مىكند .\r\nبه هرحال اين جمله در اين عبارت حضرت براى مذمّت است و ضمير « ه » آن به كسى برمى گردد كه حضرت على ( عليه السلام ) را تكذيب كرده است . ابن ابى الحديد همين ضمير را به علم غيبى برگردانده و اين طور معنا كرده است : اى واى بر مادر اين علوم غيبى كه به اين سرنوشت بد گرفتار شده ، علوم پيغمبر ( صلى الله عليه وآله و سلم ) را من براى شما مىگويم و شما مرا تكذيب مىكنيد . اين معنا را ابن ابى الحديد گفته ( 1 ) ولى خلاف ظاهر است ، و به همان تكذيب كننده على ( عليه السلام ) بهتر مىخورد .\r\nبعد فرموده : « كيلا به غير ثمن لو كان له وعاء » من عِلم را مجانى و بدون اجرت در اختيار آن كس كه داراى ظرفيّت است مىگذارم . « كيلا » در اين عبارت مفعول مطلق است و فعل آن حذف شده و در اصل « اكيل كيلا » بوده ، يعنى علم پيغمبر ( صلى الله عليه وآله و سلم ) را براى واجدين شرايط و آنهايى كه داراى ظرفيّت هستند بدون اجرت پيمانه مىكنم و تحويل آنان مىدهم . ( و لتعلمنّ نبأه بعد حين ) ( 2 ) زود باشد كه خبر اين اخبار را بعد از مدّتى بفهميد ; اين جمله يك آيه است و مقصود حضرت اين است كه اين اخبارى را كه به شما داده ام ، اين كه گفته ام معاويه و بچّه هاى بنى اميّه با شرب خمر بر شما مسلّط مىشوند و بى دينى رواج پيدا مىكند را خودتان به زودى خواهيد ديد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 133\r\n2 - سوره ص ، آيه 88\r\n","page_name":" 178 ","page_number":178},
  {"content":"\r\nخطبه 72\r\n( درس 98 )\r\nمدح پروردگار متعال\r\nدرود بر رسول خدا ( صلى الله عليه وآله و سلم )\r\nعبوديّت و رسالت دو ويژگى حضرت محمّد ( صلى الله عليه وآله و سلم )\r\nاوصاف رسول خدا ( صلى الله عليه وآله و سلم )\r\nدعا براى پيامبر گرامى ( صلى الله عليه وآله و سلم )\r\nدعا در مورد خود و ديگران\r\n","description":"","footnote":"","page_name":" 179 ","page_number":179},
  {"content":"\r\n\r\n","description":"","footnote":"","page_name":" 180 ","page_number":180},
  {"content":"\r\nبسم الله الرحمن الرحيم\r\nو من خطبة له ( عليه السلام ) علّم فيها النّاس الصّلاة على النّبى ( صلى الله عليه وآله و سلم ) :\r\n« اَللَّهُمَّ دَاحِىَ الْمَدْحُوَّاتِ ، وَدَاعِمَ الْمَسْمُوكَاتِ ، وَجَابِلَ الْقُلُوبِ عَلَى فِطْرَتِهَا ; شَقِيِّهَا وَسَعِيدِهَا ، اِجْعَلْ شَرَائِفَ صَلَوَاتِكَ وَنَوَامِىَ بَرَكَاتِكَ عَلَى مُحَمَّد عَبْدِكَ وَرَسُولِكَ الْخَاتِمِ لِمَا سَبَقَ ، وَالْفَاتِحِ لِمَا انْغَلَقَ ، وَالْمُعْلِنِ الْحَقَّ بِالْحَقِّ ، وَالدَّافِعِ جَيْشَاتِ الاَْبَاطِيلِ ، وَالدَّامِغِ صَوْلاَتِ الاَْضَالِيلِ ، كَمَا حُمِّلَ فَاضْطَلَعَ قَائِماً بِاَمْرِكَ ، مُسْتَوْفِزاً فِى مَرْضَاتِكَ ، غَيْرَ نَاكِل عَنْ قُدُم ، وَلاَ وَاه فِى عَزْم ، وَاعِياً لِوَحْيِكَ ، حَافِظاً عَلَى عَهْدِكَ ، مَاضِياً عَلَى نَفَاذِ اَمْرِكَ ، حَتَّى اَوْرَى قَبَسَ الْقَابِسِ ، وَاَضَاءَ الطَّرِيقَ لِلْخَابِطِ ، وَهُدِيَتْ بِهِ الْقُلُوبُ بَعْدَ خَوْضَاتِ الْفِتَنِ ، وَاَقَامَ مُوضِحَاتِ الاَْعْلاَمِ ، وَنَيِّرَاتِ الاَْحْكَامِ ، فَهُوَ أَمِينُكَ الْمَأْمُونُ ، وَخَازِنُ عِلْمِكَ الَْمخْزُونِ ، وَشَهِيدُكَ يَوْمَ الدِّينِ ، وَبَعِيثُكَ بِالْحَقِّ ، وَرَسُولُكَ اِلَى الْخَلْقِ . اَللَّهُمَّ افْسَحْ لَهُ مَفْسَحاً فِى ظِلِّكَ ، وَاجْزِهِ مُضَاعَفَاتِ الْخَيْرِ مِنْ فَضْلِكَ . اَللَّهُمَّ اَعْلِ عَلَى بِنَاءِ الْبَانينَ بِنَاءَهُ ، وَاَكْرِمْ لَدَيْكَ مَنْزِلَتَهُ ، وَاَتْمِمْ لَهُ نُورَهُ ، وَاجْزِهِ مِنِ ابْتِعَاثِكَ لَهُ مَقْبُولَ الشَّهَادَةِ ، وَمَرْضِىَّ الْمَقَالَةِ ، ذَا مَنْطِق عَدْل ، وَخُطَّة فَصْل . اَللَّهُمَّ اجْمَعْ بَيْنَنَا وَبَيْنَهُ فِى بَرْدِ الْعَيْشِ ، وَقَرَارِ النِّعْمَةِ ، وَمُنَى الشَّهَوَاتِ ، وَاَهْوَاءِ اللَّذَّاتِ ، وَرَخَاءِ الدَّعَةِ ، وَمُنْتَهَى الطُّمَأْنِينَةِ ، وَتُحَفِ الْكَرَامَةِ »\r\nموضوع بحث درسهايى از نهج البلاغه ، خطبه هفتاد و دوّم از نهج البلاغه عبده و هفتاد و يكم از نهج البلاغه فيض الاسلام است . اين خطبه به نقل مرحوم سيّد رضىّ\r\n","description":"","footnote":"","page_name":" 181 ","page_number":181},
  {"content":"\r\nكه در ابتداى آن آورده است : « علّم فيها النّاس الصّلاة على النّبى ( صلى الله عليه وآله و سلم ) » به مردم نحوه درود فرستادن بر رسول خدا ( صلى الله عليه وآله و سلم ) را تعليم داده است . حالا واقعاً حضرت مىخواسته نحوه درود فرستادن را به مردم ياد دهد يا مىخواسته با اين خطبه از رسول خدا ( صلى الله عليه وآله و سلم ) تجليل كرده باشد و مقام شامخ او را به مردم بفهماند و قهراً به ما هم ياد داده اند نحوه درود بر آن حضرت را ، در كلمات اين خطبه از خودِ حضرت نقل نشده كه اين خطبه براى تعليم به مردم است .\r\nمدح پروردگار متعال\r\n« اَللَّهُمَّ دَاحِىَ الْمَدْحُوَّاتِ ، وَدَاعِمَ الْمَسْمُوكَاتِ ، وَجَابِلَ الْقُلُوبِ عَلَى فِطْرَتِهَا ; شَقِيِّهَا وَسَعِيدِهَا »\r\n( اى خداى گستراننده گسترده ها - زمينها - و نگاه دارنده بالاها - آسمانها - و آفريننده قلبها بر اساس فطرت آنها ، شقاوتمندان آنها و سعادتمندان آنها . )\r\n« داحى » منادا و از مادّه « دحو » به معناى بسط است ، « دحو الارض » هم به معناى بسط و گسترانيدن زمين است ; البتّه منبسط بودن زمين به اين معنا نيست كه زمين كروى نيست ; زيرا اين امر بالوجدان ثابت شده و معناى انبساط هم در جاى خود خواهد آمد . يعنى اى خدايى كه گستراننده گسترده ها هستى ، همين زمين كه گسترده شده است و به نحوى است كه مردم روى آن خانه سازى و كشاورزى مىكنند .\r\n« و داعم المسموكات » ، « داعم » مناداست و در اصل « يا داعم » بوده و از مادّه « دعامة » به معناى ستون است ، ستون هم به اين لحاظ كه نگهدارنده سقف است « دعامة » نام دارد . « مسموكات » از مادّه « سَمْك » به معناى « رَفْع » است ، « مسموكات » را اهل لغت « مُسْمَكات » هم گفته اند ، « سمك » لازم و متعدّى استعمال شده ، و « سمك الله السّماء » يعنى خدا آسمان را بالا برد ; و عبارت نهج البلاغه بدين معنى است : و اى نگهدارنده و حفظ كننده آسمانها و آن چيزهايى كه بالا برده شده است .\r\n","description":"","footnote":"","page_name":" 182 ","page_number":182},
  {"content":"\r\n« و جابل القلوب على فطرتها » ، « جابل » از مادّه « جَبَلَ » به معناى « خَلَقَ » است ، « جابل » يعنى « خالق » ; مقصود از « قلوب » نفوس ناطقه انسانى است ; يعنى اى خالقى كه دلهاى مردم را بر فطرتشان خلق كرده اى . « شقيّها و سعيدها » بيان قلوب است ، يعنى اى خالق دلهايى كه يا شقىّ و شقاوتمند و يا سعيد و خوشبخت هستند . البتّه اين شقاوت و سعادت به اعتبار زمانهاى بعدى است كه انسانها در راههاى كج و يا راههاى راست قدم مىگذارند ، و گرنه خلقت الهى بر فطرتهاى پاك است .\r\nدرود بر رسول خدا ( صلى الله عليه وآله و سلم )\r\n« اِجْعَلْ شَرَائِفَ صَلَوَاتِكَ وَنَوَامِىَ بَرَكَاتِكَ عَلَى مُحَمَّد عَبْدِكَ وَرَسُولِكَ »\r\n( قرار ده درودهاى شريف و بركتهاى زياد خود را بر محمّد ( صلى الله عليه وآله و سلم ) كه بنده تو و فرستاده تو مىباشد . )\r\nاز اين قسمت دعاى حضرت شروع مىشود ، عرض مىكند : خدايا درودهاى شريفت را بر حضرت محمّد ( صلى الله عليه وآله و سلم ) قرار ده . « شرائف صلواتك » اضافه صفت به موصوف است و اين كار در عرب شايع است ، در اصل « اجعل صلواتك الشّرائف » است ، يعنى صلواتهاى شريفت . « و نوامى بركاتك » و بركتهاى زياد خود را بر محمّد ( صلى الله عليه وآله و سلم ) قرار ده . اين جمله نيز مانند جمله قبل از قبيل اضافه صفت به موصوف است و اصل آن « بركاتك النّوامى » است . « نوامى » جمع « نامى » است و « نامى » به معناى چيزى است كه داراى رشد و نموّ باشد . « على محمّد عبدك و رسولك » بر محمّد ( صلى الله عليه وآله و سلم ) كه بنده و فرستاده توست . « على محمّد » جار و مجرور متعلّق به « اجعل » است ; يعنى اى خدايى كه گستراننده زمين و نگهدارنده آسمان و خالق قلوب هستى ، درودهاى زيبا و بركتهاى زياد خود را بر محمّد كه بنده و رسول توست قرار ده .\r\n","description":"","footnote":"","page_name":" 183 ","page_number":183},
  {"content":"\r\nعبوديّت و رسالت دو ويژگى حضرت محمّد ( صلى الله عليه وآله و سلم )\r\n« عبدك و رسولك » دو صفت هستند براى « محمّد ( صلى الله عليه وآله و سلم ) » يعنى محمّدى كه بنده و رسول توست . در تشهّد نماز مىگوييم « و اشهد انّ محمّداً عبده و رسوله » شهادت مىدهم محمّد بنده و رسول اوست . از مرتبه پايين به بالا مىرويم ، رسالت پيغمبر ( صلى الله عليه وآله و سلم ) در اثر عبوديّت خالصى است كه در وجود آن حضرت بوده ، به اين معنا كه تا او به مرتبه كامل عبوديّت نرسيد به مرتبه اعلاى رسالت نمىرسيد .\r\nتا زمانى كه مقام عبوديّت كامل نشود فانى فى الله نيست ، و تا هنگامى كه فانى فى الله نباشد معراج و رسالت نيست ، گفته اند اگر كسى فانى فى الله شود « ذو عين واحدة » مىشود و به ما سوى الله توجّهى ندارد ، تمام توجّه او به خداست . امّا كسى كه بر اثر عبوديّت به مقام رسالت و امامت مىرسد « ذو عينين » صاحب دو چشم مىشود ، در عين حالى كه فانى فى الله است ، امّا از ناحيه حق هم مبعوث به طرف خلق شده و بايد به خلق خدا هم توجّه كند ; با اين كه از خدا غافل نمىشود به بندگان خدا هم توجّه دارد ، آنها را ارتقاء رتبه و مقام مىدهد ، در عين اين كه فانى فى الله است ، با بندگان خدا هم حشر و نشر دارد و رذايل روحى آنها را پاك مىكند و آنها را به درجه و كمال مىرساند . اين كار ، كار همه كس نيست ; زيرا وقتى ما فانى فى الله شديم اگر به طرف مخلوق توجّه كنيم از خدا غافل مىشويم و آن مرتبه فناى فى الله را از دست مىدهيم . عارف هم روى همين حساب است كه نمىتواند به مخلوق خدا توجّه كند ، پس عارف فقط مىتواند خود را فانى فى الله كند ، ولى نمىتواند هيچ گونه توجّهى به بندگان خدا داشته باشد ; و رسول خدا ( صلى الله عليه وآله و سلم ) و اولياء او هستند كه داراى هر دو جنبه مىباشند .\r\nپس از اين حضرت امير ( عليه السلام ) در اين خطبه اوصافى را براى رسول خدا ( صلى الله عليه وآله و سلم ) برشمرده و فرموده اند :\r\n","description":"","footnote":"","page_name":" 184 ","page_number":184},
  {"content":"\r\nاوصاف رسول خدا ( صلى الله عليه وآله و سلم )\r\n« الْخَاتِمِ لِمَا سَبَقَ »\r\n( آن محمّدى ( صلى الله عليه وآله و سلم ) كه ختم كننده پيغمبرى است . )\r\nاين پيغمبر ختم كننده « ما سبق » است ; يعنى ختم كننده گذشته هاست و با آمدن او پيغمبرى ختم مىشود . تذكّر اين نكته ضرورت دارد كه : « خاتِم » با « خاتَم » فرق دارد ; « خاتِم » اسم فاعل و به معناى ختم كننده است ، ولى « خاتَم » به معناى « ما يختتم به » است يعنى وسيله ختم ، و به مهرى كه در زير نوشته نامه ها مىزده اند « خاتَم » مىگفته اند ; زيرا مهر چيزى بوده كه نامه به وسيله آن ختم مىشده است ; به انگشتر هم « خاتَم » مىگفته اند براى اين كه سابقاً چون مىخواسته اند مهرشان هميشه همراهشان باشد اسم خود را روى انگشتر خود حك مىكرده اند .\r\nفرقه ضالّه بهائيّت براى اين كه پيغمبرى سران خود را درست كنند در اينجا يك خرابكارى كرده و گفته اند : « خاتَم » به معناى زينت است ، و به حضرت محمّد ( صلى الله عليه وآله و سلم ) خاتَم الانبياء گفته اند يعنى او زينت انبياست ، و انگشتر چون زينت است آن را « خاتَم » ناميده اند . اين معنا فقط به دليل غلط كارى بهائيّت است و تاكنون كسى خاتِم يا خاتَم را به معناى زينت نگرفته است ، و در قرآن هم كه آمده است : ( ما كان محمّد ابا احد من رجالكم و لكن رسول الله و خاتم النّبيين ) ( 1 ) به معناى « ما يختتم به » است ; يعنى به وسيله اين پيغمبر پيغمبرى ختم شده است .\r\n« وَالْفَاتِحِ لِمَا انْغَلَقَ »\r\n( و آن پيغمبرى كه باز كننده درهاى بسته است . )\r\nيكى از اوصافى كه در اين خطبه براى حضرت بيان فرموده اين است كه او\r\n\r\n","description":"","footnote":"\r\n1 - سوره احزاب ، آيه 40\r\n","page_name":" 185 ","page_number":185},
  {"content":"\r\nبازكننده درهاى بسته است ; نه اين كه درب خانه هاى مردم را باز مىكند بلكه به معناى بازكننده دلهاى قفل شده و زنگار بسته است ، اين دلهايى كه به فكر مادّيات ، ثروت دنيا ، زر و زيور دنيا ، شهوت پرستى و تمايلات نفسانى است ، همه دلهاى قفل شده است ، پيامبر ( صلى الله عليه وآله و سلم ) آمد تا دلها را به معنويّات و عالم آخرت بگشايد و اين دلهاى تاريك را روشن كند .\r\n« وَالْمُعْلِنِ الْحَقَّ بِالْحَقِّ »\r\n( و آن پيغمبرى كه به وسيله حق ، حق را ظاهر كرده است . )\r\n« معلن » به معناى اعلان كننده و آشكار كننده است . ما از اين جمله كه رسول خدا ( صلى الله عليه وآله و سلم ) آشكاركننده حق به وسيله حق است ، استفاده مىكنيم كه آن حضرت با عقل و منطق حق را براى مردم ظاهر كرده است نه با دروغ و از راه باطل ; يعنى اين چنين نبوده كه پيغمبرخدا ( صلى الله عليه وآله و سلم ) معتقد باشد هدف وسيله را توجيه مىكند و لذا براى اثبات مدّعاى خود هر دروغى را بگويد و هر خلافى را مرتكب شود ، بلكه او با عقل و منطق و بيان صحيح حق را كه همان اسلام و توحيد است ظاهر كرده است .\r\nاينجا ابن ابى الحديد معناى ديگرى براى اين جمله گفته كه خلاف ظاهر است ; او مىگويد : حق دوّم در اين جمله به معناى جنگ و ستيز است ، « المعلن الحقّ بالحقّ » يعنى او به وسيله جنگ و ستيز ظاهركننده حق است ، و جنگ و ستيزى كه پيغمبر ( صلى الله عليه وآله و سلم ) به پا مىكند حق است ، پس رسول خدا ( صلى الله عليه وآله و سلم ) به وسيله جنگ و ستيز كه حق است حق را ظاهر كرده است . ( 1 ) ما گفتيم كه اين معنا خلاف ظاهر است .\r\n« وَالدَّافِعِ جَيْشَاتِ الاَْبَاطِيلِ »\r\n( و آن پيغمبرى كه دفع كننده جوش و خروشهاى باطل ها بود . )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 140\r\n","page_name":" 186 ","page_number":186},
  {"content":"\r\n« جَيْش » به معناى جوش خوردن است ; « جاشت الخمر » يعنى خمر جوش آمده و شراب شده است . « اباطيل » جمع « باطل » است . پيغمبراكرم ( صلى الله عليه وآله و سلم ) آمد و همه آن غرورهاى زمان جاهليّت و همه آن جوش و خروشهايى را كه براى بتهاى هبل و لات و عزّى بود كنار زد و توحيد و يكتاپرستى را حاكم كرد .\r\n« وَالدَّامِغِ صَوْلاتِ الاَْضَالِيلِ »\r\n( و آن پيغمبرى كه يورشهاى گمراهى ها را سركوب كرد . )\r\n« دامغ » از مادّه « دِماغ » به معناى مغز است ، « دامغ » به معناى ضربه زننده به مغز است ; اگر كسى را يك ضربه كارى به مغزش بزنند از بين مىرود . « صولات » جمع « صولة » به معناى يورش است . « اضاليل » از مادّه « ضلال » به معناى گمراهى است . « صولات الاضاليل » يعنى حمله و يورشهاى گمراهى ها ; اين پيامبر از صفات و خصوصيّاتشان اين بوده كه همه آن حمله ها و يورشهاى باطل و گمراه كننده ابوجهل ها و ابوسفيان ها را سركوب كرد .\r\n« كَمَا حُمِّلَ فَاضْطَلَعَ قَائِماً بِاَمْرِكَ »\r\n( همان گونه كه سنگينى رسالت بر او تحميل شده پس به قوّت و توانايى به فرمان تو قيام كرد . )\r\n« حُمِّلَ » به معناى تحميل شدن است ; يعنى از طرف خدا به او تحميل شده بود و او وادار به اين وظيفه ها و تكليف ها شده بود . ظاهراً « كما حمّل » متعلق است به « اجعل شرائف صلواتك » ; يعنى همان گونه كه آن حضرت اين وظايف سنگين را انجام داد تو در مقابل ، درودهاى شريف خود را بر او قرار بده . و شايد متعلق به « المعلن الحقّ » و مابعد آن باشد ; يعنى اين كارها را همان گونه كه بر عهده او گذاشته شده بود انجام داد . « فَاضْطَلَعَ » از مادّه « ضلع » است وقتى به باب افتعال برود « اضتلع » مىشود و چون « فاء » باب افتعال « ضاد » است « ت » به « ط » قلب شده و « اضطلع » مىشود ; « ضلاعة » ثلاثى مجرّد به معناى قوّت است . پيامبر ( صلى الله عليه وآله و سلم ) همچنان\r\n","description":"","footnote":"","page_name":" 187 ","page_number":187},
  {"content":"\r\nكه مكلّف شده بود ، با قوّت و قدرت به امر تو ايستاد و فرمان تو را قاطعانه عمل كرد .\r\n« مُسْتَوْفِزاً فِى مَرْضَاتِكَ »\r\n( در حالى كه براى به دست آوردن خشنودى تو شتاب مىنمود . )\r\n« مُسْتَوْفِز » به كسى مىگويند كه هنگام رفتن مىجهد ; يعنى و آن پيغمبر در راه رسيدن به رضاى تو كوشيد و شتابان حركت مىكرد .\r\n« غَيْرَ نَاكِل عَنْ قُدُم ، وَلاَ وَاه فِى عَزْم ، وَاعِياً لِوَحْيِكَ ، حَافِظاً عَلَى عَهْدِكَ ، مَاضِياً عَلَى نَفَاذِ اَمْرِكَ »\r\n( بى آن كه از پيشرفت بماند ، و در اراده خود سست شود ، وحى تو را ضبط كرده بود ، و عهد و پيمانت را نگاه مىداشت ، و بر اجراى فرمان تو اصرار مىورزيد . )\r\n« قُدُم » به معناى پيشرفت است ، برخى به معناى به طرف جنگ رفتن گرفته اند . « غير ناكل عن قدم » يعنى اين پيامبر از اقدام و پيشرفت نكول نداشت و عقب گرد نمىكرد . « و لا واه فى عزم » ، « واه » از مادّه « وَهْى » به معناى سستى است ; مىفرمايد : و نه سستى داشت در عزم ; اين پيامبر در تصميم خود سستى نداشت ، وظيفه اش هرچه بود عمل مىكرد ، اگر وظيفه او جنگ بود جنگ مىكرد و هراسى نداشت . « واعياً لوحيك » وحى تو را خوب حفظ كرده بود ; به اين معنا كه در وحى تو اشتباه نمىكرد . « حافظاً على عهدك » آن عهد و پيمانى كه با او كرده بودى به خوبى حفظ كرده بود . « ماضياً على نفاذ امرك » امر و دستور تو را نافذ مىكرد ; يعنى برنامه اش بر اين بود كه امر خدا را نفوذ مىداد و به مورد اجرا مىگذاشت .\r\n« حَتَّى اَوْرَى قَبَسَ الْقَابِسِ ، وَاَضَاءَ الطَّرِيقَ لِلْخَابِطِ ، وَهُدِيَتْ بِهِ الْقُلُوبُ بَعْدَ خَوْضَاتِ الْفِتَنِ ، وَاَقَامَ مُوضِحَاتِ الاَْعْلاَمِ ، وَنَيِّرَاتِ الاَْحْكَامِ »\r\n( تا اين كه شعله حق را براى طالب آن برافروخت ، و براى منحرفين راه حق را روشن ساخت ، و به وسيله او قلبهايى كه در فتنه ها فرو رفته بودند هدايت شدند ، و پرچمهاى راهنما را برافراشت ، و احكام نورانى را برپا نمود . )\r\n","description":"","footnote":"","page_name":" 188 ","page_number":188},
  {"content":"\r\n« حتّى » دنباله جمله قبل است ، فرمود : « ماضياً على نفاذ امرك » برنامه هاى تو را به اجرا گذاشت « حتّى اورى قبس القابس » تا اين كه شعله را براى طالب آن روشن نمود . « اورى » يعنى روشن كرد ، « اورى النّار » يعنى آتش را روشن كرد . « قَبس » به معناى شعله است ، « قابس » به معناى طالب آتش و نور است . مىفرمايد : تا اين كه چراغ طالبين سعادت را روشن كرد . اين يك تشبيه است ; نور علم و دين را به آتشى كه وسيله روشنايى خانه و زندگى است تشبيه كرده است .\r\n« و اضاء الطّريق للخابط » ، « خابط » كسى است كه شبانه راه خود را گم كرده و به بيراهه افتاده است ; مىفرمايد : « و اضاء الطّريق » اين پيامبر راه را روشن كرد « للخابط » براى كسى كه راه را گم كرده و در بيراهه مانده است .\r\n« و هديت به القلوب بعد خوضات الفتن » ، « خوضات » جمع « خوضة » به معناى فرو رفتن است . « فتن » هم جمع « فتنه » است و مقصود اخلاق جاهليّت يعنى جنگ و ستيز ، آدمكشى و غارت و . . . مىباشد . مىفرمايد : و به وسيله اين پيامبر دلها پس از آن كه در فتنه ها فرو رفته بودند هدايت شدند .\r\n« و اقام موضحات الاعلام و نيّرات الاحكام » ، « موضحات الاعلام » اضافه صفت به موصوف است كه در عرب شايع است و در اصل « الاعلام الموضحات » بوده . « اعلام » جمع « عَلَم » به معناى علامت و پرچم است ، « موضحات » هم جمع « موضحة » است ، « موضحات الاعلام » يعنى پرچم هاى راهنما . « نيّرات الاحكام » هم مانند جمله قبل اضافه صفت به موصوف است و در اصل « الاحكام النيّرات » بوده . « احكام » جمع « حكم » و به معناى نماز ، روزه ، خمس ، زكات و امثال اينهاست ، و « نيّرات » هم جمع « نيّرة » صفت مشبهه و به معناى نورانى است . معناى همه جمله چنين است : و اين پيامبر ( صلى الله عليه وآله و سلم ) عَلَم هاى راهنما را برافراشت ، و حكم هاى نورانى را برپا داشت .\r\n","description":"","footnote":"","page_name":" 189 ","page_number":189},
  {"content":"\r\n« فَهُوَ أَمِينُكَ الْمَأْمُونُ ، وَخَازِنُ عِلْمِكَ الَْمخْزُونِ ، وَشَهِيدُكَ يَوْمَ الدِّينِ ، وَبَعِيثُكَ بِالْحَقِّ ، وَرَسُولُكَ اِلَى الْخَلْقِ »\r\n( پس او امين درستكار ، و خزينه علم و اسرار توست ، و در روز قيامت شهيد و گواه توست ، و مبعوث شده توست به راه حق ، و رسول و فرستاده توست به سوى خلق . )\r\nاينها سخنان حضرت امير ( عليه السلام ) به خداست ، مىگويند كه پيغمبر تو اين طور بوده است ; « قائماً بامرك » بوده ، « مستوفزاً فى مرضاتك » بوده ، « غير ناكل عن قدم ، و لا واه فى عزم » بوده ، و همچنين تا اين كه مىگويند : « فهو امينك المأمون » ، يعنى پيغمبرخدا ( صلى الله عليه وآله و سلم ) امين خداست و مورد امن هم هست . « و خازن علمك المخزون » يعنى پيغمبر ( صلى الله عليه وآله و سلم ) خزانه دار علمهاى ذخيره شده خداست . علوم خدا بر دو قسم است : يك قسم علومى است كه مربوط به خود اوست و به كس ديگر نمىدهد ، و يك قسم ديگر علومى است كه خدا مىخواهد به بشر برسد ولى به همه كس هم نمىتوان گفت ، از اين رو اين علوم را نزد پيغمبر ( صلى الله عليه وآله و سلم ) خزينه مىكند ، به اين معنا كه از مردم پوشيده است ، بعد هم پيغمبر ( صلى الله عليه وآله و سلم ) هر كدام از اين علوم را در جاى خود به مردم ابلاغ مىكند .\r\n« و شهيدك يوم الدّين » از آيات زيادى استفاده مىشود كه پيغمبران روز قيامت بر امّت خود شهادت مىدهند ، و از رواياتى هم استفاده مىشود كه پيغمبر اسلام بر پيامبران گذشته نيز شاهد و گواه است . روز قيامت خود پيغمبر ( صلى الله عليه وآله و سلم ) امّتش را مىشناسد و بر امّت خود گواهى مىدهد كه مثلا به وظيفه خود عمل كرده اند يا نه . ( 1 )\r\n« و بعيثك بالحقّ » و پيغمبر تو مبعوث شده به حق است . در جاى خود گفته شده كه وزن فعيل هم به معناى فاعل و هم به معناى مفعول استعمال مىشود ; « شهيد » در جمله قبل به معناى « شاهد » ، و « بعيث » در اين جمله به معناى « مبعوث » است .\r\n\r\n","description":"","footnote":"\r\n1 - منهاج البراعة ، ج 5 ، ص 197 به بعد\r\n","page_name":" 190 ","page_number":190},
  {"content":"\r\nيعنى پيغمبر تو برانگيخته شده توست ، تو او را به حق برانگيخته اى . « و رسولك الى الخلق » و پيغمبر فرستاده توست به سوى بندگانت .\r\nدعا براى پيامبر گرامى ( صلى الله عليه وآله و سلم )\r\n« اَللَّهُمَّ افْسَحْ لَهُ مَفْسَحاً فِى ظِلِّكَ ، وَاجْزِهِ مُضَاعَفَاتِ الْخَيْرِ مِنْ فَضْلِكَ »\r\n( بار خدايا براى او در سايه رحمت و احسان خود جايى فراخ بگشاى ، و او را از فضل و كرمت پاداشهاى مضاعفِ نيكو ده . )\r\nحضرت در اين خطبه ابتدا از خدا تعريف كرده كه او « داحى المدحوّات » است ، « داعم المسموكات » است و . . . بعد هم درود بر پيغمبر فرستاده و صفات او را برشمرده است ، در اين قسمت هم براى پيغمبر ( صلى الله عليه وآله و سلم ) دعا مىكند كه « اللّهمّ افسح له مفسحاً فى ظلّك » خدايا به آن حضرت در ذيل سايه خود وسعت ده ، و در پايان هم براى خود و ديگران دعا مىكند . « مفسحاً » مصدر ميمى و در اينجا مفعول مطلق است ، و ممكن است اسم مكان باشد يعنى مكان وسيع ; « فى ظلّك » جار و مجرور متعلّق به « افسح » است ; خدايا در پناه خود به آن حضرت وسعت ده وسعت دادنى .\r\n« و اجزه مضاعفات الخير من فضلك » و به او از فضل و كرم خود اجر و جزاى چند برابر عطا فرما . « مضاعفات الخير » اضافه صفت به موصوف است ; يعنى خيرهاى زيادى به او عطا كن . « من فضلك » يعنى از تفضّل و كرم خود ، به اين معنا كه اگر استحقاق هم نباشد از فضل و كرم خود عطا فرما .\r\n« اَللَّهُمَّ اَعْلِ عَلَى بِنَاءِ الْبَانيِنَ بِنَاءَهُ ، وَاَكْرِمْ لَدَيْكَ مَنْزِلَتَهُ ، وَاَتْمِمْ لَهُ نُورَهُ ، وَاجْزِهِ مِنِ ابْتِعَاثِكَ لَهُ مَقْبُولَ الشَّهَادَةِ ، وَمَرْضِىَّ الْمَقَالَةِ ، ذَا مَنْطِق عَدْل ، وَخُطَّة فَصْل »\r\n( بار خدايا بناى او را بر بناى سازندگان بلند گردان ، و مقام و منزلتش را نزد خود گرامى دار ، و نورش را كامل كن ، و پاداش رسالتش را قبولىِ شهادت و پسنديده بودن گفتارش قرار بده ، او كه داراى منطق عادلانه و راه جدا كننده حق از باطل بود . )\r\n","description":"","footnote":"","page_name":" 191 ","page_number":191},
  {"content":"\r\nهر يك از پيامبران كه آمدند يك اساسى را پايه گذارى كردند ، حضرت موسى ( عليه السلام ) يك دينى را آورد و پايه گذارى كرد ، حضرت عيسى ( عليه السلام ) هم همين طور ، تا اين كه نوبت به حضرت محمّد ( صلى الله عليه وآله و سلم ) رسيد و او هم اساس اسلام را پايه گذارى كرد ، حالا حضرت امير ( عليه السلام ) مىگويد : خدايا اين بناى پيغمبراسلام و اين پايگاهى را كه تأسيس كرده است بالا ببر و به آن تفوّق بده . « اَعْلِ على بناء البانين بناءه » بالا ببر بر بناهاى ديگران بناى او را .\r\nحضرت امير ( عليه السلام ) دين و اسلام را به ساختمانى تشبيه فرموده و پيغمبراكرم ( صلى الله عليه وآله و سلم ) را هم بنا كننده آن معرّفى كرده است و در اين جمله از خدا خواسته است كه به اين بناى رسول خدا استحكام و علوّ و برترى دهد .\r\nبعد فرموده : « و اكرم لديك منزلته » خدايا مقام و منزلت او را نزد خودت بالا ببر و او را بزرگ بدار . « و اتمم له نوره » ، اين جمله مربوط به دنياى خاتم الانبياء ( صلى الله عليه وآله و سلم ) است ، مىخواهند بگويند : خدايا اين نورى كه در دنيا به پيغمبر داده اى و با آن جهان را روشن كرده كامل بگردان ، به اين معنا كه دين او را كامل و جهانى كن ; حضرت حجة بن الحسن ( عليه السلام ) را بفرست تا به اين نور برترى دهد .\r\n« و اجزه من ابتعاثك له مقبول الشّهادة » ، « ابتعاث » است نه « انبعاث » ، اين دو لغت در اين دو باب ( افتعال و انفعال ) دو معنا مىدهند : « انبعاث » به معناى منبعث شدن است در صورتى كه « ابتعاث » به معناى مبعوث شدن و برانگيخته شدن از ناحيه غير است ، خدا او را برانگيخته است نه اين كه خود برانگيخته شده است . مىفرمايد : قبول شهادت را پاداش پيغمبرى او قرار ده .\r\n« و مرضىّ المقالة » و باز پاداش او را قبولى شفاعتش قرار ده . اگر « مرضىّ المقال » باشد يعنى گفتارش مورد قبول باشد ، شفاعتى كه مىكند مورد قبول تو واقع شود . « ذا منطق عدل » يعنى در حالى كه او صاحب منطق عدل و منطق درست است . « و خطّة فصل » ، اين عبارت را دو جور خوانده اند : يكى « و خطبة فصل » و ديگرى\r\n","description":"","footnote":"","page_name":" 192 ","page_number":192},
  {"content":"\r\n« و خطّة فصل » ; اگر « خطبة » باشد يعنى او صاحب خطبه اى است كه بين حق و باطل را فاصله مىاندازد ، و اگر « خطّة » باشد به معناى خصلت و روش است ، يعنى او خصلت هايى دارد كه حق و باطل را جدا مىكند . هر دو معنا صحيح است .\r\nدعا در مورد خود و ديگران\r\n« اَللَّهُمَّ اجْمَعْ بَيْنَنَا وَبَيْنَهُ فِى بَرْدِ الْعَيْشِ ، وَقَرَارِ النِّعْمَةِ ، وَمُنَى الشَّهَوَاتِ ، وَاَهْوَاءِ اللَّذَّاتِ ، وَرَخَاءِ الدَّعَةِ ، وَمُنْتَهَى الطُّمَأْنِينَةِ ، وَتُحَفِ الْكَرَامَةِ »\r\n( خدايا جمع كن بين ما و او در زندگى خوش ، و نعمت جاويد ، و آرزوهاى مطلوب ، و خواسته هاى لذّت بخش ، و آرامش فراوان روحى ، و نهايت اطمينان ، و ارمغانهاى بزرگ . )\r\nاين جملات دعايى است در مورد خود ما . مىفرمايد : خدايا بين ما و او را جمع كن ، يعنى ما در قيامت با آن حضرت محشور شويم « فى برد العيش » در زندگى خنك ; مقصود از خنك در اين جمله زندگى گواراست . « و قرار النّعمة » و در جايى كه نعمتش ثابت است . نعمت هاى دنيا از دست رفتنى است ، بالاخره از دست انسان مىگيرند گرچه لب گور و موقع مرگ باشد ، ولى نعمت هاى آخرت هميشگى و دائمى است .\r\nاينها صفتهاى بهشت است . « و منى الشّهوات » ، « مُنى » جمع « مُنْية » به معناى آرزوهاست ، « شهوات » جمع « شهوة » به معناى ميل است ، « منى الشّهوات » يعنى در جايى كه آرزوها و خواسته ها برآورده مىشود . اين شهوتى كه اينجا حضرت امير ( عليه السلام ) بيان كرده اند غير از شهوتهاى دنيايى است ، گرچه شهوات دنيا هم در حدّ و اندازه و از راه مشروع لازم است و انسان بايد دنبال آن برود ، شهوت هميشه بد نيست ; اگر خدا قوّه شهوت را در انسان قرار نداده بود ، انسان شهوت غذا نداشت و مىمرد ، شهوت جنسى نداشت و نسل بشر منقرض مىشد . پس نيروى شهوانى لازمه بشر و هر حيوانى است ، ولى در انسان بايد تحت كنترل عقل و شرع باشد . در آخرت هم\r\n","description":"","footnote":"","page_name":" 193 ","page_number":193},
  {"content":"\r\nقرآن فرموده : ( و فيها ما تشتهيه الانفس و تلذّ الاعين ) ( 1 ) در بهشت از هرچه خوشت مىآيد و چشمت از آن لذّت مىبرد وجود دارد . مقصود حضرت از شهوات در اين جمله خواسته هاى خوب بهشتى است ، مقامات و درجات و قصرها و حورالعين و هرچه مربوط به قيامت است ، آنها شهوتهايى است كه مطابق آرزو و ميل هاست .\r\n« و اهواء اللّذّات » ، اين عبارت هم از باب اضافه صفت به موصوف است و در اصل « اللّذّات الاهواء » بوده و به معناى لذّتهاى خواسته شده مىباشد ; يعنى ما و حضرت محمّد ( صلى الله عليه وآله و سلم ) را در جايى كه لذّت خواسته ها وجود دارد ( بهشت ) جمع كن .\r\n« و رخاء الدّعة » يكى از اوصاف بهشت اين است كه آنجا محلّ آرامش و سكونت است ، در بهشت جنگ و ستيز نيست ، ولى جهنّمى ها در جهنّم جنگ و ستيز دارند و براى يك وجب جا با هم دعوا و داد و فرياد مىكنند . « و رخاء الدّعة » يعنى ما را با حضرت محمّد ( صلى الله عليه وآله و سلم ) در جايى كه سكوت و آرامش است جمع كن .\r\n« و منتهى الطّمأنينة » يكى ديگر از اوصاف بهشت اين است كه آنجا محلّ آرامش قلبهاست . انسان در اين دنيا آرامش ندارد ولى در قيامت اين طور نيست و همه در منتهاى آرامش قرار دارند . حضرت به درگاه خداوندى عرضه مىدارند : خدايا ما را با حضرت محمّد ( صلى الله عليه وآله و سلم ) در محلّى كه منتهاى آرامش قلبى است اسكان ده . « و تحف الكرامة » و ما را در جايى كه تحفه ها و ارمغانهاى كرامت و بزرگوارى است قرار بده .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره زخرف ، آيه 71\r\n","page_name":" 194 ","page_number":194},
  {"content":"\r\nخطبه هاى\r\n73 ، 74 و 75\r\n( درس 99 )\r\nموقعيت حَكَم و مروان در اسلام\r\nاسارت مروان در جنگ جمل\r\nچرا از مروان بيعت گرفته نشد ؟\r\nپيش گويى امام ( عليه السلام ) درباره حكومت مروان و فرزندان او\r\nتركيب جهت دار شوراى عمر در انتخاب عثمان\r\nجلوه اى از عظمت روحى حضرت على ( عليه السلام )\r\nپاسخ به تهمتِ شركت در قتل عثمان\r\nجايگاه رفيع قرآن و امام\r\n","description":"","footnote":"","page_name":" 195 ","page_number":195},
  {"content":"\r\n\r\n","description":"","footnote":"","page_name":" 196 ","page_number":196},
  {"content":"\r\nبسم الله الرحمن الرحيم\r\nخطبه 73\r\nو من كلام له ( عليه السلام ) قاله لمروان بن الحكم بالبصرة\r\nقالوا : اخذ مروان بن الحكم اسيراً يوم الجمل ، فاستشفع الحسن و الحسين ( عليهما السلام ) الى اميرالمؤمنين ( عليه السلام ) فكلّماه فيه ، فخلّى سبيله ، فقالا له : يبايعك يا اميرالمؤمنين ؟ فقال ( عليه السلام ) :\r\n« أَوَ لَمْ يُبَايِعْنِى بَعْدَ قَتْلِ عُثْمانَ ؟ لاَ حَاجَةَ لِى فِى بَيْعَتِهِ ! اِنَّهَا كَفٌّ يَهُودِيَّةٌ ، لَوْ بَايَعَنِى بِكَفِّهِ لَغَدَرَ بِسَبَّتِهِ ، اَمَا اِنَّ لَهُ اِمْرَةً كَلَعْقَةِ الْكَلْبِ اَنْفَهُ ، وَهُوَ اَبُو الاَْكْبُشِ الاَْرْبَعَةِ ، وَسَتَلْقَى الاُْمَّةُ مِنْهُ وَمِنْ وَلَدِهِ يَوْماً اَحْمَرَ ! »\r\nموضوع بحث درسهايى از نهج البلاغه ، خطبه هفتاد و سوّم از نهج البلاغه عبده و هفتاد و دوّم از نهج البلاغه فيض الاسلام است .\r\nموقعيت حَكَم و مروان در اسلام\r\nاين خطبه در مورد مروان بن حَكَم است . حكم عموى عثمان است و مروان\r\n","description":"","footnote":"","page_name":" 197 ","page_number":197},
  {"content":"\r\nپسر عموى اوست ، و در ضمن مروان داماد عثمان هم بود . ( 1 )\r\nحكم با زن و فرزندان و متعلّقين و متعلّقاتش توسط رسول خدا ( صلى الله عليه وآله و سلم ) از مدينه تبعيد شده بودند و در طائف زندگى مىكردند . حكم به حساب ظاهر ايمان آورده و مسلمان شده بود ، امّا نسبت به رسول خدا ( صلى الله عليه وآله و سلم ) خيلى اذيّت و آزار روا مىداشت . يكى از كارهاى حكم نسبت به رسول خدا ( صلى الله عليه وآله و سلم ) فالگوش ايستادن او پشت بيت آن حضرت بود ، براى اين كه مىخواست ببيند رسول خدا ( صلى الله عليه وآله و سلم ) چگونه با همسران خود صحبت مىكند و بعد صحبتى را كه مىشنيد براى ديگران نقل مىكرد كه مثلا محمّد ( صلى الله عليه وآله و سلم ) با همسرش چنين گفت و آن زن هم اين گونه جواب داد ، گاهى اوقات هم تقليد پيغمبرخدا ( صلى الله عليه وآله و سلم ) را در مىآورد و مثل آن حضرت راه مىرفت و حضرت را مسخره مىكرد ، تا اين كه بالاخره رسول خدا ( صلى الله عليه وآله و سلم ) او را به طائف تبعيد فرمود و در زمان حكومت ابوبكر و عمر هم او به عنوان تبعيد شده آن حضرت همچنان در طائف بود ، ولى عثمان او را از تبعيدگاه به مدينه بازگرداند . ( 2 )\r\nمروان در هنگام تبعيد پدرش بچّه كوچكى بود ولى هنگام بازگشت به مدينه جوان رشيدى شده بود و پس از ورود به مدينه به دربار عثمان آمده و يكى از مشاوران بلكه كاتب و همه كاره عثمان شده بود و شيطنت ها و فتنه هاى زيادى مىكرد ، تا پس از كشته شدن عثمان و بيعت مردم با حضرت امير ( عليه السلام ) همين مروان و سعيدبن عاص زير بار بيعت با حضرت نمىرفتند و عذرتراشى مىكردند ، حضرت امير ( عليه السلام ) هم جواب آنها را مىداد ، اينها ناچار به بيعت شدند و يك بيعت زورى كردند تا موقعى كه طلحه و زبير و عايشه عليه حضرت امير ( عليه السلام ) اقدام كردند\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 198 و 199 ; و ج 6 ، ص 149\r\n2 - شرح ابن ابى الحديد ، ج 6 ، ص 149 ; منهاج البراعة ، ج 5 ، ص 219 ; و الاصابة ، ج 3 ، ص 477 ، قسمت دوّم ، شماره 8318\r\n","page_name":" 198 ","page_number":198},
  {"content":"\r\nمروان حكم هم جزو نيروهاى آنها بود ، و وقتى كه حضرت امير ( عليه السلام ) در جنگ بصره پيروز شد مروان و عبدالله بن زبير و عايشه و تعداد ديگرى در يك خانه مخفى شده بودند و در واقع اسير شده بودند ، مروان وقتى متوجّه شد جانش در خطر است متوسل به امام حسن و امام حسين ( عليهما السلام ) شد كه نزد پدرشان شفاعت او را بكنند . مرحوم سيّد در ابتداى اين خطبه چنين آورده است :\r\nاسارت مروان در جنگ جمل\r\n« قالوا : اُخذ مروان بن الحكم اسيراً يوم الجمل » مروان بن حكم در جنگ جمل به عنوان اسير گرفته شد ; يعنى پس از آن كه لشكر عايشه شكست خورد مروان اسير شد « فاستشفع الحسن و الحسين ( عليهما السلام ) الى اميرالمؤمنين ( عليه السلام ) » او از امام حسن و امام حسين ( عليهما السلام ) طلب كرد شفاعت نزد پدرشان حضرت اميرالمؤمنين ( عليه السلام ) را ، « فكلّماه فيه » امام حسن و امام حسين ( عليهما السلام ) در اين مورد با پدرشان صحبت كردند ; « فخلّى سبيله » حضرت شفاعت آنان را پذيرفت و او را آزاد كرد .\r\nاين يك درسى است از حضرت امير ( عليه السلام ) براى ما كه پيروان او هستيم ، با وجودى كه مروان يكى از شيطانهاى اين جنگ بود و در شيطنت سرآمد بود ، ولى وقتى جنگ تمام شد و پيروزى نصيب آن حضرت گرديد و تعدادى از سران جنگ كشته شدند ، حضرت با باقيمانده افراد شكست خورده كارى نداشت و دنبال انتقام جويى نبود و آنها را آزاد كرد .\r\nچرا از مروان بيعت گرفته نشد ؟\r\nبه هرحال وقتى حضرت شفاعت حسنين ( عليهما السلام ) را پذيرفتند و او را آزاد كردند « فقالا له : يبايعك يا اميرالمؤمنين » امام حسن و امام حسين ( عليهما السلام ) به حضرت گفتند : او اسير بود حال كه مىخواهيد او را آزاد كنيد حدّاقل از او بيعت بگيريد « فقال ( عليه السلام ) » حضرت در جواب سخن حسنين ( عليهما السلام ) اين خطبه را ايراد كرده و فرمود :\r\n","description":"","footnote":"","page_name":" 199 ","page_number":199},
  {"content":"\r\n« أَوَ لَمْ يُبَايِعْنِى بَعْدَ قَتْلِ عُثْمانَ ؟ لاَ حَاجَةَ لِى فِى بَيْعَتِهِ ! اِنَّهَا كَفٌّ يَهُودِيَّةٌ ، لَوْ بَايَعَنِى بِكَفِّهِ لَغَدَرَ بِسَبَّتِهِ »\r\n( آيا بعد از كشته شدن عثمان با من بيعت نكرد ؟ مرا به بيعت او حاجتى نيست ; زيرا دست دادن او براى بيعت مانند دست دادن يهودى است ، اگر با دست خود با من بيعت كند با دُبرش مكر و حيله به كار مىبرد . )\r\nدر نهج البلاغه عبده نسخه اى كه نزد ماست آمده : « او لم يبايعنى قبل قتل عثمان » كلمه « قبل » ظاهراً غلط است و بايد « بعد قتل عثمان » باشد ; چون جريان بيعت عمومى با حضرت امير ( عليه السلام ) بعد از قتل عثمان واقع شده نه قبل از قتل او . البتّه اگر حضرت كلمه « قبل » را به كار برده باشند ، شايد مقصودشان آن بحرانى است كه مهاجمين مىخواستند عثمان را بكشند ، و اينها پيش حضرت آمده باشند و با ايشان بيعت كرده باشند كه مردم دست از سر عثمان بردارند .\r\nخلاصه حالا كه حسنين ( عليهما السلام ) از پدرشان مىخواهند از او بيعت بگيرد و او را آزاد كند ، حضرت در جواب فرموده اند : « او لم يبايعنى بعد قتل عثمان » مگر بعد از كشته شدن عثمان با من بيعت كرد ؟ پس بيعت با او فايده اى ندارد « لا حاجة لى فى بيعته » من احتياجى به بيعت او ندارم « انّها كفّ يهوديّة » براى اين كه دست او دست يهودى است . اين جمله ظاهراً تشبيه است ، چون يهود معروف به غدر و خيانت بودند مىخواهند بفرمايند بيعت او بى ارزش است .\r\nگفتيم كه حكم براى آن همه اذيت و آزار به رسول خدا ( صلى الله عليه وآله و سلم ) پس از بيعت كردنش به طائف تبعيد شد ، مروان هم بچّه كوچكى بود كه به همراه پدرش تبعيد شد و پس از بازگشت به مدينه در زمان عثمان نه با عثمان بيعت داشت نه با كس ديگر . پس از قتل عثمان هم ناچار با حضرت امير ( عليه السلام ) بيعت كرد ، روى اين حساب بيعت او بى ارزش است چون اهل خيانت مىباشد . از اين رو حضرت فرموده : « لو بايعنى بكفّه لغدر بسبّته » اگر او با دستش بيعت كند با ماتحت خود خيانت مىكند .\r\n","description":"","footnote":"","page_name":" 200 ","page_number":200},
  {"content":"\r\nدر اكثر نسخه ها حتّى مصادر نهج البلاغه را كه من ديدم « لغدر بسبته » است - بدون تشديد - و اين كلمه غلط است ; براى اين كه « سَبْت » به معناى شنبه است ، ولى با تشديد به معناى ماتحت است ; يعنى اگر او با دست بيعت كند با ماتحت خود خيانت مىكند .\r\nدر اين كه حضرت در اين عبارت كلمه « سبّته » را به كار برده اند دو وجه براى آن ذكر كرده اند : يكى اين كه چون ماتحت مخفى است ، حضرت خواسته بفهماند اگر او با دست كه ظاهر است بيعت كند ولى در خفا اين بيعت را ترك نموده و كارشكنى مىكند ; وجه دوّم كه ابن ابى الحديد گفته اين است كه حضرت خواسته بگويد او حالا اينجا بيعت مىكند ولى مىرود و بعداً يك بادى در مىكند و خلاف آن را عمل مىكند ، و اين در عرب معمول بوده ، وقتى ناچار مىشدند قول مىدادند بعداً بادى در مىكردند و زير قولشان مىزدند . ( 1 )\r\nبعد از اين حضرت اشاره به يك خبر غيبى نموده و مىفرمايند :\r\nپيش گويى امام ( عليه السلام ) درباره حكومت مروان و فرزندان او\r\n« اَمَا اِنَّ لَهُ اِمْرَةً كَلَعْقَةِ الْكَلْبِ اَنْفَهُ ، وَهُوَ اَبُو الاَْكْبُشِ الاَْرْبَعَةِ ، وَسَتَلْقَى الاُْمَّةُ مِنْهُ وَمِنْ وَلَدِهِ يَوْماً اَحْمَرَ ! »\r\n( آگاه باشيد كه مروان را امارت و حكومتى خواهد بود چون ليسيدن سگ بينى خود را ، و او پدر چهار قوچ است ، و زود باشد كه مردم از مروان و فرزندان او روزِ سرخ را دريابند . )\r\n« امرة » به معناى امارت و حكومت است . « لعقة » به معناى ليسيدن است . فرموده اند : آگاه باشيد كه براى مروان بعد از يزيد بن معاويه امارت و حكومتى است كه زمان آن بسيار كوتاه است . كوتاهى مدت حكومت مروان را حضرت امير ( عليه السلام )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 147\r\n","page_name":" 201 ","page_number":201},
  {"content":"\r\nبه ليسيدن سگ بينى خود را تشبيه فرموده و اين مبالغه در كوتاهى مدّت حكومت اوست ; وقتى گفتند رياست او به قدرى است كه يك سگ بينى خود را ليس بزند ، به اين معناست كه طول مدّت حكومت او خيلى كم است .\r\nمى دانيد كه مروان پس از آزادى از اسارت لشگر حضرت امير ( عليه السلام ) در جنگ جمل به معاويه پيوست و يكى از مشاوران معاويه بود ، او پس از شهادت حضرت امير ( عليه السلام ) از طرف معاويه حاكم مكه و مدينه بود ، و توسط معاويه عزل شد و مجدّداً در دربار معاويه بود ، پس از مرگ معاويه در دربار يزيد و از مشاوران يزيد بود ، پس از يزيد معاوية بن يزيد را حاكم كردند و او با پدرش مخالف بود و زود مرد و شايد او را كشتند ، بعد اوضاع درهم و برهم شد ، عدّه اى دنبال عبدالله بن زبير بودند كه او را خليفه قرار دهند ، عدّه اى دنبال ابن زياد بودند ، عدّه ديگرى هم مروان را نامزد كردند ، تا بالاخره مروان را كه آن روز حدود شصت و پنج سال سن داشت انتخاب كردند كه پس از نه ماه حاكميت مرد و به درك و اصل شد .\r\n« و هو ابوالاكبُش الاربعة » اين مروان پدر چهار قوچ است . « اكبش » جمع « كبش » به معناى قوچ و كنايه از جوان شجاع است . بعد از مروان پسرش عبدالملك خليفه شد و سه پسر ديگر مروان هم به نامهاى : عبدالعزيز ، بشر و محمّد بودند كه هر يك بنا به گفته ابن ابى الحديد به ترتيب حاكمان مصر ، عراق و جزيره شدند . بعضى ديگر گفته اند : منظور از اين چهار نفر نوه هاى مروان هستند ، يعنى چهار پسر عبدالملك به نامهاى : وليد ، سليمان ، يزيد و هشام ، كه همه آنها خليفه شده اند ; اين در صورتى است كه « ابوالاكبش الاربعة » را به « پدر چهار خليفه » معنا كنيم . ( 1 )\r\n« و ستلقى الامّة منه و من ولده يوماً احمر » و زود باشد كه ملاقات كند امّت از\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 147 ; و منهاج البراعة ، ج 5 ، ص 220 ; و شرح ابن ميثم ، ج 2 ، ص 205\r\n","page_name":" 202 ","page_number":202},
  {"content":"\r\nدست مروان و اولادش روزگار قرمزى را ، روزگار قرمز ظاهراً اشاره به ايّامى است كه در زمان عبدالملك به دست حجّاج بن يوسف حدود يكصد و بيست هزار از مردم عراق كشته شدند ; به هرحال مقصود از « يوم احمر » روز سرخ قتل و كشتارى است كه در زمان مروان و فرزندان او به راه مىافتد .\r\nخطبه 74\r\nو من كلام له ( عليه السلام ) لمّا عزموا على بيعة عثمان :\r\n« لَقَدْ عَلِمْتُمْ اَنِّى اَحَقُّ النَّاسِ بِهَا مِنْ غَيْرِى ، وَوَاللهِ لَأُسَلِّمَنَّ مَا سَلِمَتْ اُمُورُ الْمُسْلِمِينَ وَلَمْ يَكُنْ فِيهَا جَوْرٌ اِلاَّ عَلَىَّ خَاصَّةً الِْتماساً لاَِجْرِ ذَلِكَ وَفَضْلِهِ ، وَزُهْداً فِيَما تَنَافَسْتُمُوهُ مِنْ زُخْرُفِهِ وَزِبْرِجِهِ »\r\nتركيب جهت دار شورايى عمر در انتخاب عثمان\r\n« و من كلام له ( عليه السلام ) لمّا عزموا على بيعة عثمان »\r\n( از كلمات حضرت امير ( عليه السلام ) است وقتى كه مردم تصميم گرفتند با عثمان بيعت كنند . )\r\nعمر خلافت بعد از خود را در شورا بين شش نفر گذاشته بود : على بن ابيطالب ، عثمان ، طلحه ، زبير ، سعدبن ابىوقاص و عبدالرحمن بن عوف . و گفته بود اگر شش نفر بر يك نفر توافق كنند همان شخص مورد توافق خليفه است ، ولى اگر بر يك نفر توافق نكردند آن كسى كه عبدالرحمن بن عوف طرفدار اوست خليفه است و اگر كسى با اين امر مخالفت كند او را گردن بزنيد .\r\nعمر براى اين كه على ( عليه السلام ) به خلافت نرسد و مخالفت خود را با رسول خدا ( صلى الله عليه وآله و سلم )\r\n","description":"","footnote":"","page_name":" 203 ","page_number":203},
  {"content":"\r\nظاهر كرده باشد ، اعضاى شورا را طورى قرار داد كه به خلافت حضرت على ( عليه السلام ) منجر نشود ، و چون مىدانست عبدالرحمن بن عوف خويشاوند عثمان است و بالاخره جانب او را مىگيرد ، گفت در صورت اختلاف هر كه عبدالرحمن بن عوف طرفدار اوست خليفه است و هر كس مخالفت كند گردن زده شود . خلاصه عمر اين محاسبه را كرده بود كه اگر همه بر عثمان توافق كنند چه بهتر ، و اگر هم اختلاف كنند نظر عبدالرحمن انتخاب عثمان است و بالاخره عثمان خليفه است .\r\nعلى ( عليه السلام ) در روز شورا سخنان زيادى فرمود كه رسول خدا ( صلى الله عليه وآله و سلم ) درباره من و خلافت من اين سخنان را ايراد فرموده ; مرا به منزله هارون از موسى دانسته ، مرا باب علم خود دانسته ، در غدير مرا جانشين خود قرار داده و . . . عبدالرحمن در سخنان حضرت پريد و گفت : اين حرفها چيست ؟ مردم ( يعنى همان سه نفر ) عثمان را مىخواهند و بر عثمان توافق كرده اند . خيلى تعجب است كه اين سه نفر شده اند مردم . عين سخن عبدالرحمن اين است : « يا على : قد ابى النّاس الاّ على عثمان فلاتجعلن على نفسك سبيلا » ( 1 ) اى على مردم عثمان را انتخاب كردند تو راه را عليه خود قرار نده ; و حضرت را تهديد كرد ، حضرت پرسيد : چه راهى را عليه خود قرار داده ام ؟ عبدالرحمن گفت : عمر به ما دستور داده هر كس مخالفت كند او را گردن بزنيم ! حضرت فرمود : خوب تا زمانى كه امور مسلمين بچرخد و به ضرر مسلمانان نباشد من تسليم هستم ، و ظلم به خود را تا جايى كه به مردم ظلم نشود قبول مىكنم ; و اين خطبه را در اين موقعيّت ايراد فرمودند .\r\nجلوه اى از عظمت روحى حضرت على ( عليه السلام )\r\n« لَقَدْ عَلِمْتُمْ اَنِّى اَحَقُّ النَّاسِ بِهَا مِنْ غَيْرِى ، وَوَاللهِ لَأُسَلِّمَنَّ مَا سَلِمَتْ اُمُورُ الْمُسْلِمِينَ وَلَمْ يَكُنْ فِيهَا جَوْرٌ اِلاَّ عَلَىَّ خَاصَّةً »\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 168 ; و منهاج البراعة ، ج 5 ، ص 223\r\n","page_name":" 204 ","page_number":204},
  {"content":"\r\n( شما مىدانيد كه من براى خلافت از هر كسى شايسته تر و سزاوارترم ، و سوگند به خدا كه خلافت را رها مىكنم مادامى كه امور مسلمانان منظم باشد و به غير من ظلم نشود . )\r\nحضرت پس از آن كه سخن عبدالرحمن را شنيد و متوجّه شد كه اگر بخواهد از حق خود دفاع كند مخالف دستگاه قلمداد شده و به فرمان عمر محكوم به مرگ است ، لب به كلمات اين خطبه باز كرد و فرمود : « لقد علمتم انّى احقّ النّاس بها من غيرى » همه مىدانيد كه من سزاوارتر از ديگران به امر خلافت هستم ، در عين حال « و والله لاسلّمنّ » به خدا سوگند كه من تسليم خواهم بود « ما سلمت امور المسلمين » مادامى كه امور مسلمانان سالم بماند ، مقصود اين كه تا آنجايى همراه هستم كه امور مسلمانان سالم باشد ولى اگر به آنها تعدّى شد ديگر كارى ندارم و با شما نيستم .\r\n« و لم يكن فيها جور الاّ علىّ خاصّة » و ظلم به خود را مىپذيرم تا آن موقع كه به مردم ظلم و ستم نشود . اين كه على ( عليه السلام ) با آن همه علم ، تقوى و پاكدامنى و با آن همه مجاهدات و مبارزات خانه نشين شود ظلم است و حضرت اين ظلم را تا وقتى كه به مردم ظلم و تعدّى نشود مىپذيرد .\r\n« الِْتماساً لاَِجْرِ ذَلِكَ وَفَضْلِهِ ، وَزُهْداً فِيَما تَنَافَسْتُمُوهُ مِنْ زُخْرُفِهِ وَزِبْرِجِهِ »\r\n( براى درك اجر و ثوابِ اين گذشت ، و براى بى رغبتى در زيور و زينت دنيا كه شما به آن شايق هستيد . )\r\nهمين كه انسانى محقّ باشد و نگذارند به حقّ خود برسد و براى آن صبر كند ، پيش خدا اجر و ثواب دارد ; چنين شخصى مظلوم است و خدا اجر مظلوميت را به او مىدهد . مىفرمايند : اين كه ظلم بر خودم را مىپذيرم « التماساً لاجر ذلك و فضله » براى رسيدن به اجر و پاداش اين مظلوميت و فضل آن است ، و علّت ديگر پذيرفتن اين ظلم « زهداً فيما تنافستموه » اين است كه من نسبت به آنچه شما در آن دعوا و نزاع داريد بى رغبتم .\r\n« تنافس » به معناى « تراغب » است ; يعنى كشمكش بين چند نفر در چيزى مانند\r\n","description":"","footnote":"","page_name":" 205 ","page_number":205},
  {"content":"\r\nرياست و مال و امثال اينها ، اين مىخواهد از دست او بقاپد او هم مىخواهد از دست اين بقاپد . مىفرمايد : اين چيزى كه شما در آن تنافس مىكنيد من در آن زهد مىورزم ، « من زخرفه و زبرجه » در طلاى آن و در زينت آلات آن ، در همه چيز آن زهد مىورزم . « زخرف » به معناى طلاست ، « زبرج » هم معنايش طلاست ، منتها چون طلا زينت است دو كلمه « زخرف » و « زبرج » را به معناى زينت گرفته اند .\r\nعظمت روحى على ( عليه السلام ) از اينجا روشن مىگردد كه با وجود فرمايش پيامبر ( صلى الله عليه وآله و سلم ) و سفارش او در مراحل مختلف و اين كه با واجديّت كمالاتى كه ديگران فاقد آنها مىباشند خلافت عظمى حق مسلّم ايشان است ، ولى به خاطر حفظ كيان اسلام و مصالح مسلمين از آن صرف نظر مىكنند و به مظلوميت تن مىدهند .\r\nخطبه 75\r\nو من كلام له ( عليه السلام ) لمّا بلغه اتّهام بنى اميّة له بالمشاركة فى دم عثمان :\r\n« اَوَ لَمْ يَنْهَ اُمَيَّةَ عِلْمُهَا بِى عَنْ قَرْفِى ؟ اَوَ مَا وَزَعَ الْجُهَّالَ سَابِقَتِى عَنْ تُهْمَتِى ! وَلَمَا وَعَظَهُمُ اللهُ بِهِ اَبْلَغُ مِنْ لِسَانِى ! اَنَا حَجِيجُ الْمَارِقِينَ ، وَخَصِيمُ الْمُرْتَابِينَ ، وَعَلَى كِتَابِ اللهِ تُعْرَضُ الاَْمْثَالُ ، وَبِمَا فِى الصُّدُورِ تُجَازَى الْعِبَادُ »\r\nپاسخ به تهمتِ شركت در قتل عثمان\r\n« و من كلام له ( عليه السلام ) لمّا بلغه اتّهام بنى اميّة له بالمشاركة فى دم عثمان »\r\n( و از سخنان آن حضرت است هنگامى كه خبر رسيد بنى اميّه او را به شركت در خون عثمان متهم كرده اند . )\r\n","description":"","footnote":"","page_name":" 206 ","page_number":206},
  {"content":"\r\nجريان كشته شدن عثمان را همه مورّخين به شورشيان مصرى نسبت داده و ما علّت آن را در موارد مختلفى از همين نهج البلاغه توضيح داده ايم ، ولى بنى اميّه و در رأس آن معاوية بن ابى سفيان وقتى مشاهده كرد مردمِ پايگاه اسلام يعنى مدينه منوّره حضرت اميرالمؤمنين ( عليه السلام ) را به عنوان خلافت و جانشينى رسول خدا ( صلى الله عليه وآله و سلم ) تعيين كردند ، براى اين كه بهانه اى براى مخالفت و زير بار بيعت نرفتن با آن حضرت داشته باشد ، خون عثمان را بهانه كرده و على ( عليه السلام ) را شريك در خون عثمان معرّفى كرد .\r\nحضرت اميرالمؤمنين ( عليه السلام ) گرچه با عثمان به واسطه آن همه خلافكاريهايش موافق نبود ، ولى با كشتن او نيز مخالف بود و مىدانست كه خليفه كشى معنايش هرج و مرج و آشوب است ، همين كشتن عثمان هم سبب شد معاويه آن را بهانه كند و زير بار نرود و آن همه خونريزى بين مسلمانان پيش بيايد . به هرحال حضرت در جواب اين تهمت چنين فرموده اند :\r\n« اَوَ لَمْ يَنْهَ اُمَيَّةَ عِلْمُهَا بِى عَنْ قَرْفِى ؟ اَوَ مَا وَزَعَ الْجُهَّالَ سَابِقَتِى عَنْ تُهْمَتِى ! »\r\n( آيا شناخت و آشنايى بنى اميّه با احوال من آنان را از عيب نهادن بر من باز نداشت ؟ آيا سابقه من در اسلام نادان را از زدن تهمت به من منع ننمود ؟ ! )\r\n« لم ينه » از مادّه « نهى » به معناى بازداشتن است . « اميّة » در اين عبارت مفعول است براى « لم ينه » ، و مقصود از آن طايفه بنى اميّه است . « قرفى » از « قرف » به معناى عيب و دنبال عيب رفتن است ; يعنى آيا اين كه بنى اميّه نسبت به من علم دارند و مرا مىشناسند آنان را نهى نمىكند از اين كه دنبال عيب نهادن بر من نباشند ؟ بنى اميّه به خوبى مرا مىشناسند ، پس وقتى مرا مىشناسند نبايد دنبال عيب جويى براى من باشند .\r\n« او ما وزع الجهّال سابقتى عن تهمتى » يا اين كه بازنداشته است جاهلان را سوابق من از اين كه به من تهمت بزنند ؟ « وَزَعَ » به معناى « كَفَّ » يعنى بازداشتن\r\n","description":"","footnote":"","page_name":" 207 ","page_number":207},
  {"content":"\r\nاست . « جهّال » جمع « جاهل » به معناى نادانان ، و كنايه از همان بنى اميّه است كه حضرت را مورد تهمت قرار داده اند . يعنى آيا همين كه اين نادانان مرا مىشناسند و سوابق مرا مىدانند ، اين سابقه من آنها را از تهمت زدن جلوگيرى نمىكند ؟\r\n« وَلَمَا وَعَظَهُمُ اللهُ بِهِ اَبْلَغُ مِنْ لِسَانِى ! »\r\n( و آنچه خداوند بر سبيل پند بيان فرموده از زبان من بليغ تر و گوياتر است . )\r\n« لام » در « لما وعظهم » براى توطئه قسم است ; يعنى به خدا سوگند آنچه خدا وعظ و موعظه فرموده « ابلغ من لسانى » رساتر و بليغ تر از موعظه ها و سخنان من است ; يعنى مثلا اين كه خدا در قرآن راجع به حرمت غيبت سخن گفته ، گفته خدا خيلى از موعظه من گوياتر است . پس اگر به سابقه من در اسلام توجّه نمىكنيد ، لااقل به موعظه هاى خداوند در قرآن توجّه كنيد تا همين باعث شود كه از تهمت زدن به من و عيب جويى از من دست برداريد .\r\nجايگاه رفيع قرآن و امام\r\n« اَنَا حَجِيجُ الْمَارِقِينَ ، وَخَصِيمُ الْمُرْتَابِينَ »\r\n( من با خارج شوندگان از دين احتجاج مىكنم ، و با شك كنندگان در دين دشمنى مىنمايم . )\r\n« حجيج » به معناى احتجاج كننده است . « مارقين » جمع « مارق » به معناى كسى است كه از دين بيرون رفته باشد . « خصيم » از مادّه « خصم » به معناى مخالف و دشمن است . « مرتابين » جمع « مرتاب » به معناى شك كننده در دين است . مىفرمايند : هر كسى از دين بيرون مىرود با او احتجاج مىكنم ، و كسانى هم كه در دين شك و ترديد مىكنند مخالف آنها هستم .\r\n« وَعَلَى كِتَابِ اللهِ تُعْرَضُ الاَْمْثَالُ ، وَبِمَا فِى الصُّدُورِ تُجَازَى الْعِبَادُ »\r\n( كارهاى همسان و مشتبه بر قرآن عرضه مىشوند ، و بندگان خدا به آنچه در سينه دارند جزا داده مىشوند . )\r\n","description":"","footnote":"","page_name":" 208 ","page_number":208},
  {"content":"\r\n« امثال » جمع « مثل » است و به چيزهايى گفته مىشود كه مشتبه است ، حق و باطل هم مشتبه مىشوند . همين كشتن عثمان از مشتبهات است ; به اين معنى كه اگر عثمان معاند و باطل باشد كشتنش حق است ، ولى اگر آدم خوب و برحقّى است كشتنش جايز نيست .\r\nاينجا حضرت مىفرمايند : مشتبهات بر كتاب خدا عرضه مىشود ، چيزى كه مشتبه است با عرضه كردن بر قرآن حق و باطل بودن آن شناخته مىشود ; مثلاً اگر بخواهيم بدانيم على ( عليه السلام ) بر حق است يا عثمان ، وقتى بر قرآن عرضه كنيم مشاهده مىشود كه در حق على ( عليه السلام ) آمده است : ( انّما وليّكم الله و رسوله و الّذين آمنوا الّذين يقيمون الصّلاة و يؤتون الزّكاة و هم راكعون ) ( 1 ) ولىّ شما خدا و رسول او و كسانى هستند كه ايمان آورده اند ، آنها كه نماز را اقامه مىكنند و در حال ركوع صدقه مىدهند . جمله ( الّذين آمنوا الّذين يقيمون الصّلاة و يؤتون الزّكاة و هم راكعون ) تفسير به على بن ابيطالب ( عليه السلام ) شده كه انگشتر خود را در نماز و در حال ركوع در راه خدا به فقير داد .\r\nدر آيه ديگر آمده است : ( انّما يريد الله ليذهب عنكم الرّجس اهل البيت و يطهّركم تطهيراً ) ( 2 ) خداوند خواسته است شما اهل بيت را از هر پليدى پاك و مبرّا نمايد . اين آيه معروف به آيه تطهير است و بنا به گفته مفسّرين در شأن حضرت امير ، فاطمه زهرا و اولاد آنها ( عليهم السلام ) نازل شده است . امثال اين دو آيه نشان مىدهند كه على ( عليه السلام ) بر حق است . ( 3 )\r\nو وقتى عثمان و امثال او را به قرآن عرضه كنيم اين آيه شريفه كه فرموده :\r\n\r\n","description":"","footnote":"\r\n1 - سوره مائده ، آيه 55\r\n2 - سوره احزاب ، آيه 33\r\n3 - تفسير نور الثقلين ، ج 1 ، ص 642 ; و ج 4 ، ص 270\r\n","page_name":" 209 ","page_number":209},
  {"content":"\r\n( افمن يهدى الى الحقّ احقّ ان يتّبع امّن لا يهدّى الاّ ان يهدى ؟ ) ( 1 ) آيا كسى كه به راه حق هدايت مىكند سزاوارتر به پيروى است يا كسى كه خود نيازمند هدايت است ؟ نشان مىدهد كه رهبرى عثمان ، عمر و ابوبكر مطابق قرآن نيست و رهبرى آنان بر باطل است . ( 2 )\r\nبه هرحال سخن حضرت اين است : « و على كتاب الله تعرض الامثال » و بر كتاب خداوند نمونه ها عرضه مىشود ، و جمله آخر اين است كه « و بما فى الصّدور تجازى العباد » انسان در قيامت به آن انديشه اى كه در سينه داشته مجازات مىشود . معمولاً خداوند انسان را براى اعمالى كه انجام مىدهد مجازات مىكند ، و اينجا كه حضرت فرموده : به انديشه هاى درون سينه مجازات مىشود ، لابدّ مقصود آن انديشه هايى است كه نفس انديشه گناه باشد ; مثل انديشه ريا ، انديشه كفر و . . .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره يونس ، آيه 35\r\n2 - تفسير نور الثقلين ، ج 2 ، ص 303\r\n","page_name":" 210 ","page_number":210},
  {"content":"\r\nخطبه هاى\r\n76 ، 77 و 78\r\n( درس 100 )\r\nرحمت خدا بر رهروان هدايت\r\nنشانه هاى رهروان هدايت\r\nطعن بر بنى اميّه و جواب منّت گذارى سعيد بن عاص\r\nجايگاه امويان در حكومت علوى\r\nدعايى در آمرزش خطاها\r\n","description":"","footnote":"","page_name":" 211 ","page_number":211},
  {"content":"\r\n\r\n","description":"","footnote":"","page_name":" 212 ","page_number":212},
  {"content":"\r\nبسم الله الرحمن الرحيم\r\nخطبه 76\r\nو من خطبة له ( عليه السلام ) :\r\n« رَحِمَ اللّهُ امْرَأً سَمِعَ حُكْماً فَوَعَى ، وَدُعِىَ اِلَى رَشَاد فَدَنَا ، وَاَخَذَ بِحُجْزَةِ هَاد فَنَجَا ، رَاقَبَ رَبَّهُ ، وَخَافَ ذَنْبَهُ ، قَدَّمَ خَالِصاً ، وَعَمِلَ صَالِحاً ، اكْتَسَبَ مَذْخُوراً ، وَاجْتَنَبَ مَحْذُوراً ، رَمَى غَرَضاً ، وَاَحْرَزَ عِوَضاً ، كَابَرَ هَوَاهُ ، وَكَذَّبَ مُنَاهُ ، جَعَلَ الصَّبْرَ مَطِيَّةَ نَجَاتِهِ ، وَالتَّقْوَى عُدَّةَ وَفَاتِهِ ، رَكِبَ الطَّرِيقَةَ الْغَرَّاءَ ، وَلَزِمَ الَْمحَجَّةَ الْبَيْضَاءَ ، اغْتَنَمَ الْمَهَلَ ، وَبَادَرَ الاَْجَلَ ، وَتَزَوَّدَ مِنَ الْعَمَلِ »\r\nموضوع بحث درسهايى از نهج البلاغه ، خطبه هفتاد و ششم از نهج البلاغه عبده و هفتاد و پنجم از نهج البلاغه فيض الاسلام است . كلمات و سخنان حضرت امير ( عليه السلام ) در اين خطبه دعاست در مورد فردى كه كلام حقّى را شنيده و آن را خوب حفظ كرده و بر طبق آن عمل نموده است .\r\nرحمت خدا بر رهروان هدايت\r\n« رَحِمَ اللّهُ امْرَأً سَمِعَ حُكْماً فَوَعَى ، وَدُعِىَ اِلَى رَشَاد فَدَنَا ، وَاَخَذَ بِحُجْزَةِ هَاد فَنَجَا »\r\n","description":"","footnote":"","page_name":" 213 ","page_number":213},
  {"content":"\r\n( خدا رحمت كند فردى را كه سخن حكيمانه اى بشنود و بپذيرد ، و به راه راست خوانده شود و به طرف آن برود ، و كمربند راهنمايى را بگيرد و نجات پيدا كند . )\r\nمقصود از « امرأً » انسان است . « حُكم » به معناى كلام حق است ، مقصود حرف و سخن حق است خواه يك حكم شرعى حلال و حرام يا يك كلام حكمت آميز باشد . « وعى » معنايش حفظ كردن است ; يعنى خدا رحمت كند كسى را كه سخن حقى را بشنود و خوب حفظش كند ; البته مقصود از حفظ كردن به ذهن سپردن نيست ، حفظ كردن واقعى محافظت است ، و آن به اين معناست كه خوب عمل كند .\r\n« و دعى الى رشاد فدنا » و چون به راه راست و هدايت خوانده شود نزديك شود . « رشاد » به معناى راه هدايت است . « دَنا » از مادّه « دنوّ » به معناى نزديك شدن است ; يعنى وقتى او را به راه راست دعوت مىكنند بپذيرد و در آن قدم بگذارد .\r\n« و اخذ بحجزة هاد فنجا » و كمربند هدايت كننده را بگيرد و نجات پيدا كند . « حجزة » به گره لُنگى مىگويند كه در گذشته هاى دور به جاى شلوار بر پاى خود مىبسته اند ; چون شلوار نبوده و يا مرسوم نبوده به جاى شلوار لنگ مىبسته اند ، بعد براى اين كه اين لنگ باز نشود به آن گره محكمى مىزدند ، اين گره را « حجزة » مىگويند ، ولى در حال حاضر كمربند مىبندند . « هاد » به معناى هدايت كننده است ; مىفرمايد : خدا رحمت كند انسانى را كه براى هدايت خود كمربند هدايت كننده اى را بگيرد و نجات پيدا كند .\r\nنشانه هاى رهروان هدايت\r\n« رَاقَبَ رَبَّهُ ، وَخَافَ ذَنْبَهُ ، قَدَّمَ خَالِصاً ، وَعَمِلَ صَالِحاً ، اكْتَسَبَ مَذْخُوراً ، وَاجْتَنَبَ مَحْذُوراً »\r\n( دستور خدا را مراقبت كند ، از گناه خود بترسد ، عمل خالص پيش فرستد ، و عمل صالح انجام دهد ، به دست آورد آنچه براى او ذخيره مىشود ، و دورى كند از آنچه منع گرديده است . )\r\n","description":"","footnote":"","page_name":" 214 ","page_number":214},
  {"content":"\r\nاينها همه اوصافى است كه براى « امرأً » ذكر شده ; فرمودند : خدا رحمت كند كسى را كه حكمى را بشنود و خوب حفظ كند و . . . حالا هم مىفرمايند : « راقب ربّه » يعنى آن انسان هميشه مراقب دستورهاى الهى باشد ، به دستورات الهى عمل كند و رضاى خدا را به دست آورد .\r\n« خاف ذنبه » از گناهان خود بترسد ، نه اين كه گناهان خود را به حساب نياورد .\r\n« قدّم خالصاً » اعمال خالص را براى خود پيش بفرستد ; نمازى كه خالص از ريا باشد ، روزه اى كه خالص باشد ، حج و جهادى كه خالص باشند ، و خلاصه همه اعمال را با خلوص انجام دهد . اين كه انسان عمل را خالصانه انجام دهد يك هنر است ; آن پنج نان جوى كه حضرت امير ، حضرت فاطمه و حسنين ( عليهم السلام ) و فضّه خادمه در راه خدا به فقير و اسير و مسكين دادند از نظر مقدار خيلى ناچيز بود ، ولى آنچه باعث شد خدا آن را در آيه قرآن ذكر كند ( 1 ) و زبانزد خاص و عام شود همان اخلاصى بود كه هنگام عمل وجود داشت .\r\n« و عمل صالحاً » يعنى آن كسى كه عملش صالح باشد و اعمال نيكو انجام دهد .\r\n« اكتسب مذخوراً » آن كسى كه اعمال ذخيره براى خود كسب مىكند ; اعمال نيك و بدى كه انسان انجام مىدهد خواهى نخواهى براى انسان ذخيره مىشود ، ولى در اين جمله مقصود اعمال نيك است ; يعنى كارش عمل صالح انجام دادن باشد .\r\n« و اجتنب محذوراً » و از چيزهايى كه محذور دارد دورى كند ، چيزهايى كه محذور دارد آن چيزهايى است كه براى انجام آن ترسانده شده و از نزديك شدن به آن بر حذر داشته شده است . انسان از محرّمات و گناهان بر حذر داشته شده و به انسان گفته شده كه از اين گونه كارها به دور باشد ، پس بايد خود را از آنها دور نگه دارد .\r\n\r\n","description":"","footnote":"\r\n1 - سوره دهر ( انسان ) ، آيه 8\r\n","page_name":" 215 ","page_number":215},
  {"content":"\r\n« رَمَى غَرَضاً ، وَاَحْرَزَ عِوَضاً ، كَابَرَ هَوَاهُ ، وَكَذَّبَ مُنَاهُ ، جَعَلَ الصَّبْرَ مَطِيَّةَ نَجَاتِهِ ، وَالتَّقْوَى عُدَّةَ وَفَاتِهِ »\r\n( تير به هدف زند ، و توشه آخرت به جاى توشه دنيا بردارد ، بر هواى نفس خود غالب شود ، و آرزوهاى خود را دروغ پندارد ، صبر و شكيبايى را مركب نجات و رستگارى خود قرار دهد ، و تقوى و پرهيزكارى را توشه مرگ خود گرداند . )\r\n« غرض » به معناى هدف است ; در تيراندازى و مسابقات انسان هدف را تعقيب مىكند ، اين كنايه است از اين كه هر كسى بايد در راهى كه مىرود و كارى كه مىكند هدف داشته باشد ; « رمى غرضاً » يعنى خدا رحمت كند آن كسى را كه به هدف تير بيندازد ، مقصود اين است كه عمرش را در راه رسيدن به كمالات و مقاماتى كه خدا وعده آن را داده صرف كند . « و احرز عوضاً » و عوضى را احراز كند ، مثلا در مسابقه تيراندازى تير را به هدف مىزند و جايزه آن را مىگيرد . اينجا هم وقتى عمرش را در راه رسيدن به هدف صرف مىكند ، عوض آن را احراز مىكند ; يعنى جايزه آن را مىگيرد و در آخرت به آن مقام شامخ مىرسد .\r\n« كابر هواه » خداوند رحمت كند آن آدمى را كه با هواهاى نفسانى خود مكابره و معارضه كند ; يعنى عقلش را پيش اندازد و به خواسته عقل عمل كند . « و كذّب مناه » و خداوند رحمت كند آن كسى را كه آرزوهاى خود را تكذيب مىكند ; تكذيب آرزو به اين است كه خواسته هاى نفسانى را دور بريزد و در فكر بيش از حدّ كفاف نباشد ، آرزوهاى دنيا تمام شدنى نيست ، انسان اوّل تمنّاى خانه مىكند ، وقتى خانه پيدا كرد دنبال تهيّه باغ است ، باغ كه درست شد دنبال وسيله نقليّه است ، وسيله كه تهيّه شد به فكر چيزهاى ديگر است ، همين طور تا دنيا به پاست اين آرزوها هست . تكذيب آن به اين است كه بگويد همين خانه كوچك كافى است ، اگر وسيله نداريم با وسائل عمومى رفت و آمد مىكنيم ، اگر باغ نداريم از پارك استفاده مىكنيم ، و مثلا ميوه هاى باغها را از مغازه ها تهيّه مىكنيم و . . . به اين طور خود را راضى كند و\r\n","description":"","footnote":"","page_name":" 216 ","page_number":216},
  {"content":"\r\nفريب آرزوهاى زودگذر را نخورد .\r\n« جعل الصّبر مطيّة نجاته » خداوند رحمت كند انسانى را كه صبر را وسيله نجات خود قرار مىدهد . « مطيّة » وسيله سوارى است و عربها به شتر سوارى « مطىّ » مىگويند . در اين جمله تشبيه است ، صبر را به منزله وسيله نقليه دانسته كه انسان آن را سوار شود و از گرداب مشكلات نجات پيدا كند ، يعنى در مشكلات و سختى ها صبر را پيشه كند تا به وادى نجات و اصل شود .\r\n« و التّقوى عدّة وفاته » و خداوند رحمت كند فردى را كه تقوى را براى مرگ خود مهيّا مىكند . « عدّة » به معناى زاد و توشه اى است كه مهيّا مىكنند . كسى كه خود را مهيّاى مرگ كرده باشد مصداق اين جمله است ، و البتّه چنين فردى در طول زندگى كاملا توجّه به اعمال و رفتار خود دارد .\r\n« رَكِبَ الطَّرِيقَةَ الْغَرَّاءَ ، وَلَزِمَ الَْمحَجَّةَ الْبَيضَاءَ ، اغْتَنَمَ الْمَهَلَ ، وَبَادَرَ الاَْجَلَ ، وَتَزَوَّدَ مِنَ الْعَمَلِ »\r\n( در راه روشن قدم نهد ، و از شاهراه درخشنده دور نگردد ، مهلت زندگى را غنيمت شمرد ، و آماده مرگ شود ، و از عمل نيك توشه بردارد . )\r\n« غرّاء » به معناى واضح و روشن است و مقصود از آن راه دين و شريعت است . در اين جمله يك تشبيه است ، و آن اين كه راه شريعت و دين به يك شتر سوارى تشبيه شده است . « محجّة » وسط راه است . « بيضاء » هم به معناى روشن است . « لزم المحجّة البيضاء » يعنى ملازم راه روشن باشد و هميشه دنبال حق و حقيقت باشد .\r\n« اغتنم المَهَل » كسى كه مهلت را غنيمت بداند . اين چند روز عمر يك مهلتى است كه به انسان داده شده و ما بايد آن را غنيمت بدانيم و براى آخرت خود كسب فضيلت كنيم . « و بادر الاجل » و آن كسى كه به سوى مرگ مىشتابد ; شتاب به سوى مرگ به معناى خودكشى نيست بلكه آمادگى براى مرگ است ; و طبيعى است كسى كه آماده مرگ است خود را براى آن سرا ساخته است . « و تزوّد من العمل » و كسى كه\r\n","description":"","footnote":"","page_name":" 217 ","page_number":217},
  {"content":"\r\nاز اعمال نيك خود براى آخرت توشه برمى دارد ; يعنى اعمال نيك خود را توشه آخرت خود قرار مىدهد .\r\nخطبه 77\r\nو من كلام له ( عليه السلام ) :\r\n« اِنَّ بَنِى اُمَيَّةَ لَيُفَوِّقُونَنِى تُرَاثَ مُحَمَّد ( صلى الله عليه وآله و سلم ) تَفْوِيقاً ، وَاللّهِ لَئِنْ بَقِيتُ لَهُمْ لاََنْفُضَنَّهُمْ نَفْضَ اللَّحَّامِ الْوِذَامَ التَّرِبَةَ »\r\nطعن بر بنى اميّه و جواب منّت گذارى سعيد بن عاص\r\nاين كلام حضرت در حقيقت جواب نامه اى است كه سعيد بن عاص از بنى اميّه براى آن حضرت نوشته و با هديه اى به خدمت حضرت در مدينه فرستاده بود ; در حقيقت سهميه حضرت از بيت المال بوده است .\r\nسعيد بن عاص از طرف عثمان حاكم كوفه بود ، كوفه به اين لحاظ كه تقريباً مركز مالى اسلام بود و غنائم و ثروتهاى ايران و عراق در آن جمع مىشد از نظر مالى از اهميّت خاصى برخوردار بوده ; سعيد بن عاص مقدارى از اموال بيت المال را به همراه يك نامه براى حضرت امير ( عليه السلام ) فرستاده و در نامه نوشته بود :\r\n« انّى لم ابعث الى احد اكثر ممّا بعثت به اليك الاّ الى اميرالمؤمنين » ( 1 ) من نفرستادم براى احدى بيشتر از آنچه براى شما فرستادم جز براى اميرالمؤمنين ; منظورش از\r\n\r\n","description":"","footnote":"\r\n1 - منهاج البراعة ، ج 5 ، ص 243 ; و شرح ابن ابى الحديد ، ج 6 ، ص 174\r\n","page_name":" 218 ","page_number":218},
  {"content":"\r\nاميرالمؤمنين عثمان است ، معلوم مىشود فقط براى عثمان بيشتر فرستاده بوده . حضرت در جواب اين منّتى كه سعيد بن عاص گذاشته فرموده اند :\r\n« اِنَّ بَنِى اُمَيَّةَ لَيُفَوِّقُونَنِى تُرَاثَ مُحَمَّد ( صلى الله عليه وآله و سلم ) تَفْوِيقاً »\r\n( به تحقيق كه بنى اميّه از ميراث محمّد ( صلى الله عليه وآله و سلم ) اندكى به من مىدهد ، مانند آن شير اندكى كه به بچه شتر هنگام دوشيدن مادرش مىدهند . )\r\n« تفويق » از مادّه « فَواق » به معناى مك مك شير دادن است در فاصله دوشيدنها . اين جمله در اين مورد يك مثل و يك تشبيه خيلى لطيفى است ; وقتى شتر را مىدوشيده اند چون شير در پستان براى بچّه خلق شده و شتر شير را در پستان براى بچّه خود نگه مىدارد ، صاحبان شتر بعد از هر مقدار كه مىدوشيده اند يك مك به بچّه شتر مىداده اند تا شتر شير را رها كند ، اصل شير مال بچّه شتر است ولى صاحبان شتر اصل را براى خود مىدوشيدند و گاهى بين دوشيدنها يك مك به بچّه شتر مىدادند . در اين جمله حضرت بيت المال را به شير شتر ، و خود را به بچّه شتر تشبيه فرموده و مىگويد : اين بيت المال مسلمانان است كه ميراث پيامبر ( صلى الله عليه وآله و سلم ) است و بعد از او به من مىرسد و من صاحب آن هستم ، بنى اميّه خود را روى آن انداخته و گاهى يك مك به من مىدهد ، آن هم با آن منّتى كه بر من مىگذارد .\r\nجايگاه امويان در حكومت علوى\r\n« وَاللّهِ لَئِنْ بَقِيتُ لَهُمْ لاََنْفُضَنَّهُمْ نَفْضَ اللَّحَّامِ الْوِذَامَ التَّرِبَةَ »\r\n( به خدا سوگند اگر بمانم و بر آنها مسلّط شوم آنان را به دور مىاندازم آن گونه كه گوشت فروش روده يا شكنبه خاك آلود را دور مىاندازد . )\r\n« نفض » چند معنا دارد ، در اينجا به معناى دور انداختن است . « اللّحام » يعنى كسى كه خيلى با گوشت سر و كار دارد ، گوشت فروش و قصّاب . « وِذام » جمع « وَذْمَة » به معناى آشغالهاى گوشت ، روده و شكنبه و . . . مىباشد . « التّربة » به معناى\r\n","description":"","footnote":"","page_name":" 219 ","page_number":219},
  {"content":"\r\nخاكمال شده و خاك آلود است . مىفرمايند : اگر روزگارى بر اوضاع تسلّط پيدا كنم وابستگان بنى اميّه را همان گونه كه قصّاب آشغالهاى گوشتها ، شكنبه ها و روده هاى خاك آلوده را كنار مىاندازد من هم آنان را كنار مىاندازم .\r\nمقصود حضرت از كنار انداختن اين است كه نمىگذارم در جامعه و اجتماع حضور داشته باشند و ظلم كنند ، بر بيت المال مسلّط باشند و هر كارى كه مىخواهند بكنند ، و بيت المال را در هر راهى كه مىخواهند مصرف كنند .\r\nخطبه 78\r\nو من كلمات كان يدعو بها :\r\n« اَللَّهُمَّ اغْفِرْلِى مَا اَنْتَ اَعْلَمُ بِهِ مِنِّى ، فَاِنْ عُدْتُ فَعُدْ عَلَىَّ بِالْمَغْفِرَةِ ، اَللَّهُمَّ اغْفِرْلِى مَا وَأَيْتُ مِنْ نَفْسِى ، وَلَمْ تَجِدْ لَهُ وَفَاءً عِنْدِى ، اَللَّهُمَّ اغْفِرْلِى مَا تَقَرَّبْتُ بِهِ اِلَيْكَ بِلِسَانِى ثُمَّ خَالَفَهُ قَلْبِى ، اَللَّهُمَّ اغْفِرْلِى رَمَزَاتِ الاَْلْحَاظِ ، وَسَقَطَاتِ الاَْلْفَاظِ ، وَشَهَوَاتِ الْجَنَانِ ، وَهَفَوَاتِ اللِّسَانِ »\r\nبه فرموده مرحوم سيّد رضىّ در عنوان اين كلمات ، جملاتى است كه معمولا حضرت با آنها دعا مىكرده است . مىگويد : « من كلمات كان يدعو بها » اينها بعضى از كلماتى است كه معمولا حضرت با اين كلمات دعا مىكرده اند . « كان يدعو » ماضى استمرارى است و به معناى هميشگى در فعل است ، فعل مستقبل بعد از « كان » براى استمرار است . منظور اين است كه حضرت معمولا با اين كلمات دعا مىكرده اند .\r\n","description":"","footnote":"","page_name":" 220 ","page_number":220},
  {"content":"\r\nدعايى در آمرزش خطاها\r\n« اَللَّهُمَّ اغْفِرْلِى مَا اَنْتَ اَعْلَمُ بِهِ مِنِّى ، فَاِنْ عُدْتُ فَعُدْ عَلَىَّ بِالْمَغْفِرَةِ »\r\n( بار خدايا بيامرز آنچه را كه تو از من بهتر مىدانى ، پس اگر من دوباره گناه كنم تو نيز دوباره گناهم را بيامرز . )\r\n« اغفر » از مادّه « غَفَرَ » به معناى « سَتَرَ » است ، « غفران » به معناى پوشش است ، كلاهخود را « مغفر » مىگويند يعنى آلت پوشش سر ; « اللّهمّ اغفر لي » يعنى خدايا براى من بپوش ; « غفران الذّنوب » يعنى پوشش گناهان . آن خطاها و گناهانى كه انسان كرده است خدا با توبه روى آنها را پوشش مىدهد ، و كارى مىكند كه پيدا نباشد . اين كه در حديث آمده است : « التّائب من الذّنب كمن لا ذنب له » ( 1 ) يعنى توبه كننده از گناه مانند كسى است كه اصلا گناه ندارد ، اين حديث به معناى پوشش گناه است ، گرچه خدا مىداند كه اين تائب روزى گناه كرده ولى فعلا آن چنان است كه پوشيده شده و هيچ كسى نمىداند او گناهكار بوده .\r\nبنابراين « اللّهمّ اغفر لي ما انت اعلم به منّى » يعنى خدايا آن خطاهاى مرا كه تو از من بهتر مىدانى زير پوشش قرار ده و آنها را مستور بگردان . اين معنا برحسب لغت « غَفَرَ » است ، ولى معناى كنايى آن گذشت كردن و صرف نظر كردن است ; به اين معنا كه خدايا گناهانم را ناديده بگير و از عذاب من صرف نظر كن .\r\nدر اين مورد كه حضرت فرموده « انت اعلم به منّى » بعضى شارحان اين طور توجيه كرده اند كه جهل و نادانى دو قسم است : يك قسم آن جهل هايى است كه انسان كوتاهى كرده و در اثر بى احتياطى ، بى توجّهى و بى اعتنايى به صورت جهل در آمده كه در حقيقت او جاهل مقصّر است ، و مسلّماً حضرت امير ( عليه السلام ) از اين قسم\r\n\r\n","description":"","footnote":"\r\n1 - كنز العمال ، ج 4 ، ص 207 ، حديث 10174\r\n","page_name":" 221 ","page_number":221},
  {"content":"\r\nنيستند و ظاهراً اين قبيل گناهان را هم نمىگويند . قسم ديگر آن گناهانى است كه بر اثر غفلت از انسان سر مىزند و لازم هم نيست كه شخص على ( عليه السلام ) اين طور باشند بلكه انسان طبعاً اين طور است كه در اثر بند شدن به گرفتاريهاى دنيا به گناه آلوده مىشود و اين گناه در نظر انسان مغفول عنه مىشود ; از بس گرفتارى پيدا كرده اصلا متوجّه اين كه گناه مىكند نيست ، آن وقت اين قبيل گناهان از آن گناهانى است كه حضرت فرموده : « ما انت اعلم به منّى » آن گناهى كه تو عالم تر از من به آن هستى .\r\nاين توجيه بر مبناى اين است كه بگوييم حضرت امير ( عليه السلام ) هرچند معصوم مىباشند و گناه نمىكنند ولى صرف نظر از عصمت چون او انسان است و طبيعت هر انسان اقتضا دارد كه وقتى غافل شد اشتباه كند ، حضرت هم دارند دعا را بر مبناى طبيعت انسان بيان مىكنند .\r\nامّا اگر بگوييم اين طور نيست و حضرت با توجّه به مقام عصمت براى خودشان دعا مىكنند و گناهان خودشان را مىگويند ، جواب اين است كه پس منظور ترك اولى است ; و گفته اند : « حسنات الابرار سيّئات المقرّبين » ، و شايد روى همين حساب هم بعد از اين فرموده : « فان عدت فعد علىَّ بالمغفرة » اگر دوباره اشتباه كردم و ترك اولايى انجام دادم ، تو هم دوباره گناهم را ببخش .\r\n« اَللَّهُمَّ اغْفِرْلِى مَا وَأَيْتُ مِنْ نَفْسِى ، وَلَمْ تَجِدْ لَهُ وَفَاءً عِنْدِى »\r\n( خدايا بيامرز آنچه را كه من از ناحيه خود وعده كرده ام و وفاى به آن عهد را از من نيافتى . )\r\n« وَأَيْتُ » از مادّه « وَأى » به معناى وعده كردن است . « ما وأيت من نفسى » يعنى آنچه را كه من از ناحيه نفس خودم وعده دادم . گاهى انسان پيش خود مىگويد از امروز به بعد نوافل را انجام مىدهم ، از امروز به بعد صدقه مىدهم ، از امشب به بعد نماز شب مىخوانم و . . . اينها وعده هايى است كه انسان از ناحيه خود داده ، حالا گاهى موفّق به عمل هم مىشود و گاهى نه . حضرت در اين جمله مىگويند : « اللّهمّ اغفر لي ما وأيت من نفسى » خدايا ببخش آن وعده هايى كه از ناحيه خودم\r\n","description":"","footnote":"","page_name":" 222 ","page_number":222},
  {"content":"\r\nدادم « و لم تجد له وفاءً عندى » ولى تو وفا كردن به اين وعده ها را نزد من يافت نكردى ، مرتّباً وعده دادم و هنگام وفا به آن غفلت كردم .\r\n« اَللَّهُمَّ اْغفِرْلِى مَا تَقَرَّبْتُ بِهِ اِلَيْكَ بِلِسَانَى ثُمَّ خَالَفَهُ قَلْبِى »\r\n( خدايا بيامرز آنچه را كه من با آن به وسيله زبانم به تو نزديك شدم و در قلبم بر خلاف آن هستم . )\r\nگاهى انسان كارهاى خوبى را به زبان مىآورد در حالى كه قلب انسان آن طور نيست ; مثلا به زبان مىگويد : ( ايّاك نعبد و ايّاك نستعين ) ( 1 ) خدايا فقط تو را مىپرستم و فقط از تو كمك و يارى مىطلبم ، اين سخنِ زبان است ، امّا دل و قلبم چنين نيست ، دلم با هر كسى هست غير از خدا ; البتّه حضرت امير ( عليه السلام ) اين طور نيست ولى به هرحال دعا را اين گونه بيان داشته است كه : « اللّهمّ اغفر لي ما تقرّبتُ به اليك بلسانى » خدايا ببخشاى بر من آن چيزى را كه به وسيله آن با زبانم به تو نزديك شدم « ثمّ خالفه قلبى » ولى با قلبم مخالف آن چيز بودم .\r\n« اَللَّهُمَّ اْغفِرْلِى رَمَزَاتِ الاَْلْحَاظِ ، وَسَقَطَاتِ الاَْلْفَاظِ ، وَشَهَوَاتِ الْجَنَانِ ، وَهَفَوَاتِ الِّلسَانِ »\r\n( خدايا بيامرز اشاره هاى گوشه هاى چشم را ، و گفتارهاى بيهوده و اشتباه ، و شهوتهاى دل ، و لغزشهاى زبان را . »\r\n« رمزات » جمع « رمز » است كه در فارسى هم به كار مىرود . « الحاظ » جمع « لحظ » به معناى اشاره گوشه چشم است . يعنى خدايا رمزها و اشاره هاى گوشه چشم را بيامرز ، حتماً مقصود خطاهاى اشاره گوشه چشم است نه آنچه بر حق صادر شده . « سقطات » از مادّه « سقط » و جمع « سقطة » به معناى غلطها و اشتباهاتى است كه در بين سخن گفتن پيش مىآيد . ممكن است سخن دينى و ارشادى باشد كه گاهى\r\n\r\n","description":"","footnote":"\r\n1 - سوره حمد ، آيه 5\r\n","page_name":" 223 ","page_number":223},
  {"content":"\r\nدر اين ميان هم اشتباهاتى وجود خواهد داشت . خدايا غلطها و اشتباهات الفاظ را هم ببخش و بيامرز .\r\n« و شَهَوات الجَنان » ، در بعضى نسخه ها « جِنان » آمده كه غلط است ، چون « جِنان » جمع « جَنّة » به معناى باغ است ، ولى « جَنان » به معناى دل است . « شَهَوات » را هم در بعضى از نسخه ها « سَهَوات » ذكر كرده اند كه جمع « سَهْو » به معناى اشتباهات است ، و ظاهراً « سَهَوات » درست است . « و سهوات الجَنان » يعنى خدايا سهوها و غفلت هاى دلها را هم ببخش .\r\n« و هفوات اللّسان » ، « هفوات » جمع « هفوة » به معناى لغزش است . يعنى لغزشهايى كه در زبان پيدا مىشود و خلاف شرع است . اين عبارت با عبارت « سقطات الالفاظ » تقريباً به يك معناست .\r\nوالسّلام عليكم و رحمة الله و بركاته\r\n","description":"","footnote":"","page_name":" 224 ","page_number":224},
  {"content":"\r\nخطبه هاى\r\n79 ، 80 ، 81 و 82\r\n( درس 101 )\r\nستاره شناسى و پيامد تصديق منجّمان\r\nمنع از آموزش ستاره شناسى\r\nهمانندى منجّم و كافر\r\nزن در كلام على ( عليه السلام )\r\nمعناى زهد در دنيا\r\nتوصيف دنيا\r\n","description":"","footnote":"","page_name":" 225 ","page_number":225},
  {"content":"\r\n\r\n","description":"","footnote":"","page_name":" 226 ","page_number":226},
  {"content":"\r\nبسم الله الرحمن الرحيم\r\nخطبه 79\r\nو من كلام له ( عليه السلام ) قاله لبعض اصحابه لمّا عزم على المسير الى الخوارج ، فقال له : يا اميرالمؤمنين ، اِن سرت فى هذا الوقت خشيت ان لاتظفر بمرادك ، من طريق علم النّجوم ، فقال ( عليه السلام ) :\r\n« أَتَزْعُمُ اَنَّكَ تَهدِى اِلَى السَّاعَةِ الَّتِى مَنْ سَارَ فِيهَا صُرِفَ عَنْهُ السُّوءُ ؟ وَتُخَوِّفُ مِنَ السَّاعَةِ الَّتِى مَنْ سَارَ فِيهَا حَاقَ بِهِ الضُّرُّ ؟ فَمَنْ صَدَّقَ بِهَذَا فَقَدْ كَذَّبَ الْقُرْآنَ ، وَاسْتَغْنَى عَنِ الاِْعَانَةِ بِاللهِ فِى نَيْلِ الَْمحْبُوبِ وَدَفْعِ الْمَكْرُوهِ ، وَتَبْتَغِى فِى قَوْلِكَ لِلْعَامِلِ بِاَمْرِكَ اَنْ يُوَلِّيكَ الْحَمْدَ دُونَ رَبِّهِ ; لاَِنَّكَ - بِزَعْمِكَ اَنْتَ - هَدَيْتَهُ اِلَى السَّاعَةِ الَّتِى نَالَ فِيهَا النَّفْعَ وَاَمِنَ الضُّرَّ »\r\nثمّ اقبل ( عليه السلام ) على النّاس فقال :\r\n« اَيُّهَاالنَّاسُ ، اِيَّاكُمْ وَتَعَلُّمَ النُّجُومِ ، اِلاَّ مَا يُهْتَدَى بِهِ فِى بَرٍّ اَوْ بَحْر ; فَاِنَّها تَدْعُو اِلَى الْكَهَانَةِ ، وَالْمُنَجِّمُ كَالْكَاهِنِ ، وَالْكَاهِنُ كَالسَّاحِرِ ، وَالسَّاحِرُ كَالْكَافِرِ ، وَالْكَافِرُ فِى النَّارِ ، سِيرُوا عَلَى اسْمِ اللهِ »\r\nموضوع بحث درسهايى از نهج البلاغه ، خطبه هفتاد و نهم از نهج البلاغه عبده و هفتاد و هشتم از نهج البلاغه فيض الاسلام است .\r\n","description":"","footnote":"","page_name":" 227 ","page_number":227},
  {"content":"\r\n« و من كلام له ( عليه السلام ) قاله لبعض اصحابه لمّا عزم على المسير الى الخوارج ، فقال له : يا اميرالمؤمنين ، اِن سرت فى هذا الوقت خشيت ان لاتظفر بمرادك ، من طريق علم النّجوم ، فقال ( عليه السلام ) : »\r\n( از سخنان حضرت است كه به برخى از اصحاب خود هنگامى كه تصميم گرفتند به طرف خوارج حركت كنند فرمودند ، آن شخص به حضرت گفت : يا اميرالمؤمنين اگر در اين وقت حركت كنيد مىترسم به مقصود خود نرسيد ، از راه علم نجوم اين را گفت . پس حضرت فرمودند : )\r\nموضوع اين خطبه در ردّ سخن عفيف بن قيس برادر اشعث بن قيس است . عفيف بن قيس مدّعىِ علم نجوم و ستاره شناسى بود ، ( 1 ) روزى كه حضرت امير ( عليه السلام ) عازم جنگ نهروان بود عفيف به حضرت گفت : « ان سرت فى هذا الوقت خشيت ان لاتظفر بمرادك » اگر در اين وقت حركت كنيد مىترسم به مراد و مقصود خود نرسيد ، يعنى مثلا ساعت حركت خوب نيست و به پيروزى نمىرسيد ، و اين كه دليل و مدرك عفيف چه بوده و از كجا اين سخن را به حضرت امير ( عليه السلام ) گفته است مرحوم سيّد رضىّ مىگويد : « من طريق علم النّجوم » از روى علم نجوم و ستاره شناسى و حركت اوضاع ستارگان و وضعيّت آسمان و خورشيد و مناسبتهاى آنها با زمين بوده است . حضرت اميرالمؤمنين ( عليه السلام ) به او فرمود :\r\nستاره شناسى و پيامد تصديق منجّمان\r\n« أَتَزْعُمُ اَنَّكَ تَهدِى اِلَى السَّاعَةِ الَّتِى مَنْ سَارَ فِيهَا صُرِفَ عَنْهُ السُّوءُ ؟ وَتُخَوِّفُ مِنَ السَّاعَةِ الَّتِى مَنْ سَارَ فِيهَا حَاقَ بِهِ الضُّرُّ ؟ »\r\n( آيا مىگويى تو ساعتى را نشان مىدهى كه هر كه در آن ساعت سفر كند بلاها از او دور مىگردد ؟ و بر حذر مىدارى از ساعتى كه هر كه در آن سفر كند زيان و سختى مىبيند ؟ )\r\n\r\n","description":"","footnote":"\r\n1 - منهاج البراعة ، ج 5 ، ص 258\r\n","page_name":" 228 ","page_number":228},
  {"content":"\r\nعبارت نهج البلاغه عبده « أَتَزْعُمُ » است ، ولى عبارت بعضى از نهج البلاغه هاى ديگر « أَتَزْعَمُ » است ; اگر به ضمّ بخوانيم به معناى گفتن است ، و اگر به فتح عين باشد به معناى گمان است . « تهدى الى السّاعة الّتى من سار فيها صرف عنه السّوء » - آيا تو مىگويى ، يا آيا گمان مىكنى - تو مردم را به ساعتى هدايت مىكنى كه اگر در آن ساعت حركت كنند بديها از آنان دور مىشود ؟ « و تخوّف من السّاعة الّتى من سار فيها حاق به الضّرّ » و مردم را از ساعتى مىترسانى كه اگر در آن مسافرت كنند ضررها به آنها احاطه مىكند ؟ آيا چنين خيال كرده اى و معتقدى كه راه فرارى نيست و غير اين كه تو مىگويى نيست ؟\r\n« فَمَنْ صَدَّقَ بِهَذَا فَقَدْ كَذَّبَ الْقُرْآنَ ، وَاسْتَغْنَى عَنِ الاِْعَانَةِ بِاللهِ فِى نَيْلِ الَْمحْبُوبِ وَدَفْعِ الْمَكْرُوهِ »\r\n( كسى كه اين سخن تو را باور كند قرآن را تكذيب نموده ، و براى به دست آوردن آنچه دوست دارد و دورى از آنچه ناپسند مىداند از يارى خدا بى نياز پنداشته است . )\r\n« بهذا » متعلّق به « صدّق » است و مشاراليه آن عقيده منجّم است ; يعنى كسى كه عقيده تو را تصديق كند و معتقد شود آنچه تو مىگويى راست است « فقد كذّب القرآن » چنين كسى قرآن را تكذيب كرده و آن را دروغ پنداشته است . زيرا كه قرآن فرموده است : ( انّ الله عنده علم السّاعة و ينزّل الغيث و يعلم ما فى الارحام و ما تدرى نفس ماذا تكسب غداً و ما تدرى نفس باىّ ارض تموت انّ الله عليم خبير ) ( 1 ) علم برپايى قيامت و اين كه در چه وقت باران مىبارد ، و جنين داخل رحم پسر است يا دختر ، و اين كه هر كس فردا چه مىكند ، و در چه زمينى مىميرد ، نزد خداست و او داناى باخبر است .\r\nخداوند در اين آيه پنج علم را مخصوص به خود كرده و اگر بنا شد به گفته تو\r\n\r\n","description":"","footnote":"\r\n1 - سوره لقمان ، آيه 34\r\n","page_name":" 229 ","page_number":229},
  {"content":"\r\nاعتماد شود ، پس يعنى تو هم مىدانى كه فردا چه به سر افراد مىآيد ، آنوقت اين با گفته قرآن درست درنمى آيد . بنابراين هر كه تو را تصديق كند قرآن را تكذيب كرده است .\r\nقرآن شريف در جاى ديگر گفته است : ( قل لايعلم من فى السّماوات و الارض الغيب الاّ الله ) ( 1 ) هيچ يك از كسانى كه در آسمان و زمين هستند بجز خدا علم غيب نمىداند . اين آيه علوم غيبى را مخصوص خدا دانسته در حالى كه تو مدّعى هستى مىدانى اگر ما در اين ساعت سفر كنيم به پيروزى نمىرسيم و اين خلاف قرآن است .\r\n« و استغنى عن الاعانة بالله فى نيل المحبوب و دفع المكروه » ، مشكل ديگرى كه پيش مىآيد اين است كه اگر علم تو صد در صد است ، لازمه اش اين است كه ما در رسيدن به خواسته ها و دورى از ناملايمات نيازى به كمك خواستن از خدا نداشته باشيم و به جاى كمك گرفتن از خدا بايد برويم نزد منجّم ، در صورتى كه ما موظّفيم هر كار را با توكّل به خدا شروع كنيم و در شدائد روزگار هم از خدا مدد بگيريم .\r\nدر نهج البلاغه عبده « الاعانة » است ولى بيشتر نسخه ها « الاستعانة » دارد كه از باب استفعال مىباشد و به معناى طلب يارى خواستن است .\r\n« وَتَبْتَغِى فِى قَوْلِكَ لِلْعَامِلِ بِاَمْرِكَ اَنْ يُوَلِّيكَ الْحَمْدَ دُونَ رَبِّهِ ; لاَِنَّكَ - بِزَعْمِكَ اَنْتَ - هَدَيْتَهُ اِلَى السَّاعَةِ الَّتِى نَالَ فِيهَا النَّفْعَ وَاَمِنَ الضُّرَّ »\r\n( و خواسته تو در گفتارت آن است كه هر كس به فرمان تو رفتار كند بايد به جاى حمد خدا تو را حمد و ستايش كند ; زيرا تو گمان دارى او را به ساعتى راهنمايى كرده اى كه در آن سود برده و از زيان ايمن گشته است . )\r\n\r\n","description":"","footnote":"\r\n1 - سوره نمل ، آيه 65\r\n","page_name":" 230 ","page_number":230},
  {"content":"\r\nاشكال سوّمى كه به تو وارد است اين است كه هر كس تو را تصديق كند و معتقد شود صد در صد درست مىگويى ، بايد به جاى حمد و سپاس خدا ، منجّم را حمد كند و شكر منجّم را به جاى آورد ، به جاى اين كه بگويد شكر خدا را كه ما را به هدف رساند ، بايد بگويد شكر و سپاس منجّم را كه ما را به هدف رساند .\r\n« تبتغى » از « ابتغاء » به معناى طلب كردن است . « تبتغى فى قولك » يعنى تو با اين سخنت طلب مىكنى « للعامل بامرك » از آن كسى كه به حرفت توجّه كرده « ان يولّيك الحمد دون ربّه » تا به جاى شكرگزارى از خدا تو را ولىّ حمد و سزاوار حمد قرار دهد ; « لانّك بزعمك انت هديته الى السّاعة الّتى نال فيها النّفع و امن الضّرّ » براى اين كه تو گمان دارى او را به رسيدن به نفع و دورى از ضرر كمك كرده اى و همه كاره هم تو بوده اى نه خدا .\r\nمنع از آموزش ستاره شناسى\r\n« ثم اقبل ( عليه السلام ) على النّاس فقال : اَيُّهَا النَّاسُ ، اِيَّاكُمْ وَتَعَلُّمَ النُّجُومِ ، اِلاَّ مَا يُهْتَدَى بِهِ فِى بَرٍّ اَوْ بَحْر »\r\n( سپس رو به مردم كرد و فرمود : اى مردم از آموختن علم نجوم بپرهيزيد مگر به قدرى كه در بيابانها و يا دريا با آن هدايت شويد . )\r\nبعد از آن كه حضرت آن جملات را با منجّم به پايان رساند رو به حاضرين كرده و فرمود : « ايّها النّاس ايّاكم و تعلّم النّجوم » اى مردم خويش را از آموختن علم نجوم دور بداريد . وقتى حضرت مشاهده كردند كه عفيف بن قيس در يك چنين موقعيّتى كه عازم يك جنگ سرنوشت ساز هستند آمده و چنين ادّعايى دارد ، خواستند بفهمانند كه به طور كلّى نبايد اين گونه مطالب در زندگى مطرح شود ، از اين رو به نهى كلّى آن پرداخته و مردم را از آموختن علم نجوم در آن حدّى كه او مدّعىِ آن بود برحذر مىدارند .\r\n","description":"","footnote":"","page_name":" 231 ","page_number":231},
  {"content":"\r\nمردم بدانند كه بايد هر كارى را از مسير طبيعى آن شروع كنند و با توكّل به خدا و استمداد از او آن را به پايان برسانند ، حال يا پيروز مىشوند و يا شكست مىخورند ، به هرحال مردم را از آموختن علم نجومى كه انسان را منحرف كند جلوگيرى فرموده و آنگاه فرمود :\r\n« الاّ ما يهتدى به فى برٍّ او بحر » مگر آن مقدار از علم ستاره شناسى كه شما را در بيابان و دريا راهنمايى و هدايت كند . البتّه اين هدايت در برّ و بحر از باب مثال است ، و گرنه ما قبله را به وسيله ستاره جدى مىشناسيم و اين امر را خود ائمه ( عليهم السلام ) براى ما گفته اند ، خسوف و كسوف را با حركات منظّم ستارگان به دست مىآورند ، در شب كاروانها به وسيله ستاره راه را مىپيموده اند ، و در دريا كشتى ها قبل از اين كه علم پيشرفت كند و قطب نما و اين وسايل مدرن ساخته شود به وسيله همين ستارگان هدايت مىشده و به مقصد مىرسيده اند ، و اين علم معروف به علم هيئت است نه نجوم .\r\nو بالاخره آنچه معلول طبيعى حركات كواكب و آثار طبيعى نقل و انتقالات و اوضاع آنها مىباشد ، شناختن و دانستن آنها مانعى ندارد ; بلكه بسا در نظام زندگى لازم و ضرورى باشد . ولى آنچه نتيجه اعتقاد به تأثير افلاك و كواكب در سرنوشت انسانها و سعادت و شقاوت و همه شئون آنان بوده مربوط به علم نجوم است و تعلّم آنها مورد نهى واقع شده ، و اين علم است كه مستلزم غيب گويى هايى است كه كاهنين داشتند ، و لذا حضرت مىفرمايند :\r\nهمانندى منجّم و كافر\r\n« فَاِنَّها تَدْعُو اِلَى الْكَهَانَةِ ، وَالْمُنَجِّمُ كَالْكَاهِنِ ، وَالْكَاهِنُ كَالسَّاحِرِ ، وَالسَّاحِرُ كَالْكَافِرِ ، وَالْكَافِرُ فِى النَّارِ ، سِيرُوا عَلَى اسْمِ اللهِ »\r\n( زيرا نتيجه آموختن نجوم كهانت و غيب گويى است ، و منجّم مانند كاهن است ، كاهن مانند ساحر است ، ساحر مانند كافر و كافر در آتش جهنّم است ; به نام خدا حركت نماييد . )\r\n","description":"","footnote":"","page_name":" 232 ","page_number":232},
  {"content":"\r\nحضرت در مورد علّت برحذر داشتن از آموزش علم نجوم فرموده اند : « فانّها تدعو الى الكهانة » اين علم نجومى كه اين آقا ( عفيف بن قيس ) مىگويد شما را به كهانت كه يك نوع غيب گويى است دعوت مىكند . غيب گوها از راه ارتباط با جنّ مسائل پشت پرده را به دست مىآوردند و به ديگران اطّلاع مىدادند ، اين علم در شريعت ما حرام است ; اينجا هم حضرت فرموده اند : علم ستاره شناسى شما را به غيب گويى دعوت مىكند ، پس « المنجّم كالكاهن » منجّم مانند كاهن است ، كاهن غيب گو است ; يعنى منجّمى كه از راه ارتباط با ستارگان و افلاك از غيب خبر مىدهد مانند همان كاهنى است كه از راه ارتباط با جنّ اسرار و غيب را به دست مىآورد .\r\n« و الكاهن كالسّاحر » و كاهنان هم مانند ساحران هستند كه مىخواهند اوضاع اين عالم را خلاف نظم طبيعى اى كه دارد به هم بزنند . اينها يك صورتى را نشان مىدهند كه خلاف واقع است ; مثلا مانند ساحران فرعون كه ريسمان و چيزهاى ديگر را به شكل مار و مور نشان مىدادند ، اينها در قوّه خياليه تماشاچيان تصرّف مىكردند . در قرآن آمده است : ( فاذا حبالهم و عصيّهم يخيّل اليه من سحرهم انّها تسعى ) ( 1 ) بر اثر سحرى كه آنها كردند خيال مىشد آن ريسمانها و چوبها در حركت اند . اين حركت خلاف نظم طبيعت است ، پس كاهن هم مانند ساحر است .\r\n« و السّاحر كالكافر » و ساحر مانند كافر است . مقصود اين نيست كه ساحر واقعاً كافر است . كفر مراتبى دارد و يكى از مراتب آن سحر است . بعد هم فرموده اند : « و الكافر فى النّار » كافر در قيامت در آتش است .\r\nو آنگاه به اصحاب خود فرمودند : « سيروا على اسم الله » با نام خدا حركت كنيد .\r\n\r\n","description":"","footnote":"\r\n1 - سوره طه ، آيه 66\r\n","page_name":" 233 ","page_number":233},
  {"content":"\r\nسپاه و لشگر حضرت اميرالمؤمنين ( عليه السلام ) حركت كردند و در نهروان با سپاه خوارج روبرو شدند ، كه مجموعاً دوازده هزار نفر بودند هشت هزار نفر از آنان توبه كردند و از چهار هزار نفر كه جنگيدند نه نفر باقى ماند ، در صورتى كه از لشگر حضرت هشت يا نه نفر شهيد شدند .\r\nخطبه 80\r\nو من خطبة له ( عليه السلام ) بعد حرب الجمل فى ذمّ النّساء :\r\n« مَعَاشِرَ النَّاسِ ، اِنَّ النِّسَاءَ نَوَاقِصُ الاِْيمَانِ ، نَوَاقِصُ الْحُظُوظِ ، نَوَاقِصُ الْعُقُولِ ; فَاَمَّا نُقْصَانُ اِيمَانِهِنَّ فَقُعُودُهُنَّ عَنِ الصَّلاَةِ وَالصِّيَامِ فِى ايَّامِ حَيْضِهِنَّ ، وَاَمَّا نُقْصَانُ عُقُولِهِنَّ فَشَهَادَةُ امْرَأَتَيْنِ كَشَهَادَةِ الرَّجُلِ الْوَاحِدِ ، وَاَمَّا نُقْصَانُ حُظُوظِهِنَّ فَمَوَارِيثُهُنَّ عَلَى الاَْنْصَافِ مِنْ مَوَارِيثِ الرِّجَالِ . فَاتَّقُوا شِرَارَ النِّسَاءِ وَكُونُوا مِنْ خِيَارِهِنَّ عَلَى حَذَر ، وَلاَتُطِيعُوهُنَّ فِى الْمَعْرُوفِ حَتَّى لاَيَطْمَعْنَ فِى الْمُنْكَرِ »\r\nجنگ جمل در بصره بود ، افراد اصلى و مؤثر آن طلحه و زبير و عايشه بودند ، طلحه و زبير عايشه را جلو انداختند و يك جنگ مهمّى عليهِ حضرت على ( عليه السلام ) در بصره به راه انداختند ، حضرت اميرالمؤمنين ( عليه السلام ) پس از اين جنگ اين خطبه را در مذمّت زنان ايراد فرمودند ; ( 1 ) و بسا نظر حضرت در اين خطبه حكايت حال عايشه و عايشه سيرتان بوده است ، نه همه زنان جهان .\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 214 به بعد\r\n","page_name":" 234 ","page_number":234},
  {"content":"\r\nزن در كلام على ( عليه السلام )\r\n« مَعَاشِرَ النَّاسِ ، اِنَّ النِّسَاءَ نَوَاقِصُ الاِْيمَانِ ، نَوَاقِصُ الْحُظُوظِ ، نَوَاقِصُ الْعُقُولِ »\r\n( اى مردم ، زنان از جهت ايمان ، ارث و عقل داراى بهره كمترى هستند . )\r\n« معاشر » جمع « مَعْشَر » به معناى جمعيّت هاست . حضرت امير ( عليه السلام ) ابتدا به صورت فهرست زنان را در سه چيز ناقص شمرده و پس از آن به طور تفصيل آنها را بيان فرموده اند : « نواقص الايمان » از جهت ايمان ناقص هستند ، « نواقص الحظوظ » از جهت حظّ و بهره ناقص هستند ، « نواقص العقول » و از جهت عقل هم ناقص هستند . اين فهرست و بيان اجمالى بود ; سپس به بيان هر يك با دليل آن پرداخته و فرموده اند :\r\n« فَاَمَّا نُقْصَانُ اِيمَانِهِنَّ فَقُعُودُهُنَّ عَنِ الصَّلاَةِ وَالصِّيَامِ فِى ايَّامِ حَيْضِهِنَّ »\r\n( كمى ايمان آنها به ترك نماز و روزه است در ايّام عادت ماهانه . )\r\nميان اسلام و ايمان فرق است ; اسلام اظهار شهادتين است ، يعنى وقتى فرد غير مسلمانى بگويد « اشهد ان لا إله الاّ الله ، و اشهد انّ محمّداً رسول الله » مسلمان است و مال و جان و ناموسش محفوظ است . امّا ايمان داراى سه جزء است : يكى اعتقاد به جنان يعنى ايمان قلبى ، يكى اعتقاد به زبان كه همان گفتن شهادتين است ، و يكى هم عمل به اركان است . يكى از اركان مهمّ نماز است و زنان از نظر ساختمان بدنى و جسمى طورى هستند كه تقريباً ثلثى از عمرشان را از خواندن نماز معاف هستند . حيض و نفاس يك حالت نامناسب روحى است و نماز معراج مؤمن است ، آن وقت بالا رفتن با اين وضع مناسب نيست ، معراج در حضور حق با اين حالت سازگار نيست ، از اين جهت نماز در اين دو حالت از زنان برداشته شده و قضا هم ندارد ، همچنين روزه از آنان ساقط است هرچند قضا واجب است .\r\n« وَاَمَّا نُقْصَانُ عُقُولِهِنَّ فَشَهَادَةُ امْرَأَتَيْنِ كَشَهَادَةِ الرَّجُلِ الْوَاحِدِ »\r\n( و علّت نقصان عقول زنان اين است كه شهادت دو زن به منزله شهادت يك مرد است . )\r\n","description":"","footnote":"","page_name":" 235 ","page_number":235},
  {"content":"\r\nخداى متعال در باب شهادات ، شهادت دو زن را برابر شهادت يك مرد قرار داده و اين بدان جهت است كه مردان از عقل و تدبير بيشترى برخوردارند ، ساختمان وجودى زنان جور ديگر و براى چيز ديگر ساخته شده است ، و اگر زنان از اين جهت از مردان عقب باشند امّا در عوض از جهت عاطفه و احساسات از مردان جلوتر هستند ; و اين امر نيست مگر براى اين كه ساختمان وجودى مردان براى جهت ديگر زندگى و به گونه اى ديگر ساخته شده است و ساختمان وجودى زنان هم براى جهت ديگر زندگى و به گونه اى ديگر است ; زندگى خانوادگى و اجتماعى هم به عقل و تدبير و نيرو نياز دارد و هم به عاطفه و احساسات و محبّت و لطف ، و ظاهراً اين حكم برحسب غالب باشد و گرنه بسا در زنان نوابغى وجود دارند عاقل تر و مآل انديش تر از مردان عصر خود . و بالاخره چون در شهادت نياز به عقل و تدبير بيشترى هست و نوع زنان از اين جهت كمبود دارند ، پس شهادت دو زن برابر شهادت يك مرد پذيرفته شده است .\r\n« وَاَمَّا نُقْصَانُ حُظُوظِهِنَّ فَمَوَارِيثُهُنَّ عَلَى الاَْنْصَافِ مِنْ مَوَارِيثِ الرِّجَالِ »\r\n( و امّا از جهت نقصان در نصيب و بهره ، ارث زنان نصف ارث مردان مىباشد . )\r\nدر زمينه اين كه چرا خدا در قرآن شريف ارث زنان را نصف ارث مردان قرار داده و فرموده : ( فللذّكر مثل حظّ الانثيين ) ( 1 ) در باب ارث حضرت صادق ( عليه السلام ) مىفرمايند : « لما جعله الله لها من الصداق » ( 2 ) براى اين كه خدا مهريه زن را بر مرد قرار داده است . البتّه روايات ديگرى در اين باب وجود دارد كه از ذكر آن صرف نظر مىكنيم .\r\nاين يك جهت است كه حضرت صادق ( عليه السلام ) فرموده اند ، از جهت ديگر هم وضعيّت مخارج زندگى است كه اين مردان هستند كه بايد مخارج زندگى را\r\n\r\n","description":"","footnote":"\r\n1 - سوره نساء ، آيه 176\r\n2 - وسائل الشيعة ، ج 17 ، ص 438 ; منهاج البراعة ، ج 5 ، ص 306\r\n","page_name":" 236 ","page_number":236},
  {"content":"\r\nتأمين كنند . اگر خداوند نصيب مردان را دو برابر زنان قرار داده ، ولى كلّيه مخارج زندگى زن و فرزندان را به عهده مرد قرار داده است .\r\nمجموع ثروت معمولاً از نسلى به نسل بعد منتقل مىگردد ، و اولاد محصول مردان و زنان با هم مىباشند ; پس از نظر مالكيت 32 ثروت به مردان منتقل و 31 به زنان منتقل مىشود ، ولى از نظر مصرف 32 به مصرف زنان و سهم آنان از اولاد مىرسد و 31 به مصرف مردان و سهم آنان از اولاد مىرسد ، چون زندگى اساسى زنان را مردان تأمين مىكنند .\r\n« فَاتَّقُوا شِرَارَ النِّسَاءِ وَكُونُوا مِنْ خِيَارِهِنَّ عَلَى حَذَر ، وَلاَتُطِيعُوهُنَّ فِى الْمَعْرُوفِ حَتَّى لاَيَطْمَعْنَ فِى الْمُنْكَرِ »\r\n( پس از زنان بد پرهيز كنيد و از خوبان آنان نيز بر احتياط باشيد ، و در كردار پسنديده از آنها پيروى نكنيد تا در كردار منكر در شما طمع نكنند . )\r\nاينجا مىخواهند نتيجه گيرى كنند ، مىفرمايند : از زنان بد خودتان را حفظ كنيد ، يعنى آراء آنان را محور زندگى قرار ندهيد ; « و كونوا من خيارهنّ على حذر » و اگر زنانِ خوب بودند با آنان با احتياط عمل كنيد .\r\n« و لاتطيعوهنّ فى المعروف » ، اگر يكى دو تا كار خوب ، مشورت خوب ، رفتار خوب و سخن خوب داشتند خود را مطيع آنان نشان ندهيد ، زيرا اگر در چند كار خوب از آنان اطاعت و پيروى كرديد در شما طمع پيدا مىكنند و در امور منكر هم از شما توقّع پيروى دارند « حتّى لايطمعن فى المنكر » تا اين كه نسبت به كردار منكر در شما طمع نكنند و تقاضاى انجام كار زشت از شما ننمايند . منظور اين است كه در نظام اجتماعى و سياسى محور و كارفرما زنان نباشند چون ممكن است آراء آنان صد در صد بر اساس عقل و تدبير نباشد و اخلاق و احساسات زنانگى نيز دخالت داشته باشند ; و بزرگترين گواه بر اين معنى عمل عايشه است با آن همه موقعيت و سابقه شناخت او نسبت به اميرالمؤمنين ( عليه السلام ) .\r\n","description":"","footnote":"","page_name":" 237 ","page_number":237},
  {"content":"\r\nخطبه 81\r\nو من كلام له ( عليه السلام ) :\r\n« اَيُّهَا النَّاسُ ، الزَّهَادَةُ قِصَرُ الاَْمَلِ ، وَالشُّكْرُ عِنْدَ النِّعَمِ ، وَالْوَرَعُ عِنْدَ الَْمحَارِمِ ، فَاِنْ عَزَبَ ذَلِكَ عَنْكُمْ فَلاَيَغْلِبِ الْحَرَامُ صَبْرَكُمْ ، وَلاَتَنْسَوْا عِنْدَ النِّعَمِ شُكْرَكُمْ ، فَقَدْ اَعْذَرَاللهُ اِلَيْكُمْ بِحُجَج مُسْفِرَة ظَاهِرَة ، وَكُتُب بَارِزَةِ الْعُذْرِ وَاضِحَة »\r\nاز جمله فرمايشات حضرت اميرالمؤمنين ( عليه السلام ) تعريف زهد است كه در اين خطبه بيان فرموده اند . ظاهراً همان گونه كه رسم مرحوم سيّد بوده قسمتى از ابتداى اين خطبه را كه حمد و ثناى خدا بوده حذف نموده و اين مقدار را كه بلاغت بيشترى داشته ذكر كرده است .\r\nمعناى زهد در دنيا\r\n« اَيُّهَا النَّاسُ ، الزَّهَادَةُ قِصَرُ الاَْمَلِ ، وَالشُّكْرُ عِنْدَ النِّعَمِ ، وَالْوَرَعُ عِنْدَ الَْمحَارِمِ »\r\n( اى مردم ، زهد و بى رغبتى نسبت به دنيا كوتاه كردن آرزوها ، و شكر نعمت هاى خداوند ، و پرهيز از محرّمات و گناهان است . )\r\n« ايُّها النّاس » مناداست و در اصل « يا ايّها النّاس » است . خطابِ حضرت در اين خطبه به توده مردم است و تفسير زهد براى همه مردم است . « الزّهادة قِصر الامل » ، « زهادة » بر حسب لغت بى رغبتى نسبت به دنياست ، و البتّه براى بى رغبتى در دنيا مراتبى را ذكر كرده اند ، در اين خطبه حضرت امير ( عليه السلام ) سه مرتبه براى آن ذكر فرموده ;\r\n","description":"","footnote":"","page_name":" 238 ","page_number":238},
  {"content":"\r\nيكى از مراتب « قصر الامل » است كه آرزوهاى خود را كوتاه كند . اصولا رغبت به دنيا در همه انسانها وجود دارد و اگر از آن جلوگيرى نشود خواه ناخواه انسان را به پرتگاه مىاندازد ; از جمله چيزهايى كه در اين ارتباط بايد كنترل شود آرزوهاى طولانى است ، و حضرت هم در اين جمله به كوتاه كردن آرزوها سفارش فرموده اند .\r\nديگر « و الشّكر عند النّعم » نعمت هايى كه خدا عطا فرموده بدون شكر نماند ; اگر انسان از مال و ثروت دنيا دينارى هم نداشته باشد ، همان نعمت سلامتى نعمت بزرگى است كه بايد شكر آن را به جا آوريم . و حقيقت شكر نعمت اين است كه نعمت را در مصرف صحيح آن صرف نماييد .\r\n« و الورع عند المحارم » يعنى پرهيز كردن و خود را حفظ كردن در مقابل محارم ، كارى كند كه گرفتار محرّمات خدا نشود ، به دام گناهان نيفتد ، چشم خود را از گناه حفظ كند ، زبان خود را از دروغ و غيبت و تهمت حفظ كند ، دست و پاى خود را از گناهان مخصوص به آنها حفظ كند ، شكم و فرج خود را از گناهان حفظ كند . اين را هم به عنوان سوّمين مرتبه ذكر كرده اند .\r\n« فَاِنْ عَزَبَ ذَلِكَ عَنْكُمْ فَلاَيَغْلِبِ الْحَرَامُ صَبْرَكُمْ ، وَلاَتَنْسَوْا عِنْدَ النِّعَمِ شُكْرَكُمْ »\r\n( پس اگر به هر سه چيز دست نيافتيد ، حرام بر صبر شما غلبه نكند ، و سپاسگزارى از نعمت هاى خدا را فراموش نكنيد . )\r\n« عَزَبَ » از مادّه « عُزوب » به معناى غايب شدن است ، مشاراليه « ذلك » سه چيزى است كه قبلا گفتيم ; يعنى اگر مجموع اين سه چيز از شما غايب شود و اين سه عمل را نداشته باشيد « فلايغلب الحرام صبركم » پس تلاش كنيد كه حرام و گناه بر صبر شما غالب نشود ، يعنى در مقابل گناه صبر و شكيبايى خود را از دست ندهيد . « و لاتنسوا عند النّعم شكركم » و نزد نعمت شكرتان را فراموش نكنيد .\r\nفرق اين مرتبه با مرتبه قبل اين است كه كوتاه كردن آرزوها ، دائم در شكر نعمت بودن و ورع از گناهان مرتبه بالايى از زهد است ، ولى اين مرتبه يك مرتبه نازل است .\r\n","description":"","footnote":"","page_name":" 239 ","page_number":239},
  {"content":"\r\n« فَقَدْ اَعْذَرَ اللهُ اِلَيْكُمْ بِحُجَج مُسْفِرَة ظَاهِرَة ، وَكُتُب بَارِزَةِ الْعُذْرِ وَاضِحَة »\r\n( خداوند به وسيله حجّتهاى روشن و كتابهاى آشكار جاى عذرى براى شما باقى نگذاشته است . )\r\n« اَعْذَرَ » از مادّه « عذر » است ، « فقد اعذر الله اليكم » يعنى خدا عذر را بر شما تمام كرده است ، كارى كرده كه جاى عذرتراشى نداريد ; « بحجج مسفرة ظاهرة » ، « حجج » جمع « حجّت » به معناى دليل است ، « مسفرة » يعنى روشن كننده . خداوند با فرستادن دليلهاى واضح و ظاهر كارى كرده كه اتمام حجّت نموده و راه عذرتراشى را بر مردم بسته است .\r\n« و كتب بارزة العذر واضحة » ، « كتب » جمع « كتاب » و مقصود از آن كتابهاى آسمانى است ، « بارزة العذر واضحة » يعنى كتابهاى واضح و ظاهر كننده عذرها و قطع كننده آنها . مقصود اين كه خداوند اتمام حجّت كرده و جاى عذرتراشى نيست .\r\nخطبه 82\r\nو من كلام له ( عليه السلام ) فى صفة الدّنيا :\r\n« مَا اَصِفُ مِنْ دَار اَوَّلُهَا عَنَاءٌ ، وَآخِرُهَا فَنَاءٌ ، فِى حَلاَلِهَا حِسَابٌ وَفِى حَرَامِهَا عِقَابٌ ، مَنِ اسْتَغْنَى فِيهَا فُتِنَ ، وَمَنِ افْتَقَرَ فِيهَا حَزِنَ ، وَمَنْ سَاعَاهَا فَاتَتْهُ ، وَمَنْ قَعَدَ عَنْهَا وَاتَتْهُ ، وَمَنْ اَبْصَرَ بِهَا بَصَّرَتْهُ ، وَمَنْ اَبْصَرَ اِلَيْهَا اَعْمَتْهُ »\r\nتوصيف دنيا\r\nاين خطبه از فرمايشات حضرت اميرالمؤمنين ( عليه السلام ) در صفت دنياست . دنيا چون\r\n","description":"","footnote":"","page_name":" 240 ","page_number":240},
  {"content":"\r\nدر مقابل آخرت است و آخرت جايگاه بلند و رفيعى است و اين عالم در مقابل آخرت ساقط و پست است ، از اين جهت نام آن را « دنيا » گذاشته اند ، يعنى پست تر . « دنيا » از مادّه « دنى » افعل التفضيل آن « ادنا » و مؤنث آن « دنيا » است .\r\nدر مورد اين خطبه گفته شده كه حضرت اميرالمؤمنين ( عليه السلام ) گرم صحبت كردن بودند ناگهان يك فردى از مستمعين گفت يا على دنيا را براى ما تعريف كن ، حضرت همان طورى كه مشغول سخنرانى بودند اين خطبه را ايراد كردند و دوباره شروع كردند دنباله همان صحبت هاى خود را ادامه دادند . ابن ابى الحديد شارح معتزلى در اين مورد گفته است : اين از خصوصيّت هاى حضرت امير ( عليه السلام ) است كه اين طور مسلّط بر كلام باشد ! هيچ سخنورى اين طور نيست كه اگر در بين كلام او سخن بگويند بتواند جواب پرسش كننده را بگويد و بعد همان گونه سخن سابق خود را ادامه دهد .\r\n« مَا اَصِفُ مِنْ دَار اَوَّلُهَا عَنَاءٌ ، وَآخِرُهَا فَنَاءٌ ، فِى حَلاَلِهَا حِسَابٌ وَفِى حَرَامِهَا عِقَابٌ »\r\n( چگونه تعريف كنم سرايى را كه اوّل آن رنج و آخر آن نيستى است ، در حلال آن حساب و در حرامش عقاب است . )\r\nچون پرسش آن شخص اين بود كه دنيا را توصيف كنيد حضرت مىفرمايند : چگونه توصيف كنم خانه اى را كه اوّلش درد و رنج است و آخرش نيستى و نابودى ، در اموال حلال آن حساب است و در اموال حرامش عقاب و عذاب ; خوب يك چنين سرايى آيا توصيف كردن هم دارد ؟ تا در اين دنيا هستيم رنج و مشقّت داريم ، در آخر هم كه فانى شدن و از بين رفتن است ، همه گردن كشان و صاحب منصبان كه در گذشته بودند رفتند و فانى شدند . اگر از اموال دنيا چيزى داشته باشيم و حلال باشد ، مىپرسند چگونه مصرف كرديد ; و اگر حرام باشد ، عذاب مىكنند كه چرا مال حرام به دست آورديد .\r\n","description":"","footnote":"","page_name":" 241 ","page_number":241},
  {"content":"\r\n« مَنِ اسْتَغْنَى فِيهَا فُتِنَ ، وَمَنِ افْتَقَرَ فِيهَا حَزِنَ »\r\n( كسى كه در اين دنيا غنى و بى نياز باشد در فتنه و بلا افتد ، و كسى كه نيازمند باشد غمگين است . )\r\n« من استغنى فيها فتن » ; « استغنى » از « استغناء » به معناى بى نياز بودن است ; كسى كه ثروتمند است در فتنه است ، يعنى در بوته آزمايش است كه آيا اموال خود را در راه صحيح مصرف مىكند يا خير . معمولا ثروتمندان دنيا ياغى مىشوند و ثروت خود را در راه تمايلات شيطانى به كار مىبرند ، و اندك هستند كسانى كه ثروت خود را در راه خدمت به خلق خدا مصرف كنند . « و من افتقر فيها حزن » و كسانى كه مال و اموالى ندارند غصّه مىخورند كه چرا ندارند و مثلا فلان چيزك را چگونه تهيّه كنند .\r\n« وَمَنْ سَاعَاهَا فَاتَتْهُ ، وَمَنْ قَعَدَ عَنْهَا وَاتَتْهُ »\r\n( و كسى كه در تحصيل دنيا مىكوشد و به دنبال آن مىرود به آن نمىرسد ، و كسى كه در طلب آن نمىكوشد دنيا به او رو مىكند . )\r\n« فاتته » از « فوت » است ، يعنى كسى كه در به دست آوردن دنيا سعى و كوشش مىكند بسا از دستش مىرود ، هرچه تلاش مىكند به مال و مقام دنيا برسد بيشتر از دست او مىرود . دنيا منحصر به مال و ثروت نيست و مقام و رياست هم دنياست ، بعضى مال دنيا را طلب مىكنند و با مقام آن كارى ندارند ، برخى هم دنبال مقام دنيا مىروند ، هر دوى اينها يكى است و طالب دنيا بى بهره است . « واتته » از « مواتاة » است و گفته اند در اصل « آتته » بوده و همزه را براى تخفيف به واو تبديل كرده اند ; ( 1 ) يعنى و كسى كه دنيا را رها كند دنيا به سوى او مىآيد .\r\n\r\n","description":"","footnote":"\r\n1 - منهاج البراعة ، ج 5 ، ص 333\r\n","page_name":" 242 ","page_number":242},
  {"content":"\r\n« وَمَنْ اَبْصَرَ بِهَا بَصَّرَتْهُ ، وَمَنْ اَبْصَرَ اِلَيْهَا اَعْمَتْهُ »\r\n( و كسى كه به وسيله دنيا نگريست دنيا او را آگاه و بينا كرد ، و كسى كه به خود دنيا نگريست دنيا او را كور كرد . )\r\n« ابصر بها » با « ابصر اليها » فرق دارد ، « ب » در « بها » براى سببيّت است ، يعنى اگر به سبب و به وسيله دنيا نگاه كند او را بصير و بينا مىكند ، دنيا را عينك قرار دهد و با آن واقعيات را ببيند ، در آن صورت حقايق را مىبيند ، مال دنيا براى او عبرت است ، مقام دنيا براى او عبرت است ، سرمايه داران و زورمداران براى او عبرت مىشوند ، و هرچه از زر و زيور دنيا مىبيند همه براى او وسيله عبرت است . امّا اگر « اليها » باشد ، يعنى به سوى او توجّه كند و با نظر شيفتگى به دنيا نگاه كند آن وقت است كه چشم دلش كور مىشود و بىوفايىِ دنيا را نمىبيند .\r\nمرحوم سيّد رضىّ در مورد زيبايىِ اين دو جمله حضرت كه فرموده « من ابصر بها بصّرته ، و من ابصر اليها اعمته » و هدفى كه حضرت از معناى آنها داشته كلامى دارد : شخص متأمّل اگر در فرمايش حضرت : « من ابصر بها بصّرته » تأمّل كند زير آن معناى اعجاب انگيز هدف عميقى را مىيابد كه عمق آن درك نمىشود ، بهويژه اگر جمله : « و من ابصر اليها اعمته » به آن ضميمه شود ، زيرا بين آن دو فرق واضح و روشن و عجيب و آشكار مىيايد .\r\nوالسّلام عليكم و رحمة الله و بركاته\r\n","description":"","footnote":"","page_name":" 243 ","page_number":243},
  {"content":"\r\n\r\n","description":"","footnote":"","page_name":" 244 ","page_number":244},
  {"content":"\r\nخطبه 83\r\n( درس 102 )\r\nعظمت اين خطبه\r\nحمد و سپاس خداوند\r\nشهادت به رسالت پيامبر گرامى ( صلى الله عليه وآله و سلم )\r\nسفارش به تقواى الهى\r\nدنيا جايگاه امتحان\r\n","description":"","footnote":"","page_name":" 245 ","page_number":245},
  {"content":"\r\n\r\n","description":"","footnote":"","page_name":" 246 ","page_number":246},
  {"content":"\r\nبسم الله الرحمن الرحيم\r\nو من خطبة له عجيبة :\r\n« اَلْحَمْدُلِلَّهِ الَّذِى عَلاَ بِحَوْلِهِ ، وَدَنَا بِطَوْلِهِ ، مَانِحِ كُلِّ غَنِيمَة وَفَضْل ، وَكَاشِفِ كُلِّ عَظِيمَة وَاَزْل . اَحْمَدُهُ عَلَى عَوَاطِفِ كَرَمِهِ ، وَسَوَابِغِ نِعَمِهِ ، وَاُومِنُ بِهِ اَوَّلا بَادِياً ، وَاَسْتَهْدِيهِ قَرِيباً هَادِياً ، وَاَسْتَعِينُهُ قَادِراً قَاهِراً ، وَاَتَوَكَّلُ عَلَيْهِ كَافِياً نَاصِراً ، وَاَشْهَدُ اَنَّ مُحَمَّداً ( صلى الله عليه وآله و سلم ) عَبْدُهُ وَرَسُولُهُ ، اَرْسَلَهُ لاِِنْفَاذِ اَمْرِهِ ، وَاِنْهَاءِ عُذْرِهِ ، وَتَقْدِيمِ نُذُرِهِ ; اُوصِيكُمْ عِبَادَاللهِ بِتَقْوَى اللهِ الَّذِى ضَرَبَ الاَْمْثَالَ ، وَوَقَّتَ لَكُمُ الاْجَالَ ، وَاَلْبَسَكُمُ الرِّيَاشَ ، وَاَرْفَغَ لَكُمُ الْمَعَاشَ ، وَاَحَاطَكُمْ بِالاِْحْصَاءِ ، وَاَرْصَدَلَكُمُ الْجَزَاءَ ، وَآثَرَكُمْ بِالنِّعَمِ السَّوَابِغِ ، وَالرِّفَدِ الرَّوَافِغِ ، وَاَنْذَرَكُمْ بِالْحُجَجِ الْبَوَالِغِ ، وَاَحْصَاكُمْ عَدَداً ، وَوَظَّفَ لَكُمْ مُدَداً فِي قَرَارِ خِبْرَة ، وَدَارِ عِبْرَة ، اَنْتُمْ مُخْتَبَرُونَ فِيهَا ، وَمُحَاسَبُونَ عَلَيْهَا ، فَاِنَّ الدُّنْيَا رَنِقٌ مَشْرَبُهَا ، رَدِغٌ مَشْرَعُهَا ، يُونِقُ مَنْظَرُهَا ، وَيُوبِقُ مَخْبَرُهَا ، غُرُورٌ حَائِلٌ ، وَضَوْءٌ آفِلٌ ، وَظِلٌّ زَائِلٌ ، وَسِنَادٌ مَائِلٌ ، حَتَّى اِذَا اَنِسَ نَافِرُهَا ، وَاطْمَأَنَّ نَاكِرُهَا ، قَمَصَتْ بِاَرْجُلِهَا ، وَقَنَصَتْ بِاَحْبُلِهَا ، وَاَقْصَدَتْ بِاَسْهُمِهَا ، وَاَعْلَقَتِ الْمَرْءَ اَوْهَاقَ الْمَنِيَّةِ ، قَائِدَةً لَهُ اِلَى ضَنْكِ الْمَضْجَعِ ، وَوَحْشَةِ الْمَرْجِعِ ، وَمُعَايَنَةِ الَْمحَلِّ ، وَثَوَابِ الْعَمَلِ »\r\nموضوع بحث درسهايى از نهج البلاغه ، خطبه هشتاد و سوّم از نهج البلاغه عبده و هشتاد و دوّم از نهج البلاغه فيض الاسلام است .\r\n","description":"","footnote":"","page_name":" 247 ","page_number":247},
  {"content":"\r\nعظمت اين خطبه\r\nشارحان نهج البلاغه در تعريف و عظمت اين خطبه سخنان زيادى گفته اند ، خود مرحوم سيّد رضىّ در آخر اين خطبه خبرى را نقل مىكند كه سزاوار است ما در اوّل خطبه نقل كنيم ، او مىگويد : « فى الخبر انّه ( عليه السلام ) لمّا خطب بهذه الخطبة اقشعرّت لها الجلود و بكت العيون » در خبر وارد شده كه وقتى حضرت اين خطبه را ايراد فرمود بدنها به لرزه در آمدند و چشمها گريان شدند « و رجفت القلوب » و دلها مضطرب و لرزان گشتند . « و من النّاس من يسمّى هذه الخطبة الغرّاء » و برخى از مردم اين خطبه را خطبه غرّاء يعنى نورانى و برجسته ناميدند .\r\nابن ابى الحديد يكى از شارحان نهج البلاغه است ، او با وجودى كه يك عالم سنّى معتزلى است ولى در تعريف و تمجيد از حضرت امير ( عليه السلام ) در مورد اين خطبه قلم فرسايى كرده و بسيار از محسّنات اين خطبه تعريف مىكند و در پايان شرح اين خطبه مىگويد : « و اعلم انّنا لايتخالجنا الشّك فى انّه ( عليه السلام ) افصح من كل ناطق بلغة العرب من الاوّلين و الآخرين الاّ من كلام الله سبحانه و كلام رسول الله ( صلى الله عليه وآله و سلم ) » ( 1 ) ما به خود هيچ گونه شكّى راه نمىدهيم كه حضرت اميرالمؤمنين ( عليه السلام ) فصيح ترينِ همه گويندگان به لغت عرب است از اوّل تا آخر غير از كلام خدا و رسول او ( صلى الله عليه وآله و سلم ) .\r\nبه هرحال اين خطبه در بر دارنده بسيارى از لطايف و ظرايف و دقايقى از معجزات حضرت امير ( عليه السلام ) در سخنورى است به نحوى كه سخنوران فصيح عرب و علما و فضلاى عرب در برابر اين خطبه خضوع كرده و سر تعظيم فرود آورده اند ، كه نمونه بارز آن همين شرح ابن ابى الحديد معتزلى است .\r\nيكى از جمله هايى كه ابن ابى الحديد در برابر خطبه دويست و بيست و يكم\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 278\r\n","page_name":" 248 ","page_number":248},
  {"content":"\r\nهمين نهج البلاغه و دويست و دوازدهم نهج البلاغه فيض الاسلام گفته است اين است كه : « و اقسم به من تقسم الامم كلّها به ، لقد قرأت هذه الخطبة منذ خمسين سنة و الى الآن اكثر من الف مرّة ، ماقرأتها قطّ الاّ و احدثت عندى روعةً و خوفاً و عظةً ، و اثرت فى قلبى وجيباً ، و فى اعضائى رعدة ، و لا تأملتها الاّ و ذكرت الموتى من اهلى و اقاربى و ارباب ودّى ، و خيّلت فى نفسى انّى انا ذلك الشّخص الّذى وصف ( عليه السلام ) حاله » ( 1 ) : به آن كسى كه همه امّتها به او سوگند ياد مىكنند قسم مىخورم كه از پنجاه سال پيش تاكنون اين خطبه را بيش از هزار مرتبه خوانده ام و در هر مرتبه اى كه اين خطبه را خوانده ام در من يك رعب و وحشت و موعظه اى ايجاد كرده است ، در قلب من يك حركتى و در اعضاء و جوارحم رعشه اى مخصوص بهوجود آورده ، و هرگاه در اين خطبه تأمّل كرده ام به ياد مُرده ها از اهل و خويشان و دوستان خود افتاده ام ، و اين طور خيال كرده ام كه مقصود حضرت از آن شخص مورد نظر من هستم .\r\nاو در همين قسمت از سخنش گفته است : بعضى از بزرگان گفته اند همچنان كه برخى آيات قرآن سجده دارد برخى از كلمات حضرت امير هم سجده دارد كه از جمله آن همين خطبه است .\r\nبه هرحال اين خطبه از خطبه هاى بزرگ نهج البلاغه است و حضرت هم در اين خطبه مطالب مهمّى را ايراد فرموده اند .\r\nحمد و سپاس خداوند\r\n« اَلْحَمْدُلِلَّهِ الَّذِى عَلاَ بِحَوْلِهِ ، وَدَنَا بِطَوْلِهِ ، مَانِحِ كُلِّ غَنِيمَة وَفَضْل ، وَكَاشِفِ كُلِّ عَظِيمَة وَاَزْل »\r\n\r\n","description":"","footnote":"\r\n1 - شرح ابن ابى الحديد ، ج 11 ، ص 153\r\n","page_name":" 249 ","page_number":249},
  {"content":"\r\n( سپاس خداوندى را سزاست كه به قدرت و توانايى خود بر همه اشياء غالب ، و به فضل و احسان خود به هر چيزى نزديك است ، بخشنده هر فايده و سودى ، و دفع كننده هر بلاى بزرگ و سخت است . )\r\n« ال » در « الحمد » براى استغراق و به معناى « كلّ » است ، يعنى همه حمد و ستايش مخصوص خداوند است ، هرچه حمد و ستايش در جهان هستى صورت مىگيرد همه مخصوص خداست و طبعاً براى او واقع مىشود . هميشه حمد و ستايش در مقابل كمال است ، هر چيزى را كه انسان ستايش مىكند براى كمالى است كه در آن پنداشته ، و وقتى انسان حساب مىكند مىبيند هرچه كمال هست همه به خدا برمى گردد ، چرا كه او كمال مطلق است و موجد همه كمالات ، پس به همين علّت همه حمد و ستايش در هر جايى انجام بگيرد مخصوص خداست و به خدا برمى گردد .\r\n« علا بحوله و دنا بطوله » ، اين دو جمله در برابر هم مثل سجع است . « علا » يعنى خدا داراى علوّ است ، « بحوله » يعنى به قدرت خود ; پس علوّ خدا به قدرت اوست نه اين كه خيال كنيم او بالا و ما پايين هستيم ، اين علوّ مكانى است و در خدا نيست . خدا وجود غيرمتناهى است و به اين حساب علم غيرمتناهى ، حيات غيرمتناهى و قدرت غيرمتناهى است ، پس وقتى قدرت غيرمتناهى بود از همه بالاتر و بر همه مسلّط است . « لا حول و لا قوّة الاّ بالله » يعنى هيچ قدرت و قوّتى غير خدا نيست . « و دنا بطوله » و با تفضّل خود نزديك به بندگان است ; « دنا » از « دنوّ » به معناى نزديكى است ، امّا نه به معناى نزديكىِ مكانى بلكه به واسطه تفضّلى كه دارد به بندگان خود نزديك است .\r\n« مانح كلّ غنيمة و فضل » حمد و ستايش مخصوص آن خدايى است كه بخشنده هر غنيمت و تفضّل است ; « مانح » اسم فاعل از مادّه « مَنَحَ » به معناى بخشنده است ، « غنيمة » چيزها و بهره هايى است كه نصيب انسان مىشود ، « فضل » هم\r\n","description":"","footnote":"","page_name":" 250 ","page_number":250},
  {"content":"\r\nبه معناى « تفضّل » است .\r\n« و كاشف كلّ عظيمة و ازل » و آن خدايى كه بر طرف كننده هر مصيبت و هر شدّتى است ; « عظيمة » به مصيبت بزرگ گفته مىشود ، « ازل » به معناى شدّت است ، « كاشف » از مادّه « كشف » به معناى كشف كننده و بر طرف كننده است .\r\nخلاصه اين شد كه : همه حمد و ستايش مخصوص خداوندى است كه به وسيله قدرت و قوّت خود علوّ و بلندى دارد و به وسيله تفضّل و لطف و كرم خود به همه بندگان خود نزديك است ، او بخشنده هر نعمتى و كاشف و بر طرف كننده هر مصيبت بزرگ و هر شدّت و ناراحتى است .\r\n« اَحْمَدُهُ عَلَى عَوَاطِفِ كَرَمِهِ ، وَسَوَابِغِ نِعَمِهِ ، وَاُومِنُ بِهِ اَوَّلا بَادِياً ، وَاَسْتَهْدِيهِ قَرِيباً هَادِياً ، وَاَسْتَعِينُهُ قَادِراً قَاهِراً ، وَاَتَوَكَّلُ عَلَيْهِ كَافِياً نَاصِراً »\r\n( او را بر عواطف كريمانه و نعمت هاى گسترده اش سپاس مىگزارم ، و به او ايمان مىآورم كه اوّل و هويداست ، و از او هدايت مىطلبم كه نزديك و راهنماست ، و از او يارى مىجويم كه توانا و غالب است ، و بر او توكّل مىكنم كه كافى و ياور است . )\r\n« عواطف » جمع « عاطفة » به معناى عنايت و توجّه است ، اگر گفتند فلانى عاطفه ندارد يعنى سرش توى لاك خود است و به كسى كار ندارد و هميشه در فكر خودش مىباشد ، خدا اين چنين نيست و توجّهش به همه هست ; از اين رو مىفرمايد : خداوند را بر آن عواطف كرمش كه فراگير است حمد و سپاس مىكنم . در اين جمله اضافه صفت به موصوف است ; يعنى كرمهايى كه متوجّه افراد است .\r\n« و سوابغ نعمه » در اين جمله هم اضافه صفت به موصوف به كار رفته است . « سوابغ » جمع « سابغة » به معناى تمام و كمال است ، « نعم » جمع « نعمت » است ; يعنى خدا را بر آن نعمت هاى تمام و كاملش حمد و سپاس مىنمايم .\r\n« و اُومن به اوّلا بادياً » ، « اُومن » متكلّم وحده از فعل مضارع باب افعال از مادّه « أمن » است كه در اصل « اُءْمِنُ » بوده ، يعنى و ايمان مىآورم به خداوندى كه اوّلِ\r\n","description":"","footnote":"","page_name":" 251 ","page_number":251},
  {"content":"\r\nموجودات و ظاهر است . در « بادياً » دو احتمال است : يكى اين كه از « بَدَا يَبْدُو » به معناى « ظَهَرَ » باشد ، و ديگر اين كه از مادّه « بَدَأَ » و به معناى « اِبْتَدَأَ » ; يعنى ايمان مىآورم به او كه اوّل است و ظاهر ، يا اوّل است و ابتدا كننده موجودات .\r\n« و استهديه قريباً هادياً » ، « استهديه » طلب هدايت است ; يعنى از خداوندى كه هدايت كننده نزديك است طلب هدايت مىكنم . « و استعينه قادراً قاهراً » ، « استعينه » از مادّه « عون » به معناى طلب كمك و يارى است ، « قاهر » به معناى دارنده تسلّط است ; يعنى از خدا كمك مىگيرم در حالى كه قدرتمند است و بر همه چيز تسلط دارد .\r\n« و اتوكّل عليه كافياً ناصراً » و توكّل بر او مىكنم و او را وكيل خود قرار مىدهم . « كافياً » به معناى كفايت كننده است و در حقيقت صفتى است كه بر موصوف خود ( ناصراً ) مقدّم شده است . « ناصراً » حال است براى ضميرِ « عليه » و به معناى كمك و ياور است ; يعنى توكّل بر خدا مىكنم در حالى كه او ياور باكفايتى است .\r\nشهادت به رسالت پيامبر گرامى ( صلى الله عليه وآله و سلم )\r\n« وَاَشْهَدُ اَنَّ مُحَمَّداً ( صلى الله عليه وآله و سلم ) عَبْدُهُ وَرَسُولُهُ ، اَرْسَلَهُ لاِِنْفَاذِ اَمْرِهِ ، وَاِنْهَاءِ عُذْرِهِ ، وَتَقْدِيمِ نُذُرِهِ »\r\n( و گواهى مىدهم كه محمّد ( صلى الله عليه وآله و سلم ) بنده و فرستاده اوست ، او را براى انجام امر و فرمانش ، و كامل نمودن عذر ، و ترساندن از عذاب روز قيامت فرستاد . )\r\nتا به اينجا حمد و ستايش خداوند بود ، و در اين عبارت شهادت به رسالت حضرت محمّد ( صلى الله عليه وآله و سلم ) و علّت رسالت آن حضرت است . مىفرمايند : « و اشهد انّ محمّداً ( صلى الله عليه وآله و سلم ) عبده و رسوله » گواهى مىدهم كه حضرت محمّد ( صلى الله عليه وآله و سلم ) بنده او و رسول و فرستاده اوست .\r\n","description":"","footnote":"","page_name":" 252 ","page_number":252},
  {"content":"\r\nدر موارد ديگر ( 1 ) توضيح داده ايم كه رسالت بعد از بندگى و عبوديّت است و نيازى به توضيح و تكرار آن نيست . بعد مىفرمايد : « ارسله لانفاذ امره » پيغمبر ( صلى الله عليه وآله و سلم ) را فرستاد تا دستوراتش را اجرا كند . « انفاذ و تنفيذ » همان قوّه مجريه است .\r\n« و انهاء عذره » ، « انهاء » به معناى به نهايت و پايان رساندن است ; يعنى خداوند براى اين كه عذر خود را بر بندگان تمام كند پيغمبر ( صلى الله عليه وآله و سلم ) را برگزيد . در قرآن شريف فرموده است : ( و ما كنّا معذّبين حتّى نبعث رسولا ) ( 2 ) تا قبل از آن كه براى ارشاد و هدايت بندگان رسول بفرستيم آنان را عذاب نمىكنيم ; فرستادن پيامبران براى اتمام حجّت است ; در اين جمله حضرت هم آمده است كه خدا پيغمبر را براى تمام كردن عذر فرستاده است ، خواسته كارى كند كه راه عذرتراشى براى بندگان بسته شود .\r\n« و تقديم نذره » ، « تقديم » به معناى پيش انداختن است ، « نُذُر » ممكن است به معناى انذار باشد و ممكن است جمع « نذير » به معناى ترساننده باشد ، به پيغمبران « نُذُر » گفته مىشود بدان علّت است كه پيغمبران مردم را از عذاب روز قيامت مىترسانند . در شأن پيغمبراكرم ( صلى الله عليه وآله و سلم ) در قرآن آمده است : ( و ما ارسلناك الاّ كافّة للنّاس بشيراً و نذيراً ) ( 3 ) تو را براى همه مردم بشارت دهنده به نعمت هاى خدا و ترساننده از عذاب او فرستاديم . پس خلاصه اين است كه حضرت مىفرمايد : و شهادت مىدهم كه محمّد ( صلى الله عليه وآله و سلم ) بنده و رسول اوست ، خدا او را براى اجراى اوامر ، تمام كردن عذر ، و پيش فرستادن ترساندن يا ترسانندگان خود فرستاده است .\r\n\r\n","description":"","footnote":"\r\n1 - شرح خطبه 72\r\n2 - سوره اسراء ، آيه 15\r\n3 - سوره سبأ ، آيه 28\r\n","page_name":" 253 ","page_number":253},
  {"content":"\r\nسفارش به تقواى الهى\r\n« اُوصِيكُمْ عِبَادَاللهِ بِتَقْوَى اللهِ الَّذِى ضَرَبَ الاَْمْثَالَ ، وَوَقَّتَ لَكُمُ الاْجَالَ ، وَاَلْبَسَكُمُ الرِّيَاشَ ، وَاَرْفَغَ لَكُمُ الْمَعَاشَ ، وَاَحَاطَكُمْ بِالاِْحْصَاءِ »\r\n( اى بندگان خدا شما را سفارش به تقوى و ترس از خدا مىكنم ، خدايى كه براى شما مثلها زده ، و اجل شما را معلوم كرده ، و به شما لباس زيبا پوشانده ، و در معيشت شما توسعه داده ، و به شما احاطه دارد . )\r\n« اوصيكم » از مادّه « وصيّت » است و در موارد مختلف تذكّر داده ايم كه وصيّت به معناى مطلق سفارش است و منحصر به وصيّت براى بعد از مرگ نيست ، گرچه وصيّت براى بعد از مرگ هم يك نوع سفارش است . باز تقوى را هم به مناسبتهاى مختلف معنا كرده ايم ، « تقوى » از مادّه « وقاية » به معناى تحفّظ است . فرموده اند : اى بندگان خدا شما را به خويشتن دارى از معاصى و گناهان سفارش مىكنم ، يعنى توصيه مىكنم كه گرد معاصى نگرديد و گناهان را مرتكب نشويد .\r\n« الّذى ضرب لكم الامثال » ، اين جمله در نسخه عبده « لكم » ندارد ولى در نسخه فيض الاسلام و بعضى نسخه هاى ديگر « لكم » هم ذكر شده است ; به هرحال چه « لكم » را ذكر كنند يا نه معنا معلوم است و تمام اين جمله صفت است براى « الله » كه در جمله قبل بود ; يعنى سفارش مىكنم شما را به تقواى خدايى كه « ضرب لكم الامثال » براى شما انواع مثالها را آورده است ; مثالهاى مختلفى كه در قرآن آمده همه براى هدايت بشر است ، مقصود از مثالها همان داستانهاى قرآنى است ، گاهى داستان پسران حضرت آدم ( هابيل و قابيل ) را ذكر كرده ، گاهى داستان حضرت موسى و فرعون ، حضرت ابراهيم و بت پرستان ، و . . . همه براى عبرت و پند و اندرز است .\r\n« و وقّت لكم الآجال » اين جمله عطف به « ضرب » است و صله ديگر براى\r\n","description":"","footnote":"","page_name":" 254 ","page_number":254},
  {"content":"\r\n« الّذى » مىباشد ، يعنى « و الّذى وقّت لكم الآجال » ; و باز اين جمله صفت است براى « الله » يعنى آن خدايى كه اجلهاى شما را معلوم كرده است . شايد مقصود از جمله اين باشد كه بدانيد در آخر مردنى هم در كار هست و اختيار بردن شما از اين دنيا هم به دست خداست .\r\n« و البسكم الرّياش » ، همان تركيبى كه در عبارت جمله قبل گفتيم در اين جمله و دو جمله بعد هم وجود دارد . « البسكم » از مادّه « لَبس » به معناى پوشيدن است ، « الرّياش » جمع « ريش » نيست ، « ريش » و « رياش » هر دو مفرد هستند و به معناى لباس فاخر ; يعنى آن خدايى كه لباس فاخر زيبايى را به شما پوشاند .\r\n« و ارفغ لكم المعاش » و آن خدايى كه معاش را براى شما وسيع قرار داده است .\r\nخداوند در سوره ابراهيم فرموده است : ( الله الّذى خلق السّماوات و الارض و انزل من السّماء ماءً فاخرج به من الثّمرات رزقاً لكم و سخّر لكم الفلك لتجرى فى البحر بامره و سخّر لكم الانهار ، و سخّر لكم الشّمس و القمر دائبين و سخّر لكم اللّيل و النّهار ، و آتيكم من كلّ ما سألتموه ) ( 1 ) خداوند آسمان و زمين را آفريد و از آسمان آب فرو فرستاد و از آن انواع ميوه ها را براى شما آفريده ، و براى رفاه حال شما دريا را مسخّر كرده تا بتوانيد كشتيرانى كنيد ، و براى شما نهرها و ماه و خورشيد را مسخّر كرده و شب و روز را آفريده ، و براى شما هرچه خواسته ايد فراهم فرموده است .\r\nاين آيات در اين مورد از آيات جالب قرآن است . نعمت هاى خدا بر بندگان حدّ و اندازه ندارد و اين معناى كلام حضرت است كه فرموده : « و ارفغ لكم المعاش » روزى شما را واسع قرار داده است ، و در پايان همين آيات از سوره ابراهيم فرموده : ( و ان تعدّوا نعمة الله لاتحصوها انّ الانسان لظلوم كفّار ) نعمت هاى خدا آنقدر\r\n\r\n","description":"","footnote":"\r\n1 - سوره ابراهيم ، آيات 32 تا 34\r\n","page_name":" 255 ","page_number":255},
  {"content":"\r\nوسعت دارد و زياد است كه اگر بخواهيد شماره كنيد قدرت نداريد ، اين انسان است كه ظلم كننده و كفران كننده است ; يعنى اگر كمبود هست براى اين است كه برخى حق ديگران را مىخورند و يا كفران نعمت مىكنند و از امكانات بهره گيرى نمىكنند .\r\n« و احاطكم بالاحصاء » يعنى آن خدايى كه با آمار و ارقام بر شما احاطه دارد . اين طور نيست كه خدايى كه آن همه نعمت را عطا فرموده حسابش از دست او در رفته باشد ، او آمار و ارقام همه نعمت هاى خود را دارد و علم او با احصاء بر شما احاطه دارد .\r\n« وَاَرْصَدَلَكُمُ الْجَزَاءَ ، وَآثَرَكُمْ بِالنِّعَمِ السَّوَابِغِ ، وَالرِّفَدِ الرَّوَافِغِ ، وَاَنْذَرَكُمْ بِالْحُجَجِ الْبَوَالِغِ ، وَاَحْصَاكُمْ عَدَداً ، وَوَظَّفَ لَكُمْ مُدَداً فِي قَرَارِ خِبْرَة ، وَدَارِ عِبْرَة »\r\n( و براى اعمال زشت شما مجازات قرار داده ، و شما را به نعمت هاى بى شمار و هديه هاى وسيع برگزيد ، و به وسيله دليلهاى آشكار شما را ترسانده ، و شماره شما را مىداند ، و زمانهاى معيّنى را براى شما در سراى آزمايش و خانه عبرت مقرّر داشته است . )\r\nتركيب اين جملات هم مانند جملات سابق است ; فعلهاى : « ارصد لكم ، آثركم ، انذركم ، احصاكم و وظّف لكم » همگى عطف به « ضرب » در جمله « الّذى ضرب الامثال » است ، « الّذى » بر سر همه اين افعال وجود دارد و اين جمله ها صفت « الله » هستند .\r\n« و ارصد لكم الجزاء » و مجازات اعمال شما را در كمينتان قرار داده است . « و آثركم بالنّعم السّوابغ » و آن خداوندى كه شما را برگزيده به نعمت هاى فراوان ; يعنى شما را بر حيوانات ديگر مقدّم انداخته است و حتّى حيوانات را روزى شما قرار داده است . « و الرّفد الرّوافغ » ، « رِفَد » جمع « رفدة » به معناى صِلِه و هديه است ، « روافغ » جمع « رافغة » به معناى « واسعة » است . يعنى آن خداوندى كه شما را بر ديگر حيوانات در نعمت هاى وسيع و هديه هاى فراوان مقدّم انداخته است .\r\n","description":"","footnote":"","page_name":" 256 ","page_number":256},
  {"content":"\r\n« و انذركم بالحجج البوالغ » و آن خداوندى كه شما را با دليلهاى بالغ و رسا ترسانده است . « حجج » جمع « حجّة » به معناى دليل است ، « بوالغ » جمع « بالغة » به معناى كامل و گويا و رساست . « و احصاكم عدداً » و آن خدايى كه شما را از جهت عدد و شماره ، شماره كرده است .\r\n« و وظّف لكم مدداً فى قرار خبرة ، و دار عبرة » ، مىخواهد بگويد از نظر كميّت و زمان مورد توجّه خدا هستيد ، « وظّف » از مادّه « توظيف » و به معناى تعيين است ، « مُدَد » جمع « مدّت » است ; يعنى تعيين كرده براى هر يك از شما مدّتى را « فى قرار خبرة » كه اين مدّت در جاى خبره و امتحان هستيد ; « قرار خبرة » به معناى مقرّ آزمايش است . « و دار عبرة » و در محلّ عبرت گرفتن .\r\nاينها جملات واقعاً زيباى حضرت امير ( عليه السلام ) است كه ابن ابى الحديد در مقابل اين سجع و قافيه ها و اين محسّناتى كه حضرت در همه جاى اين خطبه بالخصوص و در كلّ نهج البلاغه بالعموم به كار برده اند سر تعظيم فرود آورده و مىگويد اينها از معجزات حضرت على ( عليه السلام ) است . ( 1 )\r\nدنيا جايگاه امتحان\r\n« اَنْتُمْ مُخْتَبَرُونَ فِيهَا ، وَمُحَاسَبُونَ عَلَيْهَا ، فَاِنَّ الدُّنْيَا رَنِقٌ مَشْرَبُهَا ، رَدِغٌ مَشْرَعُهَا ، يُونِقُ مَنْظَرُهَا ، وَيُوبِقُ مَخْبَرُهَا ، غُرُورٌ حَائِلٌ ، وَضَوْءٌ آفِلٌ ، وَظِلٌّ زَائِلٌ ، وَسِنَادٌ مَائِلٌ »\r\n( شما در دنيا آزمايش مىشويد ، و به حسابتان رسيدگى مىكنند ، پس آبشخور دنيا تيره و لغزنده است ، منظره آن شگفت آور ، و عاقبت آن هلاكت است ، فريبنده اى است كه نيست مىشود ، و روشنى است غروب كننده ، و سايه اى است كه زايل مىشود ، و تكيه گاهى است كه رو به خرابى مىرود . )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 243 ; همچنين در موارد بسيارى از فصاحت سخن على ( عليه السلام ) قلم فرسايى كرده ، به عنوان مثال در ج 11 ، ص 152\r\n","page_name":" 257 ","page_number":257},
  {"content":"\r\n« انتم مختبرون فيها » ، « مختبرون » از « اختبار » به معناى امتحان و آزمايش است ; يعنى شما در اين دنيا امتحان مىشويد ; همه چيز دنيا براى امتحان است ، زن و فرزند ، مال و ثروت و مقام ، اگر علم دارى با علمت امتحان مىشوى ، اگر مال دارى با مالت ، و اگر فقير هستى با فقرت ، هيچ كس بدون امتحان نمىماند . « و محاسبون عليها » و بر آنچه در اين دنيا داشته ايد محاسبه مىشويد ; اگر از راه حلال به دست آورده باشيد در آن حساب است ، و اگر از حرام باشد عذاب آن را مىبينيد .\r\n« فإنّ الدّنيا رنق مشربها ، ردغ مشرعها » ، « رَنِق » به معناى كدر است ، « رنق العيش » به معناى زندگى با كدورت است ; « مشربها » يعنى محل آبشخور دنيا ، ضمير « ها » به دنيا برمى گردد ، و مقصود از آبشخور دنيا همان چيزهايى است كه انسان از دنيا برداشت مىكند ; يعنى زندگى دنيا صاف و خالص نيست بلكه كدر و گل آلود است ، حق و باطل به هم آميخته است ، و شما بايد آنها را از هم جدا كرده از حق آن بهره بردارى نماييد و باطل آن را دور بيندازيد . « ردغ » به معناى لغزنده است ، و « مشرعها » هم به همان معناى « مشربها » است ; يعنى آبشخور دنيا هم گل آلود و هم لغزنده است .\r\n« يونق منظرها ، و يوبق مخبرها » ، « يونق » به معناى « يعجب » ، و « يوبق » به معناى « يهلك » است . « مخبرها » يعنى باطن و جاى امتحانش . معناى جمله اين است كه : منظره دنيا اعجاب انگيز است ، دنيا خوش منظره است امّا بوته امتحان آن هلاكت آور است و انسان در بوته امتحان آن به هلاكت مىرسد .\r\n« غرور حائل » دنيا مغرور كننده زايل شونده است ، زود از دست مىرود . « و ضوء آفل » و روشنايى غروب كننده است . « و ظلّ زائل » و دنيا سايه زايل شدنى و از بين رفتنى است . « و سناد مائل » و تكيه گاهى خراب شدنى است . « سناد » به معناى تكيه گاه ، و « مائل » به ديوارى كه كج شده و در شُرُف خراب شدن است گفته مىشود ; دنيا تكيه گاهى است كه كج شده و در شرف خراب شدن است .\r\n","description":"","footnote":"","page_name":" 258 ","page_number":258},
  {"content":"\r\n« حَتَّى اِذَا اَنِسَ نَافِرُهَا ، وَاطْمَأَنَّ نَاكِرُهَا ، قَمَصَتْ بِاَرْجُلِهَا ، وَقَنَصَتْ بِاَحْبُلِهَا ، وَاَقْصَدَتْ بِاَسْهُمِهَا »\r\n( همين كه نفرت كننده از آن به آن دل بست ، و بيگانه به آن اطمينان پيدا كرد ، همچون اسب يا شتر با پاى خود به او لگد مىزند ، و با دامهايش او را شكار مىكند ، و با تيرهايش او را هدف قرار مىدهد . )\r\n« نافر » اسم فاعل از مادّه « نفرت » است ، « ناكر » آن كسى است كه دنيا را منكر مىدانسته و از آن دورى مىكرده است . « حتّى اذا انس نافرها ، و اطمأنّ ناكرها » همين كه نفرت كننده و كسى كه از دنيا بدش مىآمده با آن انس گرفت و به آن اطمينان پيدا كرد « قمصت بأرجلها » چموشى مىكند و با پاهايش او را لگد مىزند ، « و قنصت بأحبلها » و با ريسمانهايش او را به دام مىاندازد . « احبل » جمع « حبل » به معناى تور و شبكه است ، « قنصت » از « قنص » به معناى صيد كردن است . « و اقصدت بأسهمها » و با تيرهايش او را هدف قرار مىدهد . « اقصدت » از « قصد » به معناى در نظر گرفتن و هدف قرار دادن است ، « اسهم » جمع « سهم » به معناى تير است ; يعنى او را هدف تيرهاى خود قرار مىدهد .\r\n« وَاَعْلَقَتِ الْمَرْءَ اَوْهَاقَ الْمَنِيَّةِ ، قَائِدَةً لَهُ اِلَى ضَنْكِ الْمَضْجَعِ ، وَوَحْشَةِ الْمَرْجِعِ ، وَمُعَايَنَةِ الَْمحَلِّ ، وَثَوَابِ الْعَمَلِ »\r\n( و طنابهاى مرگ را به گردن مرد مىاندازد ، و او را به خوابگاه تنگ و بازگشتگاه ترسناك و ديدن جايگاه هميشگى و جزاى كردار مىكشاند . )\r\n« و اعلقت المرء اوهاق المنيّة » و به گردن انسان مىاندازد طنابهاى مرگ را . « اعلقت » از « علاقة » است ، « اوهاق » جمع « وَهَقٌ يا وَهْقٌ » به معناى طناب است ، « المنيّة » هم به معناى مرگ است . « قائدة له » طناب مرگ را به گردن او مىاندازد در حالتى كه كشنده است او را « الى ضنك المضجع » به خوابگاه تنگ و تاريك .\r\n","description":"","footnote":"","page_name":" 259 ","page_number":259},
  {"content":"\r\n« الى ضنك المضجع » از باب اضافه صفت به موصوف است ، در اصل « الى المضجع الضّنك » بوده ; يعنى خوابگاهى كه تنگ است .\r\n« و وحشة المرجع » ، « المرجع » اسم مكان و به معناى محلّ رجوع و برگشتن است . اين جمله هم از باب اضافه صفت به موصوف و عطف بر « ضنك » است ، و در اصل « قائدة له الى المرجع الوحشة » بوده ; و كشاننده است او را به بازگشتگاهى كه جاى وحشت و ترس است . « و معاينة المحلّ و ثواب العمل » و او را مىكشاند به محلّى كه جاى معاينه و ديدن جايگاه ابدى و ثواب اعمال است .\r\nوالسّلام عليكم و رحمة الله و بركاته\r\n","description":"","footnote":"","page_name":" 260 ","page_number":260},
  {"content":"\r\nخطبه 83\r\n( درس 103 )\r\nوحدت روش گذشتگان و آيندگان\r\nمعاد يا حضور همگانى مردم\r\nاشاره اى به معاد جسمانى\r\nقيامت و احاطه مطلقه خداوند\r\nخلقت مجدّد انسان\r\nمهلت ارزشمند عمر براى طلب حقيقت\r\n","description":"","footnote":"","page_name":" 261 ","page_number":261},
  {"content":"\r\n\r\n","description":"","footnote":"","page_name":" 262 ","page_number":262},
  {"content":"\r\nبسم الله الرحمن الرحيم\r\n« وَكَذَلِكَ الْخَلَفُ يَعْقُبُ السَّلَفَ ، لاَتُقْلِعُ الْمَنِيَّةُ اخْتِرَاماً ، وَلاَيَرْعَوِى الْبَاقُونَ اجْتِرَاماً ، يَحْتَذُونَ مِثَالا ، وَيَمْضُونَ اَرْسَالا ، اِلَى غَايَةِ الاِْنْتِهَاءِ ، وَصَيُّورِ الْفَنَاءِ ، حَتَّى اِذَا تَصَرَّمَتِ الاُْمُورُ ، وَتَقَضَّتِ الدُّهُورُ ، وَاَزِفَ النُّشُورُ ، اَخْرَجَهُمْ مِنْ ضَرَائِحِ الْقُبُورِ ، وَاَوْكَارِ الطُّيُورِ ، وَاَوْجِرَةِ السِّبَاعِ ، وَمَطَارِحِ الْمَهَالِكِ ، سِرَاعاً اِلَى اَمْرِهِ ، مُهْطِعِينَ اِلَى مَعَادِهِ ، رَعِيلا صُمُوتاً ، قِيَاماً صُفُوفاً ، يَنْفُذُهُمُ الْبَصَرُ ، وَيُسْمِعُهُمُ الدَّاعِى ، عَلَيْهِمْ لَبُوسُ الاِْسْتِكَانَةِ ، وَضَرَعُ الاِْسْتِسْلاَمِ وَالذِّلَّةِ ، قَدْ ضَلَّتِ الْحِيَلُ ، وَانْقَطَعَ الاَْمَلُ ، وَهَوَتِ الاَْفْئِدَةُ كَاظِمَةً ، وَخَشَعَتِ الاَْصْوَاتُ مُهَيْنِمَةً ، وَاَلْجَمَ الْعَرَقُ ، وَعَظُمَ الشَّفَقُ ، وَاُرْعِدَتِ الاَْسْماعُ لِزَبْرَةِ الدَّاعِى اِلَى فَصْلِ الْخِطَابِ ، وَمُقَايَضَةِ الْجَزَاءِ ، وَنَكَالِ الْعِقَابِ ، وَنَوالِ الثَّوَابِ ، عِبَادٌ مَخْلُوقُونَ اقْتِدَاراً ، وَمَرْبُوبُونَ اقْتِسَاراً ، وَمَقْبُوضُونَ احْتِضَاراً ، وَمُضَمَّنُونَ اَجْدَاثاً ، وَكَائِنُونَ رُفَاتاً ، وَمَبْعُوثُونَ اَفْرَاداً ، وَمَدِينُونَ جَزَاءً ، وَمُمَيَّزُونَ حِسَاباً ، قَدْ اُمْهِلُوا فِى طَلَبِ الَْمخْرَجِ ، وَهُدُوا سَبِيلَ الْمَنْهَجِ ، و عُمِّرُوا مَهْلَ الْمُسْتَعْتِبِ ، وَكُشِفَ عَنْهُمْ سَدَفُ الرِّيَبِ ، وَخُلُّوا لِمِضْمارِ الْجِيَادِ ، وَرَوِيَّةِ الاِْرْتِيادِ ، وَاَنَاةِ الْمُقْتَبِسِ الْمُرْتَادِ ، فِى مُدَّةِ الاَْجَلِ ، وَمُضْطَرَبِ الْمَهَلِ »\r\nموضوع بحث درسهايى از نهج البلاغه ، خطبه غرّاء يعنى خطبه هشتاد و سوّم از نهج البلاغه عبده بود ، در جلسه قبل قسمتى از خطبه را خوانديم ، اينك مىفرمايد :\r\n","description":"","footnote":"","page_name":" 263 ","page_number":263},
  {"content":"\r\nوحدت روش گذشتگان و آيندگان\r\n« وَكَذَلِكَ الْخَلَفُ يَعْقُبُ السَّلَفَ ، لاَتُقْلِعُ الْمَنِيَّةُ اخْتِرَاماً ، وَلاَيَرْعَوِى الْبَاقُونَ اجْتِرَاماً »\r\n( و همين طور آيندگان به دنبال گذشتگان گام برمى دارند ، نه مرگ از هلاك كردن مردم و نه بازماندگان از ارتكاب گناه دست برمى دارند . )\r\nدر اين نسخه ما « يعقب السّلف » است ولى در برخى نسخه ها « بِعَقِب السّلف » است ، به هرحال معنا يكى مىباشد ; يعنى اين جنگ و دعواهايى كه گذشتگان بر سرِ مال و مقام دنيا داشتند منحصر به آنها نبود ، بلكه اين نسل بعدى هم از آنها متابعت كرده و اينها هم بر همان رويّه هستند . « لاتقلع المنيّة اختراماً » مرگ از اين كه يك دفعه گلوها را مىگيرد و انسانها را خفه مىكند دست برنمى دارد ، اين دسته را كه مىكشد دسته بعدى را هم گلوگير مىكند و آنها را هم مىكشد . « و لايرعوى الباقون اجتراماً » و بازماندگان نيز از كج رويهايى كه گذشتگان به آن مبتلا بودند دست بردار نيستند . « لايرعوى » به معناى « لايرجعون » است ; يعنى از جنايتى كه گذشتگان داشتند ، اين بعدى ها دست برنمى دارند . به هرحال نه بعدى ها از جناياتى كه قبلى ها داشتند دست برمى دارند ، و نه مرگ دست از آدمكشى برمى دارد .\r\n« يَحْتَذُونَ مِثَالا ، وَيَمْضُونَ اَرْسَالا ، اِلَى غَايَةِ الاِْنْتِهَاءِ ، وَصَيُّورِ الْفَنَاءِ ، حَتَّى اِذَا تَصَرَّمَتِ الاُْمُورُ ، وَتَقَضَّتِ الدُّهُورُ ، وَاَزِفَ النُّشُورُ ، اَخْرَجَهُمْ مِنْ ضَرَائِحِ الْقُبُورِ »\r\n( از رفتار گذشتگان پيروى مىنمايند ، و پى درپى مىگذرند تا پايان زندگى و سرمنزل نيستى ، تا هنگامى كه رشته كارها از هم گسيخت ، و روزگار سپرى شد ، و برانگيختن مردم نزديك شد ، خداوند آنها را از قبرها بيرون مىآورد . )\r\n« يحتذون » از مادّه « حذو » به معناى همانند و دنباله رو است ، يعنى « يتشاكلون » ; اينها در اعمال و رفتار مانند همانها هستند ; آنها سرِ باغ و خانه و مال و مقام دنيا دعوا و نزاع و كشت و كشتار داشتند ، اينها هم همان طورند و در اعمال و رفتار\r\n","description":"","footnote":"","page_name":" 264 ","page_number":264},
  {"content":"\r\nدنباله رو آنها هستند .\r\n« و يمضون اَرسالا » و دارند گله گله عبور مىكنند . « يمضون » به معناى گذشتن و عبور كردن است ، و « اَرسال » جمع « رَسَل » به معناى گله هاى كوچك است . مقصود اين است كه اين آدمها به دست مرگ گرفتارند و مانند گله هاى كوچك گوسفند كه بتدريج به كشتارگاه مىروند ، اينها هم از اين دنيا خارج مىشوند ، « الى غاية الانتهاء » و اين كار همچنان ادامه دارد تا اين كه آنها به پايان برسند ، « و صيّور الفناء » و در سرمنزل نيستى قرار بگيرند . « صيّور الفناء » يعنى سرمنزل و عاقبت نيستى . گله هاى گوسفند در مسير نيستى هستند ، انسانها هم مسيرشان به طرف عالم قبر است .\r\nمعاد يا حضور همگانى مردم\r\nعبارت تا اينجا جريان حركت انسان به عالم قبر و برزخ را بيان مىكرد ، ولى از اين پس در مورد عالم قيامت است . دنيا اين طور است كه هر نسلى بعد از نسل ديگر مىآيند و مىروند ، مىآيند و يك راهى را طى مىكنند و اين جريان همين طور ادامه دارد تا اين كه دنيا به پايان برسد .\r\n« حتّى اذا تصرّمت الامور » تا اين كه امور دنيا بگذرد ، « تصرّم » از مادّه « صَرم » به معناى قطع و چيدن است ، « صرام النّخل » كه در روايات آمده به معناى چيدن خرماها از درخت است ، ( 1 ) اينجا هم كه فرموده « حتّى اذا تصرّمت الامور » يعنى تا وقتى كه همه چيزها از هم قطع و جدا شوند و نظام عالم به هم بريزد . « و تقضّت الدّهور » و روزگار منقضى شود و پايان پيدا كند ، « تقضّت » از مادّه « قضى » است ، يعنى روزگار منقضى شود . « و ازف النّشور » و برانگيختن نزديك شود ، « ازف » به معناى نزديك شدن است ، و « نشور » هم به معناى نشر و پخش است .\r\n\r\n","description":"","footnote":"\r\n1 - وسائل الشيعة ، ج 6 ، ص 136 به بعد ، باب 14 از ابواب زكات الغلات\r\n","page_name":" 265 ","page_number":265},
  {"content":"\r\n« اخرجهم من ضرائح القبور » خداوند آنها را از لحدهاى قبرها خارج مىگرداند . « ضرائح » جمع « ضريح » به معناى لحد است ، البتّه « ضرح » در اصل به معناى « دفع » است ، و چون اگر مرده انسان روى زمين بماند متعفّن مىشود و بوى آن موجب اذيّت و آزار است ، آنوقت در حقيقت اين مرده را دفع مىكنند ; يعنى در ته زمين او را دفن مىكنند تا بوى تعفّن بيرون نيايد ، پس به آن ته زمين كه لحد و جاى مرده است به علاقه حال و محل « ضريح » گفته اند . خلاصه اين دعواها ، اين كشمكش ها و اين آدمكشى ها بر سر مال و مقام دنيا تا آخر دنيا ادامه دارد ، و از آن طرف هم آن مردن ها و هلاكت ها در عقب سرِ هم تا آخر دنيا ادامه دارد ، تا هنگامى كه حشر آنان نزديك شود پس خداوند آنان را از لحدها بيرون مىآورد .\r\n« وَاَوْكَارِ الطُّيُورِ ، وَاَوْجِرَةِ السِّبَاعِ ، وَمَطَارِحِ الْمَهَالِكِ ، سِرَاعاً اِلَى اَمْرِهِ ، مُهْطِعِينَ اِلَى مَعَادِهِ ، رَعِيلا صُمُوتاً ، قِيَاماً صُفُوفاً »\r\n( و همچنين از آشيانه پرندگان ، و از لانه درندگان ، و ميدانهاى هلاكت ، در حالى كه به سوى فرمان خدا شتابانند ، به سوى معاد سرعت مىكنند ، دسته جاتى ساكت ، و ايستاده در صف . )\r\n« اوكار » جمع « وكر » به معناى لانه است ، « اوكار الطّيور » به معناى لانه هاى پرندگان است . « اوجرة » جمع « وجار » به معناى لانه درندگان است ، « سباع » جمع « سَبُع » به معناى درنده است . « مطارح » جمع « مطرح » ، و « مهالك » جمع « مهلكة » مىباشد ، « مطارح المهالك » به معناى پرتگاهها در ميدانهاى جنگ و مهلكه هاست . مقصود از اين سه جمله اين است كه اين بدنها پس از مردن و برپايى قيامت هرجا كه هستند جمع مىشوند و در صحنه قيامت حاضر مىشوند ; اگر در لحدها هستند از لحد خارج مىشوند ، اگر در لانه مرغان هستند خارج مىشوند ، و اگر در لانه درندگان هستند خارج مىشوند ; مىخواهند بگويند اگر اينها به مرگ طبيعى مرده و در قبر هستند زنده مىشوند ، اگر هم لاشه و بدن آنها نصيب مرغهاى گوشتخوار و يا حيوانات درنده شده و به لانه آنها برده شده باز هم زنده مىشوند ، همچنين است\r\n","description":"","footnote":"","page_name":" 266 ","page_number":266},
  {"content":"\r\nاگر در ميدانهاى جنگ كشته شده و جنازه هاى آنها در آن ميدانها مانده باشد ، همه در روز قيامت حاضر مىشوند .\r\n« سراعاً الى امره ، مهطعين الى معاده » ، « سراعاً » از مادّه « سرعت » به معناى تسريع در حركت است ، و نصب آن بنا بر حال بودن است . « مهطعين » به معناى « مسرعين » است و با « سراعاً » به يك معناست ; يعنى از قبرها خارج مىشوند « سراعاً الى امره » در حالى كه به سوى امر و فرمان خداوند شتابانند « مهطعين الى معاده » و در حالى كه به سوى معاد خداوند با سرعت حركت مىكنند .\r\nاشاره اى به معاد جسمانى\r\nابن ابى الحديد و ديگران در اينجا شبهه آكل و مأكول را مطرح كرده اند ، در حالى كه اين جملات حضرت امير ( عليه السلام ) ارتباطى با اين موضوع ندارد و اين بحث را بايد در جاى خود مطرح كرد ، ولى به طور خلاصه اين است كه انسان اجمالا با جسم محشور مىشود ، امّا اين كه همه اجزاء بدن شما در طول هشتاد سال زندگى دنيا در آخرت جزء بدن شما باشند نشدنى است ; زيرا انسانى كه مثلا هشتاد سال عمر كرده ، از بچّگى تا هشتاد سالگى چندين جسم عوض كرده است و هر چندگاه اعضاء بدنش تحليل رفته و از راه خوردن مواد غذايى همان اعضاى بدن سرِ جاى خود آمده و تأمين شده است ; و اين امر به گونه اى است كه اگر بتوان تمام آن موارد و سلولهاى تحليل رفته را جمع آورى كرد ، براى يك شخص نود ساله اقلاًّ چهار قيافه و يا جنازه تهيّه مىگردد ، چرا كه طبق گفته اطبّاء حدود سى و چند سال يك بار تمامى سلولهاى بدن انسان عوض مىشود ، حال از اين چهار جنازه كدام يك متعلّق به اين آقاست ؟ مگر اين كه بگوييم : آن بدنى كه در حال حاضر به وسيله روح او اداره مىشود متعلّق به اين فرد است و سه جنازه ديگر قبلا مربوط به اين روح بوده ولى فعلا نيست و مربوط به او نيستند .\r\n","description":"","footnote":"","page_name":" 267 ","page_number":267},
  {"content":"\r\nاين امر درست مانند جلد عوض كردن مار است . همه مىدانند كه مار هر چند وقت يك بار پوست عوض مىكند ، حال اگر كسى اين پوستها را جمع كند و بعد از چندى بپرسد كدام يك از اين ده پوست مال اين مار است ، جوابش اين است آن پوستى كه در حال حاضر به مار چسبيده است مال مار است و پوستهاى ديگر قبلا از اين مار بوده اند ولى فعلا ربطى به اين مار ندارند . بنابراين شخصيّت بدن به شخصيّت نفس است ، و مثلا اين شخص نود ساله در عين حال همان بچّه دو ساله است ، از باب اين كه يك نفس در همه اين ادوار بدن شما را اداره كرده است .\r\nدر مورد خوابهايى هم كه انسان مىبيند همين طور است ; شما اينجا خوابيده ايد در عين حال مىبينيد به باغ رفته ايد و از ميوه هاى آن مىخوريد ، بعد كه بيدار شويد مىگوييد من خواب ديدم در باغ بودم ، در حالى كه اين بدن مادّى شما در آن باغ نبوده و بدن مشابهى در باغ بوده ، اگر شما بودنِ شما به بدن مادّى است كه بدن اينجا بود و در باغ نبود ، پس شما بودنِ شما به روح شما و بدنى است كه فعلا روح شما به آن متعلّق است و آن را اداره مىكند . محلّ تفصيل مسأله جاى ديگرى است .\r\n« رعيلا صموتاً ، قياماً صفوفاً » ، « رعيل » يعنى در حالى كه گله گله هستند ، « صموت » جمع « صامت » به معناى ساكت و خموش است ، « قياماً » حال و به معناى ايستاده است ، « صفوفاً » هم حال است ; اينها از قبرها خارج شده و گله گله در حالت سكوت و خاموشى و ايستاده در صفها به سوى امر و فرمان پروردگار شتابانند .\r\nقيامت و احاطه مطلقه خداوند\r\n« يَنْفُذُهُمُ الْبَصَرُ ، وَيُسْمِعُهُمُ الدَّاعِى ، عَلَيْهِمْ لَبُوسُ الاِْسْتِكَانَةِ ، وَضَرَعُ الاِْسْتِسْلاَمِ وَالذِّلَّةِ ، قَدْ ضَلَّتِ الْحِيَلُ ، وَانْقَطَعَ الاَْمَلُ »\r\n( بينايى خداوند به همه آنان احاطه دارد ، و منادى صداى خود را به همه مىشنواند ، لباس خضوع و فروتنى و فرمانبردارى و ذلّت بر آنها پوشيده است ، در آن روز ديگر حيله و مكر به كار نمىآيد ، و آرزوها بريده گرديده است . )\r\n","description":"","footnote":"","page_name":" 268 ","page_number":268},
  {"content":"\r\n« يُنْفِذُهُمْ » كه در نهج البلاغه عبده ذكر شده ظاهراً غلط است و « يَنْفُذُهُمْ » صحيح است . شرح فيض الاسلام و ابن ابى الحديد هم « يَنْفُذُهُم » اعراب داده اند . اينها اوصاف روز قيامت است . « ينفذهم البصر » يعنى اين طور نيست كه روز قيامت اين افرادى كه محشور مىشوند از چشم خدا و يا از چشم ملائكه اى كه موكّل هستند در بروند ، همه پيش چشم اند و ديده مىشوند . « و يسمعهم الدّاعى » و آن ملكى كه مردم را در آن روز مىخواند صدايش به همه آنها مىرسد .\r\n« عليهم لبوس الاستكانة » ، « لبوس » از مادّه « لبس » به معناى پوشش است ; اينجا يك تشبيه است و حضرت امير ( عليه السلام ) حالت رام بودن مردم در روز قيامت را كه آنان را دربرگرفته به لباس تشبيه فرموده و مىفرمايد : در قيامت لباس و پوشش استكانت بر مردم احاطه كرده است . « استكانة » به معناى فروتنى است ، مردم در عالم قيامت ذليل هستند ، نمىتوانند داد و فرياد كنند كه چرا ما را به اينجا آورده ايد ، چرا ما را رها نمىكنيد ، و از اين قبيل اعتراضات . « عليهم لبوس الاستكانة » يعنى آن روز همه آرام و فروتن هستند و هيچ داد و فريادى وجود ندارد .\r\n« و ضرع الاستسلام و الذّلّة » عطف به جمله قبل است يعنى « و عليهم ضرع الاستسلام و الذّلّة » . « ضَرَع » به معناى ضعف و كوچكى است ، « استسلام » به معناى تسليم شدن است ، « ذلّة » هم به معناى ذليل بودن است . وقتى انسان تسليم شود در برابر طرف احساس ضعف و ذلّت مىكند . مقصود حضرت اين است كه مردم در آن روز بر اثر تسليم شدن در برابر امر حق احساس ضعف و ذلّت مىكنند .\r\n« قد ضلّت الحيل » در آن روز حيله ها و نيرنگها گمراه شده ; مقصود اين است كه در آن روز حيله ها كاربردى ندارد ، در اين دنيا مىشود با حيله و نيرنگ به جايى رسيد و يا از زير مجازات فرار كرد ، پس كاربرد نيرنگ در اين دنيا زياد است ، ولى در آخرت سودى ندارد . « و انقطع الامل » و آرزوها هم منقطع است ، اين آرزوهايى كه در دنيا وجود دارد و آن همه دور و دراز است ، در آخرت چنين نيست .\r\n","description":"","footnote":"","page_name":" 269 ","page_number":269},
  {"content":"\r\n« وَهَوَتِ الاَْفْئِدَةُ كَاظِمَةً ، وَخَشَعَتِ الاَْصْوَاتُ مُهَيْنِمَةً ، وَاَلْجَمَ الْعَرَقُ ، وَعَظُمَ الشَّفَقُ ، وَاُرْعِدَتِ الاَْسْماعُ لِزَبْرَةِ الدَّاعِى اِلَى فَصْلِ الْخِطَابِ ، وَمُقَايَضَةِ الْجَزَاءِ ، وَنَكَالِ الْعِقَابِ ، وَنَوالِ الثَّوَابِ »\r\n( و دلها بر اثر غصّه خالى و ساكت شود ، و صداها مخفى و آهسته گردد ، دهانها پر از عرق مىشود ، ترس از گناهان بى اندازه است ، و از هيبت صداى منادى براى تميز حق از باطل و جزاى خير و شرّ و عقاب و كيفر و بخشش ثواب و پاداش ، گوشها به لرزه در مىآيد . )\r\n« هوت » به معناى خالى شدن است ، خودمان هم در فارسى مىگوييم : توى دلش را خالى كرد . « افئدة » جمع « فؤاد » به معناى دل و قلب است ، « كاظمة » حال است و به معناى سكوتى است كه از روى غصّه باشد ; اين هم يكى از صفات آن روز است ; « و هوت الأفئدة كاظمة » و از ترس و وحشت دلهاى آنها خالى شده در حالى كه سكوت مرگبارى آنان را فرا گرفته است .\r\n« و خشعت الاصوات مهينمة » و صداها در آن روز خاشع است در حالتى كه خيلى مخفى است . « مهينمة » اسم فاعل « هينمة » به معناى صداى خيلى مخفى است ، و در اين عبارت حال است براى اصوات .\r\n« و الجم العرق » در آن روز پنجاه هزار ساله ( 1 ) عرق تا دهان انسان مىرسد . روايات در اين مورد مختلف است ، بعضى ها عرق تا كمرشان مىآيد و بعضى ها تا دهانشان ، ( 2 ) و در بعضى روايات آمده : بعضى افراد آنقدر عرق مىكنند كه تا روى\r\n\r\n","description":"","footnote":"\r\n1 - اشاره به آيه شريفه : ( تعرج الملائكة والرّوح اليه فى يوم كان مقداره خمسين الف سنة ) سوره معارج ، آيه 4\r\n2 - و فى الحديث : « ان العرق ليجرى منهم حتّى ان منهم من يبلغ ركبتيه ، و منهم من يبلغ صدره ، و منهم من يبلغ عنقه ، و منهم من يلجمه و هم اعظمهم مشقّة » شرح ابن ابى الحديد ، ج 6 ، ص 251 ; و منهاج البراعة ، ج 5 ، ص 364\r\n","page_name":" 270 ","page_number":270},
  {"content":"\r\nسرشان مىرسد كه اگر چهل شتر بخورند سير مىشوند و عرقها تمام نمىشود . ( 1 )\r\nما نفهميديم معناى اين حديث چيست ، عرق تا دهانشان مىآيد يعنى چه ؟ آيا مقصود اين است كه همه بدنشان عرق مىكند ، و يا واقعاً همه اطرافشان عرق مىشود ; اگر همه اطرافشان عرق مىشود ، آيا سرزمين قيامت همه اش پر از عرق خواهد شد مانند يك درياى آب ؟ و اگر چنين است پس معناى اين كه بعضى ها تا كمر و بعضى ها تا دهان و بعضى ديگر تا سر ، يعنى چه ؟ بالاخره معناى اين احاديث براى ما معلوم نيست ; ولى بالاخره عظمت و شدّت آن روز از اين قبيل روايات استفاده مىشود .\r\n« و عظم الشّفق » در قيامت ترس مردم از عذاب خدا خيلى زياد است ، « شفق » به معناى ترس است ، « و عظم الشّفق » يعنى ترس مردم زياد است .\r\n« و ارعدت الاسماع لزبرة الدّاعى الى فصل الخطاب » ، « ارعدت » از مادّه « رَعَدَ » به معناى لرزه اى است كه بر بدن انسان مىافتد ، « الاسماع » جمع « سمع » به معناى گوش است ، « زبرة » به معناى نهيب ، و « داعى » به معناى دعوت كننده است ; يعنى در آن روز به واسطه صداى آن كسى كه دعوت كننده به فصل خطاب است گوشها به لرزه مىافتند ; از بس نهيب او تند است گوشها به لرزه مىافتند . « فصل الخطاب » از باب اضافه صفت به موصوف است ، و مقصود از آن خطاب و ندايى است كه فاصل و جدا كننده حق از باطل است .\r\n« و مقايضة الجزاء » ، « مقايضة » به معناى معاوضه است ; يعنى كارهايتان را با جزاى آن معاوضه مىكنند ; اگر كار نيك انجام داده ايد جزاى خير داده مىشود ،\r\n\r\n","description":"","footnote":"\r\n1 - و عن الارشاد عن الصّادق ( عليه السلام ) فى حديث « ان الغنى ليوقف للحساب و يسيل منه العرق حتّى لو شرب منه اربعون بعيراً لصدر » منهاج البراعة ، ج 5 ، ص 364 به نقل از ارشاد القلوب ديلمى ، ج 1 ، ص 155 ، باب 48\r\n","page_name":" 271 ","page_number":271},
  {"content":"\r\nو يك وقت كار زشت است كه جزاى آن عقاب و عذاب است ; و به همين معناست جمله بعد « و نكال العقاب ، و نوال الثّواب » . « نكال » به معناى ننگ و عارى است كه در عقاب است ، « نوال » از مادّه « نال يَنول » به معناى دادن ثواب است .\r\nخلقت مجدّد انسان\r\n« عِبَادٌ مَخْلُوقُونَ اقْتِدَاراً ، وَمَرْبُوبُونَ اقْتِسَاراً ، وَمَقْبُوضُونَ احْتِضَاراً ، وَمُضَمَّنُونَ اَجْدَاثاً ، وَكَائِنُونَ رُفَاتاً ، وَمَبْعُوثُونَ اَفْرَاداً ، وَمَدِينُونَ جَزَاءً ، وَمُمَيَّزُونَ حِسَاباً »\r\n( بندگانى هستند كه با قدرت خلق شده ، و به اجبار پرورش يافته و دچار مرگ مىشوند ، در درون قبرها رفته و بدنشان ريز ريز مىشود ، به تنهايى برانگيخته و به جزا مىرسند ، و با حساب از همديگر تميز داده و جدا مىشوند . )\r\nمى خواهند بفرمايند : اين مردمى كه در صحراى قيامت جمع مىشوند و داراى آن خصوصيّات مىباشند « عباد مخلوقون اقتداراً » بندگانى هستند كه در آغاز با اقتدار و قدرت خداوند خلق شده اند ، « و مربوبون اقتساراً » و بدون اختيار خود تحت تربيت خدا واقع شدند . « مربوبون » از مادّه « ربّ » به معناى تربيت يافته است ، و اين به معناى « مملوكون » است يعنى تحت مالكيّت خدا بودند . « اقتساراً » از مادّه « قَسر » است ، « حركت قسرى » به حركت بدون اختيار گفته شده ; اينها بدون اختيار خود تحت تعليم و تربيت و مملوكيّت خداوند قرار گرفتند ، مربوبند در حالتى كه مقهور قدرت خدا هستند .\r\n« و مقبوضون احتضاراً » و قبض روح شدگان در حال احتضار هستند . « احتضاراً » در اين جمله حال و از مادّه « حَضَر » است ; انسانِ محتضر به آن فردى گفته مىشود كه ملائكه نزد او حاضر مىشوند و او را قبض روح مىكنند .\r\n« و مضمّنون اجداثاً » ، « مضمّنون » از مادّه « ضمن » است ، چيزى را كه در جايى مخفى مىكنند آن را در ضمن آن چيز پنهان مىنمايند . پس « مضمّنون اجداثاً » يعنى\r\n","description":"","footnote":"","page_name":" 272 ","page_number":272},
  {"content":"\r\nمخفى شدگان در قبرها . مقصود اين است كه اين بندگان همه « مضمّنون اجداثاً » مخفى شده در قبرها هستند .\r\n« و كائنون رفاتاً » ، « كائنون » از مادّه « كون » به معناى بودن است ، « رفات » به معناى پوسيده است ; يعنى اينها همان انسانهايى هستند كه در اثر ماندن در قبرها پوسيده شده و به صورت پودر در آمده بودند ، اينك خدا دوباره آنها را در اين جهان ( قيامت ) خلق فرموده است . در قرآن شريف آمده است : ( و قالوا أءذا كنّا عظاماً و رفاتاً أءنّا لمبعوثون خلقاً جديداً ) ( 1 ) مشركين مىگفتند : آيا زمانى كه ما استخوان پوسيده مىشويم باز هم به صورت خلق جديد خلق شده و مبعوث مىشويم ؟ حضرت در اين جمله اشاره مىكنند كه اين آدمهايى كه در آن صحراى قيامت برانگيخته شده اند همان استخوان پوسيده هاى داخل قبرها هستند ، با قدرت خدا براى مرتبه دوّم خلق شده اند .\r\n« و مبعوثون افراداً » خلقت ما در اين دنيا به صورت انفرادى و تك تك بوده ، اوّل آدم ( عليه السلام ) خلق شد ، بعد حوّا خلق شده و بعد ديگران تا اين كه امروز جمعيّت دنيا حدود پنج ميليارد نفر است ; در اين جمله حضرت آمده است در قيامت هم مردم « مبعوثون افراداً » مبعوث شده به صورت فردى هستند ; تك تك مبعوث مىشوند . قرآن شريف نيز در اين مورد فرموده است : ( و لقد جئتمونا فرادى كما خلقناكم اوّل مرّة ) ( 2 ) هر يك به تنهايى به پيشگاه حق آمده است ، همان طورى كه در مرتبه اوّل شما را خلق كرده ايم .\r\n« و مدينون جزاءً » قيامت جاى جزاى اعمال است ، هر كسى در قيامت به جزاى اعمال نيك يا بدِ خود مىرسد . ( فمن يعمل مثقال ذرّة خيراً يره ، و من يعمل مثقال\r\n\r\n","description":"","footnote":"\r\n1 - سوره اسراء ، آيات 49 و 98\r\n2 - سوره انعام ، آيه 94\r\n","page_name":" 273 ","page_number":273},
  {"content":"\r\nذرّة شرّاً يره ) ( 1 ) ، اين كلام خداست كه هر كسى جزاى اعمال نيك و بد خود را مىبيند . « جزاءً » در عبارت حضرت امير ( عليه السلام ) مصدر و مفعول مطلقى است كه از غير فعل خود آمده است ، يعنى جزا داده مىشوند جزا دادنى .\r\n« و مميّزون حساباً » روز قيامت هر كسى در مقام حساب جدا مىشود ; يعنى خوب و بد از يكديگر تميز داده مىشوند ، هر كسى يك حسابى براى خودش دارد ، نامه عملها جداست و اعمال هر كسى جداگانه براى خودش ثبت و ضبط شده است .\r\nمهلت ارزشمند عمر براى طلب حقيقت\r\n« قَدْ اُمْهِلُوا فِى طَلَبِ الَْمخْرَجِ ، وَهُدُوا سَبِيلَ الْمَنْهَجِ ، و عُمِّرُوا مَهْلَ الْمُسْتَعْتِبِ ، وَكُشِفَ عَنْهُمْ سَدَفُ الرِّيَبِ »\r\n( براى رهايى از گمراهى مهلت داده شده اند ، و به راه راست هدايت گرديده اند ، و مانند فرصتى كه براى طلب خشنودى به كسى مىدهند به آنها نيز فرصت داده اند ، و تاريكى هاى شك و شبهه ها از آنها برداشته شده است . )\r\n« مَخرج » محل خروج است و مقصود از آن در اينجا طلب راه فرار است ; حضرت فرموده اند : چنين نيست كه بدون جهت و بدون دليل خواسته باشند اين مردم را به جهنّم ببرند ، بلكه « قد امهلوا فى طلب المخرج » قبلا به اينها مهلت فرار داده اند ، « و هدوا سبيل المنهج » و آنها را به راه راست و حق هدايت كرده اند ; به وسيله كتابهاى آسمانى ، به وسيله انبياء و اولياء ، و به وسيله علما و بزرگان دينى مردم را هدايت كرده و با هدايت به آنها راه فرار از جهنّم را آموخته اند .\r\n« و عمّروا مهل المستعتب » و بر اثر طولانى شدن عمر به آنها مهلت زياد داده شد\r\n\r\n","description":"","footnote":"\r\n1 - سوره زلزال ، آيات 7 و 8\r\n","page_name":" 274 ","page_number":274},
  {"content":"\r\nتا رضايتشان به دست آيد . « مستعتب » از مادّه « عتبى » به معناى رضايت است ، « مهل المستعتب » يك مثل است و براى جلب رضايت كسى است كه رضايت قلبى او مطلوب است . مقصود حضرت از آوردن اين جمله اين است كه بگويد : خدا آنقدر به آنها مهلت داده بود كه رضايتشان به دست آيد .\r\n« و كشف عنهم سدف الرّيب » ، « سَدَف » جمع « سدفة » به معناى ظلمت و تاريكى است ، « رِيَب » جمع « ريبة » به معناى شك و ترديد است ، كسى كه در شك و ترديد است در حقيقت در ظلمت و تاريكى است ، بنابراين « كشف عنهم سدف الرّيب » يعنى خدا از اين افراد ظلمت و تاريكى شك و ترديدها را برداشته است ; با فرستادن پيامبران و هاديان به حقّ ، و فرستادن كتاب و دليلهاى واضح ، راه را به آنها نشان داد و شك و ترديد را از آنها گرفت .\r\n« وَخُلُّوا لِمِضْمارِ الْجِيَادِ ، وَرَوِيَّةِ الاِْرْتِيادِ ، وَاَنَاةِ الْمُقْتَبِسِ الْمُرْتَادِ ، فِى مُدَّةِ الاَْجَلِ ، وَمُضْطَرَبِ الْمَهَلِ »\r\n( براى آماده شدن به حال خود گذاشته شدند مانند آماده شدن اسبها براى ميدان مسابقه ; و براى فكر و انديشه در به دست آوردن حق ، و براى شتاب نكردن در فراگرفتن نور علم در مدّت زندگانى تا رسيدن اجل به آنها فرصت داده شده است . )\r\n« و خُلّوا لمضمار الجياد » و رها شدند براى مضمار اسبها . در اين جمله يك تشبيه است ; « مضمار » از « تضمير » است ، اسبى را كه براى ميدان مسابقه تربيت مىكردند به اين ترتيب بوده كه اوّل مدّتى به آن علوفه فراوان مىدادند تا خوب چاق شود و بعد كم كم آن را مىتازاندند تا آن چاقى بدن اسب كم و استخوانش محكم شود و خيلى در دويدن چالاك شود ، عرب به اين كار « تضمير » مىگويد و « مضمار الجياد » هم به همين معناست ; يعنى لاغر كردن اسب براى ميدان مسابقه . حالا حضرت هم در اين جمله خود فرموده اند : « خلّوا لمضمار الجياد » اين مردم رها شدند براى لاغر كردن اسبها ; خوب اسبى كه در ميان نبوده پس اين جمله كنايه از آمادگى و\r\n","description":"","footnote":"","page_name":" 275 ","page_number":275},
  {"content":"\r\nرياضت است ; يعنى آنها را رها كردند تا با انجام اعمال صالح خود را تربيت و آماده بهشت كنند .\r\n« و رويّة الارتياد » ، « رويّة » به معناى فكر كردن است ، « الارتياد » به معناى طلب است . اين جمله عطف به « مضمار الجياد » است و اصل عبارت به اين صورت است : « خلّوا لمضمار الجياد ، و لرويّة الارتياد » ، جمله بعد هم عطف به همين جمله و در اصل چنين است « و لاناة المقتبس المرتاد فى مدّة الاجل ، و فى مضطرب المهل » يعنى آنها را رها كردند براى آمادگى و براى اين كه بروند فكر كنند و با فكر و انديشه حق را دريابند ; « و لاناة المقتبس المرتاد » ، « اناة » به معناى تأنّى است ، « مقتبس » از مادّه « قبس » است و كسى را مىگويند كه شعله آتش يا چراغى در دست داشته باشد ، « المرتاد » به معناى طالب حق است . « فى مدّة الاجل » يعنى در مدّت عمر « و مضطرب المهل » و در آن زمان رفت و آمد و حركتى كه با مهلت است .\r\nبه طور خلاصه معناى جمله چنين است كه : خداوند شما را رها كرده تا خود را مهيّا كنيد و از راه فكر و طلب انديشه به حق برسيد ، و براى اين كه چراغى ( دليل ) برداريد و در طول مدّت عمر با تأنّى و صبر و حوصله و در آن مهلت مضطرب و داراى تحوّلات با حركت به حق و حقيقت برسيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 276 ","page_number":276},
  {"content":"\r\nخطبه 83\r\n( درس 104 )\r\nهدايتهاى بيكران الهى\r\nدعوت به تقوى\r\nسير در جهت هدف خلقت\r\nتوجّه به نعمت هاى درونى انسان\r\nعبرتى از گذشتگان\r\n","description":"","footnote":"","page_name":" 277 ","page_number":277},
  {"content":"\r\n\r\n","description":"","footnote":"","page_name":" 278 ","page_number":278},
  {"content":"\r\nبسم الله الرحمن الرحيم\r\n« فَيَالَهَا اَمْثَالا صَائِبَةً ، وَمَوَاعِظَ شَافِيَةً ، لَوْ صَادَفَتْ قُلُوباً زَاكِيَةً ، وَاَسْماعاً وَاعِيَةً ، وَآرَاءً عَازِمَةً ، وَاَلْبَاباً حَازِمَةً ، فَاتَّقُوااللهَ تَقِيَّةَ مَنْ سَمِعَ فَخَشَعَ ، وَاقْتَرَفَ فَاعْتَرَفَ ، وَوَجِلَ فَعَمِلَ ، وَحَاذَرَ فَبَادَرَ ، وَاَيْقَنَ فَاَحْسَنَ ، وَعُبِّرَ فَاعْتَبَرَ ، وَحُذِّرَ فَازْدَجَرَ ، وَاَجَابَ فَاَنَابَ ، وَرَجَعَ فَتَابَ ، وَاقْتَدَى فَاحْتَذَى ، وَاُرِىَ فَرَأَى ، فَأَسْرَعَ طَالِباً ، وَنَجَا هَارِباً ، فَاَفَادَ ذَخِيرَةً ، وَاَطَابَ سَرِيرَةً ، وَعَمَّرَ مَعَاداً ، وَاسْتَظْهَرَ زَاداً لِيَوْمِ رَحِيلِهِ ، وَوَجْهِ سَبِيلِهِ ، وَحَالِ حَاجَتِهِ ، وَمَوْطِنِ فَاقَتِهِ ، وَقَدَّمَ اَمَامَهُ لِدَارِ مُقَامِهِ ، فَاتَّقُوااللهَ عِبَادَاللهِ جَهَةَ مَا خَلَقَكُمْ لَهُ ، وَاحْذَرُوا مِنْهُ كُنْهَ مَا حَذَّرَكُمْ مِنْ نَفْسِهِ ، وَاسْتَحِقُّوا مِنْهُ مَا اَعَدَّ لَكُمْ بِالتَّنَجُّزِ لِصِدْقِ مِيعَادِهِ ، وَالْحَذَرِ مِنْ هَوْلِ مَعَادِهِ »\r\nمنها : « جَعَلَ لَكُمْ اَسْماعاً لِتَعِىَ مَا عَنَاهَا ، وَاَبْصَاراً لِتَجْلُوَ عَنْ عَشَاهَا ، وَاَشْلاَءً جَامِعَةً لاَِعْضَائِهَا ، مُلاَئِمَةً لاَِحْنَائِهَا ، فِى تَرْكِيبِ صُوَرِهَا ، وَمُدَدِ عُمُرِهَا ، بِاَبْدَان قَائِمَة بِاَرْفَاقِهَا ، وَقُلُوب رَائِدَة لاَِرْزَاقِهَا ، فِى مُجَلِّلاتِ نِعَمِهِ ، وَمُوجِبَاتِ مِنَنِهِ ، وَحَوَاجِزِ عَافِيَتِهِ ، وَقَدَّرَ لَكُمْ اَعْمَاراً سَتَرَهَا عَنْكُمْ ، وَخَلَّفَ لَكُمْ عِبَراً مِنْ آثَارِ الْمَاضِينَ قَبْلَكُمْ ، مِنْ مُسْتَمْتَعِ خَلاَقِهِمْ ، وَمُسْتَفْسَحِ خِنَاقِهِمْ »\r\nموضوع بحث درسهايى از نهج البلاغه ، خطبه هشتاد و سوّم معروف به خطبه غرّاء بود . به اينجا رسيديم كه مىفرمايد :\r\n","description":"","footnote":"","page_name":" 279 ","page_number":279},
  {"content":"\r\nهدايتهاى بيكران الهى\r\n« فَيَالَهَا اَمْثَالا صَائِبَةً ، وَمَوَاعِظَ شَافِيَةً ، لَوْ صَادَفَتْ قُلُوباً زَاكِيَةً ، وَاَسْماعاً وَاعِيَةً ، وَآرَاءً عَازِمَةً ، وَاَلْبَاباً حَازِمَةً »\r\n( اى شگفت از اين مثالهاى صائب و راست ، و اين پندهاى شفادهنده ، اگر برخورد كند به دلهاى پاك و گوشهاى شنوا ، و انديشه هاى ثابت و عقلهاى استوار . )\r\n« يالها » ندا و مناداست ، يعنى اى شگفت از اينها ; مقصود از « لها » كه در فارسى به معناى « اينها » است ، آن كارهايى است كه انجام شده است . « امثالا صائبة » تميز « لها » است و ابهام آن را بيان مىكند ; يعنى مَثَلها و الگوهايى كه صائب و حق بوده است . « و مواعظ شافية » اين جمله عطف به جمله قبل است ; يعنى « يا لها مواعظ شافية » اى شگفت از اين موعظه هاى شفابخش . حضرت مىگويند : بله قرآن و آن همه احاديث و اين كلمات بزرگان ، اينها همه چراغهاى روشن و موعظه هاى رسا هستند ، امّا دل بايد گيراى اين مواعظ و نصايح باشد ، دلِ صاف مىخواهد تا از اين مواعظ و دليلهاى روشن استفاده كند .\r\nمى فرمايد : اگر عدّه اى گمراهند ، نه اين است كه خدا آنها را گمراه گذاشته باشد ، بلكه اينها قابليّت نداشته اند ، چرا كه خدا مَثَلها و الگوهاى صائب را فرستاده ، موعظه هاى شافيه را فرستاده است ، و اين مواعظ « لو صادفت قلوباً زاكيةً » اگر به دلهاى پاك برسد شفابخش است ، « و اسماعاً واعيةً » و به گوشهاى داراى ظرفيّت برسد اثر مىكند و شفابخش است « و آراءً عازمةً » و اگر به رأيهاى تصميم گيرنده برسد انسان را هدايت مىكند .\r\nدر جمله « آراءً عازمةً » اسناد مجازى است ; براى اين كه « آراء » جمع « رأى » است و « عازمة » به معناى تصميم گيرنده است ، آنوقت اسناد « عازمة » را به « آراء » داده است در صورتى كه انسان تصميم گيرنده است نه رأى ، و بايد اسناد « عازمةً » را\r\n","description":"","footnote":"","page_name":" 280 ","page_number":280},
  {"content":"\r\nبه انسان مىداد ; پس يعنى آرائى كه صاحبانش تصميم گيرنده هستند .\r\nبعد مىفرمايد : « و الباباً حازمةً » ، « الباب » جمع « لبّ » به معناى مغز است ، و « حازمة » به معناى احتياط كننده است ; يعنى اين مواعظ براى دلهايى كه محكم و احتياط كار است شفابخش است .\r\nدعوت به تقوى\r\n« فَاتَّقُوااللهَ تَقِيَّةَ مَنْ سَمِعَ فَخَشَعَ ، وَاقْتَرَفَ فَاعْتَرَفَ ، وَوَجِلَ فَعَمِلَ ، وَحَاذَرَ فَبَادَرَ ، وَاَيْقَنَ فَاَحْسَنَ ، وَعُبِّرَ فَاعْتَبَرَ »\r\n( پس از خدا بترسيد مانند كسى كه پند را شنيد و زير بار رفت ، و گناه كرد و اعتراف به گناه خود نمود ، و ترسيد و عمل نيكو انجام داد ، و حذر نمود و شتافت ، و يقين حاصل كرد و اعمال نيك انجام داد ، و به او پند دادند و پذيرفت . )\r\nهمه سخنان حضرت امير ( عليه السلام ) موعظه است ، ولى اين قسمت بالخصوص موعظه به تقوى و پرهيزكارى است ، مىفرمايند : « فاتّقوا الله » خود را از گناهان حفظ كنيد « تقيّة من سمع فخشع » مانند حفظ كردن كسى كه سخن و موعظه را مىشنود و آن موعظه در وى اثر مىكند آنگاه عمل مىكند و پاكدامن مىشود . پس در اين عبارت جمله « تقيّة من سمع فخشع » مفعول مطلق نوعى است ; يعنى پرهيز كنيد نوع پرهيز كردن كسى كه حرف حق را مىشنود پس خاشع مىشود ، يعنى به آن حرف حق عمل مىكند . اين كه كسى حرف حقى را بشنود و عمل كند ، به اين معناست كه او يك نحو خداترسى دارد و بر اثر همان خداترسى اى كه دارد در برابر حق خاشع است ، پس تقواى شما هم مانند تقواى اين افراد باشد كه خداترس هستند .\r\nجملات بعدى نيز همگى به همين صورتند ، يعنى عطف بر « سمع » شده اند ، آنوقت كلمه « تقيّة من » سر آنها درمى آيد ، پس اين كه در جمله بعد فرموده : « و اقترف فاعترف » در اصل اين چنين است : « فاتّقوا الله تقيّة من اقترف فاعترف »\r\n","description":"","footnote":"","page_name":" 281 ","page_number":281},
  {"content":"\r\nيعنى از خدا بترسيد مانند ترسيدن كسى كه گناهى را مرتكب شده و به گناه خود اعتراف دارد ، نزد خدا معترف به گناه خود است . « اقتراف » به معناى كسب كردن است ; « اعترف » از « اعتراف » است ، يعنى كارى كه كرده است به آن اعتراف مىكند .\r\n« و وجل فعمل » ، « وجل » به معناى ترس است ; يعنى « فاتّقوا الله تقيّة من وجل فعمل » پرهيز كنيد مانند پرهيز كردن كسى كه از خداوند ترسيده و آنگاه عمل نيكو انجام داده است . كسى كه از عذاب خداوند مىترسد ، براى نجات خود عمل صالح انجام مىدهد ، كسى كه از خداوند مىترسد به وظيفه خود عمل مىكند ، و كسى كه از خداوند و عذاب او مىترسد گناه نمىكند .\r\n« و حاذر فبادر » ، « حاذر » از مادّه « حذر » به معناى ترسيدن و احتياط كردن است ، « حاذر » از باب مفاعله و به معناى ترسيدن با توجّه است ، « من حاذر » يعنى كسى كه ترس در قلبش نفوذ كرده است « فبادر » پس مبادرت كرده و جبران خطاها و گناهان خود را مىكند . مقصود حضرت اين است كه : « فاتّقوا الله تقيّة من حاذر فبادر » پرهيز كنيد مانند پرهيز كردن كسانى كه ترس از خدا در اعماق دلشان نفوذ كرده پس براى جبران گناهان مبادرت كرده اند .\r\n« و ايقن فاحسن » و تقوى به خرج دهيد مانند تقواى كسانى كه يقين به حساب و كتاب ، بهشت و جهنّم و صراط دارند و براى همان هم اعمال نيك انجام مىدهند .\r\n« و عُبّر فاعتبر » و پرهيز كنيد مانند پرهيز كردن كسى كه عبرت داده شده و عبرت گرفته است . اگر كسى از تاريخ گذشتگان عبرت گرفته باشد ، حساب كار خودش را مىكند و خود را بنده صالح خدا تربيت مىكند و طبعاً فرد متّقى و پرهيزكارى است . حضرت هم توصيه مىكنند كه تقواى شما چنين تقوايى باشد .\r\n« وَحُذِّرَ فَازْدَجَرَ ، وَاَجَابَ فَاَنَابَ ، وَرَجَعَ فَتَابَ ، وَاقْتَدَى فَاحْتَذَى ، وَاُرِىَ فَرَأَى »\r\n( و او را ترساندند و او ترسيد ، و اجابت كرد و بازگشت نمود ، و برگشت و توبه نمود ، و اقتدا كرد و متابعت نمود ، و راه راست به او نشان داده شد و آن را ديد . )\r\n","description":"","footnote":"","page_name":" 282 ","page_number":282},
  {"content":"\r\nاين جملات هم مانند جملات قبل عطف بر « سمع » در جمله « من سمع فخشع » است . « و حذّر فازدجر » ، « حُذّر » ماضى مجهول است به معناى ترسانده شده است ، « فازدجر » يعنى از گناه منزجر شده است ، و طبيعى است كسى كه ترسيده و منزجر شده براى آينده خود تقوى به خرج داده و متّقى است ; حالا حضرت هم فرموده است : « فاتّقوا الله تقيّة من حُذّر فازدجر » پس از گناهان پرهيز كنيد مانند تقواى كسى كه از گناه ترسانده شده و از گناه منزجر شده است .\r\n« و اجاب فاناب » ، « اجاب » يعنى پذيرا شده ، دعوت خداوند را پذيرفته و اجابت كرده است ، « فاناب » پس بازگشت كرده ; از اشتباهات و از روش زشت خود رجوع كرده است . « فاتّقوا الله تقيّة من اجاب فاناب » بپرهيزيد مانند پرهيز كردن كسى كه به داعى خداوند توجّه نموده ، آن را اجابت نموده و بازگشت كرده است . جمله بعدى « و رجع فتاب » همان معناى جمله قبل است فقط تفنّن در عبارت است .\r\n« و اقتدى فاحتذى » در اعمال و رفتار به بزرگان دينى اقتدا مىكند ; « اقتداء » به معناى پيروى كردن است ، كسى كه بزرگان دينى را مقتداى خود قرار دهد و از آنها پيروى كند « فاحتذى » پس به محاذات آنها قدم برداشته و گام به گام آنها رفته و طبعاً راه درستِ دين و دنياىِ خود را پيموده و متّقى و پرهيزكار بوده است ، حالا شما هم « اتّقوا الله تقيّة من اقتدى فاحتذى » پرهيزكارى كنيد مانند پرهيزكارى او ، يعنى به يكى از بزرگان اقتدا كنيد و پا به پاى او قدم برداريد .\r\n« و اُرى فرأى » ، « اُرى » ماضى مجهول از مادّه « ارائة » است ، يعنى كسى كه حق يا راه حق به او ارائه شده است ، « فرأى » پس او هم حق و حقيقت را ديده است . كسى كه حق به او نشان داده شود و حق را ببيند ، از حق متابعت كرده و راه تقوى و پاكى را پيشه مىكند . از اين رو حضرت فرموده است : « فاتّقوا الله تقيّة من اُرى فرأى » پرهيزكارى كنيد مانند پرهيزكارى كسى كه حق به او ارائه شده و حق را ديده و توجّه كرده است .\r\n","description":"","footnote":"","page_name":" 283 ","page_number":283},
  {"content":"\r\n« فَأَسْرَعَ طَالِباً ، وَنَجَا هَارِباً ، فَاَفَادَ ذَخِيرَةً ، وَاَطَابَ سَرِيرَةً ، وَعَمَّرَ مَعَاداً ، وَاسْتَظْهَرَ زَاداً لِيَوْمِ رَحِيلِهِ ، وَوَجْهِ سَبِيلِهِ ، وَحَالِ حَاجَتِهِ ، وَمَوْطِنِ فَاقَتِهِ ، وَقَدَّمَ اَمَامَهُ لِدَارِ مُقَامِهِ »\r\n( پس شتابان جوينده حق گرديد ، و رستگار شد در حالتى كه گريزان بود ، و ذخيره به دست آورد ، و باطن خود پاك گردانيد ، و معاد را آباد كرد ، و با توشه براى روز كوچ و راه خود و هنگام نيازمندى و جاى تنگدستى پشت خود را قوى نمود ، و براى جايگاه هميشگى آن توشه را پيش فرستاد . )\r\nاوصافى كه در اين جمله ها ذكر شده بر حسب ظاهر اوصاف همان كسى ( مَنْ ) است كه حضرت در جمله هاى مفعول مطلق نوعى به آن اشاره مىفرمود ; اينجا كه مىفرمايند : « فاسرع طالباً ، و نجا هارباً ، فافاد ذخيرةً و . . . » يعنى همان كسى كه « سمع فخشع ، و اقترف فاعترف و . . . » وقتى مىشنيد خشيت پيدا مىكرد ، و وقتى گناه مىكرد اعتراف به گناه خود مىنمود و . . . ، اين كس « فاسرع طالباً » سرعت پيدا مىكند در حالى كه طلب كننده حق است ، در طلب حق سرعت پيدا مىكند ; « و نجا هارباً » و از جهنّم و دنيا نجات پيدا كرده در حالى كه به طرف حق و حقيقت فرار كرده است ; « فافاد ذخيرة » پس براى آخرت خود فايده اى را ذخيره نموده است ; « و اطاب سريرة » و باطن خود را نيكو كرده است ، و اندرون خود را از هر حقّه و حيله اى پاك كرده است ; « و عمّر معاداً » ، « عمّر » از مادّه « تعمير » است ، يعنى آخرت خود را تعمير و آباد كرده است ; تعمير كردن آخرت و معاد به اين است كه انسان واجبات الهى را انجام دهد و از محرّمات پرهيز كند و خلاصه به وظايف شرعى خود عمل نمايد .\r\n« و استظهر زاداً ليوم رحيله » ; در اين جمله يك تشبيه است ; به اين معنا كه حضرت امير ( عليه السلام ) مسافرت آخرت را به مسافرت دنيا تشبيه فرموده ; در مسافرتها اين طور بوده كه مردم مخارج سفر خود را كه به صورت آذوقه و خشكبار بوده روى شتر ، اسب و يا الاغ خود مىبسته و همراه خود مىبرده اند ، و از اين بستنِ آذوقه\r\n","description":"","footnote":"","page_name":" 284 ","page_number":284},
  {"content":"\r\nروى شتر و اسب تعبير به « استظهار زاد » مىكرده اند ، يعنى توشه خود را ظاهر كرده است ، ظاهر بودن براى اين است كه روى حيوان بوده و همه مىديده اند ، حالا حضرت مىفرمايند : اين فرد زاد و توشه خودش را براى روز قيامتش ظاهر كرده است ، مقصود اين است كه چنين كسى بالاخره زاد و توشه اى براى قيامت خود برداشته است و حتماً دست خالى نيست .\r\n« و وجه سبيله » اين زاد و توشه در جهت همان مسيرى است كه او قصد مسافرت به آن را داشته ، « و حال حاجته » و اين زاد مناسب با حاجتِ او در روز قيامت است ; اين توشه اى كه آماده كرده هم در جهت همان مسير است و هم مناسب با آن هدفى است كه او در نظر داشته . « و موطن فاقته » اين جمله عبارت ديگرى از جمله قبل است و به همان معناست ; « موطن » به معناى جايگاه ، و « فاقة » به معناى احتياج است ; يعنى اين توشه اى كه فرستاده براى جايگاه احتياج اوست . « و قدّم امامه لدار مقامه » و اين توشه اى را كه مهيّا كرده مقدّم انداخته و جلوتر از خود فرستاده است براى جايگاه و اقامتگاه ابدى خود .\r\nسير در جهت هدف خلقت\r\n« فَاتَّقُوااللهَ عِبَادَاللهِ جَهَةَ مَا خَلَقَكُمْ لَهُ ، وَاحْذَرُوا مِنْهُ كُنْهَ مَا حَذَّرَكُمْ مِنْ نَفْسِهِ ، وَاسْتَحِقُّوا مِنْهُ مَا اَعَدَّ لَكُمْ بِالتَّنَجُّزِ لِصِدْقِ مِيعَادِهِ ، وَالْحَذَرِ مِنْ هَوْلِ مَعَادِهِ »\r\n( پس اى بندگان خدا از نافرمانى او بپرهيزيد به خاطر هدفى كه براى آن آفريده شده ايد ، و از چيزى كه از ناحيه خدا از آن ترسانده شده ايد نهايت ترس را داشته باشيد ، و خود را سزاوار آن بهشتى كنيد كه براى شما آماده شده و به شما وعده داده شده است ، وعده او را راست بدانيد ، و از وحشت قيامت حذر نماييد . )\r\nپس از آن كه اوصافى از مردان متّقى بيان فرموده و آنها را الگوى ما قرار داده ، باز خطاب به جمعيّت حاضر فرموده اند : « فاتّقوا الله عبادالله جهة ما خلقكم له »\r\n","description":"","footnote":"","page_name":" 285 ","page_number":285},
  {"content":"\r\nپس اى بندگان خدا خود را در آن جهتى كه خدا شما را براى آن آفريده است حفظ كنيد ; توجّه كنيد شما را براى چه آفريده اند ، در همان مسير حركت كنيد ; آمدن در اين دنيا و زندگى اين دنيا براى خودِ اين دنيا نيست ، اين دنيا وسيله رسيدنِ به مقامات و درجات آخرت است ، اين دنيا حُكم پُل را دارد ، پل براى عبور است ، اين دنيا هم براى عبور است .\r\n« و احذروا منه كنه ما حذّركم من نفسه » ، معناى « حذر » احتياط است و اگر آن را به معناى ترس گرفته اند به خاطر همان احتياط است ; چون كسى كه احتياط مىكند مىترسد در آينده به خطرى برخورد كند . مىفرمايد : بترسيد از خدا كمال ترسى كه او شما را از آن ترسانده است ، يعنى كمال احتياط را در امور مربوط به دنيا و آخرت داشته باشيد .\r\nدر كلمه « كُنه » سه احتمال داده شده : يكى كنه دستورات و فرمانهاى خدا ، يعنى كنه نماز ، كنه روزه و كنه هر عبادت ديگر ، يعنى كنه وظايف خود را به جا بياوريد ; احتمال دوّم كه از محمّد عبده است اين كه مقصود كنه ذات خداست ، چرا كه خدا ما را از تحقيق در مورد شناخت كنه ذات خود برحذر داشته و به طور كلّى شناخت كنه ذات او براى ما غير ممكن است ، انسان ممكن است و ممكن نمىتواند به ذات واجب الوجود احاطه پيدا كند ، بنابراين خدا ما را از شناخت كنه ذات خود برحذر داشته است ; احتمال سوّم اين است كه مقصود از آن كنهِ احتياط باشد ، يعنى احتياط را به كنهِ آن برسانيد ، نهايت احتياط را بنماييد .\r\n« و استحقّوا منه ما اعدّ لكم بالتّنجّز لصدق ميعاده » كارى كنيد كه مستحقّ وعده هاى خداوند شويد . خدا چيزهايى را براى بندگان خود مهيّا فرموده و شما بايد كارى كنيد كه وعده هاى خدا در مورد شما راست درآيد ، گرچه وعده هاى خدا صادق است ; « و استحقّوا منه ما اعدّ لكم » و خودتان را در معرض استحقاق قرار دهيد ، استحقاق آنچه خداوند براى شما مهيّا كرده ; « بالتّنجّز » متعلّق به\r\n","description":"","footnote":"","page_name":" 286 ","page_number":286},
  {"content":"\r\n« استحقّوا » است ، مقصود اين است كه وعده هاى خدا را در مورد خود منجّز و قطعى كنيد ; اگر خودتان را متّقى و پرهيزكار قرار دهيد ، وعده هاى خدا را در مورد خود منجّز كرده ايد .\r\n« و الحذر من هول معاده » واقعاً بترسيد از هول و وحشت قيامت او . اگر انسان بخواهد واقعاً برحذر باشد ، بايد خود را طورى مجهّز كند كه در معرض عذاب خداوند قرار نگيرد .\r\nتوجّه به نعمت هاى درونى انسان\r\nمنها : « جَعَلَ لَكُمْ اَسْماعاً لِتَعِىَ مَا عَنَاهَا ، وَاَبْصَاراً لِتَجْلُوَ عَنْ عَشَاهَا ، وَاَشْلاَءً جَامِعَةً لاَِعْضَائِهَا ، مُلاَئِمَةً لاَِحْنَائِهَا ، فِى تَرْكِيبِ صُوَرِهَا ، وَمُدَدِ عُمُرِهَا »\r\nاز جمله خطبه است اين كه : ( خدا براى بهره بردن شما دو گوش آفريد تا آنچه را لازم است حفظ كنيد ، و دو چشم تا از تاريكى رها شده و بينا گرديد ، و اعضايى را كه دربرگيرنده اعضاى ديگرى است همساز با آنها ، و در تركيب بندى و دوام متناسب و هماهنگ با آنها . )\r\nاز كلمه « منها » استفاده مىشود كه مرحوم سيّد رضىّ اين خطبه غرّاء را هم خلاصه كرده و قسمت هايى از آن را حذف كرده است . « منها » يعنى از جمله مطالب اين خطبه اين است : « جعل لكم اسماعاً » براى شما گوش قرار داد « لِتَعِىَ ما عناها » براى اين كه حفظ كنيد آن چيزهايى را كه مهمّ و حفظ كردنى است . « لِتَعِىَ » از مادّه « وَعى » به معناى حفظ است . هميشه چيز مهمّ حفظ كردنى است ، اينجا هم فرموده : « ما عناها » يعنى چيزهايى كه مورد عنايت خدا قرار گرفته و در پيشگاه خدا مهمّ بوده است .\r\n« و ابصاراً لتجلو عن عشاها » و خداوند برايتان چشم قرار داده تا اين كه چشمها از كورى روشن شود . « عشا » به معناى شب كورى است . در كلمه « عن » دو احتمال است : يك احتمال اين كه زائده باشد ، « لتجلو عشاها » يعنى تا اين كه كورى او\r\n","description":"","footnote":"","page_name":" 287 ","page_number":287},
  {"content":"\r\nبر طرف شود ; يك احتمال هم اين كه به معناى « بعد » باشد ، « لتجلو بعد عشاها » يعنى تا اين كه جلوه پيدا كند و روشن شود بعد از آن كه كور بوده است .\r\n« اشلاء » جمع « شَلْو » به معناى « عضو » است . « و اشلاء جامعة لاعضائها » و اين اعضاى ظاهرى دربرگيرنده است اعضاى باطنى را ; اين دست ظاهرى نيروى دست باطنى است ، پاى ظاهرى نيروى پاى باطنى است ، چشم و گوش ظاهرى نيروى چشم و گوش باطنى هستند ، آن اعضاى باطنى كه ملاك انسانيّت است و انسانيّت انسان به آنهاست و . . . « جامعة لاعضائها » اين اعضاى ظاهرى دربرگيرنده قوّت و نيروى اعضاى باطنى هستند ; گوش باطنى از راه همين گوش ظاهرى ، و چشم باطنى از راه چشم ظاهرى درك مىكنند ، و همين طور همه اعضاى بدن .\r\n« ملائمة لاحنائها » ، « ملائم » به معناى مناسب ، و « احناء » جمع « حِنو » هم به معناى جوانب و اطراف آمده و هم به معناى كجى و خميدگى . مقصود از اين عبارت اين است كه بعضى از اعضاى انسان كج و خميده است ، مانند استخوانهاى دنده ها و بسيارى از استخوانهاى ديگر ، و بعضى ديگر مستقيم است مانند استخوانهاى دست و پاها ; حال مىفرمايد : اين اعضايى كه مستقيم و راست است ملايم و مناسب با اعضايى است كه كج و خميده است . از طرف ديگر اعضاى بدن هم نسبت به يكديگر مناسب هستند ; چشم و گوش و سر همه با هم كمال مناسبت را دارند ، چشم انسان در جاى مناسب است ، دهانش در جاى مخصوص قرار گرفته و با دستهايش مناسبت كامل دارد ، و مثلا اگر دهان در پشت سر بود با دستها مناسبت نداشت و غذا خوردن و مسواك زدن و . . . مشكل بود ، خدا دستها را در مناسب ترين جاهاى بدن قرار داده كه قادر به رفع نياز از هر جاى بدن هست ، خلاصه تركيب اعضاى بدن نسبت به هم مناسب است ، از اين جهت هم حضرت فرموده اند : « فى تركيب صورها » در حالى كه اين صورتها ، اين جسمها و اين اعضاى متناسب با هم تركيب پيدا كرده اند « و مُدد عمرها » و در تمام مدّت عمرشان با هم\r\n","description":"","footnote":"","page_name":" 288 ","page_number":288},
  {"content":"\r\nمتناسب قرار داده شده اند . البتّه اگر يك عدّه قليل و اندكى بر اين قانون نباشند اينها كم هستند ، و غالباً اعضاء و جوارح متناسب با هم تا آخر عمر با انسان است .\r\n« بِاَبْدَان قَائِمَة بِاَرْفَاقِهَا ، وَقُلُوب رَائِدَة لاَِرْزَاقِهَا ، فِى مُجَلِّلاتِ نِعَمِهِ ، وَمُوجِبَاتِ مِنَنِهِ ، وَحَوَاجِزِ عَافِيَتِهِ »\r\n( با بدنهايى كه با تركيبهاى سودمند خود قائم و برقرارند ، و با دلهايى كه روزىِ بدنها را مىطلبند ، در حالى كه در پوشش نعمت هاى او هستند ، و موجبات منّتهاى او هويداست ، و با وسائلى دفاع كننده به نعمت عافيت متنعّم مىباشيد . )\r\n« أرفاق » جمع « رِفق » به معناى منافع است - مرافق مسجد يعنى آن جاهايى از مسجد كه قابل استفاده بردن است - « بأبدان قائمة بأرفاقها » خداوند اين بدنها را به گونه اى آفريده كه قائم به منافع باشند ، يعنى انسان بتواند از آنها بهره برد ; هر يك از اين اعضاء و جوارح بدن ما براى يك خاصيّتى خلق شده ، مثلا قوّه باصره براى ديدن ، قوّه لامسه براى لمس اشياء و درك نرمى و زبرى و سردى و گرمى است ، قوّه هاضمه براى هضم غذا ، و بالاخره هر عضوى يك خاصيّتى دارد كه همان عضو قائم به آن خاصيّت است و منافع لازم را دارد .\r\n« و قلوب رائدة لأرزاقها » ، « قلوب » جمع « قلب » به معناى دل است ، مقصود از دل در اين جمله همان عقل و نيروى انديشه انسان است ، ( لهم قلوب لايفقهون بها ) ( 1 ) كه در قرآن آمده مقصود اين قلب صنوبرى شكل كه مركز خون است و خون را به همه بدن پمپاژ مىكند نيست ، رسالت اين قلب همان پمپاژ كردن خون است ، پس اين آيه و آن جمله حضرت به اين وسيله پمپاژ نظر ندارند ، بلكه مقصود نيروى عقلانى است كه انسانيّت انسان به همان است .\r\n« رائدة » در اصل « راودة » بوده و به معناى طلب كننده است ، « ارزاق » جمع « رزق »\r\n\r\n","description":"","footnote":"\r\n1 - سوره اعراف ، آيه 179\r\n","page_name":" 289 ","page_number":289},
  {"content":"\r\nبه معناى روزى است ، مقصود حضرت اين است كه خداوند به انسان نيروى تفكّر و انديشه اى داده كه با آن بهره و روزى هر عضوى را طلب كند . اگر انسان فكر و انديشه نداشت ، نمىتوانست از اين اعضاء بهره بردارى كند و در نتيجه مىمرد ، ولى چون داراى هوش و انديشه است به فكر تهيّه غذا ، تهيّه مسكن ، تهيّه لوازم زندگى ، تهيّه همسر ، بهوجود آوردن فرزند و . . . مىافتد و به اين وسيله از هر عضوى بهره خودش را مىبرد و در نتيجه به زندگى خود ادامه داده و نسل بشر هم روى زمين باقى مىماند . پس خدا به انسان انديشه اى داده تا به وسيله آن روزى و بهره هر عضوى را طلب نمايد .\r\n« فى مجلّلات نعمه » ، « مجلّلات » جمع « مجلّل » به معناى عموميّت دهنده و تحت پوشش قرار دهنده است ، « سحابٌ مجلّلٌ » به آن ابرى گفته مىشود كه تمامى زمين را زير پوشش خود قرار مىدهد . اين جمله با دو جمله بعد از باب اضافه صفت به موصوف است . « فى مجلّلات » جار و مجرور و متعلّق است به فعل مقدّر ، و جمله حال است براى فاعل « جَعَلَ » و يا حال است براى ضمير خطاب در « لكم » ، و بنابر اين تركيب معنا چنين است : خدا قرار داد براى شما گوشها و . . . در حالتى كه شما در پوشش نعمت هاى خداوند قرار داريد « و موجبات مننه » و در آن منّتهاى خدا كه موجب شكر اوست هستيد .\r\n« و حواجز عافيته » و در حالى كه خداوند عافيت و سلامتى براى انسانها قرار داده ، و او را از موانع سلامتى دور كرده است . « حواجز » جمع « حاجزة » به معناى موانع است ، اين جمله چون از باب اضافه صفت به موصوف است در اصل عافيتهاى مانعه بوده ; يعنى عافيتهايى كه مانع از خيلى ضررهاست . مقصود از اين سه جمله ( فى مجلّلات نعمه ، و موجبات مننه ، و حواجز عافيته ) اين است كه مىخواهد بفرمايد : خداوند گوش ، چشم ، اعضاء و جوارح مختلف را در رديف نعمت هاى فراگير و نعمت هايى كه موجب شكر است و سلامتى كه مانع رسيدن\r\n","description":"","footnote":"","page_name":" 290 ","page_number":290},
  {"content":"\r\nضررهاى بى شمار است ، به شما عنايت كرده است .\r\n« وَقَدَّرَ لَكُمْ اَعْمَاراً سَتَرَهَا عَنْكُمْ »\r\n( و براى شما عمرى معيّن نموده كه آن را از شما پنهان داشت . )\r\nخداوند براى هر يك از افراد بشر عمرى را مقدّر فرموده كه پس از منقضى شدن اين مدّت ، مرگ مىآيد و انسان را از اين دنيا منقطع مىكند ; اين اجل براى همه افراد پوشيده است ، حكمت پوشيده بودن مرگ اين است كه افراد نسبت به زندگى خود دلگرم باشند ، و اگر افراد مىدانستند در چه تاريخ و در چه سالى مىميرند زندگى را تعطيل مىكردند و امور دنيا مختل مىماند ; پس براى اين كه روند زندگى و امور دنيا به طور طبيعى جريان داشته باشد ، بايد فرارسيدن مرگ انسان از او پوشيده بماند . حضرت امير ( عليه السلام ) در اين رابطه فرموده اند : « و قدّر لكم اعماراً » و براى شما عمرى قرار داد « سترها عنكم » كه آن را از شما مخفى داشت .\r\nعبرتى از گذشتگان\r\n« وَخَلَّفَ لَكُمْ عِبَراً مِنْ آثَارِ الْمَاضِينَ قَبْلَكُمْ ، مِنْ مُسْتَمْتَعِ خَلاَقِهِمْ ، وَمُسْتَفْسَحِ خِنَاقِهِمْ »\r\n( و از آثار گذشتگان براى شما چيزهايى كه مايه عبرت است باقى گذاشت ، از لذّت و بهره اى كه از دنيا بردند ، و از طول مدّت و فراخى اى كه قبل از گلوگير شدن ريسمان مرگ نصيب آنها شده بود . )\r\n« و خلّف لكم عبراً من آثار الماضين قبلكم » و براى عبرت گرفتن شما از آثار گذشتگان چيزهايى را باقى گذاشت . تاريخ گذشتگان براى ما بهترين عبرت است ; همين كه در تاريخ مىخوانيم فلان ستمگر چه كرده و به چه بلايى مبتلا شده ، بهترين درس و بهترين عبرت است ; در شيراز تخت جمشيد را مىبينيم ، در مدائن كاخ انوشيروان و ايوان كسرى را مشاهده مىكنيم ، به قبرستانها مىرويم و قبور اشراف و قدرتمندان را مىبينيم و . . . همه اينها براى ما درس عبرت است . بسيارى از\r\n","description":"","footnote":"","page_name":" 291 ","page_number":291},
  {"content":"\r\nآيات قرآن كه تاريخ گذشتگان را بيان فرموده براى ما درس و عبرت است . فرموده : « و خلّف لكم عبراً من آثار الماضين » و چيزهايى را كه مايه عبرت است براى شما جا گذاشته است .\r\n« من مستمتع خلاقهم » ، « مِنْ » در اين عبارت بيانيه است ، يعنى از بهره بردن نصيبهايشان ، مقصود اين است كه از بهره هايى كه نصيب آنها شده بهره كافى را برده اند .\r\n« و مستفسح خناقهم » اين تعبير خيلى جالبى است كه حضرت كرده اند . « خناق » به بيخ گلو گفته مىشود ، ولى به اين اعتبار كه موقع خفه كردن طناب را بيخ گلو مىاندازند ، به علاقه حال و محل به خودِ طناب هم خناق گفته مىشود . حضرت اين طور فرض كرده كه همه ما يك طنابى به دور گردنمان هست و موقعى كه مرگمان مىرسد اين طناب را مىكشند و ما را خفه مىكنند ، اين تعبير خيلى تعبير ظريف و زيبايى است ; مىفرمايند : « مستفسح خناقهم » وسعت و فراخى طناب گردن آنها ; آنها هر كدام به فراخور حال پنجاه سال و يا شصت سال زير اين طناب در وسعت به سر برده اند ، طناب مرگ در طول عمر به دور گردن آنها شُل افتاده و از نعمت هاى خداوند استفاده مىكرده اند .\r\nوالسّلام عليكم و رحمة الله و بركاته\r\n","description":"","footnote":"","page_name":" 292 ","page_number":292},
  {"content":"\r\nخطبه 83\r\n( درس 105 )\r\nچه توشه اى آماده كرده ايد ؟\r\nانتظارهاى بى جا\r\nسرنوشت بدن در كوى اموات\r\nسرانجام روح پس از مرگ\r\nچرا عبرت نمىگيريد ؟\r\nپل صراط و پرتگاههاى آن\r\n","description":"","footnote":"","page_name":" 293 ","page_number":293},
  {"content":"\r\n\r\n","description":"","footnote":"","page_name":" 294 ","page_number":294},
  {"content":"\r\nبسم الله الرحمن الرحيم\r\n« اَرْهَقَتْهُمُ الْمَنَايَا دُونَ الاْمَالِ ، وَشَذَّبَهُمْ عَنْهَا تَخَرُّمُ الاْجَالِ ، لَمْ يَمْهَدُوا فِي سَلاَمَةِ الاَْبْدَانِ ، وَلَمْ يَعْتَبِرُوا فِى اُنُفِ الاَْوَانِ ، فَهَلْ يَنْتَظِرُ اَهْلُ بَضَاضَةِ الشَّبَابِ اِلاَّ حَوَانِىَ الْهَرَمِ ؟ وَاَهْلُ غَضَارَةِ الصِّحَّةِ اِلاَّ نَوَازِلَ السَّقَمِ ؟ وَاَهْلُ مُدَّةِ الْبَقَاءِ اِلاَّ آوِنَةَ الْفَنَاءِ ؟ مَعَ قُرْبِ الزِّيَالِ ، وَاُزُوفِ الاِْنْتِقَالِ ، وَعَلَزِ الْقَلَقِ ، وَاَلَمِ الْمَضَضِ ، وَغُصَصِ الْجَرَضِ ، وَتَلَفُّتِ الاِْستِغَاثَةِ بِنُصْرَةِ الْحَفَدَةِ وَالاَْقْرِبَاءِ ، وَالاَْعِزَّةِ وَالْقُرَنَاءِ ، فَهَلْ دَفَعَتِ الاَْقَارِبُ ؟ اَوْ نَفَعَتِ النَّوَاحِبُ ؟ وَقَدْ غُودِرَ فِى مَحَلَّةِ الاَْموَاتِ رَهِيناً ، وَفِى ضِيقِ الْمَضْجَعِ وَحِيداً ، قَدْ هَتَكَتِ الْهَوَامُّ جِلْدَتَهُ ، وَاَبْلَتِ النَّواهِكُ جِدَّتَهُ ، وَعَفَتِ الْعَوَاصِفُ آثَارَهُ ، وَمَحَا الْحَدَثَانِ مَعَالِمَهُ ، وَصَارَتِ الاَْجْسَادُ شَحِبَةً بَعْدَ بَضَّتِهَا ، وَالْعِظَامُ نَخِرَةً بَعْدَ قُوَّتِهَا ، وَالاَْرْوَاحُ مُرْتَهَنَةً بِثِقْلِ أَعْبَائِهَا ، مُوقِنَةً بِغَيْبِ اَنْبَائِهَا ، لاَتُسْتَزَادُ مِنْ صَالِحِ عَمَلِهَا ، وَلاَ تُسْتَعْتَبُ مِنْ سَىِّءِ زَلَلِهَا ، اَوَ لَسْتُمْ اَبْنَاءَ الْقَوْمِ وَالاْبَاءَ وَاِخْوَانَهُمْ وَالاَْقْرِبَاءَ ؟ تَحْتَذُونَ اَمْثِلَتَهُمْ ، وَتَرْكَبُونَ قِدَّتَهُمْ ، وَتَطَأُونَ جَادَّتَهُمْ ، فَالْقُلُوبُ قَاسِيَةٌ عَنْ حَظِّهَا ، لاَهِيَةٌ عَنْ رُشْدِهَا ، سَالِكَةٌ في غَيْرِ مِضْمارِهَا ، كَأَنَّ الْمَعْنِىَّ سِوَاهَا ، وَكَأَنَّ الرُّشْدَ فِي اِحْرَازِ دُنْيَاهَا ! وَاعْلَمُوا اَنَّ مَجَازَكُمْ عَلَى الصِّرَاطِ وَمَزَالِقِ دَحْضِهِ ، وَاَهَاوِيلِ زَلَلِهِ ، وَتَارَاتِ اَهْوَالِهِ »\r\nموضوع بحث درسهايى از نهج البلاغه ، خطبه هشتاد و سوّم بود . سخن در اين خطبه به عبرت گرفتن از گذشتگان و آثار آنها رسيد . فرموده بودند : « و خلّف لكم\r\n","description":"","footnote":"","page_name":" 295 ","page_number":295},
  {"content":"\r\nعبراً من آثار الماضين قبلكم » به جا گذارده براى شما از آثار گذشتگان چيزهايى را كه مايه عبرت بود « من مستمتع خلاقهم » از آن نصيبهايى كه آنها بردند « و مستفسح خناقهم » و آن طول مدّت عمرى كه آنها داشتند و بهره هايى كه آنها از عمر خود برده بودند ; در ادامه فرموده اند :\r\nچه توشه اى آماده كرده ايد ؟\r\n« اَرْهَقَتْهُمُ الْمَنَايَا دُونَ الاْمَالِ ، وَشَذَّبَهُمْ عَنْهَا تَخَرُّمُ الاْجَالِ ، لَمْ يَمْهَدُوا فِي سَلاَمَةِ الاَْبْدَانِ ، وَلَمْ يَعْتَبِرُوا فِى اُنُفِ الاَْوَانِ »\r\n( قبل از رسيدن به آرزوها مرگ آنها را شتابان دريافت ، و بين آنها و آرزوها جدايى انداخت ، هنگام تندرستى توشه اى تهيّه نكردند ، و در همان ابتداىِ زندگى عبرت نگرفتند . »\r\n« ارهقتهم المنايا دون الآمال » ، « ارهاق » به معناى فرو گرفتن و احاطه كردن است ، « منايا » جمع « منيّة » به معناى مرگ است ، « دون » به معناى « قبل » ، و « آمال » جمع « امل » به معناى آرزوهاست . يعنى پيش از اين كه آن گذشتگان به تمامى آرزوهاى خود برسند مرگ آنها را احاطه كرده و از اين دنيا برده است .\r\n« و شذّبهم عنها تخرّم الآجال » . معمولا نهج البلاغه ها اين كلمه را غلط نوشته و به جاى « شَذَّبَ » « شَذَّ » نوشته اند ، در حالى كه « شَذَّبَهُمْ » درست است نه « شَذَّ بِهِمْ » . « شَذَّبَ » به معناى « فَرَّقَ » است ، « شَذَّبَهُمْ » يعنى آنان را متفرّق كرد . « تَخرّم » به معناى ريشه كن كردن است ; مىفرمايد : و پيش از اين كه گذشتگانِ قبل از شما به تمامى آرزوهاى خود برسند ، ريشه كن كردنِ مرگها آنان را از آرزوهايشان جدا ساخت .\r\n« لم يمهدوا فى سلامة الأبدان » در ايّامى كه صحّت و سلامتى داشتند و قدرت و توان انجام عمل صالح را داشتند ، براى روز قيامت خود چيزى مهيّا نكردند ، « و لم يعتبروا فى انف الأوان » و در آن اوّل زمانى كه مىتوانستند عبرت بگيرند عبرت نگرفتند . « اُنف » به معناى اوّل شىء است ; « اُنف اليوم » يعنى اوّل روز ،\r\n","description":"","footnote":"","page_name":" 296 ","page_number":296},
  {"content":"\r\n« اُنف الشّباب » يعنى اوّل جوانى ، « انف الأوان » يعنى اوّل زمان . « لم يعتبروا فى انف الأوان » اينها در اوّل زمان عبرت نگرفتند ; آن وقتى كه انسان جوان است و قدرت عبادت بيشترى دارد ، آن وقتى كه انسان سالم است و حوصله بيشترى براى انجام اعمال صالح دارد ، بيشتر عمر خود را كه سرمايه آخرت اوست به غفلت و بيهودگى و غرق شدن در ثروت و مقام دنيا مىگذراند ، و براى آخرت چيزى آماده نمىكند .\r\nانتظارهاى بى جا\r\n« فَهَلْ يَنْتَظِرُ اَهْلُ بَضَاضَةِ الشَّبَابِ اِلاَّ حَوَانِىَ الْهَرَمِ ؟ وَاَهْلُ غَضَارَةِ الصِّحَّةِ اِلاَّ نَوَازِلَ السَّقَمِ ؟ »\r\n( آيا كسى كه در عنفوان جوانى و توانايى است ، انتظارى غير از پيرى و خميدگى دارد ؟ و آيا كسى كه سالم و تندرست است ، غير از بيماريهاى گوناگون انتظار ديگرى دارد ؟ )\r\n« بضاضة » بيشتر به پوست نسبت داده مىشود و به معناى طراوت و لطافت پوست است ، « بضاضة الشّباب » يعنى طراوت و لطافتِ جوانى . در مقابل آن « حَوانى » است ، « حَوانى » به معناى پير شدن پوست و پرچين و چروك شدن آن است كه در هنگام پيرى براى انسان بهوجود مىآيد . « هرم » به معناى پيرى است . مىفرمايند : آيا اهل طراوت و لطافتِ جوانى ، غير از پيرى پوست را انتظار دارد ؟\r\n« و اهل غضارة الصّحّة الاّ نوازل السّقم » ، « غضارة » به معناى شادابى است ، « غضارة الصّحّة » به معناى شادابىِ سلامت است ; انسان در زمانى كه از نعمت سلامتى برخوردار است شاداب و سرحال است . در مقابل « غضارة الصّحّة » عبارت « نوازل السّقم » است . « نوازل » به معناى عوارض ، و « نوازل السّقم » به معناى عوارضِ بيمارى است ; وقتى انسان مريض و عليل باشد به عوارضى مانند : بى حوصلگى ، ضعف و سستىِ اعصاب و افتادن در گوشه اى مبتلا مىشود و آن نيرويى را كه در حال سلامت داشته از دست مىدهد .\r\n","description":"","footnote":"","page_name":" 297 ","page_number":297},
  {"content":"\r\n« وَاَهْلُ مُدَّةِ الْبَقَاءِ اِلاَّ آوِنَةَ الْفَنَاءِ ؟ مَعَ قُرْبِ الزِّيَالِ ، وَاُزُوفِ الاِْنْتِقَالِ ، وَعَلَزِ الْقَلَقِ ، وَاَلَمِ الْمَضَضِ ، وَغُصَصِ الْجَرَضِ ، وَتَلَفُّتِ الاِْستِغَاثَةِ بِنُصْرَةِ الْحَفَدَةِ وَالاَْقْرِبَاءِ ، وَالاَْعِزَّةِ وَالْقُرَنَاءِ »\r\n( و آيا كسى كه باقى و برقرار است انتظارى جز زمانهاى فنا و نيستى دارد ؟ با نزديكى زمان جدايى و انتقال ، و لرزه اضطراب و درد مصيبت ها و تلخى ها و سختى جان كندن و گلوگير شدن آب دهان از بسيارى غم و اندوه و چشم به اطراف داشتن براى درخواست فريادرس به يارى جستن از خدمتگزاران و خويشان و دوستان و همسران . )\r\n« و اهل مدّة البقاء . . . » عطف است بر « اهل بضاضة الشّباب » و اصل آن « فهل ينتظر اهل مدّة البقاء الاّ آونة الفناء . . . » است . « آونة » جمع « اَوان » به معناى مدّت و زمان است ، « آونة » در اصل « اَءْونة » بوده كه همزه دوّم به مناسبت فتحه ماقبل به « الف » تبديل شده ، « آونة الفناء » به معناى مدّتهاى نيستى است . « الزّيال » به معناى جدايى و فراق است . فرموده اند : آيا اهل مدّت و بقا غير از مدّتهاى نيستى را انتظار دارند ؟ « مع قرب الزّيال » در صورتى كه زمان فراق و جدايى نزديك است ; مىخواهند بفرمايند : با وجود اين كه مرگ به زودى بين ما جدايى مىاندازد آيا باز هم كسانى كه مايل به ماندن در دنيا هستند مىتوانند غير از نزديك شدن به فنا را انتظار داشته باشند ؟\r\n« و اُزوف الانتقال » عطف بر « قرب الزّيال » است . « ازوف » به معناى نزديكى است ، و « ازوف الانتقال » يعنى نزديك بودنِ منتقل شدن ، كه مقصود نزديك بودنِ انتقال به عالم آخرت است . « و علز القلق » اين جمله هم عطف بر « الزّيال » است ، جملات بعد هم تا « و الاعزّة و القرناء » عطف بر همين جمله هستند . « علز » به معناى جزع و فزع است ، « قلق » به معناى اضطراب است ; يعنى آنها بقاى مدّت را مىخواهند « مع علز القلق » با اين كه جزع و فزع كردنِ هنگام اضطراب نزديك است ;\r\n","description":"","footnote":"","page_name":" 298 ","page_number":298},
  {"content":"\r\nمقصود از اضطراب همان وحشت هنگام مرگ و يا لرزيدن دست و پاست كه در اواخر عمر به انسان دست مىدهد ; اين رعشه خواهى نخواهى در هنگام پيرى به انسان دست مىدهد و علامت پيرى است .\r\n« و الم المضض ، و غصص الجرض » ، « الم » به معناى درد است ، « مضض » به معناى غصه و فكر ناراحت كننده اى است كه بر اثر ضعف اعصاب دائماً بر انسان مستولى مىشود . « غصص » جمع « غصّة » به معناى گلوگير شدن است ، « جرض » به معناى آب دهان است ; يعنى آنها بقاى مدّت را مىخواهند در صورتى كه درد و رنجهاى دائمى و گلوگير شدن آب دهان نزديك است ; خلاصه نزديك است به جايى برسيد كه بر اثر پيرى و ضعف اعصاب ، رنجهاى دائمى نصيب شود و قدرت فرو بردن آب دهان را هم نداشته باشيد .\r\n« و تلفّت الاستغاثة بنصرة الحفدة و الاقرباء ، و الاعزّة و القرناء » ، عبارت « مع قرب » در اين جمله هم مقدّر است كه در اصل « و مع قرب تلفّت الاستغاثة . . . » بوده است . « تلفّت » از « التفات » به معناى توجّه است . وقتى كه انسان پير و فرتوت شده و ضعف و ناتوانى سراپاى او را گرفته است ، در انجام كارهاى روزمرّه خود احتياج به اين و آن دارد و به اين و آن هم توجّه مىكند و از آنها استغاثه مىنمايد ; « حفدة » به معناى نوه ها و نتيجه هاست . « اقرباء » خويشاوندان نزديك هستند . « اعزّة » جمع « عزيز » به معناى دوستان نزديك است . « قرناء » جمع « قرين » به معناى كسى است كه با شما قرين است ، « قرين » بر وزن فعيل و از مادّه « قرن » به معناى هم رديف است ; قرين به كسانى گفته مىشود كه معمولا با او هستند ; مانند همسر ، همدرس ، همكار ، هم بحث ، هم اطاق و . . . ; مقصود اين است كه با وجود اين كه التفات به خويشان و اقارب و دوستان براى استغاثه از آنها نزديك است ، در عين حال آنها طول مدّت را طلب مىكنند .\r\n","description":"","footnote":"","page_name":" 299 ","page_number":299},
  {"content":"\r\nسرنوشت بدن در كوى اموات\r\n« فَهَلْ دَفَعَتِ الاَْقَارِبُ ؟ اَوْ نَفَعَتِ النَّوَاحِبُ ؟ وَقَدْ غُودِرَ فِى مَحَلَّةِ الاَْموَاتِ رَهِيناً ، وَفِى ضِيقِ الْمَضْجَعِ وَحِيداً »\r\n( پس آيا نزديكان سختى هاى مرگ را دفع كردند ؟ و آيا شيون آنان نفعى داشت ؟ در حالتى كه اين بدن در گورستان به گرو داده شده ، و در خوابگاه تنگ تنها مانده است . )\r\n« اقارب » جمع « اقرباء » به معناى خويشاوندان است . « فهل دفعت الاقارب » يعنى آيا آن داد و بيدادها و آن ناتوانى ها را خويشان بر طرف كردند ؟ آيا آن جوانى از دست رفته را خويشان برمى گردانند ؟ آيا آن رعشه دست و پا را كه بر اثر پيرى و ضعف اعصاب پديد آمده به وسيله استغاثه با خويشان بر طرف مىشود ؟ اينها همه استفهامهاى انكارى هستند و به اين معناست كه نه چنين است ، نه عمرِ رفته برمى گردد ، نه جوانى از دست رفته برمى گردد ، و نه ضعف و ناتوانى ها بر طرف شده و جوانى جاى آن را مىگيرد .\r\n« او نفعت النّواحب » ، « نواحب » جمع « ناحبة » به معناى گريه كننده هاى گريه هاى بلندى است كه هنگام مردن براى انسان مىكنند . مىفرمايند : « او نفعت النّواحب » و آيا گمان داريد آن گريه هاى بلندى كه برايتان مىكنند به حال شما سود و بهره اى دارد ؟\r\n« و قد غودر فى محلّة الاموات رهيناً » ، « غودر » مجهول « غادر » و به معناى ترك شده است . اين كه در آيه شريفه آمده است : ( مال هذا الكتاب لايغادر صغيرة و لا كبيرة الاّ احصاها ) ( 1 ) وقتى نامه عمل را به دست گناهكاران مىدهند و آن را مشاهده مىكنند كه هيچ عمل كوچك و بزرگى از آنها ترك نشده از روى تعجّب\r\n\r\n","description":"","footnote":"\r\n1 - سوره كهف ، آيه 49\r\n","page_name":" 300 ","page_number":300},
  {"content":"\r\nمى گويند : چيست براى اين كتاب كه هيچ عمل كوچك و بزرگى را ترك نكرده مگر اين كه آن را ثبت كرده است ، « يغادر » به معناى ترك آمده ; و « غودر » در اين عبارت حضرت هم به معناى « ترك شده » است . « رهين » به معناى « مرهون » است ; مىفرمايد : اين انسان را پس از مردن تحويل محلّه اموات داده و در قبرستان ترك نموده و به گرو گذاشته اند .\r\n« و فى ضيق المضجع وحيداً » عطف است به « فى محلّة » ، مىفرمايد : و ترك شده در تنگى محلّ خواب در حالتى كه تنهاست . « ضيق المضجع » از باب اضافه صفت به موصوف است ; يعنى در محلّ خوابى كه تنگ است رها شده در حالى كه يكّه و تنهاست .\r\n« قَدْ هَتَكَتِ الْهَوَامُّ جِلْدَتَهُ ، وَاَبْلَتِ النَّواهِكُ جِدَّتَهُ ، وَعَفَتِ الْعَوَاصِفُ آثَارَهُ ، وَمَحَا الْحَدَثَانِ مَعَالِمَهُ ، وَصَارَتِ الاَْجْسَادُ شَحِبَةً بَعْدَ بَضَّتِهَا ، وَالْعِظَامُ نَخِرَةً بَعْدَ قُوَّتِهَا »\r\n( گزنده ها پوست تنش را پاره پاره كرده اند ، و سختى ها تازگى او را پوسانده و از بين برده است ، و بادهاى سخت آثارش را محو كرده ، و مصائب دوران نشانه هاى او را نابود كرده ، و جسدها پس از طراوت و تازگى تغيير يافته ، و استخوانها بعد از توانايى پوسيده شده است . )\r\nبدن آنها در قبرستان و آن خوابگاه تنگ ترك شده و رهن گذاشته شده است ، اى كاش به همان تنگى و تاريكىِ جا اكتفا مىشد بلكه فرموده اند : « قد هتكت الهوامّ جلدته » مار و مورها پوست بدن او را پاره پاره نموده و او را نابود كرده اند . « هوامّ » جمع « هَامَّةٌ » به حشرات سمّى و غير سمّى گفته مىشود . وقتى كه جنازه را توى قبر مىگذارند يك مشت حشرات سمّى و غير سمّى دور جنازه پيدا مىشوند و جنازه را قطعه قطعه مىكنند ، مىخورند و بعد هم خودشان نابود مىشوند .\r\nمثلا يك گنجشك مرده را ديده ايد كه مورچه ها ، زنبورها و سوسكها اطرافش مىريزند و در يك وقت كمى مشاهده مىكنيم هر ذرّه آن به دهان يكى از اين حشرات به جاى ديگر منتقل شده و لاشه آن نابود شده است . يك چنين منظره اى\r\n","description":"","footnote":"","page_name":" 301 ","page_number":301},
  {"content":"\r\nبراى بدن انسان هم پيش مىآيد و حضرت امير ( عليه السلام ) در اين جمله به همين نكته اشاره فرموده اند .\r\n« و ابلت النّواهك جدّته » ، « ابلت » از مادّه « بَلَى » و از باب افعال است ، « ابلت » يعنى كهنه كرد ; بدن تازه و ظريف و با لطافت بود ، در قبر گنديد ، متعفّن شد و پوسيد و از بين رفت . « نواهك » از مادّه « نَهْك » به معناى پوساندن است ; « جدّته » به معناى تازگى اوست ، يعنى طراوت و تازگى او را . مقصود از جمله اين است كه پوسانندگان طراوت و تازگىِ بدنِ اين مرده تازه به گور رفته را كهنه كرده و پوسانده اند .\r\n« و عفت العواصف آثاره » ، « عواصف » جمع « عاصفة » به معناى تندباد است ، در اين جمله يك تشبيه است و حضرت امير ( عليه السلام ) آثار اين شخص را به منزله يك درخت پربار فرض نموده اند ، همانطور كه تندباد و طوفان يك درخت را از جا مىكَند و آن را نابود مىكُند ، اينجا هم حضرت فرموده است : تندبادهاى حوادث ريشه آثار اين شخص را در مىآورد و او را از هر جهت نابود مىكند . « عَفَت » مؤنّث « عَفَا » به معناى محو كردن است ، « عفت العواصف آثاره » يعنى تندبادها محو و نابود كرده است اثرهاى او را . اين آدمى كه تا چند لحظه پيش برو و بيايى داشته ، شخصيّتى بوده ، براى ملاقات با او وقت قبلى لازم بوده ، حالا جورى مىشود كه اثرى از او باقى نمىماند .\r\n« و محا الحدثان معالمه » ، « حدثان » به معناى چيزهاى تازه است ، مقصود از « حدثان » شب و روز است ، از اين باب كه شب و روز به طور مدام تجديد مىشوند ; « معالم » يعنى « مايعلم به » ، و مقصود علامتها و نشانه هاى اوست . فرموده اند : اين شب و روز و گذشت زمان او را از هر جهت به بوته فراموشى مىسپارد ، علامتهاى شناخت او را كم كم از بين مىبرد تا اين كه به طور كلّى فراموش مىشود .\r\n« و صارت الاجساد شحبةً بعد بضّتها » ، « شحبةً » به معناى هلاك است ، « بضّ » به معناى طراوت و شادابى است ; يعنى بدنهاى آنان با آن طراوت و شادابى اى كه\r\n","description":"","footnote":"","page_name":" 302 ","page_number":302},
  {"content":"\r\nداشته به هلاكت مىگرايد ; بلى اين اندام زيبا ، اين بدن با آن طراوت و نشاط ، با آن زور بازو ، با خارج شدن روح به نابودى و نيستى سپرده مىشود .\r\n« و العظام نخرة بعد قوّتها » ، چه بلاهايى كه بعد از مردن بر اين بدن وارد مىشود ، سخت ترين چيزى كه در بدن ما وجود دارد استخوان است ، آنها هم سالم نمىمانند بالاخره مىپوسند و نابود مىشوند . « عظام » جمع « عظم » به معناى استخوان است ; « عظام » عطف بر « اجساد » در جمله قبل است و اصل جمله « و صارت العظام نخرة » مىباشد ; اين استخوانها بعد از آن استقامتى كه داشت مىپوسد و از بين مىرود . به هرحال سرنوشت كلّ اجزاى بدن انسان پس از خارج شدن روح و قرار گرفتن در قبر اين است كه بيان فرمودند . و امّا سرنوشت روح پس از مردن :\r\nسرانجام روح پس از مرگ\r\n« وَالاَْرْوَاحُ مُرْتَهَنَةً بِثِقْلِ أَعْبَائِهَا ، مُوقِنَةً بِغَيْبِ اَنْبَائِهَا ، لاَتُسْتَزَادُ مِنْ صَالِحِ عَمَلِهَا ، وَلاَ تُسْتَعْتَبُ مِنْ سَىِّءِ زَلَلِهَا »\r\n( و جانها در گرو بار گران گناهان است ، در حالى كه به اخبار غيب يقين حاصل نموده ، زياد كردن اعمال نيك از او ساخته نيست ، و از بدى و خطاهاى او گذشت حاصل نمىشود . )\r\n« و الارواح مرتهنة بثقل اعبائها » ، اين طور نيست كه با او كارى نداشته باشند . جسم انسان پس از مرگ بر حسب ظاهر از بين مىرود ، ولى روح باقى است و تا قيامت در گرو اعمال و كردار نيك يا بد خويش است . فرموده اند : « و الارواح مرتهنة بثقل اعبائها » روح انسان پس از خارج شدن از بدن در گروِ سنگينىِ بارهاى بر دوش اوست . « اعباء » جمع « عِبْء » به معناى حمل و بار است . « ثِقْل و ثِقَل » هر دو صحيح است و به معناى سنگينى بارهايى است كه بر دوش آنهاست ; مظالمى كه بر دوش انسان است ، انواع گناهانى است كه انجام مىدهد ، اگر روزى يك گناه هم انجام دهد در سال سيصد و شصت گناه در نامه عمل او نوشته مىشود ، و اگر جبران نكند\r\n","description":"","footnote":"","page_name":" 303 ","page_number":303},
  {"content":"\r\nهمانطور باقى است و پس از مردن در گرو آنها خواهد بود ، او در عالم برزخ گرفتار آنهاست و در روز قيامت هم بايد مجازات آنها را بكشد .\r\n« موقنةً بغيب انبائها » ، « موقنة » از مادّه « يقين » به معناى يقين كننده و يقين دارنده است ، « انباء » جمع « نَبَأ » به معناى اخبار است ; يعنى اين ارواح پس از خارج شدن از بدن به همه آن اخبار غيبى كه در زمان حيات به آنها داده شده آگاه مىشوند . معمولا در دوران زندگى انسانها نسبت به اخبار غيبى آن گونه اى كه هست يقين ندارند و شك و ترديدهايى در وجود آنها هست ، ولى پس از مردن كنه اين اخبار براى آنها روشن مىشود و هيچ جاى ترديدى براى آنها باقى نمىماند ، مقصود حضرت هم از اين جمله همين معناست .\r\n« لاتستزاد من صالح عملها » تا قبل از خارج شدن روح از بدن اگر به فقرا كمك مىكرد كار خير و عمل صالحى بود ، اگر بيمارستانى ساخته بود عمل صالحى بود ، اگر دو ركعت نماز مستحبّى خوانده بود عمل صالحى انجام داده بود ، و بالاخره اين اعمال صالح او باعث نجات او از عذاب قيامت مىشد ، امّا حالا كه روح از بدن خارج شده ديگر جاى عمل خير انجام دادن و اعمال صالح را زياد كردن نيست ; در اين دنيا مىتوانيد به اعمال صالح خود اضافه كنيد ولى همين كه از اين دنيا خارج شديد ديگر موقع حساب و جزاى اعمال است . از اين رو حضرت فرموده : « لاتستزاد من صالح عملها » از اعمال صالح طلب زياده نمىشود ; به اين معنا كه آنجا نمىگويند چرا مثلا نمازت را نخواندى ؟ بخوان تا به جهنّمت نبريم ، چرا مال مردم را خوردى ؟ مال آنها را پس بده تا رهايت كنيم ، اين طور نيست كه از تو بخواهند عمل صالح انجام بدهى ، بلكه مىگويند : چرا مال مردم را خوردى ، پس برو جهنّم ، چرا عبادت نكردى ، پس بفرماييد جهنّم و . . . .\r\n« و لا تستعتب من سىّء زللها » فعل اين جمله اگر مجهول ( لا تُسْتَعْتَبُ ) و يا معلوم ( لا تَسْتَعْتِبُ ) خوانده شود صحيح است ; اگر معلوم خوانده شود به اين معناست كه\r\n","description":"","footnote":"","page_name":" 304 ","page_number":304},
  {"content":"\r\nاين روحها از ديگران طلب رضايت نمىكنند ، از لغزشهايى كه دارند طلب رضايت نمىكنند ، چرا كه طلب رضايت فايده اى ندارد ، در اين دنيا ممكن است يك طلبكارى پيدا شود كه از طلب خود صرف نظر كند و آن را ببخشد ، ولى در آخرت هيچ كس حاضر نيست از حق خود بگذرد . امّا اگر مجهول خوانده شود به اين معناست كه با گذشت و جبران رضايت گناهكار تحصيل نمىگردد ; قضيّه حساب و كتاب قيامت تقريباً مانند تصحيح اوراق امتحانى است ; وقتى استاد ورق را ديد به شما نمىگويد اينجا را غلط نوشته اى اصلاحش كن تا نمره بدهم ، بلكه به هر مقدار كه درست نوشته اى نمره مىدهد و به هر مقدار كه غلط نوشته اى نمره نمىدهد .\r\nچرا عبرت نمىگيريد ؟\r\n« اَوَ لَسْتُمْ اَبْنَاءَ الْقَوْمِ وَالاْبَاءَ وَاِخْوَانَهُمْ وَالاَْقْرِبَاءَ ؟ تَحْتَذُونَ اَمْثِلَتَهُمْ ، وَتَرْكَبُونَ قِدَّتَهُمْ ، وَتَطَأُونَ جَادَّتَهُمْ ، فَالْقُلُوبُ قَاسِيَةٌ عَنْ حَظِّهَا ، لاَهِيَةٌ عَنْ رُشْدِهَا ، سَالِكَةٌ في غَيْرِ مِضْمارِهَا »\r\n( آيا شما پسران و پدران و برادران و خويشانِ همان قوم نيستيد كه از رويّه ايشان پيروى كرده و بر مركب آنان سوار شده و در راه آنان قدم مىنهيد ؟ پس دلها سخت است براى به دست آوردن نصيب و بهره خود ، و غافل است از هدايت و رستگارى ، و در غير مسير خود راه مىپيمايد . )\r\nحضرت از اين جملات يك نتيجه خوبى مىگيرند ; مىفرمايند : اين حال آن آدمهايى است كه قبل از شما در اين دنيا بودند ، آنها رفتند و شما آمديد و وارث آنان شديد و جاى آنها را گرفتيد ، پس بايد عبرت بگيريد . اين شخص تا زنده بود ظلم مىكرد ، زور مىگفت ، واجباتش را انجام نمىداد ، مال و حق مردم را ضايع مىكرد ، خوب حالا شما او را در قبر دفن كرديد و خودتان كارهاى او را ادامه مىدهيد ؟ بايد از اعمال و رفتار او درس بگيريد ، بايد زندگى او براى شما درس عبرتى باشد و هدايت شويد .\r\n« او لستم ابناء القوم » مگر شما فرزندان اين گروهى كه رفتند و در زمين\r\n","description":"","footnote":"","page_name":" 305 ","page_number":305},
  {"content":"\r\nمدفون شدند نيستيد ؟ « و الآباء و اخوانهم و الاقرباء » و مگر شما پدران و برادران و خويشاوندان آنها نيستيد ؟ اين طور نيست كه بازماندگان ميّت همگى فرزندان ميّت باشند ; گاهى بازماندگان ميّت پدر و مادر او هستند ، و همه بايد از رفتن او عبرت بگيرند كه اين طور نيست كه حتماً اوّل پدر و مادر بميرند تا بعداً نوبت آنها شود .\r\n« تحتذون امثلتهم » شما در همان راهى هستيد كه آنها بودند و بدون اين كه كمترين تغييرى در زندگى داده باشيد همان مسير را طىّ مىكنيد . مثل اين كه حضرت مىخواهند بفرمايند : شما بايد از آنها عبرت بگيريد و روش آنها را ترك كنيد . « تحتذون » از مادّه « حذا » به معناى رفتن بر طبق گذشتگان است ، « امثلة » جمع « مثال » به معناى الگو و نمونه است ; يعنى روش شما همان روشى است كه آنها داشتند ، آنها را الگوى خود قرار داده ايد .\r\n« و تركبون قدّتهم » و همان راه آنان را سواريد . « قدّة » به معناى طريق و راه است ، يعنى شما سوار راه آنها هستيد . در اين جمله مَجاز در اسناد است ، چون در حقيقت سوار مركب مىشوند و در راه گام برمى دارند ، ولى چون در واقع جادّه و راه است كه انسان را به مقصد مىرساند از آن تعبير به « سوارِ راه شدن » مىكنند و اسناد سوار شدن را به راه مىدهند .\r\n« و تطأون جادّتهم » و پا در جادّه آنها مىگذاريد . « تطأون » به معناى قدم گذاشتن است ، « جادّة » همان جادّه اى است كه در فارسى به كار مىآيد ; يعنى راه آنان را سوار مىشويد و در جادّه آنها قدم مىگذاريد .\r\n« فالقلوب قاسية عن حظّها » شما كه جانشينِ آنها شديد و از آنها عبرت نگرفتيد ، پس قلبهايتان قساوت گرفته و به آن بهره اى كه بايد نمىرسد ; بهره شما اين است كه بايد متنبّه مىشديد و از خواب غفلت بيدار مىگشتيد ، ولى قلبهايتان زنگار گرفته و در خواب عميق فرو رفته و هيچ تنبّهى پيدا نكرده ايد .\r\n","description":"","footnote":"","page_name":" 306 ","page_number":306},
  {"content":"\r\n« لاهية عن رشدها » دلهايتان بازيگوش است و از رشد و تكامل بازايستاده است . « لاهية » به معناى بازيگوشى است و چون با « عن » متعدّى شده به معناى اعراض و روگردان شدن از رشد و ترقى و تكامل است .\r\n« سالكة فى غير مضمارها » طىّ كننده غير راه آن ميدانى است كه بايد طىّ كنند . « مضمار » از همان « تضمير » است كه قبلا گفتيم براى لاغر و استوار كردن اسب است تا چابك شود و هنگام مسابقه بتواند گوى سبقت را ببرد . مىفرمايند : اين قلوب بر اثر غفلت در غير راه به چابكى قدم برمى دارند .\r\nپل صراط و پرتگاههاى آن\r\n« كَأَنَّ الْمَعْنِىَّ سِوَاهَا ، وَكَأَنَّ الرُّشْدَ فِي اِحْرَازِ دُنْيَاهَا ! وَاعْلَمُوا اَنَّ مَجَازَكُمْ عَلَى الصِّرَاطِ وَمَزَالِقِ دَحْضِهِ ، وَاَهَاوِيلِ زَلَلِهِ ، وَتَارَاتِ اَهْوَالِهِ »\r\n( گويا تكاليف الهى به غير آنها متوجّه است ، و گويا تكامل آنان در گرد آوردن متاع دنياست ! بدانيد كه عبور شما بر پل صراط و لغزشگاههاى هولناك و ترسهاى پياپى آن مىباشد . )\r\n« المعنىّ » از مادّه « عَنَى » به معناى مقصود است . « و كأنّ المعنىّ سواها » يعنى و گويا مقصود انبياء و اولياء از آن همه فرمايشات هدايت غير از اين قلبها بوده است ، « و كأنّ الرّشد فى احراز دنياها » و مثل اين كه رشد و تكامل اينان در به دست آوردن دنياست . « رشد » به معناى ترقى و تكامل است ، « احراز » به معناى تحصيل و به دست آوردن است ، « احراز دنيا » به معناى تحصيل دنياست . اين قلبها خيال كرده اند مقصود از آن همه تبليغات و ارشادات و هدايتها ، تبليغ و ارشاد غير آن قلبهاست ، و خيال كرده اند كه رشد و تكامل در به دست آوردن مال دنياست . همين توهّم و انديشه اى كه اكثر مردم ما دارند ; خيال مىكنند هرچه ثروت بيشتر داشته باشند سعادتمندتر هستند ، در حالى كه سعادت انسان به تقوى است و\r\n","description":"","footnote":"","page_name":" 307 ","page_number":307},
  {"content":"\r\nقرآن شريف نيز فرموده است : ( انّ اكرمكم عند الله اتقاكم ) ( 1 ) گرامى ترين و سعادتمندترين شما نزد خدا باتقواترين شما هستند .\r\n« و اعلموا انّ مجازكم على الصّراط و مزالق دحضه » ، « مجاز » مصدر ميمى است و در اصل « مَجْوَز » بوده است ; يعنى عبورتان بر پل صراط است . كسانى كه مىخواهند به بهشت بروند بايد از روى پل صراط عبور كنند . اين پل بنا به گفته حضرت پل صاف و بى دردسرى نيست ، داراى لغزشگاه و پرتگاه است . « مزالق » جمع « مزلق » به معناى لغزشگاه است ، آن هم نه يكى و دوتا بلكه لغزشگاههاى فراوان ، مثل يك راهى كه پر از دست انداز و پرتگاه است ; « دحض » به معناى لغزش و هلاكت است ; « مزالق دحضه » به معناى پرتگاههاى لغزش اوست . پل صراط داراى لغزشگاههاى زياد است ; در يك لغزشگاه از نماز مىپرسند ، در يك لغزشگاه از روزه ، در لغزشگاه ديگر از حج ، و خلاصه در يك لغزشگاه از حق مردم مىپرسند .\r\n« و اهاويل زلله ، و تارات اهواله » اين پل صراط همان طورى كه داراى لغزشگاه است داراى ترس و وحشت هم هست . « اهاويل » جمع « اهوال » و باز « اهوال » جمع « هول » به معناى ترس و وحشت است . « زلل » به معناى لغزش است ; پل صراط داراى لغزشگاههاى ترسناك است . « تارات » جمع « تارة » به معناى دفعات است . يعنى هولها و ترسهاى پلِ صراط يك دفعه و دو دفعه نيست ، بلكه انسان روى اين پل دفعات زياد و متعدّدى مىترسد و لغزشگاههاى زيادى وجود دارد كه در هر پرتگاه و لغزشگاهى احتمال پرت شدن و لغزيدن و ترس وجود دارد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره حجرات ، آيه 13\r\n","page_name":" 308 ","page_number":308},
  {"content":"\r\nخطبه 83\r\n( درس 106 )\r\nاشاره به اوصاف تقواىِ ايده آل\r\nخداترسى متّقين ايده آل\r\nدورانديشى متّقين ايده آل\r\nفريب نخوردن متّقين\r\nپيش فرستادن توشه\r\nسفارش به تقوى براى چيست ؟\r\nتوصيه به تقوى و دورى از حيله گريهاى شيطان\r\n","description":"","footnote":"","page_name":" 309 ","page_number":309},
  {"content":"\r\n\r\n","description":"","footnote":"","page_name":" 310 ","page_number":310},
  {"content":"\r\nبسم الله الرحمن الرحيم\r\n« فَاتَّقُوا اللهَ تَقِيَّةَ ذِي لُبٍّ شَغَلَ التَّفَكُّرُ قَلْبَهُ ، وَاَنْصَبَ الْخَوْفُ بَدَنَهُ ، وَاَسْهَرَ التَّهَجُّدُ غِرَارَ نَوْمِهِ ، وَاَظْمَأَ الرَّجَاءُ هَوَاجِرَ يَوْمِهِ ، وَظَلَفَ الزُّهْدُ شَهَوَاتِهِ ، وَاَرْجَفَ الذِّكْرُ بِلِسَانِهِ ، وَقَدَّمَ الْخَوْفَ لاِِبَّانِهِ ، وَتَنَكَّبَ الَْمخَالِجُ عَنْ وَضَحِ السَّبِيلِ ، وَسَلَكَ اَقْصَدَ الْمَسَالِكِ اِلَى النَّهْجِ الْمَطْلُوبِ ، وَلَمْ تَفْتِلْهُ فَاتِلاَتُ الْغُرُورِ ، وَلَمْ تَعْمَ عَلَيْهِ مُشْتَبِهَاتُ الاُْمُورِ ، ظَافِراً بِفَرْحَةِ الْبُشْرَى ، وَرَاحَةِ النُّعْمى فِي اَنْعَمِ نَوْمِهِ ، وَآمَنِ يَوْمِهِ ، قَدْ عَبَرَ مَعْبَرَ الْعَاجِلَةِ حَمِيداً ، وَقَدَّمَ زَادَ الاْجِلَةِ سَعِيداً ، وَبَادَرَ مِنْ وَجَل ، وَاَكْمَشَ فِي مَهَل ، وَرَغِبَ فِي طَلَب ، وَذَهَبَ عَنْ هَرَب ، وَرَاقَبَ فِي يَوْمِهِ غَدَهُ ، وَنَظَرَ قَدَماً اَمَامَهُ ، فَكَفَى بِالْجَنَّةِ ثَوَاباً وَنَوَالا ، وَكَفَى بِالنَّارِ عِقَاباً وَوَبَالا ، وَكَفَى بِاللهِ مُنْتَقِماً وَنَصِيراً ، وَكَفَى بِالْكِتَابِ حَجِيجاً وَخَصِيماً ، اُوصيكُمْ بِتَقْوَى اللهِ الَّذِى اَعْذَرَ بِمَا اَنْذَرَ ، وَاحْتَجَّ بِمَا نَهَجَ ، وَحَذَّرَكُمْ عَدُوّاً نَفَذَ فِى الصُّدُورِ خَفِيّاً ، وَنَفَثَ فِى الاْذَانِ نَجِيّاً ، فَاَضَلَّ وَاَرْدَى ، وَوَعَدَ فَمَنَّى ، وَزَيَّنَ سَيِّئَاتِ الْجَرَائِمِ ، وَهَوَّنَ مُوبِقَاتِ الْعَظَائِمِ ، حَتَّى اِذَا اسْتَدْرَجَ قَرِينَتَهُ ، وَاسْتَغْلَقَ رَهِينَتَهُ ، اَنْكَرَ مَا زَيَّنَ ، وَاسْتَعْظَمَ مَا هَوَّنَ ، وَحَذَّرَ مَا اَمَّنَ »\r\nموضوع بحث درسهايى از نهج البلاغه ، خطبه هشتاد و سوّم بود كه معروف به خطبه غرّاء است . سخن حضرت در جلسه قبل در مورد پل صراط و لغزشگاهها و آن هولهايى كه لغزشگاههاى صراط دارد بود . سخن در آن قسمت به پايان رسيد ،\r\n","description":"","footnote":"","page_name":" 311 ","page_number":311},
  {"content":"\r\nولى در اينجا قصد نتيجه گيرى از قسمت قبل را دارند ; مىخواهند بفرمايند : حال كه وضع پس از مرگ و پل صراط اين چنين و آن چنان است ، پس شما بيدار شويد و تقوى به خرج دهيد ، امّا نه هر تقوايى !\r\nحضرت براى تبيين معناى تقواى ايده آل و مورد پسند خود ، يك فردى را در نظر مجسّم نموده و اوصافى را براى او بيان فرموده اند تا اگر خواسته باشيد تقوى به خرج دهيد او را الگو قرار داده و نوع تقواى او را انتخاب كنيد .\r\nاشاره به اوصافِ تقواىِ ايده آل\r\n« فَاتَّقُوا اللهَ تَقِيَّةَ ذِي لُبٍّ شَغَلَ التَّفَكُّرُ قَلْبَهُ »\r\n( پس پرهيزكارى كنيد نوع پرهيزكارىِ كسى كه عاقل است و عقل او قلب وى را به تفكّر وادار نموده است . )\r\nاز اينجا شروع به شمردن اوصافِ متّقىِ ايده آل و واقعى مىكنند . « فاتّقوا الله » پس حال كه وضعيّت عالم پس از مرگ چنين است ، شما اى بندگان خدا خود را از گناهان حفظ نماييد . اين « ف » در ابتداى جمله براى تفريع است ; يعنى پس حال كه چنين است ، حال كه پس از مرگ جسم انسان را در آن قبرِ تنگ و تاريك مىگذارند و به مرور زمان مىپوسد و نابود مىشود ، و روح انسان پس از خارج شدن از بدن در گروِ اعمال است ، و هيچ راه و چاره اى جز رسيدن به مجازات و مكافات ندارد ، پس شما تقوى به خرج دهيد و خود را از گناهان حفظ كنيد .\r\n« تقيّة ذى لبّ » يعنى حفظ كردن صاحبان مغز . تعبير حضرت در اين جمله « ذى لبّ » است نه « ذى عقل » . گر چه « ذى لبّ » را به معناى صاحب عقل گرفته اند ، ولى تعبير به « ذى لبّ » از يك ظرافت و لطافت ديگرى برخوردار است ، مغز دلالت بر درون و داخل دارد و طبعاً « ذى لبّ » به معناى صاحب عقلِ تُودارى است كه هر صاحب عقلى داراى اين خصوصيّت نيست ، همه مردم جهان اجمالا عاقل و\r\n","description":"","footnote":"","page_name":" 312 ","page_number":312},
  {"content":"\r\nصاحبان عقل هستند ، ولى همه آنها عاقلِ تُودار و عميق نيستند ; با توجّه به اين كه خيلى براى حضرت امير ( عليه السلام ) راحت بوده كه به جاى « ذى لبّ » تعبيرِ به « ذى عقل » كنند - امّا در عين حال تعبير به « ذى لبّ » فرموده اند - معلوم مىشود يك چنين تفاوتى وجود دارد .\r\nاز اين كه بگذريم افراد عاقل نيز در پرهيزكارى و تقوى داشتن متفاوت هستند و هر متّقى را نمىتوان الگوى خود قرار داد ، بلكه آن تقوايى صحيح و مورد قبول است كه بر اساس و پايه درستى باشد ; مثلا ابوموساى اشعرى برحسب ظاهر پيرمرد متّقى و ظاهرالصّلاحى بود كه شايد هم به نظر خودش يك مقدّس بود ، در حالى كه تقواى او بر اساس درستى نبود و حتّى در مسائل مهمّ اعتقادى هم لنگ مىزد و به ولىّ خدا حضرت اميرالمؤمنين ( عليه السلام ) خرده مىگرفت و در برخى موارد هم عليهِ آن حضرت كارشكنى مىكرد .\r\nچنين افرادى نمىتوانند الگوى تقوايىِ ديگران قرار گيرند ، حضرت على ( عليه السلام ) هم به همين دليل براى يك فرد متّقى ايده آل اوصافى را برشمرده كه اوّلين آنها « ذى لبّ شغل التّفكّر قلبه » است ; يعنى آن فرد داراى مغزى است كه قلب خود را به تفكّر مشغول كرده باشد . فكر كردن در آفاق و انفس از اهميّت خاصّى برخوردار است . يك لحظه فكر كردن چه بسا مسير زندگى انسان را تغيير مىدهد و انسان را به انسانيّت واقعى و سعادت مىرساند . و آن متّقى كه دائم در انديشه و تفكّر است ، تقواىِ او نيز بر اساس و پايه صحيحى استوار است .\r\nنكته ظريف ديگرى كه در اين جمله حضرت وجود دارد اين است كه حضرت « تفكّر » را از باب تفعّل كه به معناى توغّل در مبدأ است آورد تا بر تقوايى كه از حقيقت و استحكام بيشترى برخوردار است دلالت داشته باشد ; مثلا اگر گفتيم فلانى « تفقُّه » نموده به اين معناست كه او توغّل در فقه كرده و در كنه فقه فرو رفته است . پس اينجا هم كه مىگوييم : « شغل التفكّر قلبه » به اين معناست كه\r\n","description":"","footnote":"","page_name":" 313 ","page_number":313},
  {"content":"\r\nقلب او متوغّل در فكر است ، يعنى در فكر فرو رفته ، نه اين كه فكر را به خود بسته باشد .\r\nخداترسىِ متّقينِ ايده آل\r\n« وَاَنْصَبَ الْخَوْفُ بَدَنَهُ »\r\n( و ترس بدن او را خسته و رنجور نموده است . )\r\n« اَنْصَبَ » به معناى « اَتْعَبَ » و عطف بر « شَغَلَ » در جمله قبل مىباشد و در اصل « و تقيّة ذى لبّ انصب الخوف بدنه » است ; يعنى پرهيزكارى كنيد نوع پرهيزكارى كسى كه ترس بدن او را خسته و رنجور نموده است . مقصود از خوف و ترسى كه حضرت فرموده ، خوف از خدا ، خوف از عذاب خدا ، خوف از حساب و كتاب روز قيامت و خوف از لغزشگاههاى پل صراط است ، او هميشه مىترسد و طبيعى است كه چنين فردى هيچ وقت آرام و قرار ندارد و گوشتهاى بدنش از خوف خدا ذوب مىشود . درست بر خلاف كسى كه نسبت به آخرت بى خيال است ، خوب چنين فردى هرچند هم تقويت نكند فربه و چاق مىشود ، ولى متّقىِ خائف از قيامت بدنش لاغر و رنجور مىشود .\r\n« وَاَسْهَرَ التَّهَجُّدُ غِرَارَ نَوْمِهِ »\r\n( و عبادت و بندگى او در شب ، خواب اندك را از او گرفته است . )\r\nصفت ديگر اين مردى كه الگوى تقواست اين است كه علاقه به عبادت در شب ، خواب را از او گرفته و شبها نيز بيدارى مىكشد و به عبادت خدا مشغول است . « اسهر » به معناى بيدارى در شب است ; « تهجّد » از مادّه « هجد » و از لغات اضداد است ، يعنى هم به معناى خواب و هم به معناى بيدارى است ; « غرار » به معناى كم ، و « غرار نومه » از باب اضافه صفت به موصوف است ، يعنى خواب كم او . مقصود اين كه يكى از صفات اين شخص اين است كه علاقه به عبادت در شب و علاقه به\r\n","description":"","footnote":"","page_name":" 314 ","page_number":314},
  {"content":"\r\nخواندن نماز شب همين خواب كمى را هم كه دارد از او مىگيرد .\r\nدورانديشى متّقين ايده آل\r\n« وَاَظْمَأَ الرَّجَاءُ هَوَاجِرَ يَوْمِهِ »\r\n( و اميد به رحمت پروردگار او را در وسط روز تشنه نگه مىدارد . )\r\n« هواجر » جمع « هاجرة » به معناى گرماى روزهاى داغ است ، « اظمأ » از مادّه « ظمأ » به معناى تشنگى است . معناى جمله اين است كه او بر اثر اميدى كه به رحمت خداوند دارد ، در آن داغى روزهاى داغ روزه مىگيرد و تشنگى مىخورد . در اين جمله مجاز در اسناد به كار رفته است ، براى اين كه آن حضرت متعلق تشنگى را گرماى روزِ او قرار داده و فرموده اند : اميدوارى او به خداوند گرمى روزش را تشنه مىكند ، در صورتى كه گرماى روز تشنه نمىشود ، بلكه آن شخص در گرماى روز تشنه مىشود ، پس در اين جمله به علاقه حال و محل اسناد تشنگى به روز داده شده و مقصود تشنگى آن شخص در روز است .\r\n« وَظَلَفَ الزُّهْدُ شَهَوَاتِهِ »\r\n( و بى علاقه بودن به دنيا خواهشهاى نفسانى را از او باز داشته است . )\r\n« ظلف » به معناى « منع » است . « زهد » يعنى بى رغبتى به دنيا ، يعنى بى توجّهى به امور دنيوى . « شهوات » جمع « شهوت » به معناى تمايلات و خواسته هاى مربوط به دنياست . مقصود حضرت اين است كه تقواى كسى را پيشه كنيد كه بى رغبتى او نسبت به دنيا وى را از خواسته ها و تمايلات نفسانى باز دارد و منع نمايد ; نسبت به دنيا بى رغبت است و وقت خود را صرف عبادت خدا و خدمت به خلق مىكند .\r\n« وَاَرْجَفَ الذِّكْرُ بِلِسَانِهِ »\r\n( و ذكر خدا بر زبان او جريان دارد . )\r\nاين ششمين صفتى است كه حضرت على ( عليه السلام ) براى الگوىِ تقوى و پرهيزكارى\r\n","description":"","footnote":"","page_name":" 315 ","page_number":315},
  {"content":"\r\nبيان فرموده . در نسخه عبده كه پيش ماست « اَرْجَفَ » است ولى در بعضى از نسخه هاى نهج البلاغه « اَوْجَف » ذكر شده است . اگر « ارجف » باشد به معناى حركت ، زلزله و لرزش است ; روى اين فرض معناى جمله اين است كه : ذكر گفتن زبان او را به حركت در آورده است ، يعنى هميشه زبان او به ذكر خدا جارى است . ولى اگر « اوجف » باشد به معناى « اسرع » است ; يعنى ذكر خدا با سرعت به زبان او جارى است ، يعنى ذكر خدا به سرعت در آورده است زبان او را .\r\n« وَقَدَّمَ الْخَوْفَ لاِِبَّانِهِ »\r\n( و پيش فرستاده ترس از خدا و گناهان را براى در امان بودنِ روزِ قيامت . )\r\nنسخه هاى نهج البلاغه در كلمه « لاِِبَّانِهِ » اختلاف دارند ; بعضى ها همين « ابّانه » دارند كه به معناى اوّلِ وقت است ، روى اين فرض معناى جمله اين است كه چنين فردى ترس را براى اوّل وقت خود پيش فرستاده است ; انسان بايد براى آن روزِ پنجاه هزار سال ( 1 ) كه آن همه خوف و وحشت دارد بترسد ، و اين مرد از همين حالا براى آن روز مىترسد . ولى در بعضى از نسخه هاى ديگر « لاَِمَانِهِ » ذكر شده كه به معناى اَمان است ، معنا روى اين فرض اين است كه اين فرد ترس را جلو انداخته براى اين كه روز قيامت در امان باشد .\r\n« وَتَنَكَّبَ الَْمخَالِجَ عَنْ وَضَحِ السَّبِيلِ »\r\n( و از كوره راههايى كه او را از راه راست باز مىدارد روى گردانده است . )\r\nاين هشتمين صفت الگوى تقوى و پرهيزكارى است . « تنكّب » به معناى « مالَ عنه » است . « عن وضح » را هم متعلّق به « مخالج » بگيريد ، « وضح » از مادّه « وضوح » است به معناى راه روشن ، « مخالج » جمع « مخلج » به معناى كوره راههايى\r\n\r\n","description":"","footnote":"\r\n1 - اشاره است به آيه شريفه چهارم از سوره معارج ( تعرج الملائكة و الرّوح اليه فى يوم كان مقداره خمسين الف سنة ) .\r\n","page_name":" 316 ","page_number":316},
  {"content":"\r\nاست كه در ذهن خلجان مىكند . حال بنابر اين تركيب معناى جمله چنين است : تقواى آن كسى را به خرج دهيد كه از كوره راههايى كه در ذهنش خلجان پيدا مىكند روى مىگرداند و در راه واضح و روشن قدم مىگذارد . راه سعادت واضح و روشن است ، ولى كوره راههاى گمراهى و ضلالت راههايى است كه در ذهن خلجان پيدا مىكند ، و مرد متّقى هميشه راه روشن و واضح را بر كوره راههاى ديگر مقدّم مىدارد . مايل مىشود از كوره راهها به سبيل واضح و راه روشن .\r\n« وَسَلَكَ اَقْصَدَ الْمَسَالِكِ اِلَى النَّهْجِ الْمَطْلُوبِ »\r\n( و براى رسيدن به راه مطلوب در راست ترين راهها سير كرده است . )\r\n« اقصد » افعل تفضيل از مادّه « قصد » به معناى معتدلترين است ، معتدل نقطه مقابل افراط و تفريط است ، يعنى نه آنقدر شور و نه آنقدر بى نمك ، بلكه در حدّ وسط است ; « اقصد المسالك » يعنى راه معتدل و درست نه خشكه مقدّسى و نه بى دينى . « نهج » به معناى راه واضح و شاهراه است ، و « نهج المطلوب » يعنى راه مقصود و راهى كه مدّنظر است . مقصود حضرت از اين جمله اين است كه تقواى كسى را پيشه خود كنيد كه نسبت به راه مطلوب معتدلترين راه را انتخاب كرده باشد ، نه آن چنان كه در افراط كارى همچون ابوموساى اشعرى راه خشكه مقدّسى را پيش گرفته و از راه حق منحرف گشته ، و نه آن چنان تفريط كارى كه همچون طلحه و زبير و معاويه بى مبالاتى و بى دينى از خود نشان داده و راه كفر را پيش گرفتند ، بلكه راه معتدل يعنى همان راهى كه سلمان ، ابوذر ، مقداد ، حجر بن عدى و . . . انتخاب كرده و در آن قدم گذاشتند و به سعادت ابدى نائل آمدند .\r\nفريب نخوردن متّقين\r\n« وَلَمْ تَفْتِلْهُ فَاتِلاَتُ الْغُرُورِ »\r\n( و فريب خوردن از دنيا كه مانع رستگارى است او را باز نداشته است . )\r\n","description":"","footnote":"","page_name":" 317 ","page_number":317},
  {"content":"\r\n« لم تفتله » به معناى « لم ترده » و « لم تصرفه » مىباشد . « فاتلات » جمع « فاتلة » به معناى گردانندگان و منصرف كنندگان است ، « فاتلات الغرور » يعنى فريب دهنده هاى تمايلات ، يا تمايلات فريب دهنده ، و مقصود از آن چيزهايى است كه جاذبه دارند و انسان را به خود جذب مىكنند . حضرت امير ( عليه السلام ) در اين جمله فرموده اند : كسى را الگوى تقوايىِ خود قرار دهيد كه جاذبه هاى فريب دهنده او را از حركت در راه مستقيم خدا برنگرداند و او را از حق منصرف نكند .\r\nآنهايى كه بى اعتنا به دنيا هستند ، آنهايى كه نسبت به دنيا زهد مىورزند ، و آنهايى كه به دنيا و متاع آن به نظر آلى و وسيله بودن نگاه مىكنند ، فريب زر و زيور دنيا را نمىخورند و از راه مستقيم الهى بيرون نمىروند .\r\n« وَلَمْ تَعْمَ عَلَيْهِ مُشْتَبِهَاتُ الاُْمُورِ ، ظَافِراً بِفَرْحَةِ الْبُشْرَى ، وَرَاحَةِ النُّعْمى فِي اَنْعَمِ نَوْمِهِ ، وَآمَنِ يَوْمِهِ ، قَدْ عَبَرَ مَعْبَرَ الْعَاجِلَةِ حَمِيداً »\r\n( و مشتبهات بر او پنهان نيست ، دست يافته است به مژده هاى شادى و زندگى و آسايش در آسوده ترين خوابها ، و ايمن ترين روز ، در حالى كه از گذرگاه دنيا به طرز پسنديده گذشته است . )\r\n« تَعْمَ » از مادّه « عمى » به معناى كورى است . « لم تعم عليه مشتبهات الامور » يعنى فردى را الگوى تقواى خود قرار دهيد كه امور شبهه ناك را مىبيند و به غلط و اشتباه نمىافتد ، « ظافراً بفرحة البشرى و راحة النّعمى » چنين فردى به بشارتهاى خوشحال كننده و زندگى آسوده دست يافته است . « مشتبهات الامور » از باب اضافه صفت به موصوف است ، يعنى « امور مشتبهه » . « ظافر » از مادّه « ظفر » به معناى پيروزى است . خلاصه چنين فردى وقتى به بشارتهاى قرآنى برمى خورد كه وعده بهشت و آسايش در آن داده شده ، شادمان گشته و احساس پيروزى نموده « فى انعم نومه ، و آمن يومه » در راحت ترين خوابهايش و ايمن ترين روزهايش ، « قد عبر معبر العاجلة حميداً » اين فرد عبور كرده است از محل عبور اين دنيا به خوبى و نيكى .\r\nگفتيم كه جهنّم باطن همين دنياست و پل صراط هم باطن همين راهى است كه\r\n","description":"","footnote":"","page_name":" 318 ","page_number":318},
  {"content":"\r\nشما در دنيا برگزيده ايد ; اگر به زر و زيور و پست و مقام اين دنيا دل بسته شديد در قيامت در جهنّم هستيد ، براى اين كه در دنيا دل به جهنّم دنيا بستيد ; و اگر در دنيا به سادگى از تمايلات دنيايى گذشتيد و راه حق را انتخاب كرديد ، در آخرت هم به سادگى از روى پل صراط مىگذريد و به بهشت مىرويد . صراط دنيا شناخت امام واجب الاطاعة و پيروى از اوست ، حال اگر كسى اين محلِّ عبور را به راحتى دريافت كرد ، در جهنّم دنيا نيفتاده و به بهشت مىرود ، ولى اگر راه را نشناخت و يا اطاعت نكرد ، در قيامت نمىتواند از روى پل عبور كند .\r\nپيش فرستادن توشه\r\n« وَقَدَّمَ زَادَ الاْجِلَةِ سَعِيداً ، وَبَادَرَ مِنْ وَجَل ، وَاَكْمَشَ فِي مَهَل ، وَرَغِبَ فِي طَلَب ، وَذَهَبَ عَنْ هَرَب ، وَرَاقَبَ فِي يَوْمِهِ غَدَهُ ، وَنَظَرَ قَدَماً اَمَامَهُ »\r\n( و توشه آخرت را پيش فرستاده و خوشبخت گرديده ، و از ترس خدا در راه حق شتاب كرده ، و در مهلتى كه در دنيا به او داده اند براى عبادت سرعت گرفته ، و با رغبت در طلب خشنودى خدا برآمده ، و براى گريختن از عذاب خدا به راه حق رفته ، و امروز مراقب فرداى خود بوده است ، و آينده خويش را به دقّت مىنگرد . )\r\nاين عبارات چند صفت از اوصاف الگوى تقوى را برشمرده است ; يكى اين كه « و قدّم زاد الاْجلة سعيداً » پيش فرستاده است توشه قيامت خود را - در نسخه نهج البلاغه عبده كه نزد ماست « ذات الاْجلة » ضبط شده و غلط است و « زاد الاْجلة » صحيح است - پس يكى از اوصاف الگوى تقوى اين است كه توشه قيامت خود را پيش فرستاده « سعيداً » در حالى كه خوشبخت است .\r\n« و بادر من وجل » و از روى ترس مبادرت به رفتن به طرف آخرت مىكند .\r\n« و اكمش فى مهل » و با اين كه در دنيا يك مهلت مثلا شصت هفتاد ساله دارد ، امّا براى رفتن به طرف آخرت سرعت مىگيرد . « اكمش » به معناى « اسرع » است ، « مهل » هم از مادّه « مهلت » است ; يعنى با مهلتى كه دارند سرعت مىورزند .\r\n","description":"","footnote":"","page_name":" 319 ","page_number":319},
  {"content":"\r\n« و رغب فى طلب » ديگر اين كه در طلب چيزى كه براى آخرت آنان نافع است رغبت دارند ; مثلا مىدانند نماز شب به صلاح آخرت آنهاست در طلب آن رغبت نشان مىدهند ، خواب را رها مىكنند و نماز شب را بر خواب ترجيح مىدهند .\r\n« و ذهب عن هرب » صفت ديگرشان اين است كه : رفتن آنها از روى فرار است ; در عين حال كه در طلب خير رغبت دارند در حال فرار از دنيا هم هستند ، مقصود اين است كه آماده رفتن هستند ، با اين كه زنده هستند و در اين دنيا سكونت دارند در طلب كار خيرند و به عبادت و اطاعت خدا مىپردازند و از مظاهر دنيا فرار مىكنند .\r\n« و راقب فى يومه غده » در امروزشان مراقبت فردا را مىكنند ; در عين حال كه مشغول گذراندن امور امروزند ، به فكر فرداى قيامت خود نيز هستند ، اين طور نيستند كه از فرداى قيامت غفلت كنند و فقط به فكر امور دنياى خود باشند .\r\n« و نظر قدماً امامه » ، در كلمه « قَدَماً » دو وجه ديگر « قُدُماً و قُدْماً » نيز جايز است و هر سه تعبير به يك معناست ; در معناى آن هم دو احتمال وجود دارد : يكى اين كه « قدماً » به معناىِ گامِ فارسى خودمان باشد ، يعنى و قدم و گام جلوى خود را نگاه مىكند ، البتّه اين معنا كنايه از اين است كه توجّهش به آينده خود مىباشد و مقصود از آينده هم قيامت است . احتمال دوّم اين است كه « قدماً » به معناى مقدّم باشد ، آن وقت « و نظر قدماً امامه » به اين معناست كه وقتى خواسته باشد چيزى را براى آخرت خود مقدّم بدارد ، خوب آن را نگاه مىكند و در آن دقّت مىكند كه آيا چيز مفيدى است يا مايه عذاب و اذيّت اوست .\r\nسفارش به تقوى براى چيست ؟\r\n« فَكَفَى بِالْجَنَّةِ ثَوَاباً وَنَوَالا ، وَكَفَى بِالنَّارِ عِقَاباً وَوَبَالا ، وَكَفَى باللهِ مُنْتَقِماً وَنَصِيراً ، وَكَفَى بِالْكِتَابِ حَجِيجاً وَخَصِيماً »\r\n( پس بهشت به عنوان ثواب و بخشش ، و دوزخ به عنوان عقاب و و بال براى آنها كافى است ، و كافى است كه خداوند انتقام كشد و يارى دهد ، و قرآن احتجاج نموده دشمن گردد . )\r\n","description":"","footnote":"","page_name":" 320 ","page_number":320},
  {"content":"\r\n« فكفى بالجنّة ثواباً و نوالا » براى چنين انسانى بهشت كافى است كه ثواب اعمال او باشد . « ثواب » به معناى جزاى عمل است ، اصلِ لغتِ « ثاب » و « ثَوَبَ » به معناى « رَجَعَ » است و مقصود از آن برگشت عمل مىباشد ، پس روى اين حساب جهنّم هم ثواب عمل است چون برگشت عمل است ; منتها معمولا در برگشتِ اعمالِ نيكو تعبير به ثواب ، و در برگشت اعمال زشت و گناه تعبير به عذاب و عقاب مىكنند . « نوال » به معناى عطيّه و عطا مىباشد . « و كفى بالنّار عقاباً و و بالا » و براى انسانهاى گناهكار كافى است كه جهنّم عقاب و وسيله گرفتارى آنان مىباشد .\r\n« و كفى بالله منتقماً و نصيراً » و كافى است كه خدا انتقام گيرنده از گناهكاران ، و نصير و ياور نيكوكاران باشد . در اين جمله يك لَفّ و نشرِ مُشوّش به كار رفته است ; زيرا از دو جمله قبل اوّل را براى اهل بهشت و نيكان ، و دوّم را براى اهل جهنّم و گناهكاران قرار داده ، و در اين جمله « منتقماً » را كه براى گناهكاران است در اوّل ، و « نصيراً » را كه براى نيكوكاران است بعد از آن قرار داده اند ، كه از آن در اصطلاح به لفّ و نشرِ مشوّش تعبير مىشود .\r\n« و كفى بالكتاب حجيجاً و خصيماً » و كفايت مىكند كه در روز قيامت قرآن احتجاج كند و خصم باشد براى تباهكاران و از آنها بازخواست كند .\r\nتوصيه به تقوى و دورى از حيله گريهاى شيطان\r\n« اُوصيكُمْ بِتَقْوَى اللهِ الَّذِى اَعْذَرَ بِمَا اَنْذَرَ ، وَاحْتَجَّ بِمَا نَهَجَ ، وَحَذَّرَكُمْ عَدُوّاً نَفَذَ فِى الصُّدُورِ خَفِيّاً ، وَنَفَثَ فِى الاْذَانِ نَجِيّاً »\r\n( سفارش من به شما پرهيزكارى و ترس از خدايى است كه به وسيله آنچه ترسانده جاى عذر باقى نگذاشته ، و به راهى كه آشكار نموده حجّت را تمام كرده است ، و شما را از دشمنى كه در سينه ها نفوذ كرده و دشمنى كه در گوشها سخن مىگويد ترسانده است . )\r\nحضرت مجدّداً شروع به توصيه و سفارش به تقوى و پرهيزكارى نموده ،\r\n","description":"","footnote":"","page_name":" 321 ","page_number":321},
  {"content":"\r\nپرهيزكارى خدايى كه « اعذر بما انذر » با پيغمبر فرستادنش راه عذرتراشى را بر بندگان بسته است . همين كه پيغمبر ترساننده فرستاده و راه را به بندگان نشان داده ، راه عذرتراشى بر بندگان بسته شده و كسى نمىتواند عذر بياورد كه من نمىدانستم .\r\n« و احتجّ بما نهج » و بترسيد از خدايى كه به روشن نمودن راه بر شما احتجاج نموده و جاى ابهامى نگذاشته است . « نَهَجَ » هم لازم استعمال شده و هم متعدّى ; لازم به معناى وضوح است ، يعنى خودش واضح شده ; و معناى متعدّى آن « اَوْضَحَ » است ; يعنى خداوند راه را واضح كرده و آن را آشكار ساخته است .\r\n« و حذّركم عدوّاً نفذ فى الصّدور خفيّاً » و بترسيد از خدايى كه شما را از دشمنى كه در سينه هايتان به طور مخفيانه نفوذ كرده ترسانده است . مقصود از « عدوّ » شيطان است ، شيطان رانده شده درگاه خداست ، او با بنى آدم دشمنىِ ديرينه دارد و به طور مخفيانه در سينه هاى بنى آدم نفوذ مىكند .\r\nخداوند تبارك و تعالى عتاب و تهديد شيطان را در قرآن شريف نقل فرموده كه گفته است : ( فبما اغويتنى لاقعدنّ لهم صراطك المستقيم ، ثمّ لآتينّهم من بين ايديهم و من خلفهم و عن ايمانهم و عن شمائلهم و لاتجد اكثرهم شاكرين ) ( 1 ) چون مرا گمراه كردى من نيز بندگان تو را از راه راست تو منحرف مىكنم ، سرِ راه آنان مىنشينم و آنگاه از پيش رو و از پشت سر و از سمت راست و چپ آنها را محاصره و به آنها حمله مىكنم ، به گونه اى كه بيشترين آنها را شكرگزار نمىيابى . اين سخن شيطان است كه : ( لاغوينّهم اجمعين ، الاّ عبادك منهم المخلصين ) ( 2 ) حتماً آنها ( بندگان ) را گمراه مىكنم مگر آن بندگانى كه خالص شده هستند .\r\n\r\n","description":"","footnote":"\r\n1 - سوره اعراف ، آيات 16 و 17\r\n2 - سوره ص ، آيات 82 و 83\r\n","page_name":" 322 ","page_number":322},
  {"content":"\r\nبه هرحال شيطان دشمن ديرينه بشر است و براى اغوا و گمراهى آنان قسم ياد كرده است ، خداوند هم بندگان خود را از كيدهاى شيطان برحذر داشته و از اين جهت هم اتمام حجّت فرموده است .\r\nو بعد فرموده است : « و نفث فى الآذان نجيّاً » . « نفث » به معناى فُوتى است كه همراه آن كمى آب دهان است ، « نجيّاً » از مادّه « نجوى » است ; يعنى با نجوا در گوشها فوت آبدار مىكند . اين جمله كنايه از اين است كه شيطان در گوشهاى شما القائاتى مىكند ، اين القائات خيلى مخفيانه است و با دقّت و توجّه معلوم مىشود .\r\n« فَاَضَلَّ وَاَرْدَى ، وَوَعَدَ فَمَنَّى ، وَزَيَّنَ سَيِّئَاتِ الْجَرَائِمِ ، وَهَوَّنَ مُوبِقَاتِ الْعَظَائِمِ »\r\n( پس گمراه كرده و تباه مىسازد ، وعده داده و آرزومند مىگرداند ، جرمهاى بد را آرايش مىدهد ، و گناهان بزرگ را ناچيز جلوه مىدهد . )\r\nحضرت امير ( عليه السلام ) در مقام بيان اوصاف شيطان هستند ، فرمودند : « نفذ فى الصّدور خفيّاً ، و نفث فى الآذان نجيّاً » مخفيانه در سينه ها نفوذ مىكند ، و به طور نجوا در گوشها القائات مىكند ; صفات ديگر هم اين است كه : « فاضلّ و اردى » گمراه كرده و بر اثر گمراهى آنان را هلاك كرده است . « و وعد فمنّى » به مردم وعده مىدهد و آرزوهاى دور و دراز را به آنها القا مىكند . اين كلام حضرت اشاره به اين آيه است كه فرموده : ( يعدهم و يمنّيهم و ما يعدهم الشّيطان الاّ غروراً ) ( 1 ) شيطان انسان را وعده هاى بسيار مىدهد و آرزومند مىگرداند ، ولى وعده هاى شيطان جز فريب و نااميدى چيز ديگر نيست .\r\n« و زيّن سيّئات الجرائم » صفت ديگر شيطان اين كه جرائم بد را زينت مىدهد . « جرائم » جمع « جريمة » به معناى گناهان است ، « سيّئات » هم جمع « سيّئة » به معناى زشت و بد است . كار شيطان اين است كه كارهاى زشت و ناپسند را در نظر پيروان\r\n\r\n","description":"","footnote":"\r\n1 - سوره نساء ، آيه 120\r\n","page_name":" 323 ","page_number":323},
  {"content":"\r\nخود زيبا جلوه مىدهد . « سيّئات الجرائم » اضافه صفت به موصوف است .\r\n« و هوّن موبقات العظائم » ، « موبقات » جمع « موبقة » ، و « عظائم » جمع « عظيمة » و از باب اضافه صفت به موصوف است ; يعنى صفت ديگر شيطان اين است كه گناهان بزرگ و پراهميّت را در نظر پيروان خود سبك و بى اهميّت جلوه مىدهد .\r\n« حَتَّى اِذَا اسْتَدْرَجَ قَرِينَتَهُ ، وَاسْتَغْلَقَ رَهِينَتَهُ ، اَنْكَرَ مَا زَيَّنَ ، وَاسْتَعْظَمَ مَا هَوَّنَ ، وَحَذَّرَ مَا اَمَّنَ »\r\n( تا هنگامى كه بتدريج پيروان خود را فريب داد ، و مانند گروگان در قيد بندگى خود درآورد ، آنگاه آنچه را زينت داده بود انكار مىكند ، و آنچه را آسان جلوه داده بود بزرگ مىشمرد ، و آنچه را ايمن نشان داده بود از آن مىترساند . )\r\nبسا لحظه اوّل سخن و القاى شيطان در انسان اثر نكند ، ولى او آنقدر القا مىكند و آنقدر كنار گوش انسان وز وز مىكند « حتّى اذا استدرج قرينته » تا اين كه بتدريج قرين خود را فريب مىدهد . « قرينة » از « قرن » به معناى مقارن است و مؤنث بودن آن به اعتبار نفس است ; يعنى تا اين كه آن نفس مقارن خود را فريب مىدهد . « و استغلق رهينته » و گير مىاندازد گروگان خود را . در اين صورت ما گروگان شيطان مىشويم و در دام او گير مىافتيم .\r\n« انكر ما زيّن » انكار كرد آنچه را قبلا زينت داده « و استعظم ما هوّن » و بزرگ شمرد آنچه را قبلا كوچك شمرده بود « و حذّر ما امّن » و ترساند از آنچه قبلا آن را مورد امن قرار داده بود .\r\nوالسّلام عليكم و رحمة الله و بركاته\r\n","description":"","footnote":"","page_name":" 324 ","page_number":324},
  {"content":"\r\nخطبه 83\r\n( درس 107 )\r\nمراحل خلقت انسان\r\nعطيّه هاى خداوند به انسان\r\nگريزپايى و بى اعتنايى انسان\r\nگمراهى و نادانى انسان تا هنگام مرگ\r\nمرحله پس از مرگ\r\nانسان در جهانِ پس از مرگ\r\n","description":"","footnote":"","page_name":" 325 ","page_number":325},
  {"content":"\r\n\r\n","description":"","footnote":"","page_name":" 326 ","page_number":326},
  {"content":"\r\nبسم الله الرحمن الرحيم\r\nو منها فى صفة خلق الانسان :\r\n« اَمْ هَذَا الَّذِى اَنْشَأَهُ فِى ظُلُمَاتِ الاَْرْحَامِ ، وَشُغُفِ الاَْسْتَارِ ، نُطْفَةً دِهَاقاً ، وَعَلَقَةً مُحَاقاً ، وَجَنِيناً وَرَاضِعاً ، وَوَلِيداً وَيَافِعاً ، ثُمَّ مَنَحَهُ قَلْباً حَافِظاً ، وَلِسَاناً لاَفِظَاً ، وَبَصَراً لاَحِظاً ، لِيَفْهَمَ مُعْتَبِراً ، وَيُقَصِّرَ مُزْدَجِراً ، حَتَّى اِذَا قَامَ اعْتِدَالُهُ ، وَاسْتَوَى مِثَالُهُ ، نَفَرَ مُسْتَكْبِراً ، وَخَبَطَ سَادِراً ، مَاتِحاً فِى غَرْبِ هَوَاهُ ، كَادِحاً سَعْياً لِدُنْيَاهُ ، فِى لَذَّاتِ طَرَبِهِ ، وَبَدَوَاتِ اَرَبِهِ ، لاَيَحْتَسِبُ رَزِيَّةً ، وَلاَيَخْشَعُ تَقِيَّةً ، فَمَاتَ فِى فِتْنَتِهِ غَرِيراً ، وَعَاشَ فِى هَفْوَتِهِ يَسِيراً ، لَمْ يُفِدْ عِوَضاً ، وَلَمْ يَقْضِ مُفْتَرَضاً ، دَهِمَتْهُ فَجَعَاتُ الْمَنِيَّةِ فِى غُبَّرِ جِمَاحِهِ ، وَسَنَنِ مِرَاحِهِ ، فَظَلَّ سَادِراً ، وَبَاتَ سَاهِراً ، فِى غَمَرَاتِ الاْلاَمِ ، وَطَوَارِقِ الاَْوْجَاعِ وَالاَْسْقَامِ بَيْنَ اَخ شَقِيق ، وَوَالِد شَفِيق ، وَدَاعِيَة بِالْوَيْلِ جَزَعاً ، وَلاَدِمَة لِلصَّدْرِ قَلَقاً ، وَالْمَرْءُ فِى سَكْرَة مُلْهِيَة ، وَغَمْرَة كَارِثَة ، وَاَنَّة مُوجِعَة ، وَجَذْبَة مُكْرِبَة ، وَسَوْقَة مُتْعِبَة ، ثُمَّ اُدْرِجَ فِى اَكْفَانِهِ مُبْلِساً ، وَجُذِبَ مُنْقَاداً سَلِساً ، ثُمَّ اُلْقِىَ عَلَى الاَْعْوَادِ رَجِيعَ وَصَب ، وَنِضْوَ سَقَم ، تَحْمِلُهُ حَفَدَةُ الْوِلْدَانِ ، وَحَشَدَةُ الاِْخْوَانِ ، اِلَى دَارِ غُرْبَتِهِ ، وَمُنْقَطَعِ زَوْرَتِهِ حتَّى اِذَا انْصَرَفَ الْمُشَيِّعُ ، وَرَجَعَ الْمُتَفَجِّعُ ، اُقْعِدَ فِى حُفْرَتِهِ نَجِيّاً لِبَهْتَةِ السُّؤالِ ، وَعَثْرَةِ الاِْمْتِحَانِ »\r\nموضوع بحث درسهايى از نهج البلاغه ، خطبه هشتاد و سوّم معروف به خطبه غرّاء بود . به اين عنوان از مرحوم سيّد رسيده ايم كه گفته است : « و منها فى صفة\r\n","description":"","footnote":"","page_name":" 327 ","page_number":327},
  {"content":"\r\nخلق الانسان » يعنى بعضى از مطالب اين خطبه در توصيف خلقت انسان است ، مقصود اين است كه از اين پس مطالبى را پيرامون خلقت انسان ايراد فرموده است . البته از اين عنوان مرحوم سيّد معلوم مىشود كه اين خطبه نيز به سرنوشت ساير خطبه ها گرفتار شده و مقدارى از آن تقطيع و حذف گرديده است . به هرحال حضرت در اين باره فرموده اند :\r\nمراحل خلقت انسان\r\n« اَمْ هَذَا الَّذِى اَنْشَأَهُ فِى ظُلُمَاتِ الاَْرْحَامِ ، وَشُغُفِ الاَْسْتَارِ ، نُطْفَةً دِهَاقاً ، وَعَلَقَةً مُحَاقاً ، وَجَنِيناً وَرَاضِعاً ، وَوَلِيداً وَيَافِعاً »\r\n( بلكه شما را به چگونگى خلقت انسان يادآورى نمايم كه خدا او را در تاريكى رحمها و غلافهاى پرده ها بيافريد ، نطفه ريخته شده و خون بسته شده پنهان ، پس بچه اى گشت و سپس شيرخواره شد ، و از شير گرفته شد تا به سن احتلام و بلوغ رسيد . )\r\n« انشأ » به معناى « اوجد » است . « ظلمات » جمع « ظلمة » است ، و « ظلمات الارحام » يعنى تاريكى هاى رحمها . « ام هذا الّذى انشأه فى ظلمات الارحام » يعنى بلكه اين انسانى كه خداوند او را در تاريكى هاى رحمها ايجاد فرموده است . « و شغف الاستار » ، اصل واژه « شُغُف » جمع « شَغاف » است ، « شغاف » به معناى آن پرده اى است كه مانند غلاف دور قلب را احاطه كرده است ، بعد به هر پرده اى كه مانند غلاف دور چيزى را احاطه كرده باشد نيز « شغاف » گفته اند كه از جمله آنها پرده اى است كه دور جنين را احاطه كرده است . پس « شغف الاستار » غلافهاى ساتر و پوشاننده هستند .\r\nظاهراً كلام حضرت على ( عليه السلام ) اشاره به آيه شريفه اى است كه خلقت انسان را\r\n","description":"","footnote":"","page_name":" 328 ","page_number":328},
  {"content":"\r\n( فى ظلمات ثلاث ) ( 1 ) در تاريكى هاى سه گانه معرّفى كرده است ; بچّه اى كه در رحم است در سه پرده و غلاف قرار دارد كه از آنها به تاريكى ها تعبير شده است ; يكى از آنها پرده اطراف بچه ( بچه دان ) است ، اين پرده مانند غلاف بچه را احاطه كرده است ، تاريكى ديگر خود رحم است كه بچه با آن پرده اطراف او را در خود جا داده ، و تاريكى سوّم هم پوست شكم مادر است كه بر همه آنها احاطه دارد . بنابراين جنين در سه غلاف قرار دارد و از اين جهت از آنها تعبير به تاريكى هاى سه گانه شده است كه حضرت از آن به « شغف الاستار » غلافهاى حفظ كننده و ساتر تعبير فرموده اند .\r\n« نطفةً دهاقاً » ، ممكن است مقصود از « دهاق » « مدهوق » باشد ، « دهاق » به معناى ريختن باسرعت است و نطفه هم به اين دليل كه باسرعت ريخته مىشود از آن تعبير به « نطفة دهاقاً » كرده اند ; يعنى آب خالصى كه باسرعت ريخته شده است . « دهاقاً » به معناى پُر هم آمده است و ممكن است معنايش اين باشد كه نطفه اى كه پر از ژنها و سلولهاى مختلف است ، و اين جمله حضرت احتمالا اشاره به آيه شريفه سوره دهر است كه فرموده : ( انّا خلقنا الانسان من نطفة امشاج ) ( 2 ) . « امشاج » جمع « مشج ، مشيج » و به معناى مخلوط است . بنابراين ممكن است مقصود حضرت على از « نطفة دهاقاً » همين « نطفة امشاج » باشد كه مخلوط از نطفه زن و مرد است ; اسپرماتوزوئيد از مرد با اُوول از زن با هم تركيب مىشوند و علاوه بر اين تركيب ، در نطفه ژنهاى مختلفى هم وجود دارد كه هر يك خاصيّت بخصوص خود را دارند و همين هم عامل وراثت است كه به وسيله آن خصوصيّاتى از نسلهاى قبل به نسلهاى بعد منتقل مىشود . اين روحيات و غرايزى كه در افراد ديده مىشود مبدأ آن همين ژنها هستند ، گاهى مشاهده مىشود روحيّات و غرايزى از جدّ مادرى به\r\n\r\n","description":"","footnote":"\r\n1 - سوره زمر ، آيه 6\r\n2 - سوره دهر ( انسان ) ، آيه 2\r\n","page_name":" 329 ","page_number":329},
  {"content":"\r\nفرزند نسل بعد منتقل مىشود و گاهى از جدّ پدرى ، گاهى هم دو برادر از يك پدر و مادر داراى غرايز و روحيات مختلفى هستند كه يكى از جدّ پدرى و ديگرى از جدّ مادرى به ارث برده اند . به هرحال سخن حضرت على ( عليه السلام ) در اين است كه انسان از « نطفةً دهاقاً » نطفه ريخته شده يا پُرى كه مختلف و داراى ژنهاى متفاوت است خلق شده .\r\n« و علقة محاقاً » ، حضرت اميرالمؤمنين ( عليه السلام ) دارند در اين جملات مراحل خلقت انسان را بيان مىفرمايند ، مرحله اوّليّه را « نطفة دهاقاً » بيان فرمود ، مرحله بعد اين است كه همان نطفه به صورت علقه درمى آيد ; مرحله اوّل با مرحله دوّم چهل روز فرق دارد ، نطفه ظرف چهل روز به صورت علقه درمى آيد . « محاق » به معناى تاريك و گرفته است ، ماه در سه روزى كه در شعاع خورشيد است و ديده نمىشود از آن تعبير به « محاق » كرده مىشود ; اين علقه هم چون بسته شده و كدر و گرفته است ، به آن محاق گفته مىشود . در اين علقه زمينه دست ، پا ، چشم و ساير اعضاء و جوارح وجود دارد ، امّا فعلا پيدا نيست ، براى اين كه فعلا كدر و تاريك و نامعلوم است .\r\n« و جنيناً و راضعاً » ، به نظر مىآيد حضرت اميرالمؤمنين ( عليه السلام ) مراحل اوّليه انعقاد نطفه تا به صورت جنين شدن را به طور كامل بيان نفرموده اند . قرآن شريف مراحل اوّليه را به اين صورت بيان فرموده است : ( ثمّ خلقنا النّطفة علقة ، فخلقنا العلقة مضغة ، فخلقنا المضغة عظاماً فكسونا العظام لحماً ، ثم انشأناه خلقاً آخر ) ( 1 ) آنگاه نطفه را علقه ، و علقه را گوشت ، و آن گوشت را استخوان ، و سپس بر استخوانها گوشت پوشانيديم ، و پس از آن خلقتى ديگر آفريديم . خلقت ديگر كه با « ثمّ » بيان شده است ، يعنى همين مادّه را از عالم طبيعت بالاتر برديم و به عالم مجرّدات\r\n\r\n","description":"","footnote":"\r\n1 - سوره مؤمنون ، آيه 14\r\n","page_name":" 330 ","page_number":330},
  {"content":"\r\nرسانديم و به آن روح داديم و پس از چهار ماه كه در او روح روان كرديم او را به صورت جنين در آورديم . تاكنون جنين نبود ، يك قطعه خون بسته ، بعد هم يك قطعه گوشت كوبيده شده ، و مرحله بعد به صورت استخوان ، اينها هنوز به عالم تجرّد نرسيده اند ، يك مشت استخوان نرم است ، مرحله بعد روى همين استخوان گوشت كشيده مىشود و روى گوشتها پوست مىرويد . طىّ اين مراحل چهار ماه مىگذرد ، آنگاه يك حالت تجرّد هم پيدا مىكند ، روح پيدا مىكند و از حس و حركت برخوردار مىشود . حضرت امير ( عليه السلام ) ناگهان از علقه بودن به جنين شدن پرداخته و فرموده اند :\r\n« و جنيناً » و بعد از گذراندن مراحلى به صورت « جنين » انسانى پوشيده در رحم شده است . « جنين » طفلى است كه روح در آن پيدا شده و داراى حس و حركت است امّا داخل رحم مادر است ، و تا هنگامى كه در رحم مادر است به اعتبار اين كه پوشيده و مخفى است به آن « جنين » گفته مىشود . « و راضعاً » پس از گذراندن مدّت حمل به دنيا مىآيد و « رضيع » مىشود ، به اين اعتبار كه شيرخواره است .\r\n« و وليداً » و پس از آن وليد مىشود . « وليد » از مادّه « ولد » بر وزن فعيل و به معناى مولود يعنى زاييده شده است ، عرب به كودكى كه متولّد شده تا هنوز به راه نيفتاده « وليد » مىگويد ، و پس از آن با اسمها و اصطلاحات ديگر است . پس يك مرحله ديگرش « وليداً » است و مرحله ديگرِ آن « يافعاً » . « يافع » به معناى « مرتفع » است ، چون اين فرد قدش بلند مىشود و جوان رشيدى مىشود از آن تعبير به « يافع » فرموده اند . البتّه اينجا يك نكته ادبى وجود دارد و آن اين كه : « يافع » بر وزن « فاعل » از ثلاثى مجرّد است در صورتى كه فعل آن از باب افعال « ايفع » مىباشد و طبق قاعده اسم فاعل آن بايد بر وزن فعل مضارع آن باشد كه بر خلاف قاعده بر وزن « فاعل » آمده و فعل ثلاثى مجرّد هم از آن استعمال نشده است .\r\n","description":"","footnote":"","page_name":" 331 ","page_number":331},
  {"content":"\r\nعطيّه هاى خداوند به انسان\r\n« ثُمَّ مَنَحَهُ قَلْباً حَافِظاً ، وَلِسَاناً لاَفِظَاً ، وَبَصَراً لاَحِظاً ، لِيَفْهَمَ مُعْتَبِراً ، وَيُقَصِّرَ مُزْدَجِراً »\r\n( پس او را قلب حفظ كننده ، و زبان گويا ، و چشم بينا عطا فرموده تا بفهمد و عبرت گيرد و از معصيت و نافرمانى خوددارى و دورى نمايد . )\r\n« مَنَحَ » به معناى بخشيدن است . « ثمّ منحه قلباً حافظاً » سپس خدا به او قلبى حفظ كننده بخشيده است ، قلبى كه حفظ كننده مسموعات و مبصرات است ، هر چيزى را كه مىبيند يا مىشنود به حافظه خود مىسپارد ، طعم غذاها و بوى اشياء را حفظ مىكند و هميشه آنها را در حافظه خود دارد . اين كه يك بار صداى فلان شخص را مىشنويم و بعد بدون آن كه او را ببينيم صداى او را مىشناسيم ، به خاطر همين حافظه است . پس خدا به اين انسان نيروى حفظ عطا فرمود . « و لساناً لافظاً » و زبانى عطا فرمود كه گوياست و مىتواند سخن بگويد . « و بصراً لاحظاً » و چشم بينايى به او عطا فرمود . در نسخه عبده كه نزد ماست عبارت « بصراً لاحظاً » وجود ندارد ، در صورتى كه در بعضى نسخه هاى ديگر ذكر شده است .\r\n« ليفهم معتبراً » آن قلب و زبان و چشم را به اين منظور داده تا ديدنى ها را ببينيد ، شنيدنى ها را بشنويد و عبرت بگيريد ، تاريخ گذشتگان را بخوانيد ، آثار گذشتگان را در اطراف و اكناف عالم مشاهده كنيد و عبرت بگيريد . تاريخ گذشتگان براى آيندگان درس است ، قرآن كريم هم به همين منظور تعدادى از داستانهاى عبرت آموز گذشتگان مانند : فرعون ، قارون ، نمرود و . . . را نقل كرده تا خوانندگان از آن عبرت بگيرند .\r\n« و يقصّر مزدجراً » ، فعل « قَصَّرَ » از باب تفعيل با « قَصَرَ » كه ثلاثى مجرّد آن است به يك معنا آمده است . « مُزْدَجِر » اسم فاعل از باب افتعال و مادّه « زَجَرَ » است كه « ت » باب افتعال آن به « د » تبديل شده و به معناى منزجر شدن در مقابل محرّمات\r\n","description":"","footnote":"","page_name":" 332 ","page_number":332},
  {"content":"\r\nخداست . مقصود اين است كه خداوند انسان را جورى آفريده كه هنگام ارتكاب محرّمات كوتاه بيايد و آنها را ترك كند .\r\nگريزپايى و بى اعتنايى انسان\r\n« حَتَّى اِذَا قَامَ اعْتِدَالُهُ ، وَاسْتَوَى مِثَالُهُ ، نَفَرَ مُسْتَكْبِراً ، وَخَبَطَ سَادِراً ، مَاتِحاً فِى غَرْبِ هَوَاهُ ، كَادِحاً سَعْياً لِدُنْيَاهُ ، فِى لَذَّاتِ طَرَبِهِ ، وَبَدَوَاتِ اَرَبِهِ ، لاَيَحْتَسِبُ رَزِيَّةً ، وَلاَيَخْشَعُ تَقِيَّةً »\r\n( همين كه به حدّ اعتدال و كمال رسيد و قامت راست نمود ، متكبرانه از حق رو گردانيد ، و بى پروا در بيراهه گام نهاد ، به دنبال هواهاى درونى خود مىرود ، و خود را براى لذّتهاى طرب آور و خواسته هاى آنى دنيا به رنج و زحمت مىافكند ، نه مصيبتى را پيش بينى مىكند ، و نه پرهيز و خشوعى دارد . )\r\n« حتّى اذا قام اعتداله ، و استوى مثاله » ، « اعتدال » به معناى معتدل و ميانه است ; بين چپ و راست ، بين زشت و زيبا ، بين بلند و كوتاه و . . . را اعتدال مىگويند ، حال جمله « حتّى اذا قام اعتداله » يعنى تا اين كه جسم او به حدّ اعتدال رسيد و يك مرد حسابى شده « و استوى مثاله » و قامتش مستوى شده است . خلاصه تا اين كه يك قد رشيد و نيرومندى پيدا كرده است ، آن وقت حالا كه وقت عبرت گرفتن است ، شروع به سركشى و پرده درى مىكند .\r\n« نَفَرَ » به معناى كوچ كردن است و در اينجا كنايه از فرار كردن از حق و حقيقت است . بلى خداوند او را با اين كيفيّت از نيستى به هستى در آورد ، به او وسائل و ابزار هدايت داد ، ولى به جاى اين كه عبرت بگيرد و سرنوشت گذشتگان درسى براى او باشد و به حق و حقيقت نزديك شود ، « نفر مستكبراً » از حق و حقيقت فرار كرده در حالتى كه استكبار نموده است .\r\n« و خبط سادراً » و راه كج و انحرافى مىرود در حالتى كه به هيچ چيزى اعتنا ندارد . در اين جمله يك تشبيه است ; اسب و شتر تا زمانى كه رم نكرده\r\n","description":"","footnote":"","page_name":" 333 ","page_number":333},
  {"content":"\r\nو سركش و مست نشده اند ، هنگام راه رفتن در يك خط مستقيم راه مىروند ، ولى وقتى سركش شدند هنگام رفتن به اين طرف و آن طرف مىروند و به هيچ راهنمايى توجّه و اعتنا ندارند ، در اين صورت از آن تعبير به « خبط سادراً » مىكنند ، يعنى آن اسب يا شتر در حالتى كه به همه چيز بى اعتناست كج راه مىرود . حضرت در اين جمله يك چنين فردى را كه به همه چيز پشت پا زده و هدايت خدا را به هيچ گرفته ، به اسب يا شتر مست و چموش تشبيه فرموده است . « سادراً » به معناى بى اعتنايى به هر چيز است .\r\n« ماتحاً فى غرب هواه » ، اين جمله هم يك تشبيه است ، كلمات و جملات حضرت اميرالمؤمنين ( عليه السلام ) همه اش تشبيهات و استعارات و كنايات است . « ماتح » از مادّه « متح » به معناى كسى است كه بالاى چاه ايستاده و با طناب و دلو از چاه آب برمى دارد ، « مايح » هم به معنى كسى است كه داخل چاه رفته و از ته چاه آب برمى دارد ; گفته اند فرق ميان « ماتح و مايح » مثل فرق نقطه هاى آنهاست ; يعنى اگر نقطه هاى آن بالاست به معناى آب برداشتن از بالاى چاه است ، و اگر نقطه هاى آن پايين است به معناى آب برداشتن از ته چاه است . « غرب » به معناى دلو بزرگ است ، « فى غرب هواه » يعنى در دلوهاى هواهاى نفسانى او .\r\nدر اين جمله حضرت امير ( عليه السلام ) چنين فردى را به كسى تشبيه كرده اند كه مىخواهد آب بردارد ; همانطور كه آب مورد توجّه و مايه حيات است و انسان طمع زيادى به آن دارد و هنگام رسيدن به آب ظرف بزرگى را از آب پر مىكند ، خواسته هاى شهوانى نيز همين طور است و انسان به كم قانع نيست ، از اين رو پيرو هواى نفس به طالب آب با دلو بزرگ تشبيه شده است . « ماتحاً فى غرب هواه » در حالتى كه دلو بزرگ طمع را در چاه هواى نفس خود فرو برده مشغول كشيدن آب تمايلات نفسانى است .\r\n« كادحاً سعياً لدنياه » ، « كادحاً » از مادّه « كدح » به معناى سعى با زحمت است ،\r\n","description":"","footnote":"","page_name":" 334 ","page_number":334},
  {"content":"\r\n« سعياً » هم مفعول مطلق است براى « كادحاً » ; يعنى در حالتى كه براى دنياى خود تلاش مىكند تلاش كردنى ; مقصود اين است كه چنين فردى به جاى تلاش براى آخرت خود ، نهايت تلاش را براى دنياى خود مىكند .\r\n« فى لذّات طربه » در طربها و لذّتهاى دنيا كوشش مىكند . اين شخص دنيا را براى لذّتها و عيش و نوشهايش مىخواهد . « و بدوات اربه » و آن احتياجات روزانه كه برايش عارض مىشود . « ارب » به معناى احتياج ، و « بدوات » از مادّه « به دو » به معناى ظهور است ; يعنى و در ظاهر شدن احتياجات خود . خلاصه مقصود اين است كه چنين شخصى راه سعادت را گم كرده و همه تلاشهاى خود را صرف لذّتها ، عيش و نوشها و صرف رفع حوايج دنياى خود مىكند .\r\n« لايحتسب رزيّة » حساب نمىكند و احتمال نمىدهد كه ممكن است تصادفى پيش آيد و مصيبتى به او برسد . « و لايخشع تقيّة » و نمىترسد از چيزى كه باعث ترس و وحشت مىشود . غرقِ در دنيا و تمايلات دنياست و هيچ احتمال نمىدهد كه ممكن است در جوانى براى او پيشامدى رخ دهد .\r\nگمراهى و نادانى انسان تا هنگام مرگ\r\n« فَمَاتَ فِى فِتْنَتِهِ غَرِيراً ، وَعَاشَ فِى هَفْوَتِهِ يَسِيراً ، لَمْ يُفِدْ عِوَضاً ، وَلَمْ يَقْضِ مُفْتَرَضاً ، دَهِمَتْهُ فَجَعَاتُ الْمَنِيَّةِ فِى غُبَّرِ جِمَاحِهِ ، وَسَنَنِ مِرَاحِهِ »\r\n( پس در حال فتنه و فريب مُرد ، در حالى كه در لغزش و خطاى خويش اندك زمانى زيسته بود ، و در مقابل نعمت هايى كه خدا به او بخشيده عوض و سودى نبرد ، و آنچه بر او واجب بود به جا نياورد ، و در حالى كه هنوز چموشى ها و خوشى هاى او به پايان نرسيده ناراحتى هاى مرگ او را فرا مىگيرد . )\r\n« فمات فى فتنته غريراً » ، « غرير » فعيل به معناى مفعول است . پس چنين فردى در حالتى كه مغرور است در هنگام آزمايش مىميرد . « و عاش فى هفوته يسيراً » ،\r\n","description":"","footnote":"","page_name":" 335 ","page_number":335},
  {"content":"\r\n« هفوة » به معناى لغزش است ; و در حالتى كه عمر كوتاه خود را در لغزشها سپرى مىكند ; مقصود اين كه ممكن است چنين فردى با وجود اين كه عمر كوتاهى دارد ، امّا بر اثر غفلت از خدا گناهان و لغزشهاى فراوانى داشته باشد .\r\n« لم يفد عوضاً ، و لم يقض مفترضاً » از آن مال و ثروت خدادادى براى خود سود و عوضى برنداشته ، و هيچ يك از واجبات الهى را انجام نداده است . اين ثروت دنيايى كه خدا به انسان مىدهد براى بهره بردارى و استفاده از آن است ، قسمتى از اين ثروت خرج زندگىِ روزانه مىشود ولى بقيّه آن را بايد به آخرت انتقال داد ، اگر چنين كرديم سود و بهره اى از دنيا برده ايم .\r\n« دهمته فجعات المنيّة فى غبّر جماحه ، و سنن مراحه » ، « دَهْم » به معناى فراگرفتن و احاطه كردن است ، « فَجَعات » جمع « فاجعة » به معناى فاجعه ها و مصيبتها مىباشد ، « فجعات المنيّة » يعنى فاجعه ها و مصيبتهاى مرگ . « غُبّر » جمع « غابر » به معناى باقى مانده است ، « جماح » به معناى چموشى است ، « غبّر جماحه » يعنى در باقى مانده چموشى ها . « سنن » به معناى طريقه و روش است ، « مراح » به معناى شدّت خوشحالى است . معناى دو جمله اين است كه : احاطه مىكند چنين فردى را مصيبتهاى مرگ در حالتى كه او در باقى مانده هاى چموشى و پرده درى و در روشهاى بد و شدّت خوشحالى است .\r\n« فَظَلَّ سَادِراً ، وَبَاتَ سَاهِراً ، فِى غَمَرَاتِ الاْلاَمِ ، وَطَوَارِقِ الاَْوْجَاعِ وَالاَْسْقَامِ بَيْنَ اَخ شَقِيق ، وَوَالِد شَفِيق ، وَدَاعِيَة بِالْوَيْلِ جَزَعاً ، وَلاَدِمَة لِلصَّدْرِ قَلَقاً »\r\n( پس روزها در حال تحيّر و شبها در درون دردها و بيماريهاى نوظهور تا به صبح بيدار است ، در ميان برادرى همتا و پدرى مهربان و زنانى كه از روى جزع فرياد و از جهت اضطراب به سينه مىزنند افتاده است . )\r\n« فظلّ سادراً » روز را به شب درآورده در حالى كه در تحيّر است . « ظلّ » در مقابل « بات » به معناى روز را به شب درآوردن است ، « سادراً » را هم قبلا معنا كرديم كه\r\n","description":"","footnote":"","page_name":" 336 ","page_number":336},
  {"content":"\r\nبه معناى تحيّر و بيچارگى است . « و بات ساهراً » و شب را هم به روز درآورده در حالى كه در نگرانى و غم و اندوه است . « فى غمرات الآلام » در حالى كه در گردابهاى دردها « و طوارق الاوجاع و الاسقام » و دردهاى نازل شده فرو افتاده است .\r\n« غمرات » جمع « غمرة » به معناى گردابهاست ، « آلام » جمع « اَلَم » به معناى دردهاست . « طوارق » جمع « طارقة » به معناى نازل شدگان است ، « الاوجاع و الاسقام » هم جمع « وجع و سقم » هستند و هر دو به معناى درد مىآيند . معناى همه جمله اين است كه آنها شب و روز را در غم و درد و نگرانى سپرى مىكنند .\r\n« بين اخ شقيق » بين برادرى همتا ، مثل اين كه يك موجود بوده و دو تا شده اند . « شقيق » از مادّه « شقّ » و به معناى منشق شده و تقسيم شده است ; يعنى دو تايى كه در عرض و در مقابل يكديگرند . « و والد شفيق » و بين پدرى مهربان ; مقصود اين است كه اين شخص هنگام مرگ در بستر مرگ افتاده در حالى كه يك طرف برادر و همتاى اوست و طرف ديگر پدر مهربان او نشسته است « و داعية بالويل جزعاً » و طرف ديگر او زنان نوحه گرى هستند كه جزع و فزع مىكنند ، اين زنان افرادى چون همسر ، مادر ، خواهران و عمّه و خاله او هستند . « داعية » از مادّه « دَعا » به معناى دعوت كننده است ، « ويل » آه و واويلايى است كه زنان در عزادارى مردگان مىكنند .\r\n« و لادمة للصّدر قلقاً » اين جمله هم در توصيف آن زنانى است كه اطراف او هستند . « لادمة » به معناى كوبنده است . « لادمة للصّدر » يعنى كوبندگانِ به سينه « قلقاً » از روى اضطراب و نگرانى . مقصود توصيف افراد و بخصوص زنانى است كه اطراف او هستند ، گويا كه او در حال احتضار است و اطرافيانِ او در حال نگرانى و اضطراب به سينه هاى خود مىكوبند .\r\n« وَالْمَرْءُ فِى سَكْرَة مُلْهِيَة ، وَغَمْرَة كَارِثَة ، وَاَنَّة مُوجِعَة ، وَجَذْبَة مُكْرِبَة ، وَسَوْقَة مُتْعِبَة »\r\n( در حالى كه آن مرد در بيهوشى جان كندن كه او را به خود مشغول مىدارد ، و در غم و اندوه و ناله دردناك و جان دادن با سختى و رفتن از دنيا همراه رنج مبتلا مىباشد . )\r\n","description":"","footnote":"","page_name":" 337 ","page_number":337},
  {"content":"\r\n« و المرء فى سكرة ملهية » اين جمله و دو جمله بعد در توصيف شخص مورد نظرى است كه به دام مرگ مبتلا شده است . فرموده است : و آن مرد در حالت تحيّرى كه او را مشغول داشته فرو رفته است . در بعضى نسخه هاى نهج البلاغه به جاى « ملهية » ، « ملهثة » نقل شده . « ملهثة » از مادّه « لَهْث » به معناى حالت تشنگى شديد سگ است كه دهان خود را باز كرده و زبانش را بيرون آورده است ، اين حالت دلالت بر شدّت تشنگى سگ و بحرانى بودن حال آن حيوان دارد ، و مقصود از آن در اين مقام شدّت اضطراب محتضر است ; يعنى اين شخص در آن هنگام حالت بسيار سختى دارد .\r\n« و غمرة كارثة » و در حالتى كه او در فرو رفتگى بسيار شديد است . « غمرة » به معناى منتهاى فرو رفتگى است ، « كارثة » به معناى سختى خيلى شديد است .\r\n« و انّة موجعة » و ناله هاى دردناك . « انّة » به معناى ناله است ، « موجعة » از « وجع » به معناى دردناك است . مقصود اين است كه آن شخص در آن هنگام داراى ناله هاى دردناك و دلسوز است .\r\n« و جذبة مكربة » اينجا نوبت به ملائكه مىرسد كه او را به طرف مرگ مىكشند و جان از كالبد او بيرون مىكشند ; يعنى در حالتى كه ملائكه روحش را از بدنش بيرون مىكشند كه موجب زحمت و نگرانى او مىشود . اين جمله اشاره به آيه شريفه قرآن است كه فرموده : ( و الملائكة باسطوا ايديهم اخرجوا انفسكم ) ( 1 ) ملائكه دستهاى خود را دراز مىكنند تا جان شما را بيرون بياورند .\r\n« و سوقة متعبة » اين جمله هم به همان معناست ، اينها در حال انتقال او به طرف مرگ هستند . در قرآن آمده است : ( كأنّما يساقون الى الموت و هم ينظرون ) ( 2 )\r\n\r\n","description":"","footnote":"\r\n1 - سوره انعام ، آيه 93\r\n2 - سوره انفال ، آيه 6\r\n","page_name":" 338 ","page_number":338},
  {"content":"\r\nمثل اين كه ملائكه اين آدم را به طرف مرگ سوق مىدهند . « سوقة متعبة » يعنى راندنى كه داراى تعب و رنج است .\r\nمرحله پس از مرگ\r\n« ثُمَّ اُدْرِجَ فِى اَكْفَانِهِ مُبْلِساً ، وَجُذِبَ مُنْقَاداً سَلِساً ، ثُمَّ اُلْقِىَ عَلَى الاَْعْوَادِ رَجِيعَ وَصَب ، وَنِضْوَ سَقَم ، تَحْمِلُهُ حَفَدَةُ الْوِلْدَانِ ، وَحَشَدَةُ الاِْخْوَانِ »\r\n( پس در حال نوميدى در كفنها پيچيده شده ، و به سوى قبر كشيده مىشود در حالتى كه فرمانبردار و آرام است ، بعد روى تخته هاى تابوت انداخته مىشود در حالتى كه وامانده و از حال رفته است ، مانند شتر از سفر برگشته و رنجور كه از جهت بيمارى لاغر گشته ، پس از آن فرزندان خدمتگزار و جمع برادران او را بر دوش مىكشند . )\r\nاين آدمى كه ملائكه او را قبض روح كردند بر سنگ غسالخانه افتاده و پس از شستشو و غسل « ادرج فى اكفانه مبلساً » او را در كفنها مىپيچند در حال نوميدى . اين كه حضرت كفن را با صيغه جمع آورده براى اين است كه حدّاقلّ كفن سه چيز است : يكى به عنوان لنگ از ناف تا روى زانوها ، دوّم به عنوان پيراهن از شانه ها تا وسط ساق پاها به گونه اى كه پشت و رو را بگيرد ، و سوّم يك ملافه سرتاسرى است كه تمام بدن را بگيرد . البتّه اين مقدارِ واجب كفن است و اضافه بر اين مستحب است كه در رساله هاى عمليّه توضيح داده شده است .\r\n« و جذب منقاداً سلساً » و اين بدن جذب شده و تحت اختيار است ، آن را اين طرف و آن طرف مىكشند و او هم صد در صد منقاد است . « سَلِساً » به معناى رام و منقاد است .\r\n« ثمّ القى على الاعواد » پس از همه اين مراحل او را درازكش مىكنند روى چوبهاى تابوت ، همان تابوتى كه روى شانه ها قرار مىگيرد و مرده را به طرف قبر حمل مىكند .\r\n","description":"","footnote":"","page_name":" 339 ","page_number":339},
  {"content":"\r\n« رجيع وصب ، و نضو سقم » ، « رجيع » به معناى از سفر برگشته ، « وَصَب » به معناى تعب ، و « نضو » به معناى لاغر است . در عبارت تشبيه است ، حضرت امير ( عليه السلام ) اين جنازه را به يك شتر و اسبى كه خيلى به سفر برده باشند و رنج و تعبِ مسافرت آنها را لاغر كرده باشد تشبيه فرموده است ; مىفرمايند : اين جنازه بر اثر آن مريضى هاى فراوان و بر اثر آن رفت و آمدهاى زياد ، لاغر و نحيف شده است .\r\n« تحمله حفدة الولدان » نوه ها و يا كسانى كه حاضر به كمك كردن هستند او را از خانه تا قبرستان به دوش مىكشند . « حفدة » معمولا به نوه ها گفته مىشود اما به اعوان هم « حفدة » گفته شده است ، خلاصه مقصود اين است كه نوه ها و فرزندان و خويشان و اقربا « و حشدة الاخوان » و جمع برادران همگى دست به دست هم داده و اين مرده را از روى زمين برمى دارند . « حشدة » به معناى اجتماع كنندگان است . « حشدة الاخوان » از باب اضافه صفت به موصوف و به معناى برادران اجتماع كننده است . خوب همه اينها در آن موقع اجتماع مىكنند و او را به طرف قبرستان حمل مىكنند .\r\n« اِلَى دَارِ غُرْبَتِهِ ، وَمُنْقَطَعِ زَوْرَتِهِ »\r\n( او را تا خانه غربت و بى كسى به دوش مىكشند ، و تا خانه قبر كه ديگر ملاقاتها قطع مىشود حمل مىكنند . )\r\nفرمودند : همه نوه ها ، فرزندان و برادرانِ اجتماع كننده او را حمل مىكنند « الى دار غربته » به خانه اى كه براى او جاى خلوت و تنهايى و بى كسى است . « و منقطع زورته » و او را به جايى مىبرند كه راه ملاقات با او منقطع و بسته مىشود . « زورة » به معناى زيارت كننده است ، اگر تا امروز كسانى به زيارت او مىآمدند ولى از امروز راه زيارت و ملاقاتِ با او بسته شده و ديگر كسى نمىتواند با او ملاقات كند . خلاصه همه اين اجتماع كنندگان او را به جايى بردند كه ديگر ملاقات با او منقطع شده است .\r\n","description":"","footnote":"","page_name":" 340 ","page_number":340},
  {"content":"\r\nانسان در جهانِ پس از مرگ\r\n« حتَّى اِذَا انْصَرَفَ الْمُشَيِّعُ ، وَرَجَعَ الْمُتَفَجِّعُ ، اُقْعِدَ فِى حُفْرَتِهِ نَجِيّاً لِبَهْتَةِ السُّؤالِ ، وَعَثْرَةِ الاِْمْتِحَانِ »\r\n( و هنگامى كه تشييع كنندگان و مصيبت ديدگان باز گردند ، او را در قبر مىنشانند در حالى كه از وحشت سؤال و لغزش در امتحان آهسته سخن مىگويد . )\r\nدر اين قسمت به وضعيّت داخل قبر پرداخته و موقعيّت ميّت را بيان مىفرمايد كه : « حتّى اذا انصرف المشيّع » وقتى تشييع كنندگان از سر قبر به خانه بازگشتند « و رجع المتفجّع » و هنگامى كه مصيبت ديدگان از قبرستان مراجعت كردند ، اين آقاى در قبر تنها مانده « اقعد فى حفرته » در قبر نشانده مىشود « نجيّاً لبهتة السّؤال » در حالتى كه در پاسخ پرسشهاى حيرت انگيز آهسته سخن مىگويد . « نجىّ » از مادّه « نجوى » به معناى سخن آهسته است ، « بهتة » به معناى حيرت انگيز است ; مقصود اين است كه ملائكه موكّل سؤال و جواب از او پرسشهاى حيرت انگيز مىكنند .\r\n« و عثرة الامتحان » ، اين جمله از باب اضافه صفت به موصوف است ; يعنى امتحانى كه لغزش آور است . مقصود اين است كه وقتى نكيرين سؤال مىكنند ، ممكن است اين تازه گذشته به گونه اى جواب دهد كه همان جوابها برايش لغزش آور باشد و جهنّم را براى او در پيش داشته باشد .\r\nوالسّلام عليكم و رحمة الله و بركاته\r\n","description":"","footnote":"","page_name":" 341 ","page_number":341},
  {"content":"\r\n\r\n","description":"","footnote":"","page_name":" 342 ","page_number":342},
  {"content":"\r\nخطبه 83\r\n( درس 108 )\r\nكيفيت نشاندن در قبر و پرسش از ميّت\r\nعذابهاى دردناك پس از مرگ\r\nاتمام حجّت و عبرت از گذشتگان\r\nآيا راه گريزى هست ؟\r\nتا فرصت باقى است . . .\r\n","description":"","footnote":"","page_name":" 343 ","page_number":343},
  {"content":"\r\n\r\n","description":"","footnote":"","page_name":" 344 ","page_number":344},
  {"content":"\r\nبسم الله الرحمن الرحيم\r\n« وَاَعْظَمُ مَا هُنَالِكَ بَلِيَّةً نُزُولُ الْحَمِيمِ ، وَتَصْلِيَةُ الْجَحِيمِ ، وَفَوْرَاتُ السَّعِيرِ ، وَسَوْرَاتُ الزَّفِيرِ ، لاَ فَتْرَةٌ مُرِيحَةٌ ، وَلاَ دَعَةٌ مُزِيحَةٌ ، وَلاَ قُوَّةٌ حَاجِزَةٌ ، وَلاَ مَوْتَةٌ نَاجِزَةٌ ، وَلاَ سِنَةٌ مُسْلِيَةٌ ، بَيْنَ اَطْوَارِ الْمَوْتَاتِ ، وَعَذَابِ السَّاعَاتِ ! اِنَّا بِاللهِ عَائِذُونَ .\r\nعِبَادَاللهِ ، اَيْنَ الَّذِينَ عُمِّرُوا فَنَعِمُوا ، وَعُلِّمُوا فَفَهِمُوا ، وَاُنْظِرُوا فَلَهَوْا ، وَسَلِمُوا فَنَسُوا ؟ اُمْهِلُوا طَوِيلا ، وَمُنِحُوا جَمِيلا ، وَحُذِّرُوا اَلِيماً ، وَوُعِدُوا جَسِيماً ، اِحْذَرُوا الذُّنُوبَ المُوَرِّطَةَ ، وَالْعُيُوبَ الْمُسْخِطَةَ .\r\nاُولِى الاَْبْصَارِ وَالاَْسْمَاعِ ، وَالْعَافِيَةِ وَالْمَتَاعِ ، هَلْ مِنْ مَنَاص اَوْ خَلاَص اَوْ مَعَاذ اَوْ مَلاَذ اَوْ فِرَار اَوْ مَحَار ؟ اَمْ لاَ ؟ فَاَنَّى تُؤْفَكُونَ ، اَمْ اَيْنَ تُصْرَفُونَ ، اَمْ بِمَاذَا تَغْتَرُّونَ ؟ وَاِنَّمَا حَظُّ اَحَدِكُمْ مِنَ الاَْرْضِ ذاتِ الطُّولِ وَالْعَرْضِ قِيدُ قَدِّهِ ، مُتَعَفِّراً عَلَى خَدِّهِ ، الآنَ عِبَادَاللهِ وَالْخِنَاقُ مُهْمَلٌ ، وَالرُّوحُ مُرْسَلٌ ; فِى فَيْنَةِ الاِْرْشَادِ ، وَرَاحَةِ الاَْجْسَادِ ، وَبَاحَةِ الاِْحْتِشَادِ ، وَمَهَلِ الْبَقِيَّةِ ، وَاُنُفِ الْمَشِيَّةِ ، وَاِنْظَارِ التَّوْبَةِ ، وَانْفِسَاحِ الْحَوْبَةِ قَبْلَ الضَّنْكِ وَالْمَضِيقِ ، وَالرَّوْعِ وَالزُّهُوقِ ، وَقَبْلَ قُدُومِ الْغَائِبِ الْمُنْتَظَرِ ، وَاَخْذَةِ الْعَزِيزِ الْمُقْتَدِرِ »\r\nقال الشّريف : و فى الخبر أنّه لمّا خطب بهذه الخطبة اقشعرّت لها الجلود ، و بكت العيون ، و رجفت القلوب ، و من النّاس من يسمّى هذه الخطبة « الغرّاء » .\r\n","description":"","footnote":"","page_name":" 345 ","page_number":345},
  {"content":"\r\nموضوع بحث درسهايى از نهج البلاغه ، خطبه هشتاد و سوّم معروف به خطبه غرّاء بود ، سخن در اين خطبه در آخر جلسه قبل در اين جمله بود كه فرمود : « اقعد فى حفرته نجيّاً لبهتة السُّؤال » او را براى پرسشهاى حيرت انگيز در قبرش مىنشانند .\r\nكيفيت نشاندن در قبر و پرسش از ميّت\r\nحضرت امير ( عليه السلام ) در اين جمله خود فرموده اند : « اقعد فى حفرته » ، و ظاهر اين جمله هم اين است كه ميّت را در قبرش مىنشانند ، حال آيا معناى ظاهرى آن مقصود است و واقعاً ميّت را در همين قبر تنگ و كوچك مىنشانند ، يا در هنگام سؤال و پرسش با اين بدن كارى ندارند و سؤال از اين بدن و در اين قبر خاكى نيست ؟ جاى بحث است .\r\nبرخى از منكرين سؤال و جوابِ نكيرين و ميّت گفته اند : ما هنگام دفن ميّت مقدارى آرد در دهان ميّت ريخته ايم و مدّتى پس از دفن دوباره قبر را باز كرده ايم آردها همانطور در دهان او بوده و بيرون نريخته است ! از اين سخن هم كه بگذريم مسلمانان نيز هنگام دفن اموات مقدارى پنبه در سوراخهاى بينى و دهان ميّت مىكنند ، در حالى كه هيچ يك از اين دو كار - بيرون نريختن آردها از دهان ، و وجود پنبه در دهان - دليل بر نبودن سؤال در قبر نيست ; منتها بايد ديد آيا مقصود از حفره همين قبر معروف ، و مقصود سؤال از همين بدن خاكى است يا با بدن ديگرى كه به آن بدن برزخى گفته مىشود ؟\r\nبارها عرض كرده ام انسان غير از اين بدن طبيعى ، بدن مثالى و بدن برزخى هم دارد ; مثلا وقتى انسان خوابيده ، در عالم خواب مىبيند در باغى مشغول خوردن ميوه است ، يا در فلان شهر مشغول گردش و تفريح است ، يا در جايى مثلا دعوا و\r\n","description":"","footnote":"","page_name":" 346 ","page_number":346},
  {"content":"\r\nنزاع كرده و . . . ، خوب اين بدن كه اينجا در زير اين پتو خوابيده است ، پس چطور در عالم خواب به اين طرف و آن طرف مىرود ؟ همه اينها با بدن مثالى است و پس از مرگ هم روح در همان قالب مثالى كه بدن برزخى ناميده مىشود ادامه حيات مىدهد .\r\nبدن مثالى در باطن همين بدن و از سنخ عالم ديگر است منتها در عالم برزخ واضح تر و روشن تر مىشود ، و پرسش عالم پس از مرگ هم لازم نيست از اين بدن خاكى باشد ، و حتّى مثل مرحوم مجلسى و بزرگان ديگرى كه مىخواهند عالم مجرّدات را قبول نكنند ، تا اين مقدار را قبول كرده اند كه : « القبر روضة من رياض الجنّة او حفرة من حفر النّيران » ( 1 ) قبر باغى از باغهاى بهشت يا گودالى از گودالهاى آتشهاست . لذا مقصود بدن مثالى است و اصولا هم در عالم پس از مرگ با آن بدن كار دارد و بدنِ واقعىِ او هم در عالم پس از مرگ همان بدن مثالى است .\r\nمن بارها اين مثال را زده ام كه : اگر شما قدرت جمع آورىِ همه اجزائى را كه تاكنون از بدنتان جدا شده داشته باشيد و جمع آورى كنيد ، ممكن است چند بدن مانند اين بدنِ فعلى شما بهوجود آيد . حال اگر از شما بپرسيم كدام يك از اين بدنها مال شماست ، جواب مىدهيد : اينها در زمانهاى گذشته بدن من بوده و بدن فعلى من همين است كه به وسيله روحم اداره مىشود . پس سخن ما نيز اين است كه اين بدن فعلى هم پس از خارج شدن روح همين حكم را دارد و همان گونه كه روح شما به مرور زمان با بدنهاى گذشته وداع كرده با اين بدن هم وداع كرده است ، اين بدن\r\n\r\n","description":"","footnote":"\r\n1 - مرحوم مجلسى در بحارالانوار ، ج 6 ، ص 202 تا 282 ، باب 8 كتاب العدل و المعاد ، آيات و روايات و اقوال بزرگان را راجع به برزخ و قبر و عذاب و سؤال و جواب آن جمع آورى كرده است و جمله « القبر روضة من رياض الجنّة او حفرة من حفر النّيران » را در چند مورد ( مانند صفحه 214 از قول امام سجّاد ( عليه السلام ) و در صفحه 218 از قول حضرت على ( عليه السلام ) ) آورده است .\r\n","page_name":" 347 ","page_number":347},
  {"content":"\r\nفعلى هم مانند همان بدنها در زمانهاى گذشته جايگاه روح شما بوده ، ولى پس از مرگ روح به بدن ديگرى كه قابل رؤيت با اين چشم نيست تعلّق گرفته و حساب و سؤال عالم قبر و برزخ هم با همان است نه با اين بدن ، و روى همين حساب مقصود از نشاندن در قبر هم به همين معناست كه آن بدن را در روضه اى از رياض جنّت مىنشانند و از همان هم سؤالات حيرت انگيز مىكنند .\r\nعذابهاى دردناك پس از مرگ\r\n« وَاَعْظَمُ مَا هُنَالِكَ بَلِيَّةً نُزُولُ الْحَمِيمِ ، وَتَصْلِيَةُ الْجَحِيمِ ، وَفَوْرَاتُ السَّعِيرِ ، وَسَوْرَاتُ الزَّفِيرِ »\r\n( و بزرگترين بلا در آن سراى ، آب گرم و آتش سوزان و برافروختگى شعله ها و هيجان و شدّت صداى آتش است . )\r\nحضرت اميرالمؤمنين ( عليه السلام ) مىفرمايند : اى كاش كار به اينجا تمام مىشد ، او را در قبر مىگذاشتند و چند پرسشى هم از او مىكردند و تمام مىشد ، امّا اين طور نيست ، بلكه اگر او جهنّمى باشد پس از اين كه وارد قبر شد تازه سر و كار او با عذاب جهنّم و ملائكه عذاب است . « و اعظم ما هنالك بليّة » و بزرگترين بلايى كه در عالم پس از مرگ وجود دارد « نزول الحميم » نازل شدن آبهاى داغ است ، براى جهنّمى ها آب جوشان نازل مىكنند تا به هنگام تشنگى از آن بياشامند ; « و تصلية الجحيم » و باز بزرگترين چيزى كه در عالم پس از مرگ براى جهنّمى ها وجود دارد ، سوزاندن به آتش جهنّم ; « و فورات السّعير » و فوران آتش ; « و سورات الزّفير » و شدّت صداى آتش است . « سورات » به معناى شدّتها ، و « زفير » به معناى صداى آتش است . خلاصه تنها ترسيم يك چنين منظره اى براى انسان عذاب است ، آن وقت انسانهاى جهنّمى در عالم پس از مرگ تا قيامت با چنين منظره اى روبرو مىشوند و عذاب مىكشند .\r\n","description":"","footnote":"","page_name":" 348 ","page_number":348},
  {"content":"\r\n« لاَ فَتْرَةٌ مُرِيحَةٌ ، وَلاَ دَعَةٌ مُزِيحَةٌ ، وَلاَ قُوَّةٌ حَاجِزَةٌ ، وَلاَ مَوْتَةٌ نَاجِزَةٌ ، وَلاَ سِنَةٌ مُسْلِيَةٌ ، بَيْنَ اَطْوَارِ الْمَوْتَاتِ ، وَعَذَابِ السَّاعَاتِ ! اِنَّا بِاللهِ عَائِذُونَ »\r\n( در عذاب سستى نيست تا او را راحتى دهد ، و نه آسايشى كه رنج را بر طرف سازد ، و نه قوّت و طاقتى كه آن را بر طرف سازد ، و نه مرگى كه او را برهاند ، و نه خواب و چرتى كه اندوهش را بزدايد ; بين انواع مرگها و عذابهاى پى درپى مبتلاست ! ما به خدا پناه مىبريم . )\r\nاين مطالب مربوط به عذاب پس از مرگ را حضرت امير ( عليه السلام ) از باب موعظه بيان مىفرمايند ، و گرنه براى اولياى خدا به اين صورت نيست ; طبق رواياتى كه در اين باب وارد شده و مرحوم مجلسى و ديگران نقل كرده اند : براى ملك الموت حالات مختلفى وجود دارد ، و حالات او نسبت به افراد فرق مىكند . ( 1 )\r\nدر حديثى آمده كه حضرت ابراهيم خليل ( عليه السلام ) به عزرائيل گفت : دوست دارم تو را آن گونه كه هنگام قبض روح مؤمن مىآيى ببينم ، عزرائيل گفت : رويت را بگردان ، وقتى حضرت ابراهيم او را ديد مانند يك جوان زيباىِ نورانى بود ، حضرت ابراهيم گفت : اگر مؤمن جز روى تو را نبيند براى راحتى و آسايش او كافى است ; سپس گفت : مىخواهم تو را با صفتى كه براى قبض روح كافر مىآيى ببينم ، عزرائيل گفت : دوباره رويت را بگردان ، و پس از آن وقتى به او نگاه كرد او را با يك قيافه سياه ترسناك همچون شب تاريك در حالى كه آتش و دود از دهان و بينى او بيرون مىآمد مشاهده كرد ; حضرت ابراهيم ( عليه السلام ) از وحشت افتاد و غش كرد ; وقتى به هوش آمد گفت : اگر كافر را هول و وحشتى نباشد جز آنچه از ديدار تو پيدا مىشود براى او كافى بود . ( 2 )\r\n\r\n","description":"","footnote":"\r\n1 - بحارالانوار ، ج 6 ، ص 139 ، باب ملك الموت و احواله . . . ; و كتاب الكافى ، ج 8 ، ص 392 ; و ج 3 ، ص 128 ، باب ما يعاين المؤمن و الكافر ; و ص 135 ، باب اخراج روح المؤمن و الكافر\r\n2 - منهاج البراعة ، ج 6 ، ص 47\r\n","page_name":" 349 ","page_number":349},
  {"content":"\r\nبه هرحال اين طور نيست كه عالم پس از مرگ براى همه بد و نگران كننده باشد ، ولى حضرت امير ( عليه السلام ) به عنوان موعظه و جلب توجّه بيشتر مردم به آخرت و عوالم پس از مرگ ، اين حالات را كه حالات افراد جهنّمى است بيان مىفرمايند . فرموده اند : پس از مرگ آب جوشان و سوختن به آتش جهنّم و شعله كشيدن آتش و صداى مهيب دوزخ است كه براى آنها عذابى دردناك است ، و حالا مىفرمايند : « لا فترة مريحة » اين طور نيست كه يك فترت و استراحتى در اين وسط باشد تا آنها از آن عذاب استراحت كنند . « مريحة » از « اراح » به معناى استراحت است .\r\n« و لا دعة مزيحة » و نه آرامشى كه زايل كننده آن عذابها باشد . « دعة » به معناى سكون و آرامش است ، « مزيحة » به معناى زايل كننده است ; يعنى كسانى كه به اين عذاب مبتلا هستند لحظه اى از آن در امان نيستند ، يك لحظه هم آن عذاب را از انسان برنمى دارند تا او استراحت كند .\r\n« و لا قوّة حاجزة » اينها آن چنان قوّتى هم ندارند كه از آن عذاب مانع شوند . « حاجزة » به معناى « مانعة » است ; مقصود اين است كه اين افراد نمىتوانند مانع عذاب خدا شوند .\r\n« و لا موتة ناجزة » و يك مرگ منجّزى هم نيست تا آنها با مردن از اين عذابها نجات پيدا كنند . « ناجزة » از مادّه « نَجْز » به معناى منجّز و قاطع است ، يعنى اين طور نيست كه يك مرگ حتمى وجود داشته باشد و اين مرگ موجب آزادى آنها از عذاب شود .\r\n« و لا سنة مسلية » و نه چُرت آرامش دهنده اى وجود دارد . « سِنة » به معناى چُرت است ; ( لا تأخذه سنة و لا نوم ) ( 1 ) كه راجع به خدا آمده است به معناى چُرت و خواب است ; يعنى خدا را چُرت و خواب نمىگيرد . « مسلية » به معناى\r\n\r\n","description":"","footnote":"\r\n1 - سوره بقره ، آيه 255\r\n","page_name":" 350 ","page_number":350},
  {"content":"\r\nآرامش دهنده است . وقتى انسان از كارى خسته مىشود ، اگر يك چرت كوچكى بزند آرامش پيدا مىكند و خستگى از او بر طرف مىشود ; حالا حضرت مىفرمايد : آنجا چرت و خوابى وجود ندارد تا اين شخص به وسيله آن آرامش پيدا كند .\r\n« بين اطوار الموتات » اين شخص مرگ را پشت سر مرگ مىبيند . نه اين كه مرگ رنجها و تعبهاى زيادى دارد ، از اين رو حضرت تعبير به « اطوار الموتات » فرموده اند . « اطوار » جمع « طور » به معناى رنگارنگ است ، « اطوار الموتات » يعنى مرگهاى رنگارنگ ، او بين مرگهاى رنگارنگ است ، تعبهاى فراوانى او را احاطه مىكند به گونه اى كه پيوسته مىميرد و زنده مىشود ; « و عذاب السّاعات » او ميان ساعتهاى عذاب است ; يعنى لحظه لحظه هاى او عذاب است و لحظه خوشى براى او متصوّر نيست . « انّا بالله عائذون » ما از اين عذابها به خدا پناه مىبريم .\r\nاتمام حجّت و عبرت از گذشتگان\r\n« عِبَادَاللهِ ، اَيْنَ الَّذِينَ عُمِّرُوا فَنَعِمُوا ، وَعُلِّمُوا فَفَهِمُوا ، وَاُنْظِرُوا فَلَهَوْا ، وَسَلِمُوا فَنَسُوا ؟ »\r\n( اى بندگان خدا ، كجا هستند كسانى كه در عمر خود از نعمت برخوردار بودند ، و تعليم يافتند و فهميدند ، و مهلت يافتند و در بازى و بيهودگى فرصت را از دست دادند ، و در تندرستى و رفاه بودند و فراموش كردند ؟ )\r\nبراى اتمامِ حجّت به همه بندگان خدا و عبرت گرفتن از گذشتگان فرموده است : « عباد الله » اى بندگان خدا « اين الّذين عمّروا فنعموا » چه شدند آن كسانى كه عمر زيادى به آنها داده شد و در نعمت هاى خدا غرق بودند ؟ همه آن باغ و راغ و خوش گذرانى ها تمام شد و از دست رفت ، همه آن نعمت ها از آنها گرفته شد ، همه آن خدم و حشم از آنها گرفته شد و مردند و در تنهايى به سر مىبرند .\r\n« و علّموا ففهموا » به وسيله انبيا و پيغمبران به آنها تعليم داده شد و آنها هم\r\n","description":"","footnote":"","page_name":" 351 ","page_number":351},
  {"content":"\r\nمقصودِ پيغمبران را فهميدند ، خدا با آنها اتمام حجّت كرد و حق را فهميدند ، امّا از گفته هاى انبيا درس نگرفتند .\r\n« و انظروا فلهوا » به آنها مهلت داده شد ولى آنها به جاى عبرت گرفتن مشغول دنيا و زرق و برق دنيا شدند . هر كسى به فراخور حال خود طول مدّت عمر را مهلت گرفته ، ولى حيف كه هرچه بيشتر عمر به اينها داده شود آرزوها و آمال دور و درازترى پيدا مىكنند و دلبستگى آنها به زر و زيور و مقام دنيا بيشتر مىشود .\r\n« و سلموا فنسوا » و سالم بودند پس اين سلامت را فراموش كردند ; نعمت سلامتى نعمت بزرگى است و انسان بايد در زمان سلامتىِ خود به عبادت خدا بپردازد .\r\n« اُمْهِلُوا طَوِيلا ، وَمُنِحُوا جَمِيلا ، وَحُذِّرُوا اَلِيماً ، وَوُعِدُوا جَسِيماً ، اِحْذَرُوا الذُّنُوبَ المُوَرِّطَةَ ، وَالْعُيُوبَ الْمُسْخِطَةَ »\r\n( مدّت طولانى به آنها مهلت داده شد ، و به آنها احسان و نيكى شد ، و از عذاب دردناك ترسانده شدند ، و به نعمت هاى بزرگ وعده داده شدند ، از گناهان هلاك كننده و از عيبهاى به خشم آورنده بپرهيزيد . )\r\n« امهلوا طويلاً » مدّتهاى طولانى به آنها مهلت داده شد ، به آنها عمر داده شد تا خودشان را سعادتمند كنند ، « و منحوا جميلاً » و خوبى هايى به آنها داده شد ، خداوند آنها را راهنمايى كرد و وسائل سعادت را براى آنها فراهم فرمود ، « و حذّروا اليماً » ، مقصود از « اليم » عذاب دردناك جهنّم است ، يعنى از عذاب دردناك جهنّم ترسانده شدند ، « و وعدوا جسيماً » و چيز بزرگى به آنها وعده داده شده بود . « جسيم » به چيز بزرگ گفته مىشود ، و مقصود حضرت در اين جمله بهشت است ; يعنى نعمت هاى بزرگ و مقامهاى بلند و عالى را به آنها وعده داده بودند .\r\n« احذروا الذّنوب المورّطة » ، « مُوَرِّطَة » از مادّه « وَرْطَةٌ » به معناى هلاك كننده است ، « الذّنوب المورّطة » يعنى گناهانى كه به ورطه اندازنده و هلاك كننده است ،\r\n","description":"","footnote":"","page_name":" 352 ","page_number":352},
  {"content":"\r\nاز چنين گناهانى برحذر باشيد ; « و العيوب المسخطة » ، « عيوب » جمع « عيب » به معناى گناهان و هر كار زشت است ، « مسخطة » از مادّه « سخط » به معناى به غضب آورنده است ; يعنى از كارهاى زننده و زشتى كه خدا را به غضب مىآورد پرهيز نماييد .\r\nآيا راه گريزى هست ؟\r\n« اُولِى الاَْبْصَارِ وَالاَْسْماعِ ، وَالْعَافِيَةِ وَالْمَتَاعِ ، هَلْ مِنْ مَنَاص اَوْ خَلاَص اَوْ مَعَاذ اَوْ مَلاَذ اَوْ فِرَار ، اَوْ مَحَار ؟ اَمْ لاَ ؟ »\r\n( اى صاحبان چشمهاى بينا و گوشهاى شنوا و تنهاى درست و كالاهاى دنيا ، آيا هيچ جاى گريز يا رهايى يا پناهگاه يا تكيه گاه يا جاى فرار و بازگشتى هست ، يا نه ؟ )\r\nاين عبارت و جملاتِ حضرت امير ( عليه السلام ) دنباله خطابِ او به مردم است ، فرموده اند : « اولى الابصار و الاسماع » اى صاحبان چشم و گوش « و العافية و المتاع » و اى صاحبان سلامتى و اموالِ دنيا . اين دو جمله منادا و كنايه از مردم است . در حقيقت حضرت امير ( عليه السلام ) مردم را صدا مىزنند ، مثل اين است كه بگويند : اى بندگان خدا ، صاحبان چشم و گوش كه مايه و وسيله عبرت هستند ، و اى صاحبان سلامتى و مال دنيا كه وسيله امتحان است ، « هل من مناص » آيا راه فرارى وجود دارد ؟ « مناص » به معناى « مَفَرّ » و راهِ فرار است . شما در اين دنيا با اختيار خود رفت و آمد مىكرديد ، نشست و برخاست مىكرديد ، ولى از لحظه مرگ اختيار از دست شما خارج شده و كاملا در اختيار خدا هستيد ، آيا با اين حال راه فرارى داريد ؟ « او خلاص » آيا مىتوانيد خود را از قدرت خدا خلاص كنيد ؟ « او معاذ او ملاذ » و آيا پناهگاهى داريد كه به آن پناهنده شويد ؟ « معاذ » و « ملاذ » به يك معناست . « او فرار او محار ؟ » آيا شما راه فرار و راه رجوع و گريزى داريد ؟\r\n","description":"","footnote":"","page_name":" 353 ","page_number":353},
  {"content":"\r\n« مَحَار » از مادّه « يَحُور » است كه در آيه شريفه آمده است : ( انّه ظنّ ان لن يحور ) ( 1 ) يعنى گمان مىكند كه برنمى گردد ; حال حضرت هم مىفرمايد : آيا شما راه فرار از چنگال عدالت خدا در قيامت ، و راه رجوع به دنيا را داريد ؟ « ام لا » يا نه ، آنجا ديگر كار تمام است و راه فرارى نيست ؟\r\nاز جعفر برمكى نقل شده كه گفته است : كلمات حضرت اميرالمؤمنين ( عليه السلام ) خيلى اعجازآميز و روان است ، گفته اند : از جمله كلماتى را كه جعفر برمكى تكرار مىكرده همين جملات « هل من مناص ، او خلاص ، او معاذ ، او ملاذ ، او فرار ، او محار » است و مىگفته : آوردن الفاظ و كلمات مشابه براى حضرت امير ( عليه السلام ) خيلى روان بوده است . ( 2 )\r\n« فَاَنَّى تُؤْفَكُونَ ، اَمْ اَيْنَ تُصْرَفُونَ ، اَمْ بِمَاذَا تَغْتَرُّونَ ؟ وَاِنَّمَا حَظُّ اَحَدِكُمْ مِنَ الاَْرْضِ ذاتِ الطُّولِ وَالْعَرْضِ قِيدُ قَدِّهِ ، مُتَعَفِّراً عَلَى خَدِّهِ »\r\n( چگونه و كجا روى گردان مىشويد ، يا به چه چيز فريفته مىشويد ؟ در حالى كه بهره هر يك از شما از اين زمين به اندازه طول و عرض بدن اوست ، آن هم با صورتى كه بر خاك گذاشته مىشود . )\r\nاين كلمات حضرت مواعظ خوبى است براى كسى كه گوش شنوا داشته باشد . فرموده است : « فأنّى تؤفكون » پس با اين حال به كجا مىرويد ؟ « تؤفكون » از مادّه « افك » به معناى « تقلبون » است ; پس به كجا رو گردانده ايد ؟ « ام اين تصرفون ؟ » و به كجا متحوّل مىشويد ؟ « تؤفكون » و « تصرفون » كه به معناى قلب و تحوّل آمده هر دو به يك معنا هستند . « ام بماذا تغترّون ؟ » و آيا به چه چيزى مغروريد ؟\r\nممكن است جوانى ، قدرت ، مال و ثروت دنيا انسان را مغرور كند ، ممكن است\r\n\r\n","description":"","footnote":"\r\n1 - سوره انشقاق ، آيه 14\r\n2 - شرح ابن ابى الحديد ، ج 6 ، ص 277\r\n","page_name":" 354 ","page_number":354},
  {"content":"\r\nفرزندان زياد و قبيله و عشيره انسان را مغرور كند ، ولى همه اينها تا اين طرف گور است و پس از مرگ هيچ كدام اينها فايده اى به حال انسان ندارند . پس چه چيز شما را براى پس از مرگ مغرور كرده است كه اين گونه نسبت به آخرت بى توجّه هستيد ؟\r\n« و انّما حظّ احدكم من الارض ذات الطّول و العرض قيد قدّه » هر كه باشى آخرالامر تو را در يك گودال كوچكى به اندازه قد و قامتت مىگذارند . فرموده اند : بهره شما از اين زمين يك گودال است به اندازه طول و عرض بدنتان ! آن هم نه براى هميشه ; مدّتى بعد كه شهر بزرگ مىشود و اين قبرستان داخل محدوده شهر مىشود ، آن وقت آنجا را به صورت منزل ، اداره ، پارك و چيزهاى ديگر درآورده و بالاخره آن را از شما پس مىگيرند .\r\n« متعفّراً على خدّه » در حالتى توى آن گودال وارد مىشوى كه صورتت روى خاك قرار مىگيرد . « متعفّراً » از « تعفير » به معناى خاكمال كردن است ، نه اين است كه صورت ميّت را در قبر خاكمال مىكنند بلكه كنايه از روى خاك گذاشتن صورت است . تو در اين دنيا حاضر به سجده حق نيستى امّا در قبر گونه ات را روى خاك قبر مىگذارند .\r\nتا فرصت باقى است . . .\r\n« الآنَ عِبَادَاللهِ وَالْخِنَاقُ مُهْمَلٌ ، وَالرُّوحُ مُرْسَلٌ ; فِى فَيْنَةِ الاِْرْشَادِ ، وَرَاحَةِ الاَْجْسَادِ ، وَبَاحَةِ الاِْحْتِشَادِ ، وَمَهَلِ الْبَقِيَّةِ »\r\n( اكنون اى بندگان خدا تا هنگامى كه ريسمان مرگ رهاست ، و گلوى شما را نگرفته ، و روح در بدن شماست ، و در وقتى كه موقع هدايت و رستگارى است ، و بدنها راحت و اجتماع فراوان و فرصت باقى مانده است ، وقت را غنيمت شمريد . )\r\n« خناق » در اصل به طنابى گفته مىشود كه به وسيله آن انسان را خفه مىكنند و براى او اختناق ايجاد مىشود ، و چون آن طناب را به بيخ گردن مىاندازند\r\n","description":"","footnote":"","page_name":" 355 ","page_number":355},
  {"content":"\r\nبه علاقه حال و محل به بيخ گردن خناق گفته مىشود ، ولى مقصود از آن در اين جمله همان طناب است . حضرت فرموده است : « الآن عباد الله و الخناق مهمل » اكنون اى بندگان خدا طناب اختناق مهمل و بيكار است ; يعنى طناب مرگ هنوز به سراغ شما نيامده ، « و الرّوح مُرسل » و روحتان آزاد است ، يعنى روح هنوز در اختيار شماست و خلاصه هنوز زنده ايد ; « فى فينة الارشاد » در وقت و ساعتى هستيد كه مشغول هدايت شما هستند ، خدا به وسيله ملائكه و قرآن و انبياء و اولياء و علماء تو را هدايت مىكند و تا هنگامى كه در اين دنيا هستى براى هدايت تو قدم برمى دارند . « فينة » به معناى وقت و ساعت است .\r\n« و راحة الاجساد » و بدنتان راحت است ; « و باحة الاحتشاد » ، « باحة » بر وزن و معناى « ساحة » است يعنى ميدان ، « احتشاد » بر وزن و معناى « اجتماع » است ; يعنى شما هنوز در جامعه و اجتماع هستيد و مىتوانيد از جامعه به نفع آخرت خود بهره بردارى كنيد ، « و مهل البقيّة » و شما هنوز در مهلت باقى مانده عمر خود هستيد ; پنجاه سال از عمر خود را گذرانده ايد و مثلا ده پانزده سال ديگر باقى مانده است . همه اينها فرصتهايى است كه براى بشر قرار داده شده است ; مهمل بودن طناب مرگ ، آزاد بودن روح ، قرار گرفتن در معرض هدايت ، راحت بودن و سلامت جسم ، بودن در اجتماع و باقى ماندن قسمتى از عمر ، همه اينها فرصتهايى است كه بايد غنيمت دانست و از آنها كمال استفاده را براى آخرت به عمل آورد .\r\n« وَاُنُفِ الْمَشِيَّةِ ، وَاِنْظَارِ التَّوْبَةِ ، وَانْفِسَاحِ الْحَوْبَةِ قَبْلَ الضَّنْكِ وَالْمَضِيقِ ، وَالرَّوْعِ وَالزُّهُوقِ ، وَقَبْلَ قُدُومِ الْغَائِبِ الْمُنْتَظَرِ ، وَاَخْذَةِ الْعَزِيزِ الْمُقْتَدِرِ »\r\n( و تا هنوز مهلت اراده و اختيار ، و توبه و بازگشت و مجال انجام حاجت و نيازمندى باقى است ، پيش از رفتن فرصت و قرار گرفتن در تنگنا و ترس از نابودى ، و خارج شدن روح از بدن و پيش از رسيدن مرگ ، و گرفتار شدن به عذاب خداوند توانا ، فرصت را غنيمت بدانيد . )\r\n« و انف المشيّة » ، « اُنف » به معناى تجديد است ، « مشيّة » به معناى خواستن\r\n","description":"","footnote":"","page_name":" 356 ","page_number":356},
  {"content":"\r\nو اراده است ، و جمله عطف بر « فينة الارشاد » است ، اصل جمله به اين شكل است : « و الآن عباد الله فى انف المشيّة » اى بندگان خدا شما در امكان تجديد اراده و خواستن هستيد ، همين حالا مىتوانيد تصميم بگيريد ، همين حالا مىتوانيد توبه كنيد و به سوى خدا باز گرديد ، « و انظار التّوبة » و در مهلت توبه ايد ; شما الآن در فرصتى هستيد كه مىتوانيد توبه كنيد ، پس اين فرصت را غنيمت بدانيد .\r\n« و انفساح الحوبة قبل الضّنك و المضيق » اى بندگان خدا شما در حال وسعت و پيش از قرار گرفتن در تنگنا هستيد ، و اين يك فرصتى است كه بايد غنيمت بدانيد . « انفساح » به معناى وسعت و گشادگى است ، « حوبة » به معناى احتياج و حاجت است ، و « ضنك » به معناى تنگناى مرگ است . فرموده است : تا زمانى كه از نظر حاجت در وسعت و فراخى هستيد و تا دستتان باز است ، و قبل از آن كه در تنگناى مرگ قرار بگيريد ، هر تلاشى كه مىخواهيد براى آخرت خود انجام دهيد ، « و الرّوع و الزّهوق » اينها عطف بر « قبل الضّنك » هستند ، يعنى و پيش از آن كه ترس بر شما مستولى شود ، و پيش از آن كه روح از بدنتان خارج شود .\r\n« و قبل قدوم الغائب المنتظر » و پيش از آن كه غايب منتظر بيايد فرصت را غنيمت بدانيد . مقصود از « غائب » مرگ است ، « منتظر » هم اسم مفعول از « انتظار » است ، « غائب المنتظر » يعنى آن غايبى كه در انتظارش هستيم ، پيش از آمدن مرگى كه فعلا غايب است و منتظر آن هستيم .\r\n« و اخذة العزيز المقتدر » و پيش از آن كه خداوند غالب و قدرتمند شما را بگيرد و به قيامت بكشاند ، فرصت را غنيمت بشمريد و براى آخرت خود عمل كنيد . مقصود اين است كه از اوقات خود ، از سلامتى خود ، از مال و ثروت خود ، از اين كه به شما مهلت داده شده و هنوز زنده هستيد و . . . به نفع آخرت خود استفاده كنيد و اعمال صالح انجام دهيد .\r\nمرحوم سيّد رضىّ در ذيل اين خطبه نقل كرده است كه :\r\n","description":"","footnote":"","page_name":" 357 ","page_number":357},
  {"content":"\r\n« و فى الخبر أنّه لمّا خطب بهذه الخطبة اقشعرّت لها الجلود ، و بكت العيون ، و رجفت القلوب ، و من النّاس من يسمّى هذه الخطبة « الغرّاء »\r\n( و در خبر آمده است وقتى حضرت اين خطبه را بيان فرمود بدنها به لرزه در آمد ، و چشمها گريان گرديد ، و دلها مضطرب و نگران شد ; و جماعتى اين خطبه را خطبه غرّاء مىنامند . )\r\n« و فى الخبر انّه ( عليه السلام ) لمّا خطب بهذه الخطبة اقشعرّت لها الجلود » و در خبر آمده است وقتى حضرت اميرالمؤمنين ( عليه السلام ) اين خطبه را ايراد فرمود ، پوست بدن شنوندگان به لرزه در آمد ، « و بكت العيون » و چشمها به گريه افتاد ، « و رجفت القلوب » و قلبها به اضطراب در آمد ; « و من النّاس من يسمّى هذه الخطبة الغرّاء » و برخى از مردم نام اين خطبه را « غرّاء » به معناى نورانى و روشن گذاشتند .\r\nوالسّلام عليكم و رحمة الله و بركاته\r\n","description":"","footnote":"","page_name":" 358 ","page_number":358},
  {"content":"\r\nخطبه هاى\r\n84 و 85\r\n( درس 109 )\r\nعلّت ايراد خطبه هشتاد و چهارم\r\nشخصيّت خانوادگى عمروعاص\r\nتعجّب از فرزند نابغه و ردّ اتّهام او\r\nنشانه هاى نفاق عمروعاص\r\nتفاوت اساسى در رفتار على ( عليه السلام ) و عمروعاص\r\nشهادت بر خداوند يكتا\r\nعجز انسان از درك ذات پروردگار\r\nانتفاع از مواعظ و نزديك بودن مرگ\r\nاوصافى از بهشت\r\n","description":"","footnote":"","page_name":" 359 ","page_number":359},
  {"content":"\r\n\r\n","description":"","footnote":"","page_name":" 360 ","page_number":360},
  {"content":"\r\nبسم الله الرحمن الرحيم\r\nخطبه 84\r\nو من كلام له ( عليه السلام ) فى ذكر عمرو بن العاص :\r\n« عَجِبْنَا لاِبْنِ النَّابِغَةِ ! يَزْعُمُ لاَِهْلِ الشَّامِ اَنَّ فِىَّ دُعَابَةً ، وَاَنِّى امْرُؤٌ تِلْعَابَةٌ ، اُعَافِسُ وَاُمَارِسُ ! لَقَدْ قَالَ بَاطِلا ، وَنَطَقَ آثِماً ، اَمَا وَشَرُّ الْقَوْلِ الْكَذِبُ ، اِنَّهُ لَيَقُولُ فَيَكْذِبُ ، وَيَعِدُ فَيُخْلِفُ ، وَيَسْأَلُ فَيُلْحِفُ ، وَيُسْأَلُ فَيَبْخَلُ ، وَيَخُونُ العَهْدَ ، وَيَقْطَعُ الاِْلَّ ، فَاِذَا كَانَ عِنْدَ الْحَرْبِ فَأَىُّ زَاجِر وَآمِر هُوَ ، مَا لَمْ تَأْخُذِ السُّيُوفُ مَآخِذَهَا ، فَاِذَا كَانَ ذَلِكَ كَانَ اَكْبَرُ مَكِيدَتِهِ اَنْ يَمْنَحَ الْقَوْمَ سُبَّتَهُ ، اَمَا وَاللهِ اِنِّى لَيمْنَعُنِى مِنَ اللَّعِبِ ذِكْرُ الْمَوْتِ ، وَاِنَّهُ لَيمْنَعُهُ مِنْ قَوْلِ الْحَقِّ نِسْيَانُ الاْخِرَةِ ، اِنَّهُ لَمْ يُبَايِعْ مُعَاوِيَةَ حَتَّى شَرَطَ لَهُ اَنْ يُؤْتِيَهُ أَتِيَّةً ، وَيَرْضَخَ لَهُ عَلَى تَرْكِ الدِّينِ رَضِيخَةً »\r\nموضوع بحث ما درسهايى از نهج البلاغه بود ، خطبه هشتاد و چهارم برحسب شمارش نهج البلاغه محمّد عبده و هشتاد و سوّم برحسب شمارش نهج البلاغه فيض الاسلام است .\r\n","description":"","footnote":"","page_name":" 361 ","page_number":361},
  {"content":"\r\nعلّت ايراد خطبه هشتاد و چهارم\r\nاين خطبه بنا به نقل سيّد رضىّ در ذكر خصوصياتى از عمروبن عاص بنوائل ايراد شده است . او مىگفت : على آدم شوخ طبعى است و با مرد و زن شوخى مىكند ، با على بيعت نكنيد و سراغ على نرويد ، براى اين كه آن وقار ، متانت ، خشونت و آن قلدرى را كه بايد يك حاكم داشته باشد على ندارد ، و او مىخواهد با افراد جامعه با ملاطفت و محبّت برخورد كند .\r\nالبتّه يك قسمت از گفته هاى عمروبن عاص كه گفته است على ( عليه السلام ) با زن و مرد شوخى مىكند ، دروغ بوده و عمروبن عاص اين جمله را بهانه براى فرار خود از بيعت با حضرت امير ( عليه السلام ) قرار داده بود و به همين دليل هم زير بار بيعت با حضرت نرفت ; ولى قسمت ديگر سخن او كه حضرت على ( عليه السلام ) با محبّت و ملاطفت با مردم برخورد مىفرمود و هيچ گاه قلدرى نمىكرد و به مردم زور نمىگفت ، حرف درستى بود ; اين كه بسيارى خيال كرده اند حاكم بايد خشن و قلدر باشد و به مردم زور بگويد ، انديشه و عقيده درستى نيست ; حاكم مسلمين بايد همانند شخص رسول خدا ( صلى الله عليه وآله و سلم ) در بين توده جامعه و مردم باشد و با آنها مجالست ، مخالطت و ملاطفت داشته باشد .\r\nشخصيّت خانوادگى عمروعاص\r\nتاريخ شيعه و سنّى و نسّابه هاى عرب كه در آن زمان به ثبت و ضبط انساب خيلى اهميّت مىداده اند در مورد نسب عمروبن عاص بنوائل چنين نظر داده اند كه : مادر وى كنيزى بوده كه به يك عرب فروخته شد و به خاطر جاذبه و آب و رنگى كه داشت اربابش به او اجازه معاشرت با ديگران را داده بود ، او يكى از فاحشه هاى معروف مكّه شده بود . « نابغة » از مادّه « نبغ » است و به زنى گفته مىشود كه\r\n","description":"","footnote":"","page_name":" 362 ","page_number":362},
  {"content":"\r\nبراى ديگران ظهور و بروز دارد .\r\nخلاصه اين زن همه جا اسمش سر زبانها افتاده بود و به قدرى معروف شده بود كه حتّى در مدح او شعر گفته بودند ، و چون ارزانتر از زنان ديگر مىگرفت هميشه سرش شلوغ بود ، گاهى اوقات هم در برخى جاها خودش را به سران و شخصيّتها عرضه مىكرد . نقل كرده اند كه در يك طهر پنج نفر از سرانِ مكّه كه دو نفر آنها ابوسفيان و عاص بنوائل بودند با او همبستر شدند و عمرو بهوجود آمد . عاص از شخصيّتهاى مكّه و خيلى پول خرج كن بود ، ابوسفيان از شخصيّت والاترى برخوردار بود امّا قدرى در پول خرج كردن حساب و كتاب داشته ، خلاصه سرِ اين كه بچّه مال كيست اختلاف پيدا شد ; مرسوم هم اين بوده كه مادر بچّه ، بچّه را به هر مردى نسبت مىداده همان شخص پدر او حساب مىشده ، براى حلّ موضوع از آن زن پرسيدند بچّه از كيست ؟ جواب داد : از عاص بنوائل است ; ولى ابوسفيان اين ادّعا را نپذيرفته و اظهار نموده كه من مىدانم اين بچّه از نطفه من است .\r\nنقل شده از مادر بچّه پرسيدند : شخصيّت ابوسفيان بيشتر است ، چرا بچّه را به او نسبت ندادى ؟ جواب داده بود : عاص بنوائل هم داراى شخصيّت است هم آدم پول خرج كنى است و پول زيادى به من مىداد ، من به اين حساب بچّه را به او نسبت دادم . ( 1 )\r\nبه هرحال مادر عمروعاص زن معروفه اى بوده و پدر او مردّد بين پنج نفر است ، و حضرت اميرالمؤمنين ( عليه السلام ) هم در اين جمله او را به عمروبن عاص خطاب نفرموده ، بلكه فرموده است « عجبنا لابن النّابغة » تعجب است براى كسى كه پسر زنى است كه براى ديگران بروز و ظهور داشته و زن معروفه اى بوده است .\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 281 به بعد ; و منهاج البراعة ، ج 6 ، ص 80 به بعد\r\n","page_name":" 363 ","page_number":363},
  {"content":"\r\nتعجّب از فرزند نابغه و ردّ اتّهام او\r\n« عَجِبْنَا لاِبْنِ النَّابِغَةِ ! يَزْعُمُ لاَِهْلِ الشَّامِ اَنَّ فِىَّ دُعَابَةً ، وَاَنِّى امْرُؤٌ تِلْعَابَةٌ ، اُعَافِسُ وَاُمَارِسُ ! لَقَدْ قَالَ بَاطِلا ، وَنَطَقَ آثِماً »\r\n( شگفتا از پسر زانيه ! به مردم شام دروغ مىگويد كه من مردى شوخ و بسيار اهل بازى و لعب هستم و به شوخى و بازيگرى ممارست دارم ، سخن نادرستى گفته ، و با اين گفتار گناه كرده است . )\r\nدر كتاب ما « عجبنا » ذكر شده و در برخى نسخه هاى ديگرِ نهج البلاغه « عجباً » نقل شده است ; « عجبنا » به معناى اين است كه ما تعجّب داريم ; ولى اگر « عجباً » باشد مفعول مطلق است براى فعل محذوف ، يعنى تعجّب مىكنيم تعجّب كردنى ; اين پسر زن بدكاره مايه تعجّب ماست .\r\n« يزعم لاهل الشّام أنّ فىّ دعابة » به اهل شام گفته است كه من اهل مزاح و شوخى هستم . « يزعَمُ » از افعال قلوب و دو مفعولى و به معناى گمان است ، ولى « يزعُمُ » به معناى گفتن است . در اين جمله « يزعُمُ » به معناى گفتن است . « دُعابة » به معناى مزاح است . او به مردم شام گفته است : طبع من شوخى است ، مقصودش اين است كه شوخى و مزاح در ذات من است و من هميشه شوخى و مزاح مىكنم .\r\n« و انّى امرؤ تلعابة ، اعافس و امارس » اين جمله عطف است ; يعنى « و يزعم لاهل الشّام انّى امرؤ تلعابة » او مرا به مردم شام يك مرد شوخ طبعِ بازيگر معرّفى كرده است ; گاهى افرادى فقط شوخ طبع هستند ، خوب اين چندان ايرادى ندارد ، ولى گاهى شوخ طبعى هستند كه شوخى را از حدّ و اندازه مىگذرانند ، از اين كار در عربى به « معافسة » تعبير مىشود و با « ممارسة » به يك معناست و بيشتر هم در شوخى و مزاح با زنان استعمال مىشود .\r\n","description":"","footnote":"","page_name":" 364 ","page_number":364},
  {"content":"\r\nحضرت مىفرمايد : عمروعاص به من چنين تهمتى زده است ، « لقد قال باطلا » حرف و سخن او سخن باطلى بوده « و نطق آثماً » و كلام گناهكارانه اى است .\r\nنشانه هاى نفاق عمروعاص\r\n« اَمَا وَشَرُّ الْقَوْلِ الْكَذِبُ ، اِنَّهُ لَيَقُولُ فَيَكْذِبُ ، وَيَعِدُ فَيُخْلِفُ ، وَيَسْأَلُ فَيُلْحِفُ ، وَيُسْأَلُ فَيَبْخَلُ ، وَيَخُونُ العَهْدَ ، وَيَقْطَعُ الاِْلَّ »\r\n( آگاه باشيد كه بدترين گفته ها گفتار دروغ است ، و عمروعاص وقتى سخن مىگويد دروغ است ، وقتى وعده مىكند تخلّف مىنمايد ، وقتى سؤال مىكند اصرار مىورزد ، وقتى از او سؤال مىشود بخل مىورزد ، او به عهد و پيمان خيانت مىكند ، و از خويشان خود دورى مىنمايد . )\r\nاين جملات در معرّفى عمروعاص است . ابتدا فرموده اند : « اما و شرّ القول الكذب » آگاه باشيد كه بدترين گفتار گفتار دروغ است . اين چيزى كه در بين ملّت ما مانند آب خوردن است ، حضرت امير ( عليه السلام ) در اين جمله دروغ گفتن را بدترين سخنان معرّفى فرموده و بعد در مورد معرّفى عمروعاص فرموده است : « انّه ليقول فيكذب » عمروعاص سخن مىگويد و سخنش دروغ است ، « و يعد فيخلف » و به ديگران وعده مىدهد و خلاف وعده خود عمل مىكند .\r\nاين دو صفت اصولا در سياستمداران دنيا هم وجود دارد ; وقتى با مردم سخن مىگويند ، دروغ مىگويند ; اگر از آنها بپرسند چرا دروغ مىگوييد ؟ جواب مىدهند : اين دروغ سياسى است ! وعده مىدهند ولى عمل به وعده هاى خود نمىكنند ، اگر بگوييم چرا خلاف وعده عمل مىكنيد ؟ جواب مىدهند : وعده سياسى بود ! و . . .\r\n« و يسأل فيلحف » و چيزى را از ديگران درخواست مىكند و آنقدر اصرار مىكند تا خواسته خود را بگيرد ، « و يسأل فيبخل » امّا در عوض وقتى كسى چيزى از عمروعاص درخواست كند ، بخل مىورزد و حاجت حاجتمند را برآورده نمىكند .\r\n","description":"","footnote":"","page_name":" 365 ","page_number":365},
  {"content":"\r\n« و يخون العهد » و از خصوصيّات عمروعاص اين است كه به عهد و پيمانهاى خود خيانت مىكند ، « و يقطع الالّ » و ارتباط را قطع مىكند ; خواه ارتباط خويشاوندى باشد يا ارتباط عهد و پيمانى ، او هيچ گونه عهد و پيمان را محترم نمىشمارد و فقط منافع خود را در نظر مىگيرد .\r\n« فَاِذَا كَانَ عِنْدَ الْحَرْبِ فَأَىُّ زَاجِر وَآمِر هُوَ ، مَا لَمْ تَأْخُذِ السُّيُوفُ مَآخِذَهَا ، فَاِذَا كَانَ ذَلِكَ كَانَ اَكْبَرُ مَكِيدَتِهِ اَنْ يَمْنَحَ الْقَوْمَ سُبَّتَهُ »\r\n( و چون در ميدان جنگ حاضر شود تا هنگامى كه جنگ شروع نشده اهل امر و نهى و سر و صداست ، و همين كه جنگ شروع شود بزرگترين حيله اش اين است كه عورت خود را به مردم نشان مىدهد . )\r\n« فاذا كان عند الحرب » وقتى پاى جنگ در ميان باشد ، به جاى صلح طلبى و خاموش كردن جنگ « فأىّ زاجر و آمر هو » آتش افروزى مىكند و مردم را به جنگ با على ( عليه السلام ) تشويق مىكند . « ما لم تأخذ السّيوف مآخذها » البتّه اين تشويق كردن او تا هنگامى است كه شمشيرها به كار نيفتاده باشند ، « فاذا كان ذلك » و گرنه وقتى كه جنگ شروع شود « كان اكبر مكيدته ان يمنح القوم سبّته » بالاترين حيله او اين است كه عورت خود را به مردم نشان مىدهد .\r\nدر اين نهج البلاغه اى كه نزد ماست « ان يمنح القِرم » آمده ، در صورتى كه دو نسخه از نهج البلاغه هاى خطّى خيلى قديمى را كه اُفست شده و مربوط به سده اوّلِ پس از مرحوم سيّد رضىّ است من نگاه كردم « يمنح القوم » است ، و علاوه بر اين « ان يمنح القرم » معنا نمىدهد ، لغتنامه هاى زيادى را كه من ديدم اصلا « قِرم » در هيچ يك از آنها نيامده ، تنها « قَرم » به معناى شجاع استعمال شده است . « سُبّةٌ » به معناى ماتحت است . « سبَّهُ ، يسُبُّه » را عربها براى نسبت لواط به كار مىبرند ، و به مرور زمان « سبّ » را كه از همين مادّه است از باب اين كه بزرگترين فحش است ،\r\n","description":"","footnote":"","page_name":" 366 ","page_number":366},
  {"content":"\r\nبه معناى فحش استعمال كرده اند .\r\nبنابراين « ان يمنح القوم سبّته » يعنى ماتحت خود را به مردم بخشيده است ، و اگر « ان يمنح القَرم سبّته » باشد يعنى ماتحت را به مرد شجاع بخشيده است ; مثل همان موقعى كه در جنگ صفّين با حضرت امير ( عليه السلام ) روبرو شد ، وقتى خود را در معرض خطر ديد ماتحت خود را عريان كرد و حضرت او را رها كرد . ( 1 )\r\nآنهايى كه به حضرت امير ( عليه السلام ) خرده گيرى مىكنند كه چرا حضرت او را رها كرد و مگر يك نگاه براى نابودى يك مفسد چقدر گناه دارد ، از اين نكته غافل اند كه بين اعراب چنين مرسوم بوده است كه اگر كسى در موردى ماتحت خود را عريان مىكرد دليل بر نهايت بيچارگى و ذلّت او بود ، و اگر طرف مقابل در عين حال كه او ماتحت خود را عريان كرده او را مىكشت ، عرب او را ذليل تر از مقتول مىدانستند و براى هميشه خود و فرزندانش را مذمّت مىكردند ، بنابراين حضرت امير ( عليه السلام ) به خاطر اين رسم اعراب است كه دست از كشتن عمروعاص در آن هنگام برداشت .\r\nتفاوت اساسى در رفتار على ( عليه السلام ) و عمروعاص\r\n« اَمَا وَاللهِ اِنِّى لَيمْنَعُنِى مِنَ اللَّعِبِ ذِكْرُ الْمَوْتِ ، وَاِنَّهُ لَيمْنَعُهُ مِنْ قَوْلِ الْحَقِّ نِسْيَانُ الاْخِرَةِ »\r\n( به خدا سوگند كه ياد مرگ مرا از شوخى و بازيگرى منع مىكند ، و فراموشى آخرت هم عمروعاص را از گفتن حرف حق باز مىدارد . )\r\nنه اين كه عمروعاص تهمت بازيگرى و حتّى شوخى با زنان را به حضرت على زده بود ، حالا حضرت در مقام جواب مىفرمايد : « اما والله » به خدا سوگند شما را آگاه مىكنم « انّى ليمنعنى من اللّعب ذكر الموت » كه ياد مرگ مرا از شوخى و\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 314 تا 316 ; و منهاج البراعة ، ج 6 ، ص 85 و 86\r\n","page_name":" 367 ","page_number":367},
  {"content":"\r\nبازيگرى باز مىدارد . حضرت اميرالمؤمنين ( عليه السلام ) عبوس و خشن نبود ، ولى كارهاى مبتذلى كه عمروعاص به حضرت نسبت مىداد هم دروغ و تهمت و خلاف واقع بود . خلاصه مىفرمايد : من به ياد مرگ هستم ، و همين ياد مرگ مرا از كار مبتذل باز مىدارد ; « و انّه ليمنعه من قول الحقّ نسيان الآخرة » ولى عمروعاص به اين خاطر كه آخرت را فراموش كرده سخن و حرف حق نمىزند . حضرت على ( عليه السلام ) بعد از اين فرموده است :\r\n« اِنَّهُ لَمْ يُبَايِعْ مُعَاوِيَةَ حَتَّى شَرَطَ لَهُ اَنْ يُؤْتِيَهُ أَتِيَّةً ، وَيَرْضَخَ لَهُ عَلَى تَرْكِ الدِّينِ رَضِيخَةً »\r\n( عمروعاص با معاويه بيعت نكرد تا اين كه با او شرط كرد به وى عطايى و در برابر ترك دين رشوه و بهايى بدهد . )\r\nعمروعاص در سال هشتم هجرى به همراه خالد بن وليد و عثمان بن طلحه از ترس شمشير لشگر اسلام اظهار اسلام كرد و برحسب ظاهر از مسلمانان و از صحابه حضرت خاتم الانبياء ( صلى الله عليه وآله و سلم ) محسوب مىشد . ( 1 ) حضرت اميرالمؤمنين ( عليه السلام ) هم در اين جمله برحسب ظاهر سخن گفته و مىفرمايند : « انّه لم يبايع معاوية حتّى شرط له ان يؤتيه اتيّة » او با معاويه بيعت نكرد مگر اين كه شرط كرد بخششى به او بدهد . « اتيّة » به معناى « عطيّة » است .\r\n« و يرضخ له على ترك الدّين رضيخة » معاويه هم به اين خاطر كه عمروعاص دينش را براى او رها كرده بود ، جايزه اى به عمروعاص داد . اين كه حضرت در جمله خود تعبير به « ترك الدّين » فرموده اند برحسب ظاهر است ، و گرنه عمروعاص از اوّل اسلامش منافقانه و از ترس لشگر اسلام بوده و دينى نداشته تا بخواهد آن را براى معاويه ترك كند .\r\n\r\n","description":"","footnote":"\r\n1 - مغازى واقدى ، ج 2 ، ص 741 به بعد ; الاستيعاب فى معرفة الاصحاب ، ج 2 ، ص 508 ; و الاصابة فى تمييز الصحابة ، ج 3 ، ص 2\r\n","page_name":" 368 ","page_number":368},
  {"content":"\r\nخطبه 85\r\nو من خطبة له ( عليه السلام ) :\r\n« وَاَشْهَدُ اَنْ لاَ اِلَهَ اِلاَّ اللهُ وَحْدَهُ لاَ شَرِيكَ لَهُ ، اَلاَْوَّلُ لاَ شَىْءَ قَبْلَهُ ، وَالاْخِرُ لاَ غَايَةَ لَهُ ، لاَتَقَعُ الاَْوْهَامُ لَهُ عَلَى صِفَة ، وَلاَتَقْعُدُ الْقُلوُبُ مِنْهُ عَلَى كَيْفِيَّة ، وَلاَتَنَالُهُ التَّجْزِئَةُ وَالتَّبْعِيضُ ، وَلاَتُحِيطُ بِهِ الاَْبْصَارُ وَالْقُلُوبُ »\r\nمنها : « فَاتَّعِظُوا عِبَادَاللهِ بِالْعِبَرِ النَّوَافِعِ ، وَاعْتَبِروُا بِالاْىِ السَّوَاطِعِ ، وَازْدَجِرُوا بِالنُّذُرِ الْبَوَالِغِ ، وَانْتَفِعُوا بِالذِّكْرِ وَالْمَوَاعِظِ ، فَكَأَنْ قَدْ عَلِقَتْكُمْ مَخَالِبُ الْمَنِيَّةِ ، وَانْقَطَعَتْ مِنْكُمْ عَلاَئِقُ الاُْمْنِيَّةِ ، وَدَهَمَتْكُمْ مُفْظِعَاتُ الاُْمُورِ ، وَالسِّيَاقَةُ اِلَى الْوِرْدِ الْمَوْرُودِ ، وَكُلُّ نَفْس مَعَهَا سَائِقٌ وَشَهِيدٌ ; سَائِقٌ يَسُوقُهَا اِلَى مَحْشَرِهَا ، وَشَاهِدٌ يَشْهَدُ عَلَيْهَا بِعَمَلِهَا »\r\nو منها فى صفة الجنّة :\r\n« دَرَجَاتٌ مُتَفَاضِلاَتٌ ، وَمَنَازِلُ مُتَفَاوِتَاتٌ ، لاَيَنْقَطِعُ نَعِيمُهَا ، وَلاَيَظْعَنُ مُقِيمُهَا ، وَلاَيَهْرَمُ خَالِدُهَا ، وَلاَيَبْأَسُ سَاكِنُهَا »\r\nاز جمله خطبه هاى حضرت امير ( عليه السلام ) خطبه هشتاد و پنجم است كه از متن آن پيداست مرحوم سيّد رضىّ آن را تقطيع كرده است ، قسمت اوّل اين خطبه در شهادت به وحدانيّت خداوند و بعضى اوصاف ديگر خداست .\r\nشهادت بر خداوند يكتا\r\n« وَاَشْهَدُ اَنْ لاَ اِلَهَ اِلاَّ اللهُ وَحْدَهُ لاَ شَرِيكَ لَهُ »\r\n( و شهادت مىدهم كه معبودى جز الله وجود ندارد ، او يكتا و بدون شريك است . )\r\n","description":"","footnote":"","page_name":" 369 ","page_number":369},
  {"content":"\r\n« إله » بر وزن فعال و به معناى مفعول است ، « لا إله » به معناى « لا مألوه » است ; يعنى هيچ معبودى بجز خداى يگانه نيست . « لا شريك له » همان معناى « وحده » است و تأكيد معناى آن را مىكند ; به اين معنا كه خدا نه در ذات و نه در صفات ، نه در خلقت و نه در عبادت شريك ندارد . او هم در ذات واحد است و هم در صفات ، هم در خلقت و هم در عبادت .\r\n« اَلاَْوَّلُ لاَ شَىْءَ قَبْلَهُ ، وَالاْخِرُ لاَ غَايَةَ لَهُ »\r\n( خداوند آن اوّلى است كه پيش از او چيزى نبوده ، و آخرى است كه براى او ما فوقى نيست . )\r\n« الاوّل لا شىء قبله » خداوند اوّل همه اشياء است ; البتّه گفته ايم كه مقصود از اوّل بودن در خداوند اوّل زمانى نيست ; زيرا كه زمان مقدار حركت است ، و موضوع حركت مادّه است و خداوند تعالى فوق مادّه است ، پس خداوند فوق زمان است ، او بر گذشته و حال و آينده احاطه دارد و فوق عمود زمان است . بنابراين اوّليّت خداوند بر اشياء اوّليّت رتبى است ; يعنى علّت همه موجودات است و همه موجودات ما سِوَى الله معلول او و در رتبه بعد از او هستند .\r\n« و الآخر لا غاية له » خداوند آخر همه موجودات است ; باز مقصود از آخر بودن خداوند اين نيست كه او مثلا العياذ بالله بعد از همه موجودات فانى مىشود ، بلكه مقصود از آخر بودن ، غايت بودن و مراد و مقصود بودنِ اوست ; يعنى همه به سوى او در حركت اند و فوق او غايت و مقصودى نيست ، همه موجودات در تكامل به طرف او در حركت اند . ( انّا لله و انّا اليه راجعون ) ( 1 ) اين كلام قرآن است كه همه به سوى او در تكامل هستند ، هدف و مقصود همه وصول الى الحقّ است .\r\n« لا غاية له » براى او غايتى وجود ندارد . در فلسفه گفته شده است كه : غايت شىء مؤخّر از خود شىء است ; مثلا باغبان هدفش از احداث باغ ، ميوه درختهاى\r\n\r\n","description":"","footnote":"\r\n1 - سوره بقره ، آيه 156\r\n","page_name":" 370 ","page_number":370},
  {"content":"\r\nباغ است و ميوه متأخّر از احداث باغ است . خداوند غايتى ندارد ; به اين معنا كه همه عالم متوجّه الى الله است ولى خداوند متوجّه چيزى نيست ، براى اين كه چيزى بالاتر از خدا نيست .\r\nعجز انسان از درك ذات پروردگار\r\n« لاَتَقَعُ الاَْوْهَامُ لَهُ عَلَى صِفَة ، وَلاَتَقْعُدُ الْقُلوُبُ مِنْهُ عَلَى كَيْفِيَّة ، وَلاَتَنَالُهُ التَّجْزِئَةُ وَالتَّبْعِيضُ ، وَلاَتُحِيطُ بِهِ الاَْبْصَارُ وَالْقُلُوبُ »\r\n( وهمها به هيچ يك از صفات او نمىرسند ، و دلها چگونگى ذاتش را نمىيابند ، تجزيه و تبعيض در او راه ندارد ، و چشمها و دلها بر او احاطه پيدا نمىكنند . )\r\nعقلها و قواى تخيّلى ما سوى الله محدودند و نمىتوانند بر ذات و صفات خدايى كه غير محدود است احاطه پيدا كنند . « لاتقع الاوهام له على صفة » صفات خداوند عين ذات اوست و واهمه هاى ما بر صفات او احاطه پيدا نمىكند .\r\n« و لاتقعد القلوب منه على كيفيّة » ، در كلمه « لاتقعد » دو نقل وجود دارد : يكى همين « لاتقعد » است كه در نهج البلاغه عبده ذكر شده ، و ديگرى « لاتعقد » است كه در برخى نسخه هاى ديگر است ; اگر « لاتقعد » صحيح باشد كنايه است ، يعنى نمىنشيند دلها از خدا بر يك كيفيّتى ; مقصود اين است كه دلها يك كيفيّتى را براى خدا درك نمىكنند ; و اگر « لاتعقد » صحيح باشد ، به اين معناست كه يك كيفيّتى از خدا بر دلها بسته نمىشود ; به هرحال معنا يكى است و مىخواهد بگويد : دلها نمىتوانند كيفيّتى را براى خدا تصوّر كنند .\r\n« و لاتناله التّجزئة و التّبعيض » خداوند تجزيه و تبعيض پذير نيست ، جسم نيست تا بتوان آن را تجزيه و تقسيم نمود . نه تجزيه خارجى دارد ، براى اين كه جسم نيست ، و نه تجزيه عقلى ، براى اين كه خدا مركّب از جنس و فصل هم نيست .\r\n« و لاتحيط به الابصار و القلوب » چشمها و قلوب هم به خداوند احاطه\r\n","description":"","footnote":"","page_name":" 371 ","page_number":371},
  {"content":"\r\nپيدا نمىكنند ; چون همه ما سوى الله محدود و خداوند نامحدود است ، و مخلوق محدود قدرت احاطه بر خالق نامحدود را ندارد .\r\nاينجا ابن ابى الحديد جمله اى را به عنوان فضيلت حضرت امير ( عليه السلام ) بر ساير صحابه رسول خدا ( صلى الله عليه وآله و سلم ) ذكر كرده كه لازم است بشنويد . او مىگويد : « و اعلم ان التّوحيد و العدل و مباحث الشّريفة الالهية ، ما عرفت الاّ من كلام هذا الرّجل ، و انّ كلام غيره من اكابر الصّحابة لم يتضمن شيئاً من ذلك اصلا ، و لاكانوا يتصوّرونه ، و لو تصوّروه لذكروه ، و هذه الفضيلة عندى اعظم فضائله ( عليه السلام ) » ( 1 ) بدان كه توحيد و عدل و مباحث الهيات جز از كلام و سخنان اين مرد ( حضرت اميرالمؤمنين ( عليه السلام ) ) شناخته نشده ، و سخنان هيچ يك از بزرگان صحابه رسول خدا ( صلى الله عليه وآله و سلم ) كلاًّ چيزى از اين مسائل را در بر نداشت ، اصلا آنها اين مسائل را تصوّر نمىكردند و گرنه يادآور مىشدند ، و اين فضيلت در نظر من از بزرگترين فضائل حضرت امير ( عليه السلام ) است .\r\nانتفاع از مواعظ و نزديك بودن مرگ\r\n« منها : فَاتَّعِظُوا عِبَادَاللهِ بِالْعِبَرِ النَّوَافِعِ ، وَاعْتَبِروُا بِالاْىِ السَّوَاطِعِ ، وَازْدَجِرُوا بِالنُّذُرِ الْبَوَالِغِ ، وَانْتَفِعُوا بِالذِّكْرِ وَالْمَوَاعِظِ »\r\n( قسمتى از اين خطبه است كه فرمود : اى بندگان خدا از موعظه هاى سودمند پند بگيريد ، و از آيه هاى درخشنده و آشكار عبرت گيريد ، و از گناهان به وسيله ترساننده هاى رسا دورى كنيد ، و از يادآوريها و پندها بهره مند گرديد . )\r\nكلمه « منها » از كلام مرحوم سيّد رضىّ است . « من » براى تبعيض و « ها » به خطبه برمى گردد ; يعنى بعضى از مطالب اين خطبه در موعظه بندگان خداست .\r\n« فاتّعظوا عباد الله بالعبر النّوافع » ; « اتّعظوا » از مادّه « وعظ » و در اصل « اوتعظوا »\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 346\r\n","page_name":" 372 ","page_number":372},
  {"content":"\r\nبوده است ، چون از باب افتعال و فاءالفعل آن « و » است به « ت » قلب شده « اتّعظوا » شده است ; يعنى پند بگيريد . « عبر » جمع « عبرت » ، و « نوافع » جمع « نافعة » است ; مقصود اين است كه از چيزهايى كه مايه عبرت است پند بگيريد .\r\n« و اعتبروا بالآى السّواطع » ; « آى » جمع « آية » به معناى نشانه هاست ، « سواطع » جمع « ساطعة » به معناى روشن و واضح است ; يعنى به وسيله نشانه هاى واضح و روشن عبرت بگيريد .\r\n« و ازدجروا بالنّذر البوالغ » ; « ازدجروا » از مادّه « زجر » به معناى باز داشتن است . اين فعل نيز چون از باب افتعال و فاءالفعل آن « ز » است ، « ت » باب افتعال به « د » تبديل و « ازتجر » به « ازدجر » تبديل شده است . « نذر » جمع « نذير » به معناى ترساننده است . « بوالغ » جمع « بالغة » به معناى رسا و گوياست ; يعنى به وسيله ترسانندگان بليغ و رسا بترسيد و خود را از گناهان باز داريد .\r\n« و انتفعوا بالذّكر و المواعظ » ، مقصود از « ذكر » قرآن كريم است و ظاهراً يكى از صفات قرآن « ذكر » است . ( 1 ) « مواعظ » مطلق موعظه است ، هم مواعظ قرآن را شامل است هم مواعظ پيغمبراكرم ( صلى الله عليه وآله و سلم ) و ديگران را ; يعنى به وسيله قرآن و مواعظ پيامبرخدا ( صلى الله عليه وآله و سلم ) و مواعظ ائمه اطهار ( عليهم السلام ) و ديگران نفع ببريد ، و از مواعظ آنها بهره بردارى كنيد .\r\n« فَكَأَنْ قَدْ عَلِقَتْكُمْ مَخَالِبُ الْمَنِيَّةِ ، وَانْقَطَعَتْ مِنْكُمْ عَلاَئِقُ الاُْمْنِيَّةِ ، وَدَهَمَتْكُمْ مُفْظِعَاتُ الاُْمُورِ ، وَالسِّيَاقَةُ اِلَى الْوِرْدِ الْمَوْرُودِ »\r\n( گويا چنگالهاى مرگ به شما فرو رفته ، و علاقه و دلبستگى به آرزوها از شما جدا گرديده است ; و امور سخت رسوا كننده ، و سوق دادن به جايى كه وارد شدنى است شما را فرا گرفته است . )\r\n\r\n","description":"","footnote":"\r\n1 - ( و هذا ذكر مبارك انزلناه أفأنتم له منكرون ) سوره انبياء ، آيه 50\r\n","page_name":" 373 ","page_number":373},
  {"content":"\r\n« فكأن قد علقتكم مخالب المنيّة » ، « علقت » از مادّه « علوق » به معناى فرو بردن است ، « مخالب » جمع « مخلب » به معناى چنگال است . « منيّة » به معناى مرگ است . حضرت امير ( عليه السلام ) در اين جمله مرگ را به يك حيوان درنده تشبيه فرموده كه پنجه هاى خود را در انسان فرو برده است . فرموده است : مثل اين است كه مرگ چنگالهاى خود را در شما فرو برده باشد ، كنايه از اين است كه شما گرفتار مرگ هستيد .\r\n« و انقطعت منكم علائق الامنيّة » شما آرزوهاى فراوانى داريد و به زر و زيور دنيا علاقه داريد ، ولى مرگ همه اين علاقه ها و آرزوهاى شما را منقطع مىكند .\r\n« و دهمتكم مفظعات الامور » ، « مفظعات » جمع « مفظعة » به معناى شدايد و سختى هايى است كه خيلى شنيع و زشت هستند . « مفظعات الامور » از باب اضافه صفت به موصوف است ; يعنى امورى كه خيلى سخت و زشت است . جمله بر « قد علقتكم » عطف شده و اصل آن به اين صورت است : « فكأن قد دهمتكم مفظعات الامور » و مثل اين كه شدايد و سختى هاى زشت شما را فرا گرفته است .\r\n« و السّياقة الى الورد المورود » ، « سياقة » از مادّه « سوق » به معناى راندن است ، « ورد » به معناى جايگاه ورود است ، « مورود » يعنى محل وارد شدن . جمله عطف است بر « مفظعات » ، يعنى و مثل اين كه شما به طرف مرگ رانده شده ايد .\r\n« وَكُلُّ نَفْس مَعَهَا سَائِقٌ وَشَهِيدٌ ; سَائِقٌ يَسُوقُهَا اِلَى مَحْشَرِهَا ، وَشَاهِدٌ يَشْهَدُ عَلَيْهَا بِعَمَلِهَا »\r\n( و با هر كسى يك راننده و يك گواهى دهنده است ; راننده اى كه او را به صف محشر سوق مىدهد ، و گواهى دهنده اى كه به كردار او گواهى مىدهد . )\r\nجمله « و كلّ نفس معها سائق و شهيد » اقتباس از آيه قرآن ( 1 ) است . هر كسى دو\r\n\r\n","description":"","footnote":"\r\n1 - سوره ق ، آيه 21\r\n","page_name":" 374 ","page_number":374},
  {"content":"\r\nچيز با اوست : يكى چيزى كه او را مىراند و مىبرد ، و آن مرگ است كه او را به طرف محشر يعنى قيامت سوق مىدهد ، و يكى هم شاهدى است كه گواهى بر اعمال مىدهد ; نامه عمل است كه گواهى بر اعمال نيك و بد ما دارد .\r\nاوصافى از بهشت\r\n« و منها فى صفة الجنّة : دَرَجَاتٌ مُتَفَاضِلاَتٌ ، وَمَنَازِلُ مُتَفَاوِتَاتٌ ، لاَيَنْقَطِعُ نَعِيمُهَا ، وَلاَيَظْعَنُ مُقِيمُهَا ، وَلاَيَهْرَمُ خَالِدُهَا ، وَلاَيَبْأَسُ سَاكِنُهَا »\r\n( و قسمتى از اين خطبه در وصف بهشت است : درجه هايى است يكى از ديگرى برتر ، و منزلهايى است كه از هم امتياز دارند ، نعمت هايش بى پايان ، و كسى كه در آن مقيم شده خارج نمىشود ، و جاويد در آن پير نمىشود ، و ساكن در آن گرفتارى ندارد . )\r\nاين « منها » با آن « منها » كه قبلا بود به يك معناست ; يعنى يك قسمت ديگر اين خطبه در مورد اوصاف بهشت است . مرحوم سيّد رضىّ اين خطبه را قطعه قطعه كرده ، و هر قسمتى را كه داراى فصاحت و بلاغت بيشتر بوده ذكر كرده است . اين قسمت از خطبه در مورد اوصاف بهشت است . مىفرمايد :\r\n« درجات متفاضلات » ، بهشت يك درجه و دو درجه نيست ، هر كس به اندازه عمل خود درجه و مقام دارد ، و درجات بهشت هم گزافى نيست ، اين طور نيست كه مانند مقامهاى دنيا بدون دليل و يا از روى قلدرى و يا چاپلوسى باشد ، درجات بهشت با اعمال صالح و خلوص انسان در موقع عمل سنجيده مىشود ، هرچه فضيلت انسان بيشتر باشد درجات بهشتى او هم برتر و بهتر است . « و منازل متفاوتات » و منزلهاى بهشت داراى تفاوت و اختلاف هستند .\r\n« لاينقطع نعيمها » هرچه هست هميشگى است ، اگر درجه نازل يا اعلا و يا متوسط است هميشگى است ، و اين طور نيست كه پس از چندى از انسان بگيرند . « و لايظعن مقيمها » و كسى كه در بهشت مقيم شده براى هميشه در آن مقيم است ،\r\n","description":"","footnote":"","page_name":" 375 ","page_number":375},
  {"content":"\r\nاين چنين نيست كه بعد از چندى كوچ كند و به جاى ديگر برود . « ظعن » به معناى سفر و حركت است ، « لايظعن » يعنى از سر جايش حركت نمىكند و هميشه آنجاست .\r\n« و لايهرم خالدها » و كسى كه در بهشت مخلّد شده پير نمىشود ، پيرى و بيمارى در بهشت نيست . « و لايبأس ساكنها » ، « بأس » به معناى گرفتارى و فقر است . مقصود اين است كه ساكنين بهشت گرفتارى و فقر و ناتوانى و ضعف ندارند .\r\nوالسّلام عليكم و رحمة الله و بركاته\r\n","description":"","footnote":"","page_name":" 376 ","page_number":376},
  {"content":"\r\nخطبه 86\r\n( درس 110 )\r\nعلم و قدرت بى پايان خداوند\r\nنتيجه خداباورى\r\nتأكيد بر رعايت كتاب و حقوق الهى\r\nهدفدارى خلقت\r\nقرآن و پيامبر بيان كننده همه چيز\r\nباقى مانده عمر را غنيمت بدانيد\r\nبه نفس امّاره رخصت ندهيد\r\nخيرخواهترين مردم\r\nعوامل سعادت و شقاوت\r\n","description":"","footnote":"","page_name":" 377 ","page_number":377},
  {"content":"\r\n\r\n","description":"","footnote":"","page_name":" 378 ","page_number":378},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« قَدْ عَلِمَ السَّرَائِرَ ، وَخَبَرَ الضَّمائِرَ ، لَهُ الاِْحَاطَةُ بِكُلِّ شَىْء ، وَالْغَلَبَةُ لِكُلِّ شَىْء ، وَالْقُوَّةُ عَلَى كُلِّ شَىْء ، فَلْيَعْمَلِ الْعَامِلُ مِنْكُمْ فِى اَيَّامِ مَهَلِهِ ، قَبْلَ اِرْهَاقِ اَجَلِهِ ، وَفِى فَرَاغِهِ قَبْلَ اَوَانِ شُغُلِهِ ، وَفِى مُتَنَفَّسِهِ قَبْلَ اَنْ يُؤْخَذَ بِكَظَمِهِ ، وَلُْيمَهِّدْ لِنَفْسِهِ وَقُدُومِهِ ، وَلْيَتَزَوَّدْ مِنْ دَارِ ظَعْنِهِ لِدَارِ اِقَامَتِهِ ، فَاللهَ اللهَ ، اَيُّهَا النَّاسُ ، فِيَما اسْتَحْفَظَكُمْ مِنْ كِتَابِهِ ، وَاسْتَوْدَعَكُمْ مِنْ حُقُوقِهِ ، فَاِنَّ اللهَ سُبْحَانَهُ لَمْ يَخْلُقْكُمْ عَبَثاً ، وَلَمْ يَتْرُكْكُمْ سُدىً ، وَلَمْ يَدَعْكُمْ فِى جَهَالَة وَلاَ عَمىً ، قَدْ سَمَّى آثَارَكُمْ ، وَعَلَّمَ اَعْمَالَكُمْ ، وَكَتَبَ آجَالَكُمْ ، وَاَنْزَلَ عَلَيْكُمُ الْكِتَابَ تِبْيَاناً لِكُلِّ شَىْء ، وَعَمَّرَ فِيكُمْ نَبِيَّهُ اَزْمَاناً ، حَتَّى اَكْمَلَ لَهُ وَلَكُمْ - فِيَما اَنْزَلَ مِنْ كِتَابِهِ - دِينَهُ الَّذِى رَضِىَ لِنَفْسِهِ ، وَاَنْهَى اِلَيْكُمْ عَلَى لِسَانِهِ مَحَابَّهُ مِنَ الاَْعْمَالِ وَمَكَارِهَهُ وَنَوَاهِيَهُ وَاَوَامِرَهُ ، فَاَلْقَى اِلَيْكُمُ الْمَعْذِرَةَ ، وَاتَّخَذَ عَلَيْكُمُ الْحُجَّةَ ، وَقَدَّمَ اِلَيْكُمْ بِالْوَعِيدِ ، وَاَنْذَرَكُمْ بَيْنَ يَدَىْ عَذَاب شَدِيد ، فَاسْتَدْرِكُوا بَقِيَّةَ اَيَّامِكُمْ ، وَاصْبِرُوا لَهَا اَنْفُسَكُمْ ; فَاِنَّهَا قَلِيلٌ فِى كَثِيرِ الاَْيَّامِ الَّتِى تَكُونُ مِنْكُمْ فِيهَا الْغَفْلَةُ وَالتَّشَاغُلُ عَنِ الْمَوْعِظَةِ ، وَلاَ تُرَخِّصُوا لاَِنْفُسِكُمْ فَتَذْهَبَ بِكُمُ الرُّخَصُ فِيهَا مَذَاهِبَ الظَّلَمَةِ ، وَلاَ تُدَاهِنُوا فَيَهْجُمَ بِكُمُ الاِْدْهَانُ عَلَى الْمُصِيبَةِ .\r\nعِبَادَاللهِ ، اِنَّ اَنْصَحَ النَّاسِ لِنَفْسِهِ اَطْوَعُهُم لِرَبِّهِ ، وَاِنَّ اَغَشَّهُم لِنَفْسِهِ اَعْصَاهُمْ لِرَبِّهِ ، وَالْمَغْبُونُ مَنْ غَبَنَ نَفْسَهُ ، وَالْمَغْبُوطُ مَنْ سَلِمَ لَهُ دِينُهُ ، وَالسَّعِيدُ مَنْ وُعِظَ بِغَيْرِهِ ، و الشَّقِىُّ مَنِ\r\n","description":"","footnote":"","page_name":" 379 ","page_number":379},
  {"content":"\r\nانْخَدَعَ لِهَوَاهُ . وَاعْلَمُوا اَنَّ يَسِيرَ الرِّيَاءِ شِرْكٌ ، وَمُجَالَسَةَ اَهْلِ الْهَوَى مَنْسَاةٌ لِلاِْيمَانِ ، وَمَحْضَرَةٌ لِلشَّيْطَانِ . جَانِبُوا الْكَذِبَ فَإنَّهُ مُجَانِبٌ لِلاِْيمانِ ، الصَّادِقُ عَلَى شَرَفِ مَنْجَاة وَكَرَامَة ، وَالْكَاذِبُ عَلَى شَفَا مَهْوَاة وَمَهَانَة ، وَلاَتَحَاسَدُوا ، فَاِنَّ الْحَسَدَ يَأْكُلُ الاِْيمَانَ كَمَا تَأْكُلُ النَّارُ الْحَطَبَ ، وَلاَتَبَاغَضُوا فَاِنَّهَا الْحَالِقَةُ . وَاعْلَمُوا اَنَّ الاَْمَلَ يُسْهِى الْعَقْلَ ، وَيُنْسِى الذِّكْرَ ، فَأَكْذِبوُا الاَْمَلَ ، فَاِنَّهُ غَرُورٌ ، وَصَاحِبُهُ مَغْرُورٌ »\r\nموضوع بحث درسهايى از نهج البلاغه ، خطبه هشتاد و ششم از نهج البلاغه محمّد عبده و هشتاد و پنجم از نهج البلاغه فيض الاسلام است .\r\nعلم و قدرت بى پايان خداوند\r\n« قَدْ عَلِمَ السَّرَائِرَ ، وَخَبَرَ الضَّمائِرَ ، لَهُ الاِْحَاطَةُ بِكُلِّ شَىْء ، وَالْغَلَبَةُ لِكُلِّ شَىْء ، وَالْقُوَّةُ عَلَى كُلِّ شَىْء »\r\n( خداوند آگاه به اسرار ، و دانا به انديشه هاست ، او به هر چيزى احاطه دارد ، و بر هر چيزى غلبه و توانايى دارد . )\r\n« قد علم السّرائر » ، « سرائر » جمع « سريرة » به معناى آن چيزهاى مخفى است كه در دلها پوشانده شده است . خداوند همه سريره هايى را كه افراد در دلهاى خود مخفى كرده اند مىداند و به آنها علم دارد . « و خبر الضّمائر » ، كلمه « خبر » هم به فتح « ب » و هم به كسر آن خوانده شده و هر دو قرائت هم صحيح است ; يعنى و خداوند از عمق دلها آگاه است ، و چيزى بر او پوشيده نيست ; اين معنا در صورتى است كه « خَبِرَ » خوانده شود ; ولى معناى « خَبَرَ » كه امتحان است با اين كلام حضرت مناسب نيست .\r\n« له الاحاطة بكلّ شىء » خدا بر همه چيز احاطه دارد ، و همه چيز را مىداند .\r\n","description":"","footnote":"","page_name":" 380 ","page_number":380},
  {"content":"\r\nوجود حق تعالى يك وجود مجرّدِ غيرمتناهى است و بر همه موجودات احاطه قيّومى دارد ، بنابراين هيچ چيز از او مخفى و پوشيده نيست . « و الغلبة لكلّ شىء » وقتى بر همه عالم احاطه قيّومى داشت پس بر همه چيز هم غلبه خواهد داشت . « و القوّة على كلّ شىء » و بنابر همين احاطه قيّومى است كه قوّت و قدرت او بر هر چيزى غلبه دارد ، و به اصطلاح خودمان زورش به همه مىرسد و بر هر كارى قدرت دارد .\r\nنتيجه خداباورى\r\n« فَلْيَعْمَلِ الْعَامِلُ مِنْكُمْ فِى اَيَّامِ مَهَلِهِ ، قَبْلَ اِرْهَاقِ اَجَلِهِ ، وَفِى فَرَاغِهِ قَبْلَ اَوَانِ شُغُلِهِ ، وَفِى مُتَنَفَّسِهِ قَبْلَ اَنْ يُؤْخَذَ بِكَظَمِهِ ، وَلُْيمَهِّدْ لِنَفْسِهِ وَقُدُومِهِ ، وَلْيَتَزَوَّدْ مِنْ دَارِ ظَعْنِهِ لِدَارِ اِقَامَتِهِ »\r\n( پس بايد عمل كننده از شما به عمل بپردازد در روزهاى مهلت خويش ، پيش از آن كه اجلش فرا رسد ، و در وقتى كه فرصت به دست اوست پيش از آن كه دچار شود ، و در زمانى كه راه نفس كشيدن او باز است پيش از آن كه بسته شود ، و بايد براى خويش و ورودش كار نيك انجام دهد ، و بايد از سراى كوچ كردن خود براى جايگاه هميشگى توشه بردارد . )\r\nحالا كه خدا بر شما مسلّط است و احاطه دارد و هيچ چيز هم از او مخفى نيست « فليعمل العامل منكم فى ايّام مهله » پس در ايّام مهلت خود اعمال صالح انجام دهيد . « ايّام مهل » به مدّت عمرى كه هر كس به فراخور حال خود دارد گفته مىشود . انسان به اين دنيا آمده ، راه و رسم زندگى و رسيدن به كمالات اخروى هم به او آموخته شده ، طول مدّت عمر هم به او مهلت داده شده ، پس بايد در مدّت عمر به كار نيكو بپردازد . « قبل ارهاق اجله » پيش از آن كه اجلش فرا رسد ; يعنى وقتى مرگ رسيد ديگر عمل ميسّر نيست ; پس تا پيش از فرا رسيدن اجل كه انجام عمل صالح ميسّر است ، عمل صالح انجام دهيد .\r\n« و فى فراغه قبل اوان شغله » الآن كه فراغت داريد كار خوب انجام دهيد پيش از\r\n","description":"","footnote":"","page_name":" 381 ","page_number":381},
  {"content":"\r\nآن كه گرفتارى و مشغله پيدا كنيد ، « و فى متنفّسه قبل ان يؤخذ بكظمه » ، « كظم » به آن قسمت از گلوى انسان كه محل خفه كردن است مىگويند ، « متنفّس » هم به زمانى كه قدرت بر نفس كشيدن دارد گفته مىشود ; يعنى انسان در زمانى كه قدرت نفس كشيدن دارد و پيش از آن كه بيخ گلوى او گرفته شود ، بايد براى قيامت خود كار كند .\r\n« وليمهّد لنفسه و قدومه » ، « يُمهّد » از مادّه « تمهيد » به معناى آماده كردن است ، مقصود از « قدومه » قيامت است ; يعنى اين انسان بايد براى خود و آن روزى كه در آن حاضر مىشود آماده شود ، و براى خود اعمال صالح و نيكو اندوخته كند .\r\n« وليتزوّد من دار ظعنه لدار اقامته » ، اين خانه خانه مسافرت است ، و قيامت خانه ابدى و هميشگى است ، حضرت فرموده است از اين خانه مسافرتى براى خانه اى كه ابدى است زاد و توشه برداريد . اين دنيا وسيله رسيدن به وعده هاى آخرت است و براى رسيدن به درجات اُخروى احتياج به اعمال صالح است .\r\nتأكيد بر رعايت كتاب و حقوق الهى\r\n« فَاللهَ اللهَ ، اَيُّهَا النَّاسُ ، فِيَما اسْتَحْفَظَكُمْ مِنْ كِتَابِهِ ، وَاسْتَوْدَعَكُمْ مِنْ حُقُوقِهِ »\r\n( اى بندگان خدا ، به خدا توجّه كنيد به خدا توجّه كنيد ، نسبت به آنچه در كتاب خويش محافظت و رعايت آن را به شما امر فرموده ، و در آنچه از حقوق خويش نزد شما امانت گذاشته است . )\r\n« فالله الله » به ياد خدا باشيد . اينجا از باب تحذير است و در باب تحذير فعل حذف مىشود و « محذّر منه » تكرار مىشود ، پس « اللهَ اللهَ » در اصل « اذكراللهَ » است ; يعنى به ياد خدا باشيد . « ايّها النّاس » مناداست و حرف نداى آن ( يا ) محذوف است و اين عبارت به صورت قلب آمده ، اصل عبارت به اين صورت است : « يا ايّها النّاس اذكر الله فيما استحفظكم من كتابه » يعنى اى مردم به ياد خدا باشيد در آنچه خدا\r\n","description":"","footnote":"","page_name":" 382 ","page_number":382},
  {"content":"\r\nاز شما طلب حفظ آن را كرده است ، كه آن قرآن است ; « و استودعكم من حقوقه » و در آنچه خداوند نزد شما امانت گذاشته از حقوق و واجبات خويش .\r\nمقصود از « ما استحفظكم من كتابه » اين است كه از شما خواسته كتابش ( قرآن ) را حفظ كنيد و حافظ قرآن او باشيد ، و بديهى است كه حفظ قرآن در حقيقت حفظ دستورات و عمل به آن است ; و جمله « و استودعكم من حقوقه » نيز به معناى همان جمله « ما استحفظكم من كتابه » است ; يعنى خدا از شما طلب امانتدارى كرده است ، از شما خواسته است امانت او را كه قرآن و دستورات اسلام است حفظ كنيد . وقتى انسان امانت پذير خدا بود ، بايد در حفظ حقوق الهى كوشش كند . خداى متعال فرموده است : ( انّا عرضنا الامانة على السّماوات و الارض و الجبال فابين ان يحملنها و اشفقن منها و حملها الانسان ) ( 1 ) ، اين امانت همان تكاليف و واجبات و دستورات الهى است كه انسان به عنوان امانت از خدا پذيرفته است و بايد بداند كه امانتدارى خيلى مشكل است . بنابراين حقوق خدا دستورات و تكاليفى است كه بر بندگان خود واجب كرده ، و امانتدارى به اين است كه به اين دستورات عمل شود .\r\nهدفدارى خلقت\r\n« فَاِنَّ اللهَ سُبْحَانَهُ لَمْ يَخْلُقْكُمْ عَبَثاً ، وَلَمْ يَتْرُكْكُمْ سُدىً ، وَلَمْ يَدَعْكُمْ فِى جَهَالَة وَلاَ عَمىً ، قَدْ سَمَّى آثَارَكُمْ ، وَعَلَّمَ اَعْمَالَكُمْ ، وَكَتَبَ آجَالَكُمْ »\r\n( زيرا خداوند سبحان شما را بيهوده نيافريده و مهمل و بيكار رها نكرده و شما را در نادانى و كورى وانگذاشته است ، وظايف شما را مشخّص كرده ، و اعمال شما را تعليم نموده ، و مدّت عمر شما را معيّن كرده است . )\r\n\r\n","description":"","footnote":"\r\n1 - سوره احزاب ، آيه 72\r\n","page_name":" 383 ","page_number":383},
  {"content":"\r\n« فانّ الله سبحانه لم يخلقكم عبثاً » ، اين خطاب به « النّاس » است كه در جمله قبل قرار دارد ; يعنى اى مردم ، خدايى كه منزّه از هر عيب و نقص است شما را بدون هدف و بيهوده خلق نفرموده است . در خلقت موجودات و جهان آفرينش هدفى در نظر بوده ، هدف از خلقت انسان اين بوده كه در اثر تكامل موجود مجرّد كاملى شود ; هدف اين بوده كه از اين قالب مادّى ، عقلى بيافريند كه جبرئيل هم به گردش نرسد . « لم يخلقكم عبثاً » نه بيهوده آفريده شده ايد ، « و لم يترككم سدىً » و نه مهمل و بيهوده رها شده ايد .\r\n« و لم يدعكم فى جهالة و لا عمى » و خداوند شما را در جهالت و كورى باقى نگذاشته است ، اين طور نيست كه شما بتوانيد بگوييد : من نمىدانستم ، راه را برايتان مشخّص كرده و راه صافى را جلوى شما گذاشته است .\r\n« قد سمّى آثاركم ، و علّم اعمالكم » ، ظاهراً اين دو عبارت نزديك به هم هستند ; يعنى كارهاى شما را نام برده و اعمال شما را تعليم كرده است ; نام بردن آثار به تعيين كردن كارهايى مانند نماز ، روزه ، حج ، جهاد و . . . است ، و تعليم اعمال هم همين است ; « و كتب آجالكم » و اجلهاى شما هم نزد خداوند معلوم است ، هر كسى عمر معيّنى دارد ، و در روز معيّنى هم اين عمر به پايان مىرسد .\r\nقرآن و پيامبر بيان كننده همه چيز\r\n« وَاَنْزَلَ عَلَيْكُمُ الْكِتَابَ تِبْيَاناً لِكُلِّ شَىْء ، وَعَمَّرَ فِيكُمْ نَبِيَّهُ اَزْمَاناً ، حَتَّى اَكْمَلَ لَهُ وَلَكُمْ - فِيَما اَنْزَلَ مِنْ كِتَابِهِ - دِينَهُ الَّذِى رَضِىَ لِنَفْسِهِ »\r\n( و كتاب خود را براى شما بيانگر هر چيزى فرستاد ، و روزگارى پيغمبرش را در ميان شما زنده نگه داشت ، تا اين كه دين خود را به آنچه در كتابش فرو فرستاده براى او و شما كامل ساخت ، آن دينى كه مورد رضايت او بود . )\r\n« و انزل عليكم الكتاب تبياناً لكلّ شىء » مقصود قرآن است ، خداوند قرآن را\r\n","description":"","footnote":"","page_name":" 384 ","page_number":384},
  {"content":"\r\nبراى هدايت شما فرستاده در حالى كه اين كتاب بيانگر هر چيزى هست . البتّه اين جمله با كلام حضرت رسول ( صلى الله عليه وآله و سلم ) كه در حديث « ثقلين » فرموده است : « انّى تارك فيكم الثّقلين : كتاب الله و عترتى . . . » منافات ندارد ، اينجا فقط قرآن را مىگويد ، و بيان كنندگان قرآن هم عترت هستند .\r\n« و عمّر فيكم نبيّه ازماناً » و پيغمبرش را مدّت زمانى در ميان شما عمر داد ، از شصت و سه سال عمر رسول خدا ( صلى الله عليه وآله و سلم ) بيست و سه سال آن مربوط به پيغمبرى آن حضرت بود كه در ميان مردم بود و با آنها زندگى مىكرد ، و در اين مدّت راه و روش ديندارى را به مردم ياد داد .\r\n« حتّى اكمل له و لكم فيما انزل من كتابه » تا اين كه در اين مدّت با آياتى كه فرستاد ، كامل كرد براى او و براى شما « دينه الّذى رضى لنفسه » آن دينى را كه خودش به آن راضى بود . خلاصه كلام اين است كه : خداوند با عمر دادن به پيغمبر ( صلى الله عليه وآله و سلم ) و نازل كردن آيات قرآن ، دينى را كه خود دوست مىداشت براى هدايت افراد بشر تكميل فرمود .\r\n« وَاَنْهَى اِلَيْكُمْ عَلَى لِسَانِهِ مَحَابَّهُ مِنَ الاَْعْمَالِ وَمَكَارِهَهُ وَنَوَاهِيَهُ وَاَوَامِرَهُ ، فَاَلْقَى اِلَيْكُمُ الْمَعْذِرَةَ ، وَاتَّخَذَ عَلَيْكُمُ الْحُجَّةَ ، وَقَدَّمَ اِلَيْكُمْ بِالْوَعِيدِ ، وَاَنْذَرَكُمْ بَيْنَ يَدَىْ عَذَاب شَدِيد »\r\n( و به زبان آن حضرت آنچه را دوست داشت از اعمال نيكو و آنچه را كراهت داشت از اعمال زشت و نواهى و اوامر خود به شما ابلاغ كرد ، پس ديگر جاى عذر نگذاشت ، و حجّت را بر شما تمام كرد ، و شما را تهديد كرد پيش از آن كه قيامت بيايد ، و ترساند پيش از آن كه عذاب سخت برسد . )\r\n« محابّ » جمع « محبّ و محبّة » به معناى دوست داشتن است ، البتّه ممكن است اسم مكان باشد ، يعنى چيزهايى كه محلّ محبّت خداوند است ، كارهايى كه حبّ خداوند روى آنها واقع مىشود و به آنها تعلّق گرفته است . « مكاره » يعنى آن چيزهايى كه محل كراهت خداست . « انهى » فعل ماضى و از « نهايت » است ;\r\n","description":"","footnote":"","page_name":" 385 ","page_number":385},
  {"content":"\r\nحضرت مىفرمايد : آنچه را خداوند دوست داشته و يا از آن كراهت داشته است به وسيله جارى كردن بر زبان رسول خود به پايان رساند ، با اوامرى كه فرموده همه چيزهايى را كه مورد محبّت خود بوده بيان كرد و چيزى را فروگذار نكرد ، و با نواهى اى كه فرمود همه چيزهايى را كه مورد غضب او بوده بيان كرد و چيزى را فروگذار نكرد .\r\n« فالقى اليكم المعذرة » پس با اين بيان احكامى كه داشته ، راه عذرآورى بندگان را در روز قيامت بسته است . اگر حلالها و حرامها را نمىگفت ، يا بعضى از آنها را مىگفت و بعضى ديگر را نمىگفت و با اين حال روز قيامت ما را مورد مؤاخذه قرار مىداد ، جاى عذرآورى براى ما وجود داشت ; ولى وقتى همه حلال و حرامها را بيان كرده ديگر جاى عذرتراشى نيست ; « و اتّخذ عليكم الحجّة » و حجّت را هم بر شما تمام كرده است .\r\n« و قدّم اليكم بالوعيد » و پيش فرستاده است به سوى شما چيزهايى را كه موجب ترس است ; مثلا جهنّمى را كه بد است از همين حالا براى شما بيان كرده و شما را از آن ترسانده است . پيش از آن كه قيامت شود ، يعنى در همين دنيا فهمانده است كه چه چيزهايى و چه كارهايى موجب رفتن در آتش جهنّم است . « و انذركم بين يدى عذاب شديد » و شما را از عذاب شديد جهنّم ترسانده است ، كه اگر به اوامر الهى عمل نكنيد و اگر از محرّمات الهى دورى نكنيد ، عذاب جهنّم در پيش است .\r\nباقى مانده عمر را غنيمت بدانيد\r\n« فَاسْتَدْرِكُوا بَقِيَّةَ اَيَّامِكُمْ ، وَاصْبِرُوا لَهَا اَنْفُسَكُمْ ; فَاِنَّهَا قَلِيلٌ فِى كَثِيرِ الاَْيَّامِ الَّتِى تَكُونُ مِنْكُمْ فِيهَا الْغَفْلَةُ وَالتَّشَاغُلُ عَنِ الْمَوْعِظَةِ »\r\n( پس بقيّه عمر خود را دريابيد ، و صبر را پيشه خود سازيد ; زيرا اين روزهاى باقى مانده در مقابل آن روزهايى كه به غفلت گذرانده و از مواعظ روگردانده ايد ، اندك است . )\r\n","description":"","footnote":"","page_name":" 386 ","page_number":386},
  {"content":"\r\n« فاستدركوا بقيّة ايّامكم » ، « استدراك » به معناى جبران است ; حضرت امير ( عليه السلام ) فرموده است : حال كه چنين است ، پس در باقى مانده ايّام عمر خود گذشته ناپسند را جبران كنيد ، فرمانبرى و اطاعت از شيطان و هواى نفس اشتباه بوده ، پس تو از الآن توبه كن و به سوى خدا بازگرد .\r\n« و اصبروا لها انفسكم » و حبس و كنترل كنيد در اين بقيه عمر نفسها و تمايلات خود را از گناهان . « صبر » به معناى حبس است ، « صابر » به كسى گفته مىشود كه نفس امّاره خود را مثلا در معصيت حبس مىكند و نمىگذارد مرتكب گناهان و اعمال زشت شود .\r\n« فانّها قليل فى كثير الايّام الّتى تكون منكم فيها الغفلة و التّشاغل عن الموعظة » اين ايّامى كه باقى مانده است و شما بايد نفس خود را حبس كنيد ، نسبت به آن ايّامى كه در آن غفلت داشته و به مواعظ الهى توجّهى نمىكرده ايد ، بسيار اندك است . چهل پنجاه سال از عمر رفته است و در غفلت به سر برديد ، اين چهل پنجاه سال نسبت به باقى مانده خيلى زياد است ; براى اين كه ممكن است اين بقيّه فقط يك لحظه باشد .\r\nبه نفس امّاره رخصت ندهيد\r\n« وَلاَ تُرَخِّصُوا لاَِنْفُسِكُمْ فَتَذْهَبَ بِكُمُ الرُّخَصُ فِيهَا مَذَاهِبَ الظَّلَمَةِ ، وَلاَ تُدَاهِنُوا فَيَهْجُمَ بِكُمُ الاِْدْهَانُ عَلَى الْمُصِيبَةِ »\r\n( و به نَفْسهاى خود مهلت ندهيد زيرا كه اين فرصتها شما را به راههاى ستمكاران مىبرد ، و سهل انگار نباشيد زيرا كه سهل انگارى شما را به مصيبت مىكشاند . )\r\nنفس امّاره هنگام كنترل شدن از انسان رخصت مىخواهد ، شما مىخواهيد توبه كنيد ولى او مىگويد : فعلا جوان هستيد صبر كنيد در اواخر عمر توبه مىكنيد ، مىخواهيد حقوق ديگران را مسترد كنيد مىگويد : باشد براى فلان وقت ،\r\n","description":"","footnote":"","page_name":" 387 ","page_number":387},
  {"content":"\r\nهمين طور امروز را به فردا و اين هفته را به هفته ديگر و امسال را به سال ديگر ، اجازه و مرخصى مىخواهد ; حضرت امير ( عليه السلام ) فرموده است : به نفس امّاره خود مهلت نده ; براى اين كه « فتذهب بكم الرّخص فيها مذاهب الظّلمة » اگر به نفس امّاره اجازه و فرصت بدهيد ، اين فرصتها موجب مىشود شما را در راههاى ظالمين قرار دهد ; يعنى اگر فرصت دادى و توبه نكردى ، گناه مىكنى و با گناه كردنهاى پى درپى در راه ظالمين و كسانى كه همواره گناه مىكنند قرار مىگيرى .\r\n« و لاتداهنوا فيهجم بكم الادهان على المصيبة » ، « لاتداهنوا » از مادّه « مداهنة » به معناى مسامحه ، سهل انگارى و سستى است . « يهجم » از مادّه « هجوم » است . مىفرمايد : در اين مدّتى كه باقى مانده است مسامحه و سهل انگارى نكنيد ، براى اين كه سهل انگارى موجب مىشود مصيبتها به شما هجوم بياورند .\r\nخيرخواهترين مردم\r\n« عِبَادَاللهِ ، اِنَّ اَنْصَحَ النَّاسِ لِنَفْسِهِ اَطْوَعُهُم لِرَبِّهِ ، وَاِنَّ اَغَشَّهُم لِنَفْسِهِ اَعْصَاهُمْ لِرَبِّهِ »\r\n( اى بندگان خدا خيرخواهترين مردم براى خود كسى است كه از همه بيشتر خداى خود را اطاعت نمايد ، و خيانت كننده ترين مردم به خود كسى است كه از همه بيشتر خداى خود را معصيت كند . )\r\n« عباد الله ، انّ انصح النّاس لنفسه اطوعهم لربّه » اى بندگان خدا ، خيرخواهترين مردم براى خود آن كسى است كه بيشتر از همه پروردگار خود را اطاعت كند . « انصح » افعل تفضيل از « نصيحة » به معناى خيرخواهترين ، و « اطوع » افعل تفضيل از « اطاعة » به معناى مطيع ترين است .\r\n« و انّ اغشّهم لنفسه اعصاهم لربّه » ، و چه كسى از همه بيشتر دشمن جان خود است ؟ آن كسى كه از همه بيشتر گناه مىكند ; « غشّ » به معناى خيانت كردن است . هر كس معصيت خدا را بكند نسبت به جان خود خيانتكارتر است ; براى اين كه\r\n","description":"","footnote":"","page_name":" 388 ","page_number":388},
  {"content":"\r\nعواقب معصيت خداوند ، به عذاب شدن او در قيامت منجر مىشود .\r\n« وَالْمَغْبُونُ مَنْ غَبَنَ نَفْسَهُ ، وَالْمَغْبُوطُ مَنْ سَلِمَ لَهُ دِينُهُ »\r\n( و فريب خورده كسى است كه زيان را به خود وارد كند ، و خرسند و خوشحال كسى است كه دين او به سلامت باشد . )\r\n« مغبون » اسم مفعول از « غبن » به معناى گول زدن و ضرر زدن است ، « مغبون » يعنى فريب خورده . البتّه « غبن » به معناى نادان هم آمده است ، منتها نادان را « غبين » و گول خورده را « مغبون » مىگويند . پس اگر مقصود احمق باشد « غبين » است ، ولى اگر گول خورده باشد « مغبون » است . « من غبن نفسه » كسى است كه مسائل را براى خود توجيه مىكند و خود را فريب مىدهد ، نفس انسان معمولا توجيه گر است و در راه حق به توجيه گرى مىپردازد و باطل را به صورت حق جلوه مىدهد .\r\n« و المغبوط من سلم له دينه » ، « مغبوط » از مادّه « غبطة » است و به آدمى گفته مىشود كه داراى كمالاتى باشد . آن كسى كه دينش سالم است طبعاً مورد غبطه ديگران است ; يعنى همه حسرت او را مىخورند و دوست دارند مانند او باشند .\r\n« وَالسَّعِيدُ مَنْ وُعِظَ بِغَيْرِهِ ، و الشَّقِىُّ مَنِ انْخَدَعَ لِهَوَاهُ »\r\n( و خوشبخت كسى است كه از ديگران پند بگيرد ، و بدبخت كسى است كه فريب هواى خود را بخورد . )\r\n« و السّعيد من وعظ بغيره » ، « سعيد » خوشبخت و سعادتمند است ، خوشبخت آن كسى است كه از مواعظ و خيرخواهى هاى ديگران پند مىگيرد و به وسيله راهنمايى ديگران سعادتمند مىشود . « و الشّقىّ من انخدع لهواه » و بدبخت آن كسى است كه فريب هواهاى نفسانى خود را مىخورد ، به خواسته ها و تمايلات نفسانى خود توجّه مىكند و آخرت خود را بر باد فنا مىدهد .\r\n","description":"","footnote":"","page_name":" 389 ","page_number":389},
  {"content":"\r\n« وَاعْلَمُوا اَنَّ يَسِيرَ الرِّيَاءِ شِرْكٌ ، وَمُجَالَسَةَ اَهْلِ الْهَوَى مَنْسَاةٌ لِلاِْيمَانِ ، وَمَحْضَرَةٌ لِلشَّيْطَانِ »\r\n( و بدانيد كه اندك رياكارى و خودنمايى شرك است ، و همنشينى با هواپرستان باعث فراموشى ايمان و حضور شيطان است . )\r\nآنچه در عبادات شرط است قصد قربت و خلوص نيّت است ; اگر سر سوزنى قصد ريا و خودنمايى در عبادت باشد ، عمل مورد قبول خداوند واقع نشده و شرك به خداست . حضرت امير ( عليه السلام ) در اين جمله فرموده است : بدانيد كه « يسير الرّياء شرك » اندكى از ريا و خودنمايى شرك است ، عمل را باطل مىكند و انسان را از رحمت خداوند دور مىگرداند .\r\n« و مجالسة اهل الهوى منساة للايمان » ، « منساة » اسم مكان از مادّه « نسيان » است ; مىفرمايد : كسى كه با اهل هواهاى نفسانى مجالست مىكند در همان مكان مجالست ، ايمان خود را به بوته فراموشى سپرده ، « و محضرة للشّيطان » و در محضر شيطان قرار گرفته است . مجالست با اهل دنيا ، انسان را از آخرت دور مىكند و انسان در چنين حالى دستورات الهى را فراموش مىكند . همان مجلس حضور با دنياپرستان ، حضور در محضر و مجلس شيطان است .\r\nعوامل سعادت و شقاوت\r\n« جَانِبُوا الْكَذِبَ فَإنَّهُ مُجَانِبٌ لِلاِْيمانِ ، الصَّادِقُ عَلَى شَرَفِ مَنْجَاة وَكَرَامَة ، وَالْكَاذِبُ عَلَى شَفَا مَهْوَاة وَمَهَانَة »\r\n( از دروغ دورى كنيد كه آن از ايمان دور است ، راستگو بر مقام بلند نجات و بزرگوارى قرار دارد ، و دروغگو بر لب پرتگاه و خوارى است . )\r\n« جانبوا الكذب » از دروغ پرهيز كنيد ، « فانّه مجانب للايمان » براى اين كه دروغ مخالف با ايمان و ضد ايمان است . « الصّادق » راستگو « على شرف منجاة و كرامة »\r\n","description":"","footnote":"","page_name":" 390 ","page_number":390},
  {"content":"\r\nبر مقام بلند نجات و كرامت است . « شرف » به معناى مقام بلند و مرتبه والاست ; كسى كه راستگو است بر مقام بلند نجات و كرامت قرار دارد . « و الكاذب على شفا مهواة و مهانة » و دروغگو بر لب پرتگاه سقوط و خوارى است . « شفا » به معناى لب ، « مهواة » به معناى پرتگاه ، و « مهانة » به معناى خوارى است .\r\n« وَلاَتَحَاسَدُوا ، فَاِنَّ الْحَسَدَ يَأْكُلُ الاِْيمَانَ كَمَا تَأْكُلُ النَّارُ الْحَطَبَ »\r\n( و بر يكديگر حسد نبريد ، زيرا حسد ايمان را مىخورد آن چنان كه آتش هيزم را مىخورد . )\r\n« لاتحاسدوا » از باب « تفاعل » و طرفينى است ، يعنى نسبت به يكديگر حسد نورزيد ; براى اين كه « الحسد يأكل الايمان » حسد ايمان را مىخورد ، « كما تأكل النّار الحطب » آن چنان كه آتش هيزم را مىخورد . همين طورى كه آتش هيزمها را تمام مىكند ، حسد هم ايمان انسان را مىسوزاند و از ميان مىبرد .\r\n« وَلاَتَبَاغَضُوا فَاِنَّهَا الْحَالِقَةُ »\r\n( و با يكديگر دشمنى نكنيد ، زيرا دشمنى باعث زوال هر خير و بركت است . )\r\n« تباغضوا » هم مانند « تحاسدوا » از باب « تفاعل » و طرفينى است . « حالقة » از مادّه « حلق » به معناى تراشنده است ، « حلاّق » هم از اين مادّه و به معناى سرتراش است . مىفرمايد : نسبت به همديگر بغض و كينه توزى نداشته باشيد ، براى اين كه كينه توزى موجب تراشيده شدن ايمان مىشود .\r\n« وَاعْلَمُوا اَنَّ الاَْمَلَ يُسْهِى الْعَقْلَ ، وَيُنْسِى الذِّكْرَ ، فَأَكْذِبوُا الاَْمَلَ ، فَاِنَّهُ غَرُورٌ ، وَصَاحِبُهُ مَغْرُورٌ »\r\n( و بدانيد كه آرزو موجب اشتباه عقل ، و فراموشى از ياد خدا مىگردد ، پس آرزو را دروغ انگاريد ، زيرا آرزو فريب دهنده ، و آرزومند فريب خورده است . )\r\n« امل » معمولا به آرزوهاى دور و دراز گفته مىشود ، و درجه قبل از آن را « رجاء » مىگويند . به هرحال آرزوها تمام شدنى نيستند و انسان را به خود مشغول مىكنند ; آقا تازه ازدواج كرده و هنوز زندگى درستى ندارد ، تلاش مىكند منزل تهيّه كند ،\r\n","description":"","footnote":"","page_name":" 391 ","page_number":391},
  {"content":"\r\nخوب اين يك چيز لازمى است ، بعد تلاش مىكند ماشين تهيّه كند ، بعد از آن تلاش مىكند تلفن تهيّه كند ، دوباره تلاش مىكند منزل را عوض كند ، بعد از آن در فلان جا ويلا درست كند ، بعد فلان جا باغ تهيّه كند ، بعد اين ماشين را به ماشين خارجى تبديل كند ، بعد نوع بهتر آن را بخرد و . . . خلاصه همين طور در اين افكار و عقايد به سر مىبرد ، اينها را مىگويند آرزوها و آمال بى مورد و همين است كه حضرت فرموده : « انّ الامل يسهى العقل » اين آرزوها هستند كه عقل انسان را غافل مىكنند .\r\nوقتى كه هدف پيدا كردن اين خواسته ها شد ، ديگر فكر نمىكند كه من بايد اين خواسته ها را از راه درست و شرعى به دست بياورم يا از راه باطل و حرام ، فكر نمىكند كه بايد در اين راه دين و ايمانم را هم بدهم ، بايد تملّق بگويم و چاپلوسى كنم ، يك چنين كسى عقلش غافل و خودش گمراه است .\r\n« و ينسى الذّكر » آرزوى دراز ياد خدا را از انسان مىبرد ; خدا را فراموش مىكند ، و طبيعى است كه چنين فردى فقط براى رسيدن به آمال خود تلاش و كوشش مىكند و در فكر حلال و حرام نيست .\r\n« فاكذبوا الامل » پس حال كه چنين است آرزوهاى خود را تكذيب كنيد و دنبال آن خواسته ها نرويد « فانّه غرور » براى اين كه آرزو فريب دهنده است ، « و صاحبه مغرور » و صاحب آرزوى دراز مغرور و فريب خورده است .\r\nوالسّلام عليكم و رحمة الله و بركاته\r\n","description":"","footnote":"","page_name":" 392 ","page_number":392},
  {"content":"\r\nخطبه 87\r\n( درس 111 )\r\nاوصاف بندگان صالح\r\nدر انديشه ذكر خدا\r\nدورى از افكار شهوانى\r\nيقين كامل\r\nچراغ تاريكى ها و كليد مبهمات\r\nملازم بودن با عدالت\r\nپيروى از قرآن\r\n","description":"","footnote":"","page_name":" 393 ","page_number":393},
  {"content":"\r\n\r\n","description":"","footnote":"","page_name":" 394 ","page_number":394},
  {"content":"\r\nبسم الله الرحمن الرحيم\r\nو من خطبة له ( عليه السلام ) :\r\n« عِبَادَاللهِ ، اِنَّ مِنْ اَحَبِّ عِبَادِاللهِ اِلَيْهِ عَبْداً اَعَانَهُ اللهُ عَلَى نَفْسِهِ ، فَاسْتَشْعَرَ الْحُزْنَ ، وَتَجَلْبَبَ الْخَوْفَ ، فَزَهَرَ مِصْبَاحُ الْهُدَى فِى قَلْبِهِ ، وَاَعَدَّ الْقِرَى لِيَوْمِهِ النَّازِلِ بِهِ ، فَقَرَّبَ عَلَى نَفْسِهِ الْبَعِيدَ ، وَهَوَّنَ الشَّدِيدَ ، نَظَرَ فَاَبْصَرَ ، وَذَكَرَ فَاسْتَكْثَرَ ، وَارْتَوَى مِنْ عَذْب فُرَات سَهُلَتْ لَهُ مَوَارِدُهُ فَشَرِبَ نَهَلا ، وَسَلَكَ سَبِيلا جَدَداً ، قَدْ خَلَعَ سَرَابِيلَ الشَّهَوَاتِ ، وَتَخَلَّى مِنَ الْهُمُومِ اِلاَّ هَمّاً وَاحِداً انْفَرَدَ بِهِ ، فَخَرَجَ مِنْ صِفَةِ الْعَمَى ، وَمُشَارَكَةِ اَهْلِ الْهَوَى ، وَصَارَ مِنْ مَفَاتِيحِ اَبْوَابِ الْهُدَى ، وَمَغَالِيقِ اَبْوَابِ الرَّدَى ، قَدْ اَبْصَرَ طَرِيقَهُ ، وَسَلَكَ سَبِيلَهُ ، وَعَرَفَ مَنَارَهُ ، وَقَطَعَ غِمَارَهُ ، اِسْتَمْسَكَ مِنَ الْعُرَى بِاَوْثَقِهَا ، وَمِنَ الْحِبَالِ بِاَمْتَنِهَا ، فَهُوَ مِنَ الْيَقِينِ عَلَى مِثْلِ ضَوْءِ الشَّمْسِ ، قَدْ نَصَبَ نَفْسَهُ لِلَّهِ سُبْحَانَهُ فِى اَرْفَعِ الاُْمُورِ مِنْ اِصْدَارِ كُلِّ وَارِد عَلَيْهِ ، وَتَصْيِيرِ كُلِّ فَرْع اِلَى اَصْلِهِ ، مِصْبَاحُ ظُلُمَات ، كَشَّافُ عَشَاوَات ، مِفْتَاحُ مُبْهَمَات ، دَفَّاعُ مُعْضِلاَت ، دَلِيلُ فَلَوَات ، يَقُولُ فَيُفْهِمُ ، وَيَسْكُتُ فَيَسْلَمُ ، قَدْ اَخْلَصَ لِلّهِ فَاسْتَخْلَصَهُ ، فَهُوَ مِنْ مَعَادِنِ دِينِهِ ، وَاَوْتَادِ اَرْضِهِ ، قَدْ اَلْزَمَ نَفْسَهُ الْعَدْلَ فَكَانَ اَوَّلُ عَدْلِهِ نَفْىَ الْهَوَى عَنْ نَفْسِهِ ، يَصِفُ الْحَقَّ وَيَعْمَلُ بِهِ ، لاَيَدَعُ لِلْخَيْرِ غَايَةً اِلاّ اَمَّهَا ، وَلاَ مَظِنَّةً اِلاَّ قَصَدَهَا ، قَدْ اَمْكَنَ الْكِتَابَ مِنْ زِمَامِهِ فَهُوَ قَائِدُهُ وَاِمَامُهُ ، يَحُلُّ حَيْثُ حَلَّ ثَقَلُهُ ، وَيَنْزِلُ حَيْثُ كَانَ مَنْزِلُهُ »\r\n","description":"","footnote":"","page_name":" 395 ","page_number":395},
  {"content":"\r\nموضوع بحث درسهايى از نهج البلاغه ، خطبه هشتاد و هفتم از نهج البلاغه محمّد عبده و هشتاد و ششم از نهج البلاغه فيض الاسلام است . فرموده اند :\r\nاوصاف بندگان صالح\r\n« عِبَادَاللهِ ، اِنَّ مِنْ اَحَبِّ عِبَادِاللهِ اِلَيْهِ عَبْداً اَعَانَهُ اللهُ عَلَى نَفْسِهِ ، فَاسْتَشْعَرَ الْحُزْنَ ، وَتَجَلْبَبَ الْخَوْفَ ، فَزَهَرَ مِصْبَاحُ الْهُدَى فِى قَلْبِهِ ، وَاَعَدَّ الْقِرَى لِيَوْمِهِ النَّازِلِ بِهِ »\r\n( اى بندگان خدا ، دوست ترين بندگان نزد خدا بنده اى است كه خدا او را بر تسلّط نفس خويش كمك كرده است ، پس حزن و اندوه را شعار خود قرار داده ، و ترس را رويّه خود گردانيده است ، پس چراغ هدايت در دل او روشن شده ، و لوازم پذيرايى و ضيافت را براى روزى كه به آن وارد مىشود آماده ساخته است . )\r\nدر اين خطبه اوصافى را يادآور مىشود كه بر خود حضرت امير ( عليه السلام ) و ائمه ( عليهم السلام ) منطبق است و با تأويل و توجيه بر يك درجه پايين تر از آنها هم منطبق مىشود . البتّه خداوند همه بشر را طورى آفريده است كه اگر بخواهند مىتوانند كارهاى خوب انجام دهند و از بندگان نيك و صالح خدا باشند ; اگر انسان در شناخت خداوند و علوم و معارف كار كند ، خدا را بشناسد و به دستورات او آن طورى كه فرموده است عمل كند ، مرتبه بالايى از كمالات را پيدا مىكند .\r\nفرموده است : « عبادالله » اى بندگان خدا « انّ من احبّ عبادالله اليه » از محبوبترين بندگان خدا نزد او « عبداً اعانه الله على نفسه » بنده اى است كه خداوند او را كمك كرده باشد براى تسلّط بر نفس خويش . خداوند به بعضى از بندگان خود توفيق مىدهد كه به خودشان برسند و خودشان را در راه حق و راه صحيح قرار دهند ; اين كه انسان بر نفس امّاره خود مسلّط باشد و بتواند خود را كنترل كند ، از مراحم الهى و الطاف خداوند است ; خداوند با كسى خويشاوندى ندارد و هر كه به او توجّه كند او هم به چنين بنده اى توجّه مىكند و او را كمك مىنمايد .\r\n","description":"","footnote":"","page_name":" 396 ","page_number":396},
  {"content":"\r\n« فاستشعر الحزن » پس يك چنين انسانى حزن را شعار خود قرار مىدهد . « شعار » از مادّه « شَعْر » به معناى مُو است كه ملازم بدن است ، و جمله كنايه از اين است كه حزن سر زبانِ او نيست و تظاهرِ به آن نمىكند بلكه واقعاً و از عمق دل محزون است .\r\n« و تجلبب الخوف » و ترس از خدا را روپوشِ خود قرار داده است . « تجلبب » از مادّه « جلباب » به معناى چادرى است كه زنان روى لباسهاى خود مىپوشند و آنها را از ديد ديگران حفظ مىكند ; يعنى آثار خوف بر تمام بدنش ظاهر است و او را از گناهان حفظ مىكند .\r\n« فَزَهَرَ مصباح الهدى فى قلبه » ; در كتاب ما « زَهِرَ » ضبط شده كه غلط است ، صحيح آن « زَهَرَ » به معناى روشن شدن است ; يعنى چراغ قلبِ چنين شخصى روشن شده .\r\n« و اعدّ القرى ليومه النّازل به » و لوازم پذيرايى را براى روز آينده خود مهيّا نموده . « قِرَى » چيزى است كه براى پذيرايى مهمانها تهيّه مىكنند . « ليومه النّازل به » به معناى روز قيامتى است كه خواه ناخواه بر انسان نازل مىشود ، و انسان را در خود قرار مىدهد . وقتى انسان خداترس شود ، خداوند چراغ دل او را روشن مىكند و به او توفيق مىدهد لوازم پذيرايى را براى روز قيامت خود تهيّه نمايد .\r\nدر انديشه ذكر خدا\r\n« فَقَرَّبَ عَلَى نَفْسِهِ الْبَعِيدَ ، وَهَوَّنَ الشَّدِيدَ ، نَظَرَ فَاَبْصَرَ ، وَذَكَرَ فَاسْتَكْثَرَ ، وَارْتَوَى مِنْ عَذْب فُرَات سَهُلَتْ لَهُ مَوَارِدُهُ فَشَرِبَ نَهَلا ، وَسَلَكَ سَبِيلا جَدَداً »\r\n( پس دور را بر خود نزديك كرده ، و سختى را آسان نموده است ، فكر و انديشه كرد و بينا شد ، به ياد خدا شد پس اعمال نيك را زياد كرد ، و از آب گوارايى كه راههاى ورود براى او آسان بود سيراب شد ، پس در اوّلين بار سيراب گرديد ، و در راه هموار حركت كرد . )\r\n","description":"","footnote":"","page_name":" 397 ","page_number":397},
  {"content":"\r\n« البعيد » به معناى دور است ، ولى با توجّه به الف و لامى كه بر آن است يا به معناى مرگ است و يا به معناى سعادت ابدى ، ظاهراً احتمال دوّم قويتر است ; براى اين كه مرگ خودبه خود نزديك مىشود و احتياج به نزديك كردن آن نيست ، ولى سعادت ابدى چيزى است كه نسبت به انسان دور است و براى نزديك شدن به آن يا نزديك كردن آن احتياج به تلاش و رياضت نفس است . پس از خصوصيّات چنين فردى اين است كه « قرّب على نفسه البعيد » دور ( سعادت ) را به خود نزديك كرده است .\r\n« و هوّن الشّديد » و كارهاى سخت و مشكل را آسان نموده است . انجام كارهاى صالح هرچند هم كه مشكل باشد براى او سهل و آسان است ; اگر « شديد » را به معناى شدايد و سختى ها هم بگيريم ، معناى جمله اين است كه شدايد و مشكلات زندگى براى آنها سهل و آسان مىشود .\r\n« نظر فابصر » بادقّت نگاه مىكند و بصيرت پيدا مىكند ; آن نظرى كه انسان را به بصيرت مىرساند ، نظر و نگاهى است كه از روى دقّت و عبرت و گرفتنِ پند و اندرز باشد ، و هر نگاهى اين خصوصيّت را ندارد .\r\n« و ذكر فاستكثر » چنين فردى به فكر خدا و مرگ است و به همين علّت براى آخرتِ خود كارهاى نيكوىِ زيادى انجام مىدهد .\r\n« و ارتوى من عذب فرات » ، در اين جمله دين و علم كه روح انسان را ترقّى و تكامل مىدهند ، به آب زلال و پاك تشبيه شده است . مصدر فعل « ارتوى » به معناى سيراب شدن است . فرموده است : و چنين افرادى از آب زلال سيراب مىشوند « سهلت له موارده » كه ورود به محل آب و نوشيدن از آن براى آنان آسان شده است . مقصود اين است كه رسيدن به راه سعادت براى انسانى كه داراى علم مىباشد آسان است ; و درست مانند كسى است كه راهِ برداشتنِ آب را براى خود هموار كرده باشد . چنين فردى به وسيله علم خود به راحتى راه حق را پيدا كرده است ،\r\n","description":"","footnote":"","page_name":" 398 ","page_number":398},
  {"content":"\r\n« فشرب نهلاً » پس از سرچشمه هدايت آب زلال نوشيده و خود را سيراب نموده ، نه اين طور كه مزاجش نخواهد و قطره قطره بخورد ، بلكه يك دفعه و به يكباره نوشيده و خود را سيراب كرده است ، « و سلك سبيلاً جدداً » و يك راه هموار و بدون پستى و بلندى را پيموده است .\r\nدورى از افكار شهوانى\r\n« قَدْ خَلَعَ سَرَابِيلَ الشَّهَوَاتِ ، وَتَخَلَّى مِنَ الْهُمُومِ اِلاَّ هَمّاً وَاحِداً انْفَرَدَ بِهِ ، فَخَرَجَ مِنْ صِفَةِ الْعَمَى ، وَمُشَارَكَةِ اَهْلِ الْهَوَى ، وَصَارَ مِنْ مَفَاتِيحِ اَبْوَابِ الْهُدَى ، وَمَغَالِيقِ اَبْوَابِ الرَّدَى »\r\n( لباسهاى شهوات و هواى نفس را از تن درآورده ، و از همه منظورها خود را تهى كرده و مقصودى ندارد مگر يكى ، پس از كورى و مشاركت با هواپرستان رهايى يافته ، و خود از كليدهاى درهاى هدايت و رستگارى و قفلهاى درهاى هلاكت گرديد . )\r\nهمه اين جملات تشبيهات و استعارات هستند . « قد خلع سرابيل الشّهوات » پوشش هاى هواهاى نفسانى را از تن خود خارج كرده است . انسانى كه متابعت از شهواتِ خود مىكند ، مثل اين است كه تمايلات نفسانى مانند يك پيراهن او را احاطه كرده باشد . مقصود اين است كه چنين فردى شهوات و تمايلات نفسانى را از خود دور كرده است .\r\n« و تخلّى من الهموم الاّ همّاً واحداً انفرد به » ما كه در دنيا هستيم هر كدام به فكر خواسته اى هستيم كه به اين فكر و انديشه « هَمّ » اطلاق شده است ; همّ يكى مال و ثروت دنياست ، همّ ديگرى مقام و رياست دنياست ، يكى دنبال خانه و زندگى است ، ديگرى در فكر فرزند و عِدّه و عُدّه است ، امّا چنين فردى همه اين همّ و غم ها را از دل بيرون كرده « الاّ همّاً واحداً » مگر يك همّ ، آن هم همّى كه « انفرد به » فقط منحصر به اوست ; يعنى همّ او فقط اين است كه وظيفه اش را بشناسد و به آن عمل نمايد .\r\n","description":"","footnote":"","page_name":" 399 ","page_number":399},
  {"content":"\r\n« فخرج من صفة العمى » اين شخص از صفت كورى بيرون آمده و در راه حق و حقيقت پا گذاشته است ، راهى را كه خدا و رسول نشان داده شناخته و آن را طى مىكند ، « و مشاركة اهل الهوى » و از مشاركت با اهل هوا خارج شده است ; چنين فردى با ديگران سرِ مال و مقام دعوا و نزاعى ندارد و اصلا كارى به كارِ مقام دوستان و دنياپرستان ندارد . « مشاركة اهل الهوى » عطف است بر « صفة العمى » ، يعنى « و خرج من مشاركة اهل الهوى » .\r\n« و صار من مفاتيح ابواب الهدى » ، ضمير در « صار » به كلمه « عبداً » در جمله « عبداً اعانه الله على نفسه » در اوّل خطبه برمى گردد ; يعنى آن بنده اى كه خدا او را دوست دارد و او را كمك كرده است ، از بس مقام و الا و بلندى دارد كليد درهاى هدايت مردم شده است . همچنين ضمائر فعلهاى « استشعر ، تجلبب ، قرّب ، هوّن ، نظر ، ابصر ، ذكر ، استكثر ، ارتوى ، شرب ، سلك ، خلع ، تخلّى ، فخرج » به « عبداً » برمى گردد . خلاصه اين بنده خدا بر اثر مجاهدت با نفس امّاره به اين مقام و منزلت رسيده كه قائد و رهبر مردم شده است ; مثل ائمه ( عليهم السلام ) ، مثل اميرالمؤمنين ( عليه السلام ) .\r\n« و مغاليق ابواب الرّدى » و درهاى هلاكت و گمراهى را مىبندد . « مغاليق » جمع « مغلاق » به معناى وسيله بستن است . « ردى » به معناى هلاكت است . يعنى اين مرد سبب مىشود كه درهاى ضلالت و گمراهى بسته شود . پس دو صفت از صفات اين مرد اين است كه : درهاى هدايت را به روى مردم باز مىكند ، و راههاى ضلالت و گمراهى را مىبندد .\r\n« قَدْ اَبْصَرَ طَرِيقَهُ ، وَسَلَكَ سَبِيلَهُ ، وَعَرَفَ مَنَارَهُ ، وَقَطَعَ غِمَارَهُ ، اِسْتَمْسَكَ مِنَ الْعُرَى بِاَوْثَقِهَا ، وَمِنَ الْحِبَالِ بِاَمْتَنِهَا »\r\n( راه خود را ديده ، و آن را طىّ نموده است ، علامت و نشانه راه را شناخته ، و از گردابهاى آن عبور كرده ، و به محكمترين حلقه ها و استوارترين ريسمانها چنگ زده است . )\r\n« قد ابصر طريقه » راه خود را باز يافته است ، « و سلك سبيله » و همان راه را\r\n","description":"","footnote":"","page_name":" 400 ","page_number":400},
  {"content":"\r\nپيموده است ; « عرف مناره » ، « منار » محل نور است ، اين كه به مناره مناره گفته اند براى اين است كه در شب بالاى آن چراغ مىگذاشته اند تا كاروانها راه خود را گم نكنند ، بعد به همين مناسبت هاديان راه هدايت را به آن مناره تشبيه نموده و آنها را « منار » يعنى محل نور ناميده اند . حضرت امير ( عليه السلام ) در اين جمله در توصيف بنده صالح خدا فرموده است : او منار راه يعنى هادى و راهنماى خود را شناخته است .\r\n« و قطع غماره » ، « غِمار » جمع « غَمْر » به معناى گرداب درياست ، فرق گرداب دريا با گردابهاى كوچك رودخانه ها اين است كه گرداب دريا داراى شدّت زياد است . لذا گاهى به شدّتهاى ديگرى غير از گرداب نيز « غمرات » گفته اند . پس معناى كلام حضرت اين است كه : چنين شخصى غمرات و گردابها را پيموده و از آنها گذشته است ، خود را به ساحل رسانده و از خطرات غرق شدن نجات يافته است .\r\n« استمسك من العرى بأوثقها » ، « عُرى » جمع « عروة » به معناى دستگيره هايى است كه به طناب مىزنند تا هنگام بالا آمدن از چاه آن گره ها را بگيرند ; « بأوثقها » متعلّق به « استمسك » است ; يعنى چنين مردى دستگيره هاى مورد اعتماد را گرفته و نجات پيدا كرده است . « و من الحبال بأمتنها » و به ريسمان محكم تر چنگ زده است . « امتن » به معناى محكم تر است . اينها همه تشبيهات و كنايات و استعارات است . انسانى كه در معضلات و مادّيات دنيا غرق است ، به انسانى تشبيه گرديده كه در ته چاه گرفتار شده و قصد بيرون آمدن را دارد ، او بايد با طناب محكمى كه داراى دستگيره هاى محكم است بيرون بيايد ; اين فرد هم بايد براى نجات خود از منجلاب مادّيات دنيا با وسيله اى كه مورد اعتماد است خود را نجات دهد ، بهترين وسيله نجات در اين مورد دستورات خدا و پيغمبراكرم ( صلى الله عليه وآله و سلم ) و ائمه هدى ( عليهم السلام ) است .\r\nلذا حضرت در اين دو جمله ( استمسك من العرى بأوثقها ، و من الحبال بأمتنها ) وسائل هدايت را كه دستورات خدا و پيغمبر ( صلى الله عليه وآله و سلم ) و اهل بيت آن حضرت ( عليهم السلام ) و علماست به دستگيره هاى مورد اعتماد و ريسمانهاى محكم تشبيه كرده و فرموده :\r\n","description":"","footnote":"","page_name":" 401 ","page_number":401},
  {"content":"\r\nآن بنده صالح خدا براى نجات خود از پرتگاه به دستگيره هاى مورد وثوق و اطمينان و ريسمانهاى محكم چنگ زده است .\r\nيقين كامل\r\n« فَهُوَ مِنَ الْيَقِينِ عَلَى مِثْلِ ضَوْءِ الشَّمْسِ ، قَدْ نَصَبَ نَفْسَهُ لِلَّهِ سُبْحَانَهُ فِى اَرْفَعِ الاُْمُورِ مِنْ اِصْدَارِ كُلِّ وَارِد عَلَيْهِ ، وَتَصْيِيرِ كُلِّ فَرْع اِلَى اَصْلِهِ »\r\n( پس يقين او مانند يقين به نور آفتاب است ، نفس خود را براى خدا در بالاترين مقامها قرار داده بدين گونه كه هر پرسشى را پاسخ مىگويد ، و هر فرعى را با اصول كلّى تطبيق مىكند . )\r\n« فهو من اليقين على مثل ضوء الشّمس » پس همان بنده اى كه خداوند او را كمك كرده است ، يقين او به مبدأ و معاد ، حساب و كتاب ، صراط و ميزان ، بهشت و جهنّم و ساير مسائل مانند يقين به نور خورشيد است ; چطور در روز روشن به نور خورشيد يقين دارد ، به حق و حقيقت هم به همين مقدار ايمان دارد ، و عالم غيب هم همانند خورشيد و نور آن براى او روشن و آشكار است و هيچ ترديدى ندارد .\r\n« قد نصب نفسه لله سبحانه فى ارفع الامور » چنين فردى خويشتن را براى خداوند در بالاترين امرها و مقامها قرار داده است .\r\n« من اصدار كلّ وارد عليه » كسانى كه بر او وارد مىشوند از او كسب علم و معرفت مىكنند و سيراب برمى گردند ، « و تصيير كلّ فرع الى اصله » وقتى كه كليّات علم بر چنين فردى روشن است ، فروعى را هم كه بر او وارد مىشود با همان كليّات و اصول كلّى تطبيق مىكند .\r\nچراغ تاريكى ها و كليد مبهمات\r\n« مِصْبَاحُ ظُلُمَات ، كَشَّافُ عَشَاوَات ، مِفْتَاحُ مُبْهَمَات ، دَفَّاعُ مُعْضِلاَت ، دَلِيلُ فَلَوَات »\r\n( او چراغ تاريكى ها ، و آشكار كننده امور مشتبه ، و كليد مبهمات ، و دفع كننده مشكلات ، و راهنماى بيابانهاى پهناور است . )\r\n","description":"","footnote":"","page_name":" 402 ","page_number":402},
  {"content":"\r\nدر توصيف اين بندگان خدا فرموده است : « مصباح ظلمات » از نظر علمى چراغ تاريكى ها هستند . « كشّاف عشاوات » ، « عشاوات » به معناى شب كوريهاست ; يعنى راهگشاى تيرگى ها هستند . « مفتاح مبهمات » كليد امور مبهم هستند ; يعنى چيزهايى را كه مبهم است روشن مىكنند . « دفّاع معضلات » ، « دفّاع » صيغه مبالغه از مادّه « دفع » به معناى خيلى دفع كننده است ، « معضلات » جمع « معضلة » به معناى مشكلات است ; يعنى آنها دفع كننده مشكلات جامعه هستند . « دليل فلوات » ، « دليل » به معناى راهنماست ، « فلوات » جمع « فلات » به معناى بيابانهاست ; يعنى آنها راهنماى عقلهاى سرگردانِ جامعه هستند و مردم را هنگام تحيّر راهنمايى و ارشاد مىكنند .\r\n« يَقُولُ فَيُفْهِمُ ، وَيَسْكُتُ فَيَسْلَمُ ، قَدْ اَخْلَصَ لِلّهِ فَاسْتَخْلَصَهُ ، فَهُوَ مِنْ مَعَادِنِ دِينِهِ ، وَاَوْتَادِ اَرْضِهِ »\r\n( مىگويد و مىفهماند ، و خاموش مىشود تا سالم بماند ، كردار خود را براى خدا خالص گردانده و حق تعالى هم او را براى خود اختيار كرده است ، پس او از جمله گنجهاى دين خدا و اوتاد در روى زمين است . )\r\nاز جمله اوصاف بنده صالح خدا اين است كه : « يقول فيفهم » يك مطلبى را كه مطرح مىكند خوب آن را پرورش مىدهد و به مخاطبينِ خود مىفهماند . « و يسكت فيسلم » در عين حالى كه مطالب را براى ديگران بيان مىكند گاهى اوقات هم سكوت مىكند ، و سكوت او براى اين است كه در گرفتاريها سالم بماند . مقامها متفاوت است ، گاهى بايد سخن گفت و زمانى بايد ساكت ماند .\r\n« قد اخلص للّه فاستخلصه » در اين جمله بين نسخه هاى نهج البلاغه اختلاف وجود دارد ; در يك نسخه كه نزد ماست « الله » را مفتوح خوانده و آن را مفعول براى « اخلص » گرفته است ; يعنى خدا را خالص كرده ، مقصود اين است كه شريكى براى او قرار نداده . و در بعضى از نسخه ها « للّهِ » آمده است كه ظاهراً صحيح تر است ;\r\n","description":"","footnote":"","page_name":" 403 ","page_number":403},
  {"content":"\r\nيعنى اعمال خود را براى خداوند خالص گردانده است ; « فاستخلصه » پس خداوند هم او را براى خود خالص گردانده است .\r\n« فهو من معادن دينه » پس چنين فردى از معدنهاى دين خداوند است ، « و اوتاد ارضه » و از ميخهاى زمين خداست . مقصود از اين كه چنين فردى به منزله ميخ زمين است اين است كه : همان گونه كه كوهها ميخهاى زمين هستند و كره زمين را از متلاشى شدن حفظ مىكنند ، چنين بنده اى هم در بين اجتماع به منزله وسيله ارتباطى است كه افراد جامعه را به هم پيوند مىدهد و بين آنها اتّحاد برقرار مىكند ، كه اگر او نبود جامعه از هم متلاشى مىشد .\r\nملازم بودن با عدالت\r\n« قَدْ اَلْزَمَ نَفْسَهُ الْعَدْلَ فَكَانَ اَوَّلُ عَدْلِهِ نَفْىَ الْهَوَى عَنْ نَفْسِهِ ، يَصِفُ الْحَقَّ وَيَعْمَلُ بِهِ ، لاَيَدَعُ لِلْخَيْرِ غَايَةً اِلاَّ اَمَّهَا ، وَلاَ مَظِنَّةً اِلاَّ قَصَدَهَا »\r\n( خود را به عدالت ملزم نموده ، و اوّل مرحله عدالت او آن است كه خواسته هواى نفس را از خود دور كرده است ، حق را بيان مىكند و برطبق آن عمل مىنمايد ، نهايتِ هيچ نيكى را ترك نكرده مگر آن كه آهنگ آن نموده ، و در هيچ جا گمان خوبى نبرده مگر اين كه به سراغ آن رفته است . )\r\nاز اوصاف چنين بنده اى اين است كه : « قد الزم نفسه العدل » خود را به عدالت ملزم نموده است ; به عدالت عمل مىكند و عدالت را پيشه خود كرده است .\r\n« فكان اوّل عدله نفى الهوى عن نفسه » پس اوّلين نشانه عدالت او اين است كه هواپرستى و خواهشهاى نفسانى را از خود دور كرده است . « عدل » به معناى اعتدال و ميانه روى است ، « عادل » كسى است كه در همه صفات و اخلاق و اعمال معتدل و ميانه رو باشد ، نه اهل افراط و تندروى و نه اهل تفريط و مسامحه است ; آنچه را كه مىخواهد انجام دهد بر طبق مصلحت و دستورات و مقررات اسلام انجام مىدهد .\r\n","description":"","footnote":"","page_name":" 404 ","page_number":404},
  {"content":"\r\nچنين فردى اوّلين علامتى كه از عدالت او ظاهر مىشود اين است كه هواى نفس را از خود دور مىكند . مقصود از شهوتى كه در هواى نفس مىگوييم فقط شهوت جنسى نيست ، بلكه شهوت مقام ، شهوت مال و شهوت شكم هم جزو هواى نفس هستند ، چنين فردى انواع هواهاى نفسانى را از خود دور مىكند .\r\nابن ابى الحديد در اينجا نكته اى را بيان كرده كه قابل ذكر است ; او مىگويد : « و لم تحصل العدالة الكاملة لاحد من البشر بعد رسول الله ( صلى الله عليه وآله و سلم ) الاّ لهذا الرّجل ، و من انصف علم صحّة ذلك ، فان شجاعته و جوده و عفّته و قناعته و زهده يضرب بها الامثال » ( 1 ) بعد از رسول خدا ( صلى الله عليه وآله و سلم ) عدالت كامل براى احدى پيدا نشده مگر براى اين مرد ( حضرت على ( عليه السلام ) ) ، هر كه انصاف داشته باشد اين را مىداند ، زيرا شجاعت و سخاوت و عفّت و قناعت و زهد او مورد ضرب المثل هاست . مقصودش اين است كه مصداق صفاتى كه براى بنده صالح خدا بيان مىكند فقط خود آن حضرت است .\r\n« يصف الحقّ و يعمل به » حق را توصيف مىكند و خودِ او نيز به آن عمل مىكند ، يعنى اهل عمل است نه اهل علمِ تنها . اهل علم كسى است كه حق را مىداند ، ولى اهل عمل كسى است كه هم حق را مىشناسد و براى ديگران بيان مىكند و هم خودش به آن عمل مىنمايد .\r\n« لايدع للخير غاية الاّ امّها » از هر كار خوبى كه پيش آيد ، آن آخر و نهايتش را انجام مىدهد ; حدّ اعلاى كار خير را انجام مىدهد و به اندكِ آن اكتفا نمىكند . « و لا مظنّة الاّ قصدها » و كارهايى را هم كه گمانِ خير بودن آنها باشد انجام مىدهد . مقصود حضرت اين است كه : اين افراد فقط كارهاى خوبِ صد در صد را انجام نمىدهند بلكه كارهايى را هم كه گمانِ نيك بودن در آنها باشد انجام مىدهند .\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 370\r\n","page_name":" 405 ","page_number":405},
  {"content":"\r\nپيروى از قرآن\r\n« قَدْ اَمْكَنَ الْكِتَابَ مِنْ زِمَامِهِ فَهُوَ قَائِدُهُ وَاِمَامُهُ ، يَحُلُّ حَيْثُ حَلَّ ثَقَلُهُ ، وَيَنْزِلُ حَيْثُ كَانَ مَنْزِلُهُ »\r\n( عنان خود را به قرآن سپرده ، پس كتاب خدا جلودار و پيشواى اوست ، فرود مىآيد جايى كه بار قرآن فرود آمده ، و جا مىگيرد هر جا كه جايگاه آن است . )\r\nاز خصوصيّات ديگر او اين است كه : « قد امكن الكتاب من زمامه فهو قائده و امامه » زمام و اختيار خود را به دست قرآن داده پس قرآن رهبر و جلودار او شده است ; قرآن را به نفع خواسته هاى خود توجيه نمىكند و خود را قائد و جلودار قرآن قرار نمىدهد ، بلكه اختيار خود را دست قرآن داده و قرآن را راهبر خود قرار داده است ، به هر سمتى كه قرآن مىگويد حركت مىكند .\r\n« يحلّ حيث حلّ ثقله » ، « ثَقَل » به معناى متاع ارزشمند و نفيس است ، يعنى اين شخص به هر جايى كه متاع نفيس قرآن نازل مىشود حلول مىكند ، به احكام قرآن و دستورات آن توجّه مىكند ; « و ينزل حيث كان منزله » اين جمله عبارت ديگرى از جمله قبل است ، يعنى هر جايى كه متاع نفيسِ قرآن نازل شود ، او هم همان جا نازل مىشود ; مقصود اين است كه هر دستورى را كه قرآن صادر كند ، اين فرد همان را عمل مىكند و به توجيه گرى به نفع خود نمىپردازد .\r\nخلاصه قرآن كتاب عمل اوست ، قرآن راهنماى اوست ، و در عمل كردن به دستورات قرآن تعبّد دارد و پايبند است ; هر انسانى بايد در همه جهات تابع قرآن باشد ، و دستورات قرآن را سرمشق خود قرار دهد .\r\nوالسّلام عليكم و رحمة الله و بركاته\r\n","description":"","footnote":"","page_name":" 406 ","page_number":406},
  {"content":"\r\nخطبه 87\r\n( درس 112 )\r\nعالِم نما و نشانه ها و مفاسد او\r\nبا وجود اسباب هدايت ، انحراف چرا ؟\r\nشناخت و اطاعت از عترت پيامبر گرامى ( صلى الله عليه وآله و سلم )\r\nحديثى از رسول خدا ( صلى الله عليه وآله و سلم ) درباره اهل بيت ( عليهم السلام )\r\nقانونمندى على ( عليه السلام )\r\nنهى از پيمودن راههاى انحرافى در فهم دين\r\nناپايدارى حكومت بنى اميّه\r\n","description":"","footnote":"","page_name":" 407 ","page_number":407},
  {"content":"\r\n\r\n","description":"","footnote":"","page_name":" 408 ","page_number":408},
  {"content":"\r\nبسم الله الرحمن الرحيم\r\n« وَآخَرُ قَدْ تَسَمَّى عَالِماً وَلَيْسَ بِهِ ، فَاقْتَبَسَ جَهَائِلَ مِنْ جُهَّال ، وَاَضَالِيلَ مِنْ ضُلاَّل ، وَنَصَبَ لِلنَّاسِ شَرَكاً مِنْ حَبَائِلِ غُرُور ، وَقَوْل زُور ، قَدْ حَمَلَ الْكِتَابَ عَلَى آرَائِهِ ، وَعَطَفَ الْحَقَّ عَلَى اَهْوَائِهِ ، يُؤَمِّنُ النّاسَ مِنَ الْعَظَائِمِ ، وَيُهَوِّنُ كَبِيرَ الْجَرَائِمِ ، يَقُولُ : « اَقِفُ عِنْدَ الشُّبُهَاتِ » وَفِيهَا وَقَعَ ، « وَاَعْتَزِلُ الْبِدَعَ » وَبَيْنَهَا اضْطَجَعَ ، فَالصُّورَةُ صُورَةُ اِنْسَان ، وَالْقَلْبُ قَلْبُ حَيَوَان ، لاَيَعْرِفُ بَابَ الْهُدَى فَيَتَّبِعَهُ ، وَلاَ بَابَ الْعَمَى فَيَصُدَّ عَنْهُ ; فَذَلِكَ مَيِّتُ الاَْحْيَاءِ ، فَاَيْنَ تَذْهَبُونَ ؟ وَاَنَّى تُؤْفَكُونَ ؟ وَالاَْعْلاَمُ قَائِمَةٌ ، وَالاْيَاتُ وَاضِحَةٌ ، وَالْمَنَارُ مَنْصُوبَةٌ ، فَاَيْنَ يُتَاهُ بِكُمْ ، بَلْ كَيْفَ تَعْمَهُونَ ؟ وَبَيْنَكُمْ عِتْرَةُ نَبِيِّكُمْ ، وَهُمْ اَزِمَّةُ الْحَقِّ ، وَاَعْلاَمُ الدِّينِ ، وَاَلْسِنَةُ الصِّدْقِ ، فَاَنْزِلُوهُمْ بِاَحْسَنِ مَنَازِلِ الْقُرْآنِ ، وَرِدُوهُمْ وُرُودَ الْهِيمِ الْعِطَاشِ .\r\nاَيُّهَاالنَّاسُ ، خُذُوهَا عَنْ خَاتَمِ النَّبِيِّينَ ( صلى الله عليه وآله و سلم ) : « اِنَّهُ يَمُوتُ مَنْ مَاتَ مِنَّا وَلَيْسَ بِمَيِّت ، وَيَبْلَى مَنْ بَلِىَ مِنَّا وَلَيْسَ بِبَال » فَلاَ تَقُولُوا بِمَا لاَتَعْرِفُونَ ، فَاِنَّ اَكْثَرَ الْحَقِّ فِيَما تُنْكِرُونَ ، وَاعْذِرُوا مَنْ لاَ حُجَّةَ لَكُمْ عَلَيْهِ ، وَاَنَا هُوَ ، اَلَمْ اَعْمَلْ فِيكُمْ بِالثَّقَلِ الاَْكْبَرِ ، وَاَتْرُكْ فِيكُمُ الثَّقَلَ الاَْصْغَرَ ، وَرَكَزْتُ فِيكُمْ رَايَةَ الاِْيمَانِ ، وَوَقَفْتُكُمْ عَلَى حُدُودِ الْحَلاَلِ وَالْحَرَامِ ؟ وَاَلْبَسْتُكُمُ الْعَافِيَةَ مِنْ عَدْلِى ، وَفَرَشْتُكُمُ الْمَعْرُوفَ مِنْ قَوْلِى وَفِعْلِى ، وَاَرَيْتُكُمْ كَرَائِمَ الاَْخْلاَقِ مِنْ نَفْسِى ، فَلاَتَسْتَعْمِلُوا الرَّأْىَ فِيَما لاَيُدْرِكُ قَعْرَهُ الْبَصَرُ ، وَلاَتَتَغَلْغَلُ اِلَيْهِ الْفِكَرُ »\r\nمنها : « حتَّى يَظُنَّ الظَّانُّ اَنَّ الدُّنْيَا مَعْقُولَةٌ عَلَى بَنِى اُمَيَّةَ تَمْنَحُهُمْ دَرَّهَا ، وَتُورِدُهُمْ صَفْوَها ،\r\n","description":"","footnote":"","page_name":" 409 ","page_number":409},
  {"content":"\r\nوَ لاَيُرْفَعُ عَنْ هَذِهِ الاُْمَّةِ سَوْطُهَا ، وَلاَ سَيْفُهَا ، وَكَذَبَ الظّانُّ لِذَلِكَ ، بَلْ هِىَ مُجَّةٌ مِنْ لَذِيذِ الْعَيْشِ ، يَتَطَعَّمُونَهَا بُرْهَةً ، ثُمَّ يَلْفِظُونَهَا جُمْلَةً »\r\nموضوع بحث درسهايى از نهج البلاغه ، خطبه هشتاد و هفتم از نهج البلاغه محمّد عبده است ، سخن در اين خطبه پيرامون اوصاف بنده صالح خدا بود .\r\nگفتيم ظاهراً حضرت اميرالمؤمنين ( عليه السلام ) در اين خطبه شخصى را مشخّص نكرده ، ولى اوصافى را كه بيان فرموده بر خود آن حضرت و ائمه ديگر ( عليهم السلام ) منطبق است ، و گفتيم كه ابن ابى الحديد هم گفته است : بعد از رسول خدا ( صلى الله عليه وآله و سلم ) غير از خود حضرت امير ( عليه السلام ) كسى را سراغ نداريم كه داراى عدالت كامل باشد . به هرحال سخن حضرت در جلسه قبل به اينجا رسيد كه مىفرمايد :\r\nعالِم نما و نشانه ها و مفاسد او\r\n« وَآخَرُ قَدْ تَسَمَّى عَالِماً وَلَيْسَ بِهِ ، فَاقْتَبَسَ جَهَائِلَ مِنْ جُهَّال ، وَاَضَالِيلَ مِنْ ضُلاَّل ، وَنَصَبَ لِلنَّاسِ شَرَكاً مِنْ حَبَائِلِ غُرُور ، وَقَوْل زُور »\r\n( و بنده ديگرى خود را عالم و دانشمند ناميده در صورتى كه نادان است ، پس از نادانان نادانى ها ، و از گمراهان گمراهى ها آموخته ، و براى مردم دامهايى از شبكه هاى فريب و گفتار دروغ گسترده است . )\r\nتا به اينجا سخن حضرت امير ( عليه السلام ) در مورد آن كسى بود كه واقعاً از بندگان خوب و صالح خدا بوده ، و داراى علم و معرفت بوده و در هدايت مردم كوشيده است ، امّا از اينجا به بعد در مورد كسى است كه واقعاً عالم نيست بلكه در جهالت و گمراهى است ، و به دروغ ادّعاى علم و دانش مىكند ; از اين رو فرموده است :\r\n« و آخر قد تسمّى عالماً و ليس به » و كس ديگرى هم وجود دارد كه علم را\r\n","description":"","footnote":"","page_name":" 410 ","page_number":410},
  {"content":"\r\nبه خود مىبندد . « تسمّى عالماً » يعنى عالم بودن را به خود بسته است ، « تسمّى » فعل ماضى از باب تفعّل است . « و ليس به » در حالى كه عالم نيست ، عالم واقعى كه بتواند احكام اسلام را آن جورى كه هست به ديگران برساند نيست .\r\n« فاقتبس جهائل من جهّال » ، « جهائل » جمع « جهالة » به معناى نادانى هاست ، « جهّال » هم جمع « جاهل » به معناى نادانهاست ; يعنى اينهايى كه ادّعاى عالم بودن مىكنند عالم نيستند ، بلكه در حقيقت جهالت هايى را از جاهلان گرفته اند و آن را به اسم علم جا زده و خود را عالم قلمداد كرده اند . مقصود حضرت اين است كه اينها با كسانى كه با منبع وحى ارتباط دارند ارتباط ندارند ، بلكه سراغ كسانى رفته اند كه با قياس و استحسانات سر و كار دارند و از پيش خود چيزهايى را به اسم علم درست كرده اند .\r\n« و اضاليل من ضلاّل » ، « اضاليل » جمع « اضلولة » به معناى گمراهى هاست ، « ضلاّل » هم جمع « ضالّ » به معناى گمراهان است ; يعنى اين چيزهايى را كه اينها به اسم علم مطرح كرده و مىكنند ، گمراهى هايى است كه از گمراهان گرفته اند . مقصود حضرت امير ( عليه السلام ) آن كسانى است كه در زمان خود او ادّعاى علم مىكردند و زير بار آن حضرت نمىرفتند ، و يا در زمان حضرت امام صادق و امام باقر ( عليهما السلام ) ادّعاى علم مىكردند و زير بار ائمه نمىرفتند .\r\nاينهايى كه دور پيغمبرخدا ( صلى الله عليه وآله و سلم ) را گرفته بودند ، همه براى فراگرفتن علم ، دين ، تقوى و رسيدن به تكامل نيامده بودند ، تعداد زيادى از آنها براى رياست دنيا دور آن حضرت را گرفته بودند . يك عدّه مانند ابوبكر ، عمر و عثمان حكومت را قبضه كردند و حق حكومتى حضرت امير ( عليه السلام ) را غصب كردند ، عدّه اى هم مانند ابوهريرة و ابودرداء مقام علمى حضرت را غصب نموده و خود را به عنوان عالم جا زدند و به مقام و رياست رسيدند و مردم را از اطراف على ( عليه السلام ) و اولاد طاهرينش به طرف خود كشيدند . پس مقصود حضرت از اين دسته آنهايى هستند كه علوم\r\n","description":"","footnote":"","page_name":" 411 ","page_number":411},
  {"content":"\r\nپيغمبر ( صلى الله عليه وآله و سلم ) را رها كرده و به قياس و استحسان و اين جور چيزها روآوردند . همينها بودند كه جهالت را از جُهّال و ضلالت را از گمراهان اقتباس كردند .\r\n« و نصب للنّاس شركاً من حبائل غرور ، و قول زور » و همينها بودند كه دامهاى حيله و دروغ و تزوير را براى مردم گستردند و آنها را از علوم واقعى دور كردند . « شرك » به معناى دامى است كه صيّاد براى صيد مىگسترد ; اينها هم از ريسمانهاى غرور و گفتار دروغ ، دام ساختند و مردم را به دام انداختند .\r\n« قَدْ حَمَلَ الْكِتَابَ عَلَى آرَائِهِ ، وَعَطَفَ الْحَقَّ عَلَى اَهْوَائِهِ ، يُؤَمِّنُ النّاسَ مِنَ الْعَظَائِمِ ، وَيُهَوِّنُ كَبِيرَ الْجَرَائِمِ »\r\n( قرآن را بر طبق انديشه هاى خود تفسير نموده ، و حق را طبق خواهشهاى خود قرار داده ، مردم را از گناهان بزرگ ايمنى مىبخشد ، و آنها را سبك جلوه مىدهد . )\r\n« قد حمل الكتاب على آرائه » از اوصاف اين افراد اين است كه كتاب خدا را مطابق آراء و عقايد خود تفسير مىكنند ; در بسيارى از آيات قرآن از پيغمبرخدا ( صلى الله عليه وآله و سلم ) حديثى نرسيده است ، و اين افراد در اين گونه موارد به جاى اين كه تفسير آيه را از اهل بيت پيغمبر ( صلى الله عليه وآله و سلم ) بپرسند ، آيه را به رأى خود تفسير مىكنند .\r\n« و عطف الحقّ على اهوائه » اين افراد حق را بر خواسته هاى نفسانى خود منعطف مىكنند . چنين افرادى قرآن را مطابق ميل و خواسته نفسانى خود تأويل و تفسير مىكنند .\r\n« يؤمّن النّاس من العظائم » ، « يؤمّن » از باب تفعيل به معناى تأمين است ، « عظائم » جمع « عظيمة » به معناى گناهان بزرگ است ; گناهان بزرگ را پايين مىآورند و كوچك مىكنند تا مردم به آن اهميّت ندهند . علماى دربارى خلفاى اموى و عباسى اين طور بودند ، متأسفانه آخوندهاى زمان خودمان هم گاهى همين گونه اند ، بعضى از محرّمات واضح را به قول خودشان درست مىكنند و مىگويند اشكال ندارد ، پس كار اينها اين است كه « يؤمّن النّاس من العظائم » مردم را نسبت به گناهان بزرگ\r\n","description":"","footnote":"","page_name":" 412 ","page_number":412},
  {"content":"\r\nپر جرأت مىكنند ، « و يهوّن كبير الجرائم » و گناهان بزرگ را سست جلوه مىدهند . اين جمله عبارت ديگرى از جمله قبل است و معناى آن همان است .\r\n« يَقُولُ : « اَقِفُ عِنْدَ الشُّبُهَاتِ » وَفِيهَا وَقَعَ ، « وَاَعْتَزِلُ الْبِدَعَ » وَبَيْنَهَا اضْطَجَعَ ، فَالصُّورَةُ صُورَةُ اِنْسَان ، وَالْقَلْبُ قَلْبُ حَيَوَان »\r\n( مىگويد : « از شبهات خوددارى مىكنم » در حالتى كه در آنها افتاده است ، « و از بدعتها كناره مىگيرم » در حالتى كه در وسط آنها خوابيده است ، پس صورت او صورت انسان ، و دل او دل حيوان است . )\r\nباز از اوصاف چنين فردى كه طرف مقابل عبد صالح خدا قرار دارد اين است كه مىگويد : « اقف عند الشّبهات » من در جاهاى شبهه ناك توقّف مىكنم و از شبهه اجتناب مىكنم ، « و فيها وقع » در حالتى كه در متن شبهات است ; و علّت آن اين است كه وقتى علم ندارد ، نمىتواند تشخيص دهد كه فلان كار شبهه ناك است يا نه .\r\nو مىگويد : « اعتزل البدع » از بدعتها دورى مىكنم « و بينها اضطجع » در حالتى كه ميان بدعتها خوابيده است ; مقصود اين است كه هرچه اطراف اوست بدعت است . اين اديان باطل و اين علماى باطلى كه در جهان وجود دارند و اين فتواهاى باطلى كه مىدهند نوعاً بدعت است ، ولى خيال مىكنند كه از بدعت دور هستند .\r\n« فالصّورة صورة انسان ، و القلب قلب حيوان » اين طور انسانها صورتشان صورت انسان است امّا قلب آنها قلب حيوانات است ، به ظاهر قيافه انسان دارند ولى در واقع خلق و خوى حيوان دارند .\r\nبا وجود اسباب هدايت ، انحراف چرا ؟\r\n« لاَيَعْرِفُ بَابَ الْهُدَى فَيَتَّبِعَهُ ، وَلاَ بَابَ الْعَمَى فَيَصُدَّ عَنْهُ ; فَذَلِكَ مَيِّتُ الاَْحْيَاءِ »\r\n( باب هدايت و راه راست را نمىشناسد تا پيروى نمايد ، و باب كورى و گمراهى را نشناخته تا از آن دورى گزيند ، پس او مرده اى است در ميان زنده ها . )\r\nاين افراد در ظاهر مدّعيان هدايت هستند ولى در حقيقت « لايعرف باب الهدى\r\n","description":"","footnote":"","page_name":" 413 ","page_number":413},
  {"content":"\r\nفيتّبعه » راهها و درهاى راستى و هدايت را نمىشناسند تا از آن پيروى كنند ; كسى كه از علم پيغمبر ( صلى الله عليه وآله و سلم ) و ائمه ( عليهم السلام ) دور است ، راه درست را نمىشناسد تا پيروى كند ، « و لا باب العمى فيصدّ عنه » و نه راه ضلالت را مىشناسد تا از آن اعراض نمايد .\r\n« فذلك ميّت الاحياء » چنين فردى در جامعه مرده اى است در ميان زنده ها ; حيات حقيقى آن است كه به طرف سعادت ابدى و كمال انسانى حركت كند ، پس اگر زنده اى در بين زنده هاى ديگر در كورى و ضلالت است ، او زنده نيست ، به ظاهر جان دارد و حركت مىكند امّا در حقيقت مرده است ، مرده متحرك است .\r\n« فَاَيْنَ تَذْهَبُونَ ؟ وَاَنَّى تُؤْفَكُونَ ؟ وَالاَْعْلاَمُ قَائِمَةٌ ، وَالاْيَاتُ وَاضِحَةٌ ، وَالْمَنَارُ مَنْصُوبَةٌ »\r\n( پس به كجا مىرويد و چگونه شما را برمى گردانند ؟ و حال آن كه پرچمهاى حق بر پاست ، و نشانه هاى راستى روشن ، و منار هدايت نصب شده است . )\r\n« فأين تذهبون ؟ و أنّى تؤفكون ؟ » پس به كجا مىرويد و به كجا برگردانده مىشويد ؟ مانند يك انسان متحيّر به اين در و آن در مىزنيد ، كجا مىرويد و از حق برگردانده مىشويد ؟ « و الاعلام قائمة » در حالى كه عَلَمهاى هدايت برافراشته است ، « و الآيات واضحة » و نشانه هاى هدايت واضح و آشكار است ، « و المنار منصوبة » و علامتِ راهنمايى برقرار است ; وقتى همه امكانات هدايت فراهم است ، شما چرا متحيّريد و اين در و آن در مىزنيد ؟\r\nشناخت و اطاعت از عترت پيامبر گرامى ( صلى الله عليه وآله و سلم )\r\n« فَاَيْنَ يُتَاهُ بِكُمْ ، بَلْ كَيْفَ تَعْمَهُونَ ؟ وَبَيْنَكُمْ عِتْرَةُ نَبِيِّكُمْ ، وَهُمْ اَزِمَّةُ الْحَقِّ ، وَاَعْلاَمُ الدِّينِ ، وَاَلْسِنَةُ الصِّدْقِ »\r\n( پس كجا شما را حيران و سرگردان كرده اند ، و چگونه حيران و سرگردان هستيد ؟ در حالتى كه عترت پيغمبر ( صلى الله عليه وآله و سلم ) در ميان شماست ، و آنها پيشوايانى هستند كه مردم را به راه حق مىكشند ، و پرچمهاى دين ، و زبانهاى راستى مىباشند . )\r\n« تيه » در اصل به معناى متحيّر شدن است ، ولى چون تحيّر و سرگردانىِ در بيابان\r\n","description":"","footnote":"","page_name":" 414 ","page_number":414},
  {"content":"\r\nبه مرگِ در بيابان منجر مىشود « يُتاه » را به بيابان مرگى معنا كرده اند ، بنابراين « فأين يُتاه بكم » يعنى اين بيابان مرگى براى شما از كجاست ، « بل كيف تعمهون ؟ » و چطور متحيّريد ؟ چرا متحيّر هستيد در حالى كه « و بينكم عترة نبيّكم » در ميان شماست عترت پيغمبرتان ، پيغمبر ( صلى الله عليه وآله و سلم ) مشخّص كرده اند كه عترت او مبيّن قرآن و احكام قرآن هستند . بارها گفته ام كه حديث ثقلين را شيعه و سنّى نقل كرده اند و جاى هيچ ترديدى در آن نيست . ( 1 )\r\n« و هم ازمّة الحقّ » عترت رسول خدا ( صلى الله عليه وآله و سلم ) زمامداران حق « و اعلام الدّين » و عَلَمهاى دين « و السنة الصّدق » و زبانهاى راستگويى براى حق هستند .\r\n« فَاَنْزِلُوهُمْ بِاَحْسَنِ مَنَازِلِ الْقُرْآنِ ، وَرِدُوهُمْ وُرُودَ الْهِيمِ الْعِطَاشِ »\r\n( پس آنها را به نيكوترين منزلهاى قرآن فرود آوريد ، و به سوى آنان همانند شترهاى تشنه كه به آب هجوم مىبرند هجوم بريد . )\r\nاز اينجا به بعد اشاره به همان حديث ثقلين است كه پيغمبر ( صلى الله عليه وآله و سلم ) فرمود : دو چيز را به امانت در ميان شما قرار مىدهم : « كتاب الله و عترتى » ، و عمر هم در وقت احتضار رسول خدا ( صلى الله عليه وآله و سلم ) گفت : « حسبنا كتاب الله » كتاب خدا براى ما كافى است و نيازى به عترت نداريم ، حضرت فرمود : كاغذ و دوات بياوريد تا بنويسم ، عمر گفت : « انّ هذا الرّجل ليهجر » اين مرد هذيان مىگويد . اين موضوع را اهل سنّت هم نوشته اند و كسى قدرت انكار ندارد .\r\nبه هرحال حضرت امير ( عليه السلام ) در اين جمله فرموده است : « فأنزلوهم بأحسن منازل القرآن » عترت پيغمبر ( صلى الله عليه وآله و سلم ) را در بهترين منازل قرآن پياده كنيد ; يعنى بالاترين ارج و مقام را براى آنان قائل شويد و بالاترين احترام را براى آنها در نظر بگيريد .\r\nابن ابى الحديد با وجود اين كه يك عالم سنّى مذهب است مىگويد : « سفارش\r\n\r\n","description":"","footnote":"\r\n1 - به كتاب المراجعات ، مراجعه 8 رجوع شود .\r\n","page_name":" 415 ","page_number":415},
  {"content":"\r\nرسول خدا ( صلى الله عليه وآله و سلم ) اين است كه همان اندازه كه براى قرآن احترام قائليد براى اهل بيت هم قائل باشيد و آنان را در احترام و اطاعت همانند قرآن قرار دهيد . » ( 1 ) مرحوم خوئى نيز در منهاج البراعة گفته است : « آيات زيادى از قرآن در مورد عترت نازل شده و منزلتهاى زيادى را براى عترت تعيين كرده ، بالاترين آنها آيه شريفه : ( انّما وليّكم الله و رسوله و الّذين آمنوا الّذين يقيمون الصّلاة و يؤتون الزّكاة و هم راكعون ) ( 2 ) كه ولايت را براى عترت قرار داده است مىباشد . » ( 3 ) اگر بخواهيم آنها را در بالاترين رتبه اى كه قرآن قرار داده است قرار دهيم ، آن است كه ولايت آنها را بعد از رسول خدا ( صلى الله عليه وآله و سلم ) قبول كنيم و به خلافت بلافصل آنان بعد از پيامبر گردن نهيم .\r\n« و ردوهم ورود الهيم العطاش » ، « و » در اين جمله براى عطف است . « ردوهم » فعل امر ثلاثى مجرّد است از مادّه « وَرَدَ يَرِدُ » كه امر آن « رِد » است . « الهيم » به معناى شترانى است كه خيلى تشنه اند ، « العطاش » هم براى تأكيد است . يعنى وارد شويد بر عترت پيامبر ( صلى الله عليه وآله و سلم ) همان طورى كه شتران بسيار تشنه بر آب وارد مىشوند .\r\nحديثى از رسول خدا ( صلى الله عليه وآله و سلم ) درباره اهل بيت ( عليهم السلام )\r\n« اَيُّهَاالنَّاسُ ، خُذُوهَا عَنْ خَاتَمِ النَّبِيِّينَ ( صلى الله عليه وآله و سلم ) : « اِنَّهُ يَمُوتُ مَنْ مَاتَ مِنَّا وَلَيْسَ بِمَيِّت ، وَيَبْلَى مَنْ بَلِىَ مِنَّا وَلَيْسَ بِبَال » فَلاَتَقُولُوا بِمَا لاَتَعْرِفُونَ ، فَاِنَّ اَكْثَرَ الْحَقِّ فِيَما تُنْكِرُونَ »\r\n( اى مردم اين روايت را از حضرت خاتم النبيين ( صلى الله عليه وآله و سلم ) فرا گيريد كه فرمود : « هر كس از ما بميرد برحسب ظاهر مرده است و در واقع نمىميرد ، و هر كه از ما بپوسد در واقع نپوسيده است » پس آنچه را نمىشناسيد نگوييد ، زيرا بيشترين حق در آن چيزى است كه انكار مىكنيد . )\r\nحضرت در تعريف و تمجيد از عترت رسول خدا ( صلى الله عليه وآله و سلم ) فرموده است : « ايّها النّاس\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 376\r\n2 - سوره مائده ، آيه 55\r\n3 - منهاج البراعة ، ج 6 ، ص 197\r\n","page_name":" 416 ","page_number":416},
  {"content":"\r\nخذوها عن خاتم النّبييّن ( صلى الله عليه وآله و سلم ) » اى مردم اين داستان را از حضرت خاتم النّبييّن ( صلى الله عليه وآله و سلم ) بشنويد كه فرموده است : « انّه يموت من مات منّا و ليس بميّت » اگر كسى از ما اهل بيت بميرد واقعاً نمرده است ; براى اين كه علمش را به جا گذاشته و علمش باقى است .\r\nدر اين كه فرموده است « و ليس بميّت » دو احتمال است : يكى اين كه امام حيات و موتش يكى است ، احتمال ديگر اين است كه بگوييم امام اظهر مصاديق عالم است و علما اين چنين هستند كه اگر از دنيا بروند چون علمشان باقى است آنها هم نمرده اند و باقى هستند . حال تحقيق در اين كه كدام يك از اين دو احتمال در مورد پيغمبر ( صلى الله عليه وآله و سلم ) و ائمه ( عليهم السلام ) صحيح تر است در جاى خودش ، البتّه مرحوم خوئى شرح مفصّلى را عنوان نموده كه پيغمبر ( صلى الله عليه وآله و سلم ) و امام ( عليه السلام ) حيات و مرگشان يكى است و زنده و مرده ندارند . ( 1 )\r\n« و يبلى من بلى منّا و ليس ببال » ، در اين عبارت هم احتمالاتى داده شده است : يكى اين كه ممكن است بدن ظاهرى بپوسد ولى بدن واقعى كه همان بدن مثالى است نمىپوسد ، و با مردن روح به بدن مثالى منتقل مىشود ; احتمال ديگر اين كه كلام حضرت رسول ( صلى الله عليه وآله و سلم ) على فرض است ، يعنى چون مردم معتقد بوده اند كه بدن مىپوسد ، حضرت هم مطابق فهم عرفى مردم سخن گفته اند ، كه اين احتمال نسبت به بدن امام ( عليه السلام ) و پيغمبر ( صلى الله عليه وآله و سلم ) صحيح تر به نظر مىآيد . به هرحال كلام حضرت اين است : هر بدنى از ما كه بپوسد يا گمان كنيد پوسيده است ، در واقع نپوسيده است .\r\n« فلاتقولوا بما لاتعرفون » ، حضرت به علماى آن روز و علماى امروز مىگويند : پس چيزى را كه نمىدانيد نگوييد ; در مورد آنچه شناخت نداريد اظهارنظر نكنيد . « فانّ اكثر الحقّ فيما تنكرون » ، اين « تنكرون » در مقابل « لاتعرفون » در جمله قبل است\r\n\r\n","description":"","footnote":"\r\n1 - منهاج البراعة ، ج 6 ، ص 203 به بعد\r\n","page_name":" 417 ","page_number":417},
  {"content":"\r\nو به معناى « لاتعرفون » مىباشد ; يعنى بسيارى از مطالب حق را شما نمىشناسيد ، پس نبايد در چيزهايى كه علم و شناخت نداريد اظهارنظر كنيد .\r\nقانونمندى على ( عليه السلام )\r\n« وَاَعْذِرُوا مَنْ لاَ حُجَّةَ لَكُمْ عَلَيْهِ ، وَاَنَا هُوَ ، اَلَمْ اَعْمَلْ فِيكُمْ بِالثَّقَلِ الاَْكْبَرِ ، وَاَتْرُكْ فِيكُمُ الثَّقَلَ الاَْصْغَرَ ، وَرَكَزْتُ فِيكُمْ رَايَةَ الاِْيمَانِ ، وَوَقَفْتُكُمْ عَلَى حُدُودِ الْحَلاَلِ وَالْحَرَامِ ؟ »\r\n( و معذور داريد كسى را كه شما بر او دليلى نداريد ، و آن كس من هستم ، آيا در بين شما برطبق قرآن رفتار نكردم ؟ و در ميان شما اهل بيت را نگذاشتم ؟ و پرچم ايمان را نصب نكردم ؟ و شما را بر حدود حلال و حرام واقف نساختم ؟ )\r\nمقصود از اين جمله كه فرموده : « و اعذروا من لا حجّة لكم عليه » خود حضرت امير ( عليه السلام ) است ، به مردم زمان خود مىفرمايد : عذر كسى را كه شما دليلى بر او نداريد بپذيريد . كسى كه شما حجّت بر او نداريد و او حجّت بر شما دارد . « و انا هو » و من آن كس هستم .\r\n« الم اعمل فيكم بالثّقل الاكبر » ، مقصود از « ثقل اكبر » قرآن است ; زيرا در همان حديث ثقلين كه « كتاب الله و عترتى » را به عنوان ثقلين بيان فرموده گفته است كه : « احدهما اكبر من الآخر » ( 1 ) يكى از اين دو بزرگتر از ديگرى است . « ثَقَل » به معناى متاع نفيس است . حال حضرت در اين جمله فرموده است : آيا من طبق ثقل اكبر كه قرآن است در ميان شما عمل نكردم ؟ « و اترك فيكم الثّقل الاصغر » و آيا ثقل كوچكتر را كه اهل بيت است ميان شما ترك نكردم ؟\r\n« و ركزت فيكم راية الايمان » ، « رَكَزَ » به معناى محكم كردن و جا دادن است ، گنج و معدن را هم كه « ركاز » مىگويند براى اين است كه در زير زمين پوشيده و\r\n\r\n","description":"","footnote":"\r\n1 - المراجعات ، مراجعه 8 ; منهاج البراعة ، ج 6 ، ص 215 و 216\r\n","page_name":" 418 ","page_number":418},
  {"content":"\r\nجا داده شده است . فرموده اند : و آيا من پرچم اسلام و ايمان را در ميان شما محكم نكردم ؟ اين جمله اشاره به آن همه مجاهدت حضرت در صدر اسلام است كه براى تحكيم اسلام انجام مىداد ، « و وقفتكم على حدود الحلال و الحرام » و آيا من شما را بر حلال و حرام و احكام و مسائل آگاه نكردم ؟\r\n« وَاَلْبَسْتُكُمُ الْعَافِيَةَ مِنْ عَدْلى ، وَفَرَشْتُكُمُ الْمَعْرُوفَ مِنْ قَوْلِى وَفِعْلِى ، وَاَرَيْتُكُمْ كَرَائِمَ الاَْخْلاَقِ مِنْ نَفْسِى »\r\n( و از عدل و دادگرىِ خود لباس عافيت را به شما پوشاندم ، و با گفتار و كردار خويش معروف را گستراندم ، و اخلاق پسنديده خود را براى شما آشكار كردم . )\r\n« و البستكم العافية من عدلى » ، عافيت در سايه عدالت است و من عملا عدالت را در ميان شما رواج دادم .\r\n« و فرشتكم المعروف من قولى و فعلى » و معروف و نيكى را با گفتار و كردارم براى شما گستراندم ، يعنى كارى كردم كه وسائل راحتى و آسايش شما فراهم شود . اينها همه تشبيهات و استعارات است ; پوشاندن عافيت و فرش كردن معروف ، تشبيه نمودن عافيت به لباس و معروف به فرش است ، و هر دوىِ اينها كنايه از احاطه كامل عافيت و معروف به مردم و محيط آن زمان است .\r\n« و اريتكم كرائم الاخلاق من نفسى » ، « كرائم » جمع « كريمة » به معناى اخلاق نيكوست ، « كرائم الاخلاق » از باب اضافه صفت به موصوف است ; يعنى اخلاقهاى نيك را از نفس خويش به شما ارائه كردم و شما را با اخلاقهاى نيكو آشنا ساختم .\r\nنهى از پيمودن راههاى انحرافى در فهم دين\r\n« فَلاَتَسْتَعْمِلُوا الرَّأْىَ فِيَما لاَيُدْرِكُ قَعْرَهُ الْبَصَرُ ، وَلاَتَتَغَلْغَلُ اِلَيْهِ الْفِكَرُ »\r\n( پس رأى نادرست خود را در چيزى كه كنه آن را چشم در نمىيابد و فكر و انديشه به آن راه ندارد به كار نبريد . )\r\n","description":"","footnote":"","page_name":" 419 ","page_number":419},
  {"content":"\r\nنوعاً ابن ابى الحديد و منهاج البراعة خواسته اند بگويند : مقصود حضرت اين است كه مردم نبايد رأى و نظر خود را بر عترت اِعمال نمايند ، بلكه اين مردم هستند كه بايد رأى و نظر عترت را مورد توجّه قرار داده و به آن عمل نمايند . « لاتستعملوا الرّأى فيما لايدرك قعره البصر » رأى و نظر خود را در چيزى كه چشمها به عمق آن نمىرسد به كار نگيريد ، چشم شما به عمق معلومات عترت نمىرسد « و لاتتغلغل اليه الفكر » و فكرها به عمق آن فرو نمىرود . ( 1 )\r\nاين نظريه به نظر من نظريه درستى نيامده و معتقدم اين كلام حضرت هم به همان كلام رسول خدا ( صلى الله عليه وآله و سلم ) ارتباط دارد ، حضرت مىخواهند بفرمايند : اين كه شما فقه را با قياس و استحسانات درست مىكنيد كار درستى نيست ، فقه چيزى نيست كه چشم به عمق آن برسد و فكر به درون آن فرو رود ; پس وقتى چنين است ، رأى و نظر خود را يعنى قياس و استحسانات را در آن به كار نبريد و فقه صحيح را از عترت پيغمبر ( صلى الله عليه وآله و سلم ) كه حاملين علم آن حضرت هستند بگيريد .\r\nناپايدارى حكومت بنى اميّه\r\n« منها : حتَّى يَظُنَّ الظَّانُّ اَنَّ الدُّنْيَا مَعْقُولَةٌ عَلَى بَنِى اُمَيَّةَ تَمْنَحُهُمْ دَرَّهَا ، وَتُورِدُهُمْ صَفْوَهَا »\r\n( از جمله اين خطبه است كه فرموده : تا اين كه گمان كننده گمان مىكند كه دنيا مسخّر بنى اميّه شده و سودش را به آنها مىدهد ، و بر آب صاف و پاكيزه خود فرودشان مىآورد . )\r\n« منها » از كلام مرحوم سيّد رضىّ است ، يعنى از جمله سخنان حضرت در اين خطبه اين قسمت است كه در مورد بنى اميّه مطرح شده است . گويا جملات پيش از آن اين بوده كه مثلا حكومت بنى اميّه جا مىافتد و آنقدر طول مىكشد كه « حتّى يظنّ الظّانّ انّ الدّنيا معقولة على بنى اميّة » هر كسى گمان مىكند حكومت دنيا\r\n\r\n","description":"","footnote":"\r\n1 - به منهاج البراعة ، ج 6 ، ص 220 ; و شرح ابن ابى الحديد ، ج 6 ، ص 381 رجوع شود .\r\n","page_name":" 420 ","page_number":420},
  {"content":"\r\nتا آخر مال بنى اميّه است . « معقولة » از مادّه « عقال » به معناى آن چيزى است كه به وسيله آن پاى شتر را مىبندند تا از جاى خود حركت نكند ; يعنى گمان كننده گمان مىكند كه حكومت و رياست اين دنيا به پاى بنى اميّه بسته شده و آنها را در اين مقام استوار كرده است .\r\n« تمنحهم درّها » آن چنان به نفع آنهاست كه همه شيرش را به آنها بخشيده است . حضرت امير ( عليه السلام ) در اين جمله دنيا را به شتر شيرده تشبيه فرموده كه شير خود را به صاحبش مىبخشد . « تمنح » از « منح » به معناى بخشيدن است . بلى گويا چنين است كه دنيا همه خير و خوبى هاى خود را سرازير بنى اميّه كرده است ; « و توردهم صفوها » ، « صَفْو » به معناى آب صاف و خالص است ، اين جمله هم كنايه از همه خير و خوبى هاى دنياست . حكومتِ هزار ماه مملكت اسلام در دست بنى اميّه بوده و طبيعى است كه همه اموال و ثروتها ، همه قدرت و رياست و خلاصه همه اختيارات در دست بنى اميّه باشد ; و هر كسى هم كه مىديده ، خيال مىكرده است كه اين حكومت براى هميشه در دست آنهاست .\r\n« وَلاَيُرْفَعُ عَنْ هَذِهِ الاُْمَّةِ سَوْطُهَا ، وَلاَ سَيْفُهَا »\r\n( و هر گمان كننده اى گمان مىكند كه تازيانه و شمشيرهاى بنى اميّه از اين امّت برداشته نخواهد شد . )\r\n« و لايرفع عن هذه الامّة سوطها و لا سيفها » و هر كسى خيال مىكند كه اين ظلم و ستم بنى اميّه براى هميشه بر سرِ اين امّت سايه افكنده است . شايد اين مطالب را حضرت در اواخر عمر خود مطرح كرده است ، آن وقتى كه معاويه به اطراف حكومت حضرت اميرالمؤمنين ( عليه السلام ) شبيخون مىزد و غارت مىكرد و نا امنى به وجود مىآورد ، اين امر به گونه اى شده بود كه بسيارى از دوستداران و علاقه مندان حضرت امير ( عليه السلام ) هم خيال مىكردند حكومت به دست بنى اميّه مىافتد و براى هميشه حكومت به دست بنى اميّه است ، از اين رو فرموده است :\r\n","description":"","footnote":"","page_name":" 421 ","page_number":421},
  {"content":"\r\n« وَكَذَبَ الظّانُّ لِذَلِكَ ، بَلْ هِىَ مُجَّةٌ مِنْ لَذِيذِ الْعَيْشِ ، يَتَطَعَّمُونَهَا بُرْهَةً ، ثُمَّ يَلْفِظُونَهَا جُمْلَةً »\r\n( و حال آن كه گمان كننده اين امر ، دروغ پنداشته است ; زيرا دولت بنى اميّه و بهره بردن آنها از دنيا مانند آب اندكى است كه مىچشند ، پس تمام آن را بيرون مىاندازند و منقرض مىگردند . )\r\n« و كذب الظّانّ لذلك » و دروغ مىگويد كسى كه چنين گمانى دارد ، « بل هى مجّة من لذيذ العيش » بلكه اين حكومت بنى اميّه مانند قطره اى از زندگى است . « مجّة » به معناى يك قطره است ; يعنى همه اين حكومتى كه در دست آنهاست گرچه شيرين و خوشگوار است ، امّا به اندازه يك قطره است نسبت به همه دنيا . « يتطعّمونها برهة » يك مدّت كوتاهى اين قطره را مىخورند ، « ثمّ يلفظونها جملة » ولى پس از گذشت اين مدّت همگى آن را رها مىكنند و دور مىاندازند و آن وقت در دست ديگران قرار مىگيرد .\r\nوالسّلام عليكم و رحمة الله و بركاته\r\n","description":"","footnote":"","page_name":" 422 ","page_number":422},
  {"content":"\r\nخطبه هاى\r\n88 و 89\r\n( درس 113 )\r\nسنّت خداوند درباره ستمكاران و مصيبت زدگان\r\nعبرت پذيرى از گذشته و آينده و شرط آن\r\nخودمحورى عامل انحراف از حق\r\nويژگى هاى عصر بعثت\r\nعبرت از گذشتگان\r\n","description":"","footnote":"","page_name":" 423 ","page_number":423},
  {"content":"\r\n\r\n","description":"","footnote":"","page_name":" 424 ","page_number":424},
  {"content":"\r\nبسم الله الرحمن الرحيم\r\nخطبه 88\r\nو من خطبة له ( عليه السلام ) :\r\n« اَمَّا بَعْدُ ، فَاِنَّ اللهَ لَمْ يَقْصِمْ جَبَّارِى دَهْر قَطُّ اِلاَّ بَعْدَ تَمْهِيل وَرَخَاء ، وَلَمْ يَجْبُرْ عَظْمَ اَحَد مِنَ الاُْمَمِ اِلاَّ بَعْدَ اَزْل وَبَلاَء ، وَفِى دُونِ مَا اسْتَقْبَلْتُمْ مِنْ عَتْب ، وَمَا اسْتَدْبَرْتُمْ مِنْ خَطْب ، مُعْتَبَرٌ ، وَمَا كُلُّ ذِى قَلْب بِلَبِيب ، وَلاَ كُلُّ ذِى سَمْع بِسَمِيع ، وَلاَ كُلُّ نَاظِر بِبَصِير ، فَيَا عَجَباً - وَمَا لِى لاَ اَعْجَبُ - مِنْ خَطَإِ هَذِهِ الْفِرَقِ عَلَى اخْتِلاَفِ حُجَجِهَا فِى دِينِهَا ، لاَيَقْتَصُّونَ اَثَرَ نَبِىٍّ ، وَلاَيَقْتَدُونَ بِعَمَلِ وَصِىٍّ ، وَلاَيُؤْمِنُونَ بِغَيْب ، وَلاَيَعِفُّونَ عَنْ عَيْب ، يَعْمَلُونَ فِى الشُّبُهَاتِ ، وَيَسِيرُونَ فِى الشَّهَوَاتِ ، اَلْمَعْرُوفُ عِنْدَهُمْ مَا عَرَفُوا ، وَالْمُنْكَرُ عِنْدَهُمْ مَا اَنْكَرُوا ، مَفْزَعُهُمْ فِى الْمُعْضِلاَتِ اِلَى اَنْفُسِهِمْ ، وَتَعْوِيلُهُمْ فِى الْمُهِمَّاتِ عَلَى آرَائِهِمْ ، كَأَنَّ كُلَّ امْرِئ مِنْهُمْ اِمَامُ نَفْسِهِ ، قَدْ اَخَذَ مِنْهَا فِيَما يَرَى بِعُرىً ثِقَات وَاَسْبَاب مُحْكَمَات »\r\nموضوع بحث درسهايى از نهج البلاغه ، خطبه هشتاد و هشتم از نهج البلاغه محمّد عبده و هشتاد و هفتم از نهج البلاغه فيض الاسلام است .\r\n","description":"","footnote":"","page_name":" 425 ","page_number":425},
  {"content":"\r\nسنّت خداوند درباره ستمكاران و مصيبت زدگان\r\n« اَمَّا بَعْدُ ، فَاِنَّ اللهَ لَمْ يَقْصِمْ جَبَّارِى دَهْر قَطُّ اِلاَّ بَعْدَ تَمْهِيل وَرَخَاء ، وَلَمْ يَجْبُرْ عَظْمَ اَحَد مِنَ الاُْمَمِ اِلاَّ بَعْدَ اَزْل وَبَلاَء »\r\n( بعد از حمد و سپاس خداوند و درود بر پيامبر او ، خداوند هرگز گردنكشان روزگار را نابود ننمود مگر بعد از مهلت دادن به آنها و آسودگى آنها ، و شكستگى استخوان هيچ يك از امّتها را اصلاح نكرد مگر پس از سختى ها و رنج زياد . )\r\nاين خطبه نيز به سرنوشت خطبه هاى ديگر گرفتار شده است و همان گونه كه بارها گفته ام قصد مرحوم سيّد رضىّ اين بوده كه آن مقدار از خطبه هايى را كه داراى بلاغت و فصاحت بوده است جمع آورى نمايد كه اين خطبه نيز از اين روش مستثنا نبوده است ، و عبارت « امّا بعد » دلالت دارد كه حدّاقل حمد و ثناى اين خطبه حذف شده است . ( 1 )\r\n« فانّ الله لم يقصم جبّارى دهر قطّ الاّ بعد تمهيل و رخاء » ، اين نهج البلاغه كه در دست ماست به جاى كلمه « تمهيل » كلمه « تميّل » نقل كرده كه ظاهراً غلط است . « تمهيل » از « مهلت » است و به معناى مهلت دادن . « يقصم » از مادّه « قصم » به معناى خرد كردن و نابود نمودن است ; يعنى خدا جبّاران دهر را هلاك نكرده و به آنها مهلت داده است .\r\nاز آنجايى كه اين دنيا عالم امتحان و آزمايش است ، خداوند به همه افراد مهلت مىدهد تا آزمايش خود را بدهند ; ثروتمند مهلتى دارد تا امتحان پولدارى\r\n\r\n","description":"","footnote":"\r\n1 - در تأييد فرمايش استاد رجوع شود به كتاب كافى ، ج 8 ، ص 63 تا 66 ( كتاب روضه كافى ) زيرا مرحوم كلينى اين خطبه را مشروحاً نقل كرده است ; همچنين قسمت اوّل آن را مرحوم مفيد در ارشاد ، ص 155 ، چاپ بصيرتى قم آورده است .\r\n","page_name":" 426 ","page_number":426},
  {"content":"\r\nخود را بدهد ، فقير هم مهلتى دارد تا امتحان خود را در صبر با بى پولى و فقر بدهد ، قدرتمند هم مهلتى دارد ، ضعيف هم مهلتى دارد ، و خلاصه هر كسى مهلتى دارد ; اين طور نيست كه خداوند ظالمين را به مجرّد انجام يك ظلم و يا يك گناه هلاك كند ، بلكه به آنها مهلتى مىدهد ، به آنها رفاه و خوشى مىدهد تا در اين ميان امتحان خود را بدهند .\r\n« و لم يجبر عظم احد من الامم الاّ بعد ازل و بلاء » ; « لم يجبر » از « جبران » است ; « عظم » استخوان است ; « امم » جمع « امّت » به معناى قوم و عدّه است ; « ازل » به معناى شدّت و سختى است ; « بلاء » هم به معناى ابتلاء است ; مىفرمايد : و خدا شكستگىِ استخوان قوم و ملّتى را جبران نمىكند مگر بعد از آن كه آن قوم و ملّت را آزمايش كند ; اين جنگ و ستيزها ، اين فقر و فاقه ها ، و حتّى اين خوشى ها در اين دنيا همه براى امتحان بشر در اين عالم است .\r\nعبرت پذيرى از گذشته و آينده و شرط آن\r\n« وَفِى دُونِ مَا اسْتَقْبَلْتُمْ مِنْ عَتْب ، وَمَا اسْتَدْبَرْتُمْ مِنْ خَطْب ، مُعْتَبَرٌ ، وَمَا كُلُّ ذِى قَلْب بِلَبِيب ، وَلاَ كُلُّ ذِى سَمْع بِسَمِيع ، وَلاَ كُلُّ نَاظِر بِبَصِير »\r\n( و در سختى هايى كه به آن رو آورديد ، و كارهاى بزرگ و گرفتاريهايى كه از آن پشت گردانيديد عبرت است ، نه هر صاحب قلبى خردمند ، و نه هر صاحب گوشى شنوا ، و نه هر صاحب چشمى بيناست . )\r\n« عتب » در جمله نهج البلاغه اگر به سكون « ت » باشد به معناى غضب و سختى ، و اگر به فتح « ت » باشد به معناى عتاب و سرزنش روزگار است ; و عبارت « من عتب » بيان كلمه « ما » در عبارت « ما استقبلتم » است ، و جمله « و فى دون ما استقبلتم . . . معتبر » مبتدا و خبر است . « خطب » به معناى مصيبت است ، و « من خطب » بيان ابهام « ما » در « ما استدبرتم » را مىكند ; حال با اين تركيبى كه\r\n","description":"","footnote":"","page_name":" 427 ","page_number":427},
  {"content":"\r\nبيان شد معناى جمله چنين است : و در كمترين و پايين ترين سختى و شدايد دنيا كه شما به آن رو مىآوريد و در كمترين و پايين ترين مصيبتى كه شما به آن پشت مىكنيد ، درس عبرت و پند و اندرز است .\r\nشايد مقصود حضرت امير ( عليه السلام ) از مصيبت هايى كه به آن پشت كرده ايد ، مصيبت هايى باشد كه در زمان شيخين و عثمان به مردم رسيده و مردم آن فتنه ها را پشت سر گذاشته اند . و مقصود از شدايد و سختى هايى كه بعد به آن رو مىكنند ، همان فتنه هاى معاويه ، يزيد ، مروان حكم و طايفه بنى اميّه باشد ; چون اينها شدايد و سختى هايى بود كه بعد از شهادت حضرت امير ( عليه السلام ) گريبان گير مردم شد . خلاصه در همه اينها عبرت و پند و اندرز و امتحان است .\r\nبلى اينها براى گرفتن عبرت و پند و اندرز است ، امّا كجاست آن آدمى كه عبرت بگيرد . « و ما كلّ ذى قلب بلبيب » و چنين نيست كه هر داراى عقلى صاحب مغز و تفكّر باشد ، « و لا كلّ ذى سمع بسميع » و چنين نيست كه هر صاحب گوشى شنوا ، « و لا كلّ ناظر ببصير » و هر صاحب چشمى داراى بصيرت باشد ، و با ديدن و شنيدن عبرت بگيرد ; قرآن شريف هم در اين مورد فرموده است : ( لهم قلوب لايفقهون بها و لهم اعين لايبصرون بها و لهم آذان لايسمعون بها ) ( 1 ) براى اينها قلبى كه وسيله تفكّر است وجود دارد امّا به وسيله آن تفكّر نمىكنند ، چشم كه وسيله ديدن نشانه هاى خداست وجود دارد امّا نشانه هاى خدا را نمىبينند ، و گوش كه وسيله شنيدن كلام حق است وجود دارد امّا نمىشنوند .\r\nپس اين چنين نيست كه هر كس وسيله تعقّل و عبرت گرفتن را داشته باشد بتواند عبرت بگيرد ، عموم مردم جهان داراى عقل و درك هستند و علامت عقل نيز\r\n\r\n","description":"","footnote":"\r\n1 - سوره اعراف ، آيه 179\r\n","page_name":" 428 ","page_number":428},
  {"content":"\r\nاز سر و روى آنان مىبارد ، امّا متأسّفانه « لبيب » پيدا نمىشود . حضرت فرموده اند : « و ما كلّ ذى قلب بلبيب » چنين نيست كه هر دلدارى عاقل باشد ، به عبارت ديگر عقل را همه دارند ولى تعقّل را نه .\r\nخودمحورى عامل انحراف از حق\r\n« فَيَا عَجَباً - وَمَا لِى لاَ اَعْجَبُ - مِنْ خَطَإِ هَذِهِ الْفِرَقِ عَلَى اخْتِلاَفِ حُجَجِهَا فِى دِينِهَا ، لاَيَقْتَصُّونَ اَثَرَ نَبِىٍّ ، وَلاَيَقْتَدُونَ بِعَمَلِ وَصِىٍّ »\r\n( پس شگفتا - و چگونه به شگفت نيايم - از خطا و اشتباه كارى اين فرقه هاى گوناگون كه دليلهاى ايشان در دينشان با يكديگر اختلاف دارد يا دليلهاى گوناگون در دين خود دارند ، از سنّت پيغمبرى پيروى نكرده و به كردار وصيّى اقتدا نمىنمايند . )\r\n« فيا عجباً » پس اى عجب « و ما لى لا اعجب » و چرا تعجّب نكنم « من خطإ هذه الفرق » از اين كه اين امّت اين همه اشتباه دارند . با اين كه رسول خدا ( صلى الله عليه وآله و سلم ) آن همه سفارش كرده و راجع به اميرالمؤمنين ( عليه السلام ) و عترت خود آن همه مطالب ارزنده ايراد فرموده است . ( 1 ) خوب جاى تعجّب هم هست كه چرا اين امّت آن همه سفارشات و تأكيدات را رها كرده و توجّهى به عترت ندارد .\r\nتعجّب آور است كه با آن همه سفارشات ، ابوبكر و عمر و عثمان يك جور اجتهاد كرده ، معاويه و عمروعاص يك جور ، طلحه و زبير و عايشه جور ديگر ،\r\n\r\n","description":"","footnote":"\r\n1 - رسول گرامى اسلام ( صلى الله عليه وآله و سلم ) در موارد بسيارى به مناسبتهاى گوناگون سفارش حضرت على و اهل بيت ( عليهم السلام ) را فرموده است و كتابهايى مانند عبقات ميرحامد حسين ، الغدير علاّمه امينى و المراجعات علاّمه سيّد شرف الدين در اين باره نوشته شده است ; و يكى از احاديث مشهور پيامبر اسلام درباره اهل بيت كه علماى فريقين نقل كرده اند حديث ثقلين است . رجوع شود به مراجعه 8 از كتاب المراجعات .\r\n","page_name":" 429 ","page_number":429},
  {"content":"\r\nو ابوموساى اشعرى و دار و دسته اش هم يك جور اجتهاد كرده و همه بر خلاف سفارشات رسول خدا ( صلى الله عليه وآله و سلم ) حركت كردند ! هر يك به راهى مىروند و همه هم مدّعى هستند كه به قرآن تمسّك كرده و پيرو قرآن هستند ! همه اينها از رسول خدا ( صلى الله عليه وآله و سلم ) و از قرآن مايه مىگذارند و خود را پيروان قرآن مىدانند ! « على اختلاف حججها فى دينها » با آن همه اختلافاتى كه در دليلها و دينشان دارند ، باز هم مدّعى هستند پيروان قرآن و رسول خدا ( صلى الله عليه وآله و سلم ) مىباشند .\r\n« لايقتصّون اثر نبىّ » يعنى « لايتّبعون اثر نبىّ » اينها متابعت نمىكنند اثر هيچ پيامبرى را ، يعنى پيرو هيچ پيغمبرى نيستند . چه بسا اين جمله حضرت على ( عليه السلام ) اشاره به يهود و نصارى هم باشد . مىخواهد بفرمايد : چرا اين مردم به پيروىِ يك پيغمبرى اجتماع نمىكنند و همه دنبال يك پيغمبر را نمىگيرند ؟ « و لايقتدون به عمل وصىّ » و چرا به رفتار و كردار يك وصىّ و جانشين پيغمبرى اقتدا نمىكنند ؟ حضرت على ( عليه السلام ) را كه همه مىدانند جانشينِ به حقّ رسول خدا ( صلى الله عليه وآله و سلم ) است چرا پيروى نمىكنند ؟\r\n« وَلاَيُؤْمِنُونَ بِغَيْب ، وَلاَيَعِفُّونَ عَنْ عَيْب ، يَعْمَلُونَ فِى الشُّبُهَاتِ ، وَيَسِيرُونَ فِى الشَّهَوَاتِ »\r\n( و ايمان به غيب و قيامت نياورده ، و از زشتى خوددارى نمىكنند ، در شبهات عمل مىكنند ، و از خواهشهاى نفس پيروى مىنمايند . )\r\nمقصود از غيب همان قيامت و آخرت است . « و لايؤمنون بغيب » اينها برحسب ظاهر مؤمن هستند و گرنه در حقيقت به روز قيامت و معاد ايمان نياورده اند ، اگر قيامت را باور كرده بودند اين قدر منحرف نمىشدند .\r\n« و لايعفّون عن عيب » اينها از عيب و كار زشت پرهيز ندارند و روگردان نيستند . « يعفّون » از مادّه « عفّ يعفّ » به معناى همان عفت نفس است كه در فارسى هم\r\n","description":"","footnote":"","page_name":" 430 ","page_number":430},
  {"content":"\r\nبه كار مىرود ; يعنى نَفْس خود را از كار زشت باز نمىدارند ; « يعملون فى الشّبهات » در كارهاى شبهه ناك وارد مىشوند و عمل مىكنند ، « و يسيرون فى الشّهوات » و در شهوات و تمايلات نفسانى سير مىكنند ; يكى دنبال مال و ثروت مىرود ، ديگرى دنبال مقام و رياست است ، و خلاصه هر كسى دنبال چيزى است به غير از آخرت و قيامت و حق و حقيقت ; در اين ميان اسم دين را هم مىآورند . امام حسين ( عليه السلام ) در كربلا فرموده اند : « النّاس عبيد الدّنيا و الدّين لعق على السنتهم » ( 1 ) مردم بندگان دنيا هستند و دين يك لقلقه زبانى آنها بيش نيست .\r\n« اَلْمَعْرُوفُ عِنْدَهُمْ مَا عَرَفُوا ، وَالْمُنْكَرُ عِنْدَهُمْ مَا اَنْكَرُوا ، مَفْزَعُهُمْ فِى الْمُعْضِلاَتِ اِلَى اَنْفُسِهِمْ ، وَتَعْوِيلُهُمْ فِى الْمُهِمَّاتِ عَلَى آرَائِهِمْ »\r\n( معروف و پسنديده نزد آنها چيزى است كه خودشان نيكو شناخته اند ، و منكر و ناشايسته هم چيزى است كه خودشان بد مىدانند ، در مشكلات خودشان پناهگاه خود هستند ، و در امور پوشيده اعتمادشان به رأى خودشان است . )\r\nكسى كه مسلمان شده بايد اعمال و كردارش مطابق قوانين شرع باشد و در حلال و حرام و معروف و منكر از قرآن و سنّت پيروى كند ، نه اين كه مطابق ميل و خواسته خود عمل نمايد ; ولى اينها اين چنين هستند كه خودشان را مجتهد مىدانند و در هر موضوع و مسأله اى نظر مىدهند . « المعروف عندهم ما عرفوا » خوب هم آن چيزى است كه به نظر آنها خوب باشد « و المنكر عندهم ما انكروا » و كار زشت و بد هم چيزى است كه آنها زشت و بد بدانند ; در همه مسائل مطابق رأى و نظر خودشان عمل مىكنند گرچه عقل صحيح و سالم انكار داشته باشد . خلاصه در نظر آنها معيار قرآن و پيغمبر ( صلى الله عليه وآله و سلم ) و علىّ و ائمه ( عليهم السلام ) نيست ، بلكه معيار در نيكى و بدى\r\n\r\n","description":"","footnote":"\r\n1 - تحف العقول ، ص 245 ، چاپ مؤسسه نشر اسلامى\r\n","page_name":" 431 ","page_number":431},
  {"content":"\r\nآن چيزى است كه خودشان خوب و يا بد مىدانند .\r\n« مفزعهم فى المعضلات الى انفسهم » ; « مفزع » به معناى پناهگاه است ; يعنى طبيعت آنها اين است كه حاضر نيستند در مشكلات به امام و مرجع زمان مراجعه كنند ، بلكه هر مشكلى پيش مىآيد به خودشان مراجعه مىكنند و قرآن و حديث را قابل توجّه نمىدانند .\r\n« و تعويلهم فى المهمّات على آرائهم » ، در اين جمله نسخه هاى نهج البلاغه اختلاف دارند ; بعضى از آنها « فى المهمّات » و بعضى ديگر « فى المبهمات » ذكر كرده اند ، هر كدام كه باشد معنا واضح است . مقصود حضرت اين است كه آنها خودشان را محور قرار داده و به ديگران گرچه از خودشان اعلم و اتقى باشند توجّهى ندارند .\r\n« كَأَنَّ كُلَّ امْرِئ مِنْهُمْ اِمَامُ نَفْسِهِ ، قَدْ اَخَذَ مِنْهَا فِيَما يَرَى بِعُرىً ثِقَات وَاَسْبَاب مُحْكَمَات »\r\n( گويا هر مردى از اينها پيشواى خود است ، كه بندهاى استوار و دلايل محكم را از خويش گرفته و به آنها استدلال مىكند . )\r\n« كانّ كلّ امرئ منهم امام نفسه » گويا هر يك از آنها پيشواى خود مىباشد ; كسى را قبول ندارد و به رأى و نظر خود اقتدا مىكند . « قد اخذ منها فيما يرى بعرىً ثقات و اسباب محكمات » ، ضمير « منها » به « مهمّات » يا به « مبهمات » برمى گردد ، يعنى گرفته است در آنچه براى او پيش مىآيد از مبهمات و معضلات به آنچه خود مىپندارد از دستگيره ها و دليلهاى محكم ; مقصود حضرت اين است كه هر مشكلى براى او پيش آيد با دلايلى كه به نظر خودش دليلهاى خوب و محكمى است دليل مىآورد ; از درون خودش يك استدلالهاى آبكى مىآورد و خيال مىكند دليلهايى را كه مىآورد دلايل محكمى است كه مثل و مانند ندارد و صحيح است .\r\n","description":"","footnote":"","page_name":" 432 ","page_number":432},
  {"content":"\r\nخطبه 89\r\nو من خطبة له ( عليه السلام ) :\r\n« اَرْسَلَهُ عَلَى حِينِ فَتْرَة مِنَ الرُّسُلِ ، وَطُولِ هَجْعَة مِنَ الاُْمَمِ ، وَاعْتِزَام مِنَ الْفِتَنِ ، وَانْتِشَار مِنَ الاُْمُورِ ، وَتَلَظٍّ مِنَ الْحُرُوبِ ، وَالدُّنْيَا كَاسِفَةُ النُّورِ ، ظَاهِرَةُ الْغُرُورِ ، عَلَى حِينِ اصْفِرَار مِنْ وَرَقِهَا ، وَاِيَاس مِنْ ثَمَرِهَا ، وَاغْوِرَار مِنْ مَائِهَا ، قَدْ دَرَسَتْ مَنَارُ الْهُدَى ، وَظَهَرَتْ اَعْلاَمُ الرَّدَى ، فَهِىَ مُتَجَهِّمَةٌ لاَِهْلِهَا ، عَابِسَةٌ فِى وَجْهِ طَالِبِهَا ، ثَمَرُهَا الْفِتْنَةُ ، وَطَعَامُهَا الْجِيفَةُ ، وَشِعَارُهَا الْخَوْفُ ، وَدِثَارُهَا السَّيْفُ .\r\nفَاعْتَبِرُوا عِبَادَاللهِ ، وَاذْكُرُوا تِيكَ الَّتِى آبَاؤُكُمْ وَاِخْوَانُكُمْ بِهَا مُرْتَهَنُونَ ، وَعَلَيْهَا مُحَاسَبُونَ ، وَلَعَمْرِى مَا تَقَادَمَتْ بِكُمْ وَلاَ بِهِمُ الْعُهُودُ ، وَلاَ خَلَتْ فِيَما بَيْنَكُمْ وَبَيْنَهُمُ الاَْحْقَابُ وَالْقُرُونُ »\r\nويژگى هاى عصر بعثت\r\nحضرت امير ( عليه السلام ) در رابطه با نعمت رسالت فرموده است :\r\n« اَرْسَلَهُ عَلَى حِينِ فَتْرَة مِنَ الرُّسُلِ ، وَطُولِ هَجْعَة مِنَ الاُْمَمِ ، وَاعْتِزَام مِنَ الْفِتَنِ ، وَانْتِشَار مِنَ الاُْمُورِ ، وَتَلَظٍّ مِنَ الْحُرُوبِ »\r\n( خداوند پيغمبراكرم ( صلى الله عليه وآله و سلم ) را زمانى به رسالت برگزيد كه مدّتها از پيامبران سابق گذشته ، و ملّتها در خوابى طولانى فرو رفته ، و فتنه جهان را فرا گرفته ، و امور از هم گسيخته ، و آتش جنگها افروخته شده بود . )\r\nخداوند نعمت رسالت حضرت خاتم الانبياء ( صلى الله عليه وآله و سلم ) را در وقتى قرار داد كه ساليان\r\n","description":"","footnote":"","page_name":" 433 ","page_number":433},
  {"content":"\r\nزيادى بود كه مردم در خواب فرو رفته بودند و دنيا در جنگ و ستيز بود و از نورانيّت و معنويّت ، انسانيّت و رحم و مروّت خبرى نبود . حدود ششصد سال بين حضرت عيسى ( عليه السلام ) و حضرت محمّد ( صلى الله عليه وآله و سلم ) فاصله شده بود و در اين مدّت ارشادى وجود نداشته است . بعد از اين فترتى كه وجود داشته و ظلم و جهل همه جا را فراگرفته ، حالا حضرت محمّد ( صلى الله عليه وآله و سلم ) آمده و به آن همه اختلاف و جنگ و ستيز و بى رحمى پايان داده و دنيا را گلستان كرده است .\r\n« ارسله على حين فترة من الرّسل » در زمانى كه يك فاصله طولانى ميان پيامبران افتاده بود خدا آن پيامبر را فرستاد ، « و طول هجعة من الامم » و در زمانى كه خواب امّتها طول كشيده بود . منظور اين نيست كه مردم در طول اين ششصد سال در خواب بوده اند ، بلكه وقتى مدّتى طول كشيد و هشدار دهنده اى از طرف خداوند نيامد ، مردم را خواب غفلت فراگرفت و اين خواب غفلت براى آنها طول كشيد .\r\n« و اعتزام من الفتن » و در اين روزگار فتنه ها هم روز به روز رو به هجوم آوردن بود . « اعتزام » از مادّه « عزم » به معناى تصميم گرفتن است . حضرت در اين جمله يك اسناد مجازى به كار برده اند ، يعنى اسناد اعتزام و تصميم گرفتن را به فتنه داده اند . « و انتشار من الامور » و باز در اين مدّت امور مردم از هم گسيخته و متفرق شده بود . چون يك حكومت حقّى در ميان مردم نبود ، آنان نيز با هم اتّحاد و اتّفاقى نداشتند و امور مردم از هم متلاشى شده بود . « و تلظّ من الحروب » و جنگها هم شعلهور بود . « تلظّ » به معناى شعلهور شدن آتش جنگ است . خلاصه در يك چنين زمانى خداوند پيغمبر خاتم ( صلى الله عليه وآله و سلم ) را فرستاد و ما بايد قدردان اين نعمت باشيم .\r\n« وَالدُّنْيَا كَاسِفَةُ النُّورِ ، ظَاهِرَةُ الْغُرُورِ ، عَلَى حِينِ اصْفِرَار مِنْ وَرَقِهَا ، وَاِيَاس مِنْ ثَمَرِهَا ، وَاغْوِرَار مِنْ مَائِهَا »\r\n( و نور دنيا پنهان شده ، و فريب آن ظاهر گشته بود ، با اين كه برگش زرد شده ، و از ثمره آن سودى نمىبردند ، و آب آن خشكيده بود . )\r\n","description":"","footnote":"","page_name":" 434 ","page_number":434},
  {"content":"\r\n« كاسفة » از مادّه « كسوف » است و كسوف خورشيد وقتى است كه نور آن گرفته باشد ; « و الدّنيا كاسفة النّور » و در آن زمان نور دنيا گرفته بود ; اين يك تشبيه است و مقصود اين است كه دنيا بر اثر تفرقه اى كه داشت بى رونق شده بود . البتّه يك احتمال هم اين است كه بگوييم بر اثر جهالت و ظلمها و تعدّيهاى زياد نور حق گرفته شده و از حق خبرى نبود .\r\n« ظاهرة الغرور » فريب دنيا ظاهر شده « على حين اصفرار من ورقها » در حالى كه برگهاى دنيا زرد شده بود . در اين عبارت و بلكه همه جملات و عبارتهاى حضرت تشبيه است ; دنيا به باغى تشبيه شده كه اوّل سبز و خرّم است و در پاييز برگهاى سبز و طراوت آن از دست مىرود ; گاهى اوقات انسان در پاييز كه فصل خزان است با حال و هواى بهار كه فصل طراوت برگهاى درختهاست به باغ مىرود و فريب مىخورد ; حضرت دنيا را تشبيه به باغ فرموده و مىگويد : اين دنيا در حال زردى برگها غرور و فريبش ظاهر شده بود ، « و اياس من ثمرها » و در آن وقتى كه انسان از ميوه هاى آن هم مأيوس شده . « اياس » عطف است بر « اصفرار » ، همچنين است جمله بعد ، و اصل عبارت چنين است : « ظاهرة الغرور على حين اصفرار من ورقها ، و على حين اياس من ثمرها ، و على حين اغورار من مائها » دنيا در عين حال كه برگهايش زرد شده ، ميوه هايش مأيوس كننده ، و آب آن خشكيده است ; باز هم مغرور كننده و فريب دهنده است .\r\n« قَدْ دَرَسَتْ مَنَارُ الْهُدَى ، وَظَهَرَتْ اَعْلاَمُ الرَّدَى ، فَهِىَ مُتَجَهِّمَةٌ لاَِهْلِهَا ، عَابِسَةٌ فِى وَجْهِ طَالِبِهَا »\r\n( نشانه هاى هدايت و رستگارى نابود شده ، و پرچمهاى هلاكت و بدبختى آشكار گرديده بود ، پس اين دنيا با چهره اى كريه به اهلش نگريسته ، و با خواهانهاى خود روى ترش كرده بود . )\r\n« قد درست منار الهدى » ; « درست » از مادّه « مندرس » به معناى پوسيده شدن است ، « منار » اسم مكان از مادّه « نور » به معناى محل نور است ; در اين جمله عاملان\r\n","description":"","footnote":"","page_name":" 435 ","page_number":435},
  {"content":"\r\nهدايت به محل نور تشبيه شده اند ; مىفرمايد : در آن زمان كه حدود ششصد سال بود همه عوامل هدايت پوسيده و نابود شده بود ، « و ظهرت اعلام الرّدى » و گذشته بر اين عوامل گمراهى و ضلالت ظاهر گشته بود ; « اعلام » جمع « علم » به معناى علامت است ، « الرّدى » به معناى هلاكت است ; يعنى صرف نظر از اين كه عوامل هدايت نابود شده و چيزى كه جامعه را به راه سعادت هدايت كند وجود نداشت ، عوامل گمراه كننده اى هم به وجود آمده بود و به انحراف جامعه كمك مىكرد .\r\n« فهى متجهّمة لاهلها » ، اين جمله به دو نحو نقل شده است : يكى همين « متجهّمة لاهلها » ( 1 ) است كه يعنى دنيا با چهره اى كريه به اهلش نگريسته ، ولى اگر « متهجّمة لاهلها » ( 2 ) باشد يعنى دنيا در حال هجوم به اهلش مىباشد ; به هر نحو كه خوانده شود كنايه از اين است كه دنيا در اين مدّت در حال جهالت و ناامنى و جنگ و خونريزى بوده است . « عابسة فى وجه طالبها » و خود را در روى كسى كه طالب اوست عبوس گرفته است ; يعنى مردم با خوشى و خوبى زندگى نمىكردند . گفته ام كه كلمات حضرت امير ( عليه السلام ) همه اش تشبيهات و كنايات است ، در اين دو جمله نيز حضرت امير ( عليه السلام ) دنيا را به يك انسان كريه المنظرى كه انسان مايل به نگاه كردن به او نيست تشبيه كرده است ، و دورنماى دنيا را در مدّت فترت به اين صورت مىنماياند .\r\n« ثَمَرُهَا الْفِتْنَةُ ، وَطَعَامُهَا الْجِيفَةُ ، وَشِعَارُهَا الْخَوْفُ ، وَدِثَارُهَا السَّيْفُ »\r\n( ثمره اين دنيا فتنه و فساد ، و طعامش گوشت مردار ، و درونش خوف و ترس ، و بيرونش شمشير بود . )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 387 ; و نهج البلاغه عبده ، ج 1 ، ص 156\r\n2 - منهاج البراعة ، ج 6 ، ص 259\r\n","page_name":" 436 ","page_number":436},
  {"content":"\r\n« ثمرها الفتنة » ثمره اين دنيا فتنه و جنگ و خونريزى بود ; يعنى نتيجه اى كه از اين دنيا نصيب مردم آن روز مىشده اين است كه هميشه گرفتار جنگ و ستيز بوده اند . « و طعامها الجيفة » و خوراك مردم هم در آن روز جيفه و مردار بوده است .\r\n« شعار » از نظر لغت در مقابل « دثار » است ، اين دو واژه در اصل به ترتيب به معناى لباس زير و لباس رو مىباشند ، لباس زير را به اين دليل كه با موى بدن مباشرت دارد « شعار » مىگويند ، « شعار » از « شعر » به معناى مو است . حضرت فرموده است : « و شعارها الخوف » درون مردم آن زمان ترس بوده ، « و دثارها السّيف » و ظاهر مردم آن زمان شمشير بود ; شمشيرها را به ظاهر خود حمايل مىكردند و مىجنگيدند ولى در حقيقت ترس و وحشت شعار آنها بود .\r\nعبرت از گذشتگان\r\n« فَاعْتَبِرُوا عِبَادَاللهِ ، وَاذْكُرُوا تِيكَ الَّتِى آبَاؤُكُمْ وَاِخْوَانُكُمْ بِهَا مُرْتَهَنُونَ ، وَعَلَيْهَا مُحَاسَبُونَ »\r\n( پس اى بندگان خدا عبرت بگيريد ، و به ياد بياوريد عقايد و كارهاى نادرست پدران و برادران خود را كه اكنون در گرو آنها و گرفتار آنها هستند ، و به آنها بازخواست مىشوند . )\r\n« فاعتبروا عباد الله » يعنى از اين كه مردمى در يك زمان طولانى در فترت قرار گرفتند و آن همه نگرانى داشتند ، بايد عبرت بگيريد و قدر اين نعمت بزرگ الهى را كه رسالت حضرت خاتم الانبياء ( صلى الله عليه وآله و سلم ) است بدانيد .\r\n« و اذكروا تيك الّتى آباؤكم و اخوانكم بها مرتهنون » بايد به ياد بياوريد آن اعمال و رفتار جاهلانه اى را كه پدران و برادران شما داشتند و پس از مرگ گرفتار آن هستند . « تيك » مركّب از « تى » اسم اشاره و « ك » است ، اشاره به اعمال زشت و ناپسند گذشته ها دارد ; يعنى به ياد بياوريد آن اعمال زشت و ناپسندى را كه در گذشته پدران و برادرانتان داشتند و در رهن و گرو آنها هستند « و عليها محاسبون » و بر آن\r\n","description":"","footnote":"","page_name":" 437 ","page_number":437},
  {"content":"\r\nاعمال هم مجازات مىشوند ; آنها را با آن اعمالشان محاسبه مىكنند ، حال يا اين است كه خودشان را نجات مىدهند و يا گرفتار عذاب خداوند مىشوند .\r\n« وَلَعَمْرِى مَا تَقَادَمَتْ بِكُمْ وَلاَ بِهِمُ الْعُهُودُ ، وَلاَ خَلَتْ فِيَما بَيْنَكُمْ وَبَيْنَهُمُ الاَْحْقَابُ وَالْقُرُونُ »\r\n( و به جان خودم سوگند از زمان شما تا ايشان روزگار درازى نگذشته ، و ميان شما و ايشان سالهاى زياد و قرونى فاصله نيفتاده است . )\r\n« لعمرى » قسم است ، يعنى به جان خودم سوگند . « تقادمت » از مادّه « قديم » است . « ما تقادمت بكم و لا بهم العهود » عهد ميان شما و آنان قديمى نيست ، يعنى از زمان آنها تا شما وقت زيادى نگذشته است .\r\n« احقاب » جمع « حقب » به معناى هشتاد سال يا هشتاد هزار سال است . « قرون » هم جمع « قرن » است و حداقل قرن را پنجاه سال و حداكثر آن را صد سال گفته اند . « و لا خلت فيما بينكم و بينهم الاحقاب و القرون » و ميان زمان شما و زمان آنان صدها سال فاصله نيفتاده است . خلاصه اين طور نيست كه شما پدران و برادران خود را بر اثر گذشت زمان فراموش كرده باشيد ، آنها با هر وضعيتى كه در اين دنيا زندگى مىكرده اند گرفتار مرگ شده و الآن هم در گرو اعمال خود هستند . پيغمبران براى ارشاد و راهنمايى بشر و اين كه آنها را به سعادت ابدى برسانند آمده اند ، آنها به تذكّرات پيغمبران توجّه نكرده و گرفتار آن همه فتنه شدند ، و طبيعى است كه بايد پس از مرگ هم به مكافات اعمال زشت خود گرفتار شوند .\r\nوالسّلام عليكم و رحمة الله و بركاته\r\n","description":"","footnote":"","page_name":" 438 ","page_number":438},
  {"content":"\r\nخطبه هاى\r\n89 و 90\r\n( درس 114 )\r\nمقايسه وسائل هدايت آن روز با زمان حضرت رسول ( صلى الله عليه وآله و سلم )\r\nبليّه و امتحان و هشدار حضرت\r\nحمد و ستايش خداوند\r\nحركت افلاك در راه رضاى خداوند\r\nاحاطه علم خداوند به همه چيز\r\nوسعت رحمت و شدّت عذاب خداوند\r\nپيامد رو در رويى با خداوند\r\nآثار عبوديّت\r\nمحاسبه نفس و خودسازى\r\n","description":"","footnote":"","page_name":" 439 ","page_number":439},
  {"content":"\r\n\r\n","description":"","footnote":"","page_name":" 440 ","page_number":440},
  {"content":"\r\nبسم الله الرحمن الرحيم\r\nادامه خطبه 89\r\n« وَمَا اَنْتُمُ الْيَوْمَ مِنْ يَوْم كُنْتُمْ فِى اَصْلابِهِمْ بِبَعِيد ، وَاللهِ مَا اَسْمَعَهُمُ الرَّسُولُ شَيْئاً اِلاَّ وَهَا اَنَا ذَاالْيَوْمَ مُسْمِعُكمُوهُ ، وَمَا اَسْما عُكُمُ الْيَوْمَ بِدُونِ اَسْماعِهِمْ بِالاَْمْسِ ، وَلاَ شُقَّتْ لَهُمُ الاَْبْصَارُ ، وَلاَ جُعِلَتْ لَهُمُ الاَْفْئِدَةُ فِي ذَلِكَ الاَْوَانِ ، اِلاَّ وَقَدْ اُعْطِيتُمْ مِثْلَهَا فِي هَذَا الزَّمَانِ . وَاللهِ مَا بَصُرْتُمْ بَعْدَهُمْ شَيْئاً جَهِلُوهُ ، وَلاَ اُصْفِيتُمْ بِهِ وَحُرِمُوهُ ، وَلَقَدْ نَزَلَتْ بِكُمُ الْبَلِيَّةُ جَائِلا خِطَامُهَا ، رِخْواً بِطَانُهَا ، فَلاَ يَغُرَّنَّكُمْ مَا اَصْبَحَ فِيهِ اَهْلُ الْغُرُورِ ، فَاِنَّمَا هُوَ ظِلٌّ مَمْدُودٌ ، اِلَى اَجَل مَعْدُود »\r\nموضوع بحث درسهايى از نهج البلاغه ، خطبه هشتاد و نهم از نهج البلاغه عبده بود ; سخن در اين خطبه به اينجا رسيد كه حضرت امير ( عليه السلام ) پس از بيان فجايعى از دوران جاهليت ، مردم را به عبرت گرفتن از آنها و اعمال و رفتار و كردار آنها توصيه فرمودند ، سخن آخرِ درس قبل اين بود كه فرمود : « و لعمرى ما تقادمت بكم و لا بهم العهود » به جان خودم سوگند كه بين زمان شما و زمان پدران و برادران شما زمان زيادى فاصله نشده « و لا خلت فيما بينكم و بينهم الاحقاب والقرون » و چنين نيست كه ميان زمانى كه شما در آن زندگى مىكنيد با زمان آنها صدها سال فاصله\r\n","description":"","footnote":"","page_name":" 441 ","page_number":441},
  {"content":"\r\nافتاده باشد ; يعنى هنوز آنها را فراموش نكرده ايد ، و خلاصه هنوز ياد آنها در خاطره هاى شما زنده است . و به دنبال آن فرموده است :\r\n« وَمَا اَنْتُمُ الْيَوْمَ مِنْ يَوْم كُنْتُمْ فِى اَصْلابِهِمْ بِبَعِيد »\r\n( و شما امروز از روزى كه در صلب آنها بوديد دور نيستيد . )\r\nشما در صلب پيش از خودتان بوديد ، و آن روزى كه شما در صلب آنها بوديد با امروزى كه اينجا هستيد فاصله چندانى نيست ، بنابراين شما آنها را ديده ايد و يا حتماً خبر آنها را شنيده ايد و مىدانيد آنها در چه وضعى بوده اند و به وسيله پيغمبر ( صلى الله عليه وآله و سلم ) به چه نوايى رسيده اند . پس قدر اين نعمت بزرگ الهى را بدانيد و شكرگزار نعمت رسالت باشيد .\r\nمقايسه وسائل هدايت آن روز با زمان حضرت رسول ( صلى الله عليه وآله و سلم )\r\n« وَاللهِ مَا اَسْمَعَهُمُ الرَّسُولُ شَيْئاً اِلاَّ وَهَا اَنَا ذَاالْيَوْمَ مُسْمِعُكمُوهُ »\r\n( به خدا سوگند رسول اكرم چيزى را به گذشتگان شما نشنوانيد مگر اين كه من امروز به شما گفتم . )\r\nكلام حضرت از اينجا به بعد مربوط به گذشتگانى است كه در عصر حضرت رسول ( صلى الله عليه وآله و سلم ) بودند ; مىخواهند بگويند : غير از اين كه زمان شما با آنها چندان فاصله اى ندارد و اخبار به شما رسيده است ، من هم در بين شما هستم و همه آن مطالبى را كه از رسول خدا ( صلى الله عليه وآله و سلم ) صادر شده و به آنها رسيده است براى شما بازگو كرده و به شما فهمانده ام . « والله ما اسمعهم الرّسول شيئاً » به خدا سوگند رسول خدا ( صلى الله عليه وآله و سلم ) به گذشتگان شما چيزى را نشنوانده است « الاّ و ها انا ذا اليوم مسمعكموه » مگر اين كه من امروز همانها را به شما شنوانده ام .\r\nابن ابى الحديد در اينجا يك ايرادى به حضرت اميرالمؤمنين ( عليه السلام ) كرده و مىگويد : اگر من در زمان حيات حضرت بودم جواب مىدادم : درست است كه شما هم همه\r\n","description":"","footnote":"","page_name":" 442 ","page_number":442},
  {"content":"\r\nآنها را گفته ايد ، امّا نَفَس پيغمبر ( صلى الله عليه وآله و سلم ) يك تأثير ديگرى داشت و خدا يك قدرت قبولى به او داده بود كه خواهى نخواهى تأثير كلامش زياد بود ، امّا شما كلامتان آن تأثير را ندارد . ( 1 )\r\nاين يك كم لطفى است از ابن ابى الحديد ، و شايد هم اين كلام برخاسته از روح عدم قبول ولايت اهل بيت از جانب اوست ، و همين سخن دليلى است بر ردّ گفته آنهايى كه مىگويند « ابن ابى الحديد شيعه بوده است » . به هرحال جواب ابن ابى الحديد اين است كه :\r\nعظمت پيامبر ( صلى الله عليه وآله و سلم ) به جاى خود ، ولى اوّلا : پيغمبراكرم ( صلى الله عليه وآله و سلم ) هم اين طور نبود كه هر كسى سخن او را مىشنيد به او ايمان مىآورد ; بهترين شاهد بر اين مدّعا كفّار قريش بودند كه با وجود اين كه پيغمبر ( صلى الله عليه وآله و سلم ) رسماً آنها را دعوت كرده و حتّى در مجلسى از آنها ضيافت هم فرمود و از آنها خواست به او ايمان بياورند ، باز هم در حدّى با آن حضرت مخالفت كردند و كمر به قتل او بستند كه ناگزير به ترك مكّه و مهاجرت به مدينه شدند ; و جنگهاى ديگرى هم كه در ارتباط با اسلام به وسيله كفّار و منافقين انجام شده به همين خاطر بوده كه آنها نمىخواستند زير بار گفته رسول خدا ( صلى الله عليه وآله و سلم ) بروند .\r\nو ثانياً : همين ابوبكر و عمر و عثمانى كه مراد و مقصود شمايند ، اين بلا را به سرِ على ( عليه السلام ) آوردند كه كسى براى آن حضرت ارزشى قائل نباشد ! آيا اگر ابوبكر و عمر بلافاصله پس از رحلت حضرت رسول ( صلى الله عليه وآله و سلم ) اميرالمؤمنين ( عليه السلام ) را هتك حرمت نمىكردند ، اگر آن هجوم به درب خانه على ( عليه السلام ) و آتش زدن آن نبود ، اگر ريسمان بر گردن حضرت على ( عليه السلام ) نينداخته و او را با وضع ذلّت بارى براى گرفتن بيعت به مسجد نبرده بودند ، و اگر سيلى به صورت حضرت فاطمه ( عليها السلام ) نزده و فدك را از او\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 390\r\n","page_name":" 443 ","page_number":443},
  {"content":"\r\nغصب نكرده بودند ، و خلاصه اگر آن همه بى حرمتى نسبت به ساحت مقدّس آن حضرت نكرده بودند ، آيا باز هم مردم جرأت پيدا مىكردند كه به سخنان بلندپايه او توجّه نكنند ؟\r\nو ثالثاً : اگر كلام رسول خدا ( صلى الله عليه وآله و سلم ) آن گونه كه هست در خودِ شما اثر كرده بود ( 1 ) و حضرت اميرالمؤمنين ( عليه السلام ) را ولىّ خدا و جانشين و خليفه بلافصل او مىدانستى ، در مورد آن حضرت اين انديشه را نداشتى و به گونه اى كه خواص از شيعيان درباره آن حضرت مىانديشند مىانديشيدى .\r\nو رابعاً : همين كه شما هم مانند ديگر اهل سنّت كلمات رسول اكرم ( صلى الله عليه وآله و سلم ) را در مورد اهل بيتشان و مخصوصاً در مورد باب علم آن حضرت يعنى على ( عليه السلام ) نپذيرفته اى ، ( 2 ) و آن حضرت را خليفه بلافصل او نمىدانى ، معلوم مىشود رسول خدا ( صلى الله عليه وآله و سلم ) هم به آن گونه اى كه شما ادّعا كرده ايد نفوذ كلام نداشته است .\r\n« وَمَا اَسْما عُكُمُ الْيَوْمَ بِدُونِ اَسْماعِهِمْ بِالاَْمْسِ »\r\n( و گوشهاى شما امروز از گوشهاى آنها در ديروز پست تر نيست . )\r\nجمله قبل براى دفع دخل مقدّرِ چنين امرى است كه نگوييد خيلى از كسانى كه قبل از ما بودند به اين جهت متنبّه و بيدار شدند كه رسول خدا ( صلى الله عليه وآله و سلم ) بين آنها بود ، حضرت فرمودند : حالا هم من در بين شما هستم و همه آن مطالب را به شما رسانده ام . و اين جمله نيز دفع دخل اين مطلب است كه نگوييد گوشهاى مردم\r\n\r\n","description":"","footnote":"\r\n1 - همان گونه كه در پانوشت درس قبل گفته شد روايات زيادى درباره حضرت على و اهل بيت ( عليهم السلام ) از رسول خدا ( صلى الله عليه وآله و سلم ) از طريق عامّه و خاصّه نقل شده است و احاديثى مانند : حديث غدير ، حديث منزلت ، حديث ثقلين ، حديث سفينه و . . . دلالت بر ولايت بلافصل حضرت على ( عليه السلام ) دارد ; به كتابهاى المراجعات ، عبقات و الغدير رجوع شود .\r\n2 - الغدير ، ج 3 ، ص 95 تا 100 ; و ج 6 ، ص 61 تا 81\r\n","page_name":" 444 ","page_number":444},
  {"content":"\r\nآن روز تيزتر از گوشهاى ما در امروز بوده است ، فرموده : نه چنين است كه گوشهاى شما امروز پست تر و عيبناكتر از گوشهاى آنها باشد .\r\n« وَلاَ شُقَّتْ لَهُمُ الاَْبْصَارُ ، وَلاَ جُعِلَتْ لَهُمُ الاَْفْئِدَةُ فِي ذَلِكَ الاَْوَانِ ، اِلاَّ وَقَدْ اُعْطِيتُمْ مِثْلَهَا فِي هَذَا الزَّمَانِ »\r\n( و در آن زمان ديده هاى آنان بينا نگشته ، و دلهايى به آنها داده نشده ، مگر اين كه در اين زمان هم مانند آن به شما داده شده است . )\r\n« و لا شقّت لهم الابصار » و اين چنين نيست كه براى آنان چشم ها گشوده باشد ، « و لا جعلت لهم الافئدة فى ذلك الاوان » و نه اين كه براى آنان دلها مهيّا شده باشد در آن زمان ، « الاّ و قد اعطيتم مثلها فى هذا الزّمان » مگر اين كه مثل آن را به شما هم داده اند .\r\nمقصود اين كه اين طور نيست كه براى آنها معجزه شده باشد و تمام شرايط هدايت فراهم شده باشد ، بلكه همان اتمام حجّتى كه به شما شده به آنها هم شده است و از اين جهت تفاوتى در كار نيست .\r\n« وَاللهِ مَا بَصُرْتُمْ بَعْدَهُمْ شَيْئاً جَهِلُوهُ ، وَلاَ اُصْفِيتُمْ بِهِ وَحُرِمُوهُ »\r\n( و به خدا سوگند كه شما بعد از آنها به چيزى بينا و دانا نشديد كه آنها ندانسته باشند ، و به چيزى برگزيده نگشتيد كه آنها از آن بى بهره مانده باشند . )\r\nاينها همه در توصيف اين است كه زمان رسول خدا ( صلى الله عليه وآله و سلم ) و زمان حضرت امير ( عليه السلام ) از جهت وسائل و مسائل تبليغاتى يكى است ، و حضرت امير ( عليه السلام ) اين موضوع را با اداى سوگند بيان كرده و فرموده است : « والله ما بصرتم بعدهم شيئاً جهلوه » به خدا سوگند شما آگاه نشديد بر چيزى كه آنها آن چيز را ندانسته باشند و نسبت به آن جاهل باشند ، « و لا اصفيتم به و حرموه » و اين چنين هم نبوده كه شما نسبت به چيزى برگزيده شده باشيد در حالى كه پيشينيان شما نسبت به همان چيز\r\n","description":"","footnote":"","page_name":" 445 ","page_number":445},
  {"content":"\r\nمحروم باشند . مقصود حضرت اين است كه در موضوع بيان احكام و تبليغات ، بين اصحاب رسول خدا ( صلى الله عليه وآله و سلم ) و اصحاب على ( عليه السلام ) تفاوتى نبوده و همه از اين موهبت الهى بالسّويه برخوردار بوده اند .\r\nبليّه و امتحان و هشدار حضرت\r\n« وَلَقَدْ نَزَلَتْ بِكُمُ الْبَلِيَّةُ جَائِلا خِطَامُهَا ، رِخْواً بِطَانُهَا »\r\n( و به تحقيق كه بليّه و امتحانى به شما وارد گشته كه مهارش در جولان و تنگ آن سست است . )\r\nفرموده اند : « و لقد نزلت بكم البليّة » به تحقيق كه بر شما بلاهايى نازل شده است . اين كلام حضرت اشاره به حكومت معاويه و يزيد و بنى اميّه است ; انحرافاتى را كه توسط معاويه و ديگران در شرف وقوع است و اسلام را از مسير خود منحرف مىكند ، حضرت امير ( عليه السلام ) به فتنه تعبير فرموده اند ; چون واقعاً در اين گونه موارد است كه انسان آزمايش مىشود .\r\nدر جمله « نزلت بكم البليّة جائلا خطامها » حضرت اميرالمؤمنين ( عليه السلام ) بلا را به شتر افسار گسيخته تشبيه فرموده اند . مىفرمايند : نازل شده است به شما بلاها در حالتى كه افسار و لجام آن جَوَلان دارد و شُل است .\r\n« جائلا » از مادّه « جولان » به معناى تحرّك است ; يعنى آن گونه كه بايد اين افسار سفت و محكم به شترِ بلا بسته شده باشد نيست . « خِطام » آن پرده نازك ميان دو سوراخ بينى شتر را مىگويند كه معمولا آن را سوراخ كرده و لجام شتر را به آن مىبندند ، ولى بعداً به علاقه حال و محل به خودِ لجام « خِطام » گفته شده است ; حال اگر افسار شتر را سفت به سوراخ بينى آن ببندند ، شتر نمىتواند چموشى كند و هميشه رام است ; امّا اگر آن را شُل ببندند ، از جاى خود حركت مىكند و آن چنان كه بايد شتر را كنترل نمىكند . پس حضرت از شُل بودن لجام تعبير به « جائلا » فرمود ،\r\n","description":"","footnote":"","page_name":" 446 ","page_number":446},
  {"content":"\r\nو مقصودشان اين است كه لجام اين بلايى كه بر شما نازل شده محكم نيست و اين بلا براى شما قابل كنترل نمىباشد .\r\n« رخواً بطانها » ; به آن بندى كه به وسيله آن زين اسب و جهاز شتر و پالان الاغ را از زير شكم سِفت مىكنند و محكم مىبندند « بطان » و در فارسى « تنگ » مىگويند . حضرت در ادامه همان تشبيه بلا به شتر مىفرمايند : نه تنها لجام آن شُل است ، بلكه تنگ و پالان ( جهاز ) آن نيز سست است ; وقتى تنگ زين اسب شُل باشد ، سوار شدن بر آن قابل اعتبار نيست و انسان را به زمين مىزند . مقصود حضرت اين است كه اين بلاها به هيچ وجه نه از جهت افسار و نه از جهت تنگِ زين قابل كنترل نيستند .\r\n« فَلاَ يَغُرَّنَّكُمْ مَا اَصْبَحَ فِيهِ اَهْلُ الْغُرُورِ ، فَاِنَّمَا هُوَ ظِلٌّ مَمْدُودٌ ، اِلَى اَجَل مَعْدُود »\r\n( پس كارهاى زشت اهل گناه شما را مغرور نكند ; زيرا آن مانند سايه گسترده اى است كه وقتش معلوم است . )\r\nاهل غرور كه اهل گناه هستند سرگرم گناه و معصيتكارى هستند ، نكند گناهكارى آنان موجب شود كه شما هم غرور پيدا كنيد و به گناه و معصيت دست بزنيد . ممكن است انسان گناهكارى را ببيند كه در نعمت خداوند و مال و مقام غرق است و خيال كند كه او با اين حال به رحمت خداوند نزديك است و همين سبب غرور او شود ، از اين رو برحذر داشته و فرموده است : « فلا يغرّنّكم ما اصبح فيه اهل الغرور » آنچه اهل غرور در آن هستند شما را فريب ندهد ، زيرا كه « هو ظلّ ممدود » اين مال و مقام مثل يك سايه اى بر سرِ آنها كشيده شده « الى اجل معدود » ولى اين سايه تا يك زمان معيّنى ادامه دارد ; اين كه حضرت اميرالمؤمنين ( عليه السلام ) مال و مقام را به سايه تشبيه فرموده براى اين است كه سايه در عربستان ، كوفه و هر سرزمين داغى مطلوب و داراى محسّناتى است كه قابل توجّه است .\r\n","description":"","footnote":"","page_name":" 447 ","page_number":447},
  {"content":"\r\nخطبه 90\r\nو من خطبة له ( عليه السلام ) :\r\n« اَلْحَمْدُلِلّهِ الْمَعْرُوفِ مِنْ غَيْرِ رُؤْيَة ، وَالْخَالِقِ مِنْ غَيْرِ رَوِيَّة ، اَلَّذِى لَمْ يَزَلْ قَائِماً دَائِماً ، اِذْ لاَ سَماءٌ ذاتُ اَبْراج ، وَلاَ حُجُبٌ ذَاتُ اَرْتَاج ، وَلاَ لَيْلٌ دَاج ، وَلاَ بَحْرٌ سَاج ، وَلاَ جَبَلٌ ذُو فِجَاج ، وَلاَ فَجٌّ ذُو اعْوِجَاج ، وَلاَ اَرْضٌ ذَاتُ مِهَاد ، وَلاَ خَلْقٌ ذُو اعْتَِماد ، ذَلِكَ مُبْتَدِعُ الْخَلْقِ وَوَارِثُهُ ، وَاِلَهُ الْخَلْقِ وَرَازِقُهُ ، وَالشَّمْسُ وَالْقَمَرُ دَائِبَانِ فِى مَرْضَاتِهِ ، يُبْلِيَانِ كُلَّ جَدِيد ، وَيُقَرِّبَانِ كُلَّ بَعِيد ، قَسَمَ اَرْزَاقَهُمْ ، وَاَحْصَى آثَارَهُمْ وَاَعْمَالَهُمْ ، وَعَدَدَ اَنْفاسِهِمْ ، وَخَائِنَةَ اَعْيُنِهِمْ ، وَمَا تُخْفِى صُدُورُهُمْ مِنَ الضَّمِيرِ ، وَمُسْتَقَرَّهُمْ ، وَمُسْتَوْدَعَهُمْ مِنَ الاَْرْحَامِ وَالظُّهُورِ ، اِلَى اَنْ تَتَنَاهَى بِهِمُ الْغَايَاتُ ، هُوَ الَّذِى اشْتَدَّتْ نِقْمَتُهُ عَلَى اَعْدَائِهِ فِى سَعَةِ رَحْمَتِهِ ، وَاتَّسَعَتْ رَحْمَتُهُ لاَِوْلِيَائِهِ ، فِى شِدَّةِ نِقْمَتِهِ ، قَاهِرُ مَنْ عَازَّهُ ، وَمُدَمِّرُ مَنْ شَاقَّهُ ، وَمُذِلُّ مَنْ نَاوَاهُ ، وَغَالِبُ مَنْ عَادَاهُ ، وَمَنْ تَوَكَّلَ عَلَيْهِ كَفَاهُ ، وَمَنْ سَأَلَهُ اَعْطَاهُ ، وَمَنْ اَقْرَضَهُ قَضَاهُ ، وَمَنْ شَكَرَهُ جَزَاهُ .\r\nعِبَادَاللهِ ، زِنُوا اَنْفُسَكُمْ مِنْ قَبْلِ اَنْ تُوزَنُوا ، وَحَاسِبُوهَا مِنْ قَبْلِ اَنْ تُحَاسَبُوا ، وَتَنَفَّسُوا قَبْلَ ضِيقِ الْخِنَاقِ ، وَانْقَادُوا قَبْلَ عُنْفِ السِّيَاقِ ، وَاعْلَمُوا اَنَّهُ مَنْ لَمْ يُعَنْ عَلَى نَفْسِهِ ، حَتَّى يَكُونَ لَهُ مِنْهَا وَاعِظٌ وَزَاجِرٌ لَمْ يَكُنْ لَهُ مِنْ غَيْرِهَا زَاجِرٌ وَلاَ وَاعِظٌ »\r\nاين خطبه با شماره گذارى عبده خطبه نودم و با شماره هاى نهج البلاغه فيض الاسلام هشتاد و نهم است . اين خطبه نيز مانند اكثر خطبه هاى نهج البلاغه تقطيع شده و قسمتى از اصل خطبه در اينجا ذكر شده است ، كه جمله « و من خطبة له ( عليه السلام ) » در اوّل آن دلالت بر همين معنا دارد ; البتّه يك احتمال هم اين است كه كلمه\r\n","description":"","footnote":"","page_name":" 448 ","page_number":448},
  {"content":"\r\n« مِنْ » تبعيض از خُطَب باشد ، در اين صورت معناى « و من خطبة له ( عليه السلام ) » اين است كه اين خطبه از جمله خطبه هاى حضرت امير ( عليه السلام ) مىباشد .\r\nحمد و ستايش خداوند\r\n« اَلْحَمْدُلِلّهِ الْمَعْرُوفِ مِنْ غَيْرِ رُؤْيَة ، وَالْخَالِقِ مِنْ غَيْرِ رَوِيَّة »\r\n( ستايش مخصوص خدايى است كه بدون ديده شدن شناخته شده ، و بدون فكر كردن خالق است . )\r\nمعناى حمد و اين كه چرا حمد و ستايش مخصوص خداست ، به طور مفصّل در خطبه اوّل و برخى خطبه هاى ديگر كه با حمد و ثناى خدا شروع شده بيان شد كه از تكرار آن صرف نظر مىكنيم . آنچه در اين مورد قابل توضيح است اين كه فرموده : « المعروف من غير رؤية » خداوندى كه بدون ديده شدن شناخته شده است ، وجود خداوند براى مردم از راه فطرت شناخته شده است . قرآن شريف فرموده است : ( أ فى الله شكّ فاطر السّماوات و الارض ) ( 1 ) آيا در خدايى كه خالق زمين و آسمانهاست شكّى وجود دارد ؟ او برحسب فطرت براى همه معروف و مشهور است .\r\n« و الخالق من غير رويّة » حمد و ستايش مخصوص خالقى است كه بدون فكر كردن خالق است . اينها در حقيقت اوصافى است كه حضرت امير ( عليه السلام ) براى خداوند بيان مىكنند . « رويّة » به معناى فكر است ; مىفرمايد : خداوند اين گونه نيست كه قبل از اختراع چيزى ، اوّل فكر و انديشه و نقشه بردارى كند تا بعداً چيز مورد نظر خود را اختراع كند ، بلكه خداوند بدون فكر قبلى هرچه را اراده كند خلق مىكند .\r\n\r\n","description":"","footnote":"\r\n1 - سوره ابراهيم ، آيه 10\r\n","page_name":" 449 ","page_number":449},
  {"content":"\r\n« اَلَّذِى لَمْ يَزَلْ قَائِماً دَائِماً »\r\n( خداوندى كه هميشه باقى و برقرار بوده است . )\r\n« قائم و قيّوم » هر دو صفت خدا هستند و به معناى قائم به ذات است ; يعنى به كسى وابسته نيست ; موجودات جهانِ هستى همه وابسته به او هستند ، ولى او وابسته به هيچ كس نيست .\r\n« اِذْ لاَ سَماءٌ ذاتُ اَبْراج ، وَلاَ حُجُبٌ ذَاتُ اَرْتَاج »\r\n( خداوند هميشه بوده ; زمانى كه آسمانِ داراى برجها و منازل ، و حجابهاى داراى درهاى بزرگ نبوده است . )\r\n« ابراج » جمع « بُرج » به معناى پايه محكم است ، ( خلق السّماوات به غير عمد ترونها ) ( 1 ) ، يعنى آسمان داراى پايه و ستونى كه ديده شود نيست ; به نظر مىآيد كه حضرت امير ( عليه السلام ) روى اصطلاح هيئت قديم سخن گفته باشند كه براى خورشيد دوازده برج حَمَل ، ثور و . . . فرض كرده بودند ، اين برجها به صورت يك كمربند و يك دايره بزرگى قرار داشته كه از برج حمل شروع مىشده و به برج حوت ختم مىشده است . خلاصه حضرت مىخواهند بگويند : خداوند قبل از همه اينها بوده است .\r\n« و لا حجب ذات ارتاج » و آن وقتى كه حجاب و پرده اى نبود خدا وجود داشت . « حجب » جمع « حجاب » به معناى پرده است ، « ارتاج » جمع « رتج » به معناى درهاى بزرگ است . اينها همه اش تشبيه است ; اين كه مىفرمايند « حجابهايى كه داراى درهاى بزرگ باشد نبوده » به اين معناست كه در آن روز هيچ چيزى نبوده است .\r\n« وَلاَ لَيْلٌ دَاج ، وَلاَ بَحْرٌ سَاج »\r\n( و نه شب تاريك وجود داشت ، و نه درياى ساكن . )\r\n\r\n","description":"","footnote":"\r\n1 - سوره لقمان ، آيه 10\r\n","page_name":" 450 ","page_number":450},
  {"content":"\r\n« داج » از مادّه « دُجى » به معناى تاريك است ، « ساج » هم از مادّه « سَجا » به معناى ساكن و آرام است ; مقصود اين است كه در آن وقتى كه هنوز شب تاريك و درياى آرام وجود نداشته ، خداى جهان بوده است .\r\n« وَلاَ جَبَلٌ ذُو فِجَاج ، وَلاَ فَجٌّ ذُو اعْوِجَاج »\r\n( و نه كوهِ داراى درّه ها ، و نه درّه داراى اعوجاج . )\r\n« جبل » به معناى كوه ; « فجاج » جمع « فجّ » به معناى دَرّه است ، درّه معمولا داراى پيچ و خمهاى زيادى است . اين روش حضرت اميرالمؤمنين ( عليه السلام ) در سخن گفتن است كه وقتى به سخن مىآمد جملات و كلمات زيبا و پرمعنا و مسجّعى را استعمال مىفرموده ، و اين طور سخن گفتن ميسّر نيست مگر براى كسانى كه به همه كلمات و لغات و معانى آنها احاطه داشته باشند .\r\n« وَلاَ اَرْضٌ ذَاتُ مِهَاد ، وَلاَ خَلْقٌ ذُو اعْتَِماد »\r\n( و نه زمين گسترده ، و نه مخلوقى كه داراى توانايى و اراده باشد وجود داشت . )\r\n« و لا ارض ذات مهاد » ; « مهاد » از مادّه « مهد » و اصل اين لغت به معناى تمهيد يعنى آماده كردن است . مقصود اين است كه زمين آماده شده اى وجود نداشت ; اين كره زمين با اين وضعيّتى كه دارد وجود نداشت ، امّا خداوند موجود بود . « و لا خلق ذو اعتماد » يعنى مخلوق داراى اراده هم وجود نداشت . « خلق » به معناى مخلوق است ، ولى در اينجا مقصود انسان است چون انسان مخلوقى است داراى تصميم و اراده ، « ذو اعتماد » به معناى صاحب اراده است ، و اين انسان است كه با اراده و نيّت است .\r\n« ذَلِكَ مُبْتَدِعُ الْخَلْقِ وَوَارِثُهُ ، وَاِلَهُ الْخَلْقِ وَرَازِقُهُ »\r\n( او آفريننده و اختراع كننده خلايق و وارث آنها ، و معبود خلايق و روزى دهنده آنهاست . )\r\n« مبتدع » به معناى ابداع و اختراع كننده است . « وارث » به اين معناست كه يك روزى همه چيزها به خدا برمى گردد و همه انسانها مىميرند . « إله » به معناى « مألوه »\r\n","description":"","footnote":"","page_name":" 451 ","page_number":451},
  {"content":"\r\nيعنى معبود است ; مقصود اين است كه اختراع كننده اين مخلوقات خداست ، و وارث همه مخلوقات هم خداست ، همچنين معبود همه خلايق و روزى دهنده به آنها هم خداست ، احدى غير از او مؤثّر نيست .\r\nحركت افلاك در راه رضاى خداوند\r\n« وَالشَّمْسُ وَالْقَمَرُ دَائِبَانِ فِى مَرْضَاتِهِ ، يُبْلِيَانِ كُلَّ جَدِيد ، وَيُقَرِّبَانِ كُلَّ بَعِيد »\r\n( و خورشيد و ماه به رضاى او سير مىكنند ، و هر تازه اى را كهنه ، و هر دورى را نزديك مىگردانند . )\r\n« و الشّمس و القمر دائبان فى مرضاته » ; « دائب » از مادّه « دئب » به معناى جدّيت مستمرّ و شبانه روزى است ; يعنى خورشيد و ماه در سير و حركت خود جدّيت دارند ، طلوع و غروب آنها در اثر سير و حركت آنهاست ، و اين سير و حركت هم در همان راهى است كه خدا براى آنها معيّن كرده است . « يبليان كلّ جديد » هر چيز تازه اى را كهنه مىكنند ، « و يقرّبان كلّ بعيد » و هر دورى را نزديك مىگردانند ; يعنى اين گذشت زمان است كه جوانها را پير مىكند و به دنيا نيامده ها را به دنيا مىآورد ، و گذشت زمان هم بر اثر آمد و رفت شب و روز است ، آمد و رفت شب و روز هم بر اثر طلوع و غروب خورشيد و ماه است .\r\nاحاطه علم خداوند به همه چيز\r\n« قَسَمَ اَرْزَاقَهُمْ ، وَاَحْصَى آثَارَهُمْ وَاَعْمَالَهُمْ ، وَعَدَدَ اَنْفاسِهِمْ ، وَخَائِنَةَ اَعْيُنِهِمْ »\r\n( او روزى خلايق را تقسيم كرده ، و آثار و كردار و عدد نفسها و خيانت چشمهاى آنها را شماره و حفظ كرده است . )\r\nروزيهاى جسمانى و معنوى بندگان را خداوند تقسيم مىكند ، و شماره آثار و اعمال و تعداد نفسهاى بندگان و خيانتهايى را كه چشمهاى انسانها مىكنند خداوند حفظ مىكند ; مىداند اعمال آنها چيست ، مىداند چند نفس كشيده اند . خدا هم\r\n","description":"","footnote":"","page_name":" 452 ","page_number":452},
  {"content":"\r\nخيانت چشمهاى مردم را مىداند و هم تعداد خيانتهاى چشمهاى آنها را ; و اين معنا در قرآن هم آمده است : ( يعلم خائنة الاعين و ماتخفى الصّدور ) ( 1 ) .\r\n« وَمَا تُخْفِى صُدُورُهُمْ مِنَ الضَّمِيرِ ، وَمُسْتَقَرَّهُمْ ، وَمُسْتَوْدَعَهُمْ مِنَ الاَْرْحَامِ وَالظُّهُورِ ، اِلَى اَنْ تَتَنَاهَى بِهِمُ الْغَايَاتُ »\r\n( و اوست كه مىداند آنچه را كه مردم در سينه ها مخفى كرده اند ، و مىداند جاى استقرار و محل آنها را در رحم مادران و پشت پدران تا آخر كار ايشان . )\r\n« و ما تخفى صدورهم من الضّمير » هر كسى هر چه را در سينه و در ضمير خود مخفى كرده باشد خداوند بر آن احاطه دارد و مىداند ; بعد فرموده است : « و مستقرّهم ، و مستودعهم » سابق و لاحقتان ، فعليّت و حركاتتان را مىداند ، و براى خدا همه اينها واضح و روشن است . در قرآن شريف فرموده است : ( و ما من دابّة فى الارض الاّ على الله رزقها و يعلم مستقرّها و مستودعها كلّ فى كتاب مبين ) ( 2 ) هيچ جنبنده اى در زمين نيست مگر اين كه روزى او بر خداست و خداوند قرارگاه ( منزل دائمى ) و امانتگاه ( جاى موقّت ) او را مىداند و همه اين احوال در دفتر ازلى خدا ثابت است .\r\nتكوّن انسان از پشت پدر و رحم مادر شروع مىشود و تا آن آخر كه بهشت يا جهنّم است ادامه دارد . « الى ان تتناهى بهم الغايات » يعنى خدا همه اينها را حتّى تا آنجايى كه به بهشت يا جهنّم منتهى مىشود مىداند .\r\nوسعت رحمت و شدّت عذاب خداوند\r\n« هُوَ الَّذِى اشْتَدَّتْ نِقْمَتُهُ عَلَى اَعْدَائِهِ فِى سَعَةِ رَحْمَتِهِ »\r\n( اوست آن خدايى كه در عين حال كه رحمتش وسعت دارد عذابش بر دشمنان سخت است . )\r\n\r\n","description":"","footnote":"\r\n1 - سوره غافر ، آيه 19\r\n2 - سوره هود ، آيه 6\r\n","page_name":" 453 ","page_number":453},
  {"content":"\r\n« وَاتَّسَعَتْ رَحْمَتُهُ لاَِوْلِيَائِهِ ، فِى شِدَّةِ نِقْمَتِهِ »\r\n( و در عين حال كه عذابش سخت است ، رحمتش بر دوستان فراگير است . )\r\nخداوند در عين حالى كه بندگان خوبى را كه مستحقّ رحمت او هستند مشمول رحمت خود مىگرداند ، دشمنان خود را كه مستحقّ عذابند عذاب مىكند و آنها را به آتش قهر خود مىسوزاند .\r\nپيامد رو در رويى با خداوند\r\n« قَاهِرُ مَنْ عَازَّهُ ، وَمُدَمِّرُ مَنْ شَاقَّهُ ، وَمُذِلُّ مَنْ نَاوَاهُ ، وَغَالِبُ مَنْ عَادَاهُ »\r\n( مسلّط است بر كسى كه بخواهد بر او غلبه كند ، هلاك مىكند كسى را كه با او مخالفت مىكند ، و خوار مىكند كسى را كه با او در ستيز باشد ، و غالب است بر كسى كه با او دشمنى مىكند . )\r\n« قاهر » از مادّه « قهر » به معناى تسلّط است ، « عازّ » از باب مفاعله و از مادّه « عزّة » به معناى كسى است كه در مقام غلبه بر ديگرى است ; « قاهر من عازّه » بر كسى كه در مقام غلبه با اوست مسلّط است .\r\n« مدمّر » به معناى هلاك كننده است ، « شاقّ » از مادّه « شقّ » به معناى مخالفت است ; « و مدمّر من شاقّه » و كسى كه در مسيرى غير از مسير خداوند حركت كند خداوند او را هلاك مىكند .\r\n« مذلّ » به معناى ذليل و خوار كننده است ، « ناوا » از مادّه « نوء » به معناى « نهضت » است ; « و مذلّ من ناواه » و كسى كه در مقابل خداوند قيام كند خداوند او را ذليل و خوار مىكند .\r\n« و غالب من عاداه » و خداوند غالب و پيروز است بر كسى كه با او عداوت و دشمنى مىكند .\r\n","description":"","footnote":"","page_name":" 454 ","page_number":454},
  {"content":"\r\nآثار عبوديّت\r\n« وَمَنْ تَوَكَّلَ عَلَيْهِ كَفَاهُ ، وَمَنْ سَأَلَهُ اَعْطَاهُ ، وَمَنْ اَقْرَضَهُ قَضَاهُ ، وَمَنْ شَكَرَهُ جَزَاهُ »\r\n( كسى كه توكّلش بر خداست خدا كفايتش مىكند ، و كسى كه از او سؤال كند خدا به او عطا مىكند ، و كسى كه به خدا قرض دهد خدا قرض او را ادا مىكند ، و كسى كه شكر خدا كند خدا به او پاداش مىدهد . )\r\n« و من توكّل عليه كفاه » ، توكّل و وابستگى انسان بايد به خدا باشد ، در آيه شريفه آمده است : ( و من يتوكّل على الله فهو حسبه انّ الله بالغ امره قد جعل الله لكلّ شىء قدراً ) ( 1 ) و هر كس بر خدا توكّل كند خدا امر او را كفايت مىكند ، خدا امرش نافذ و روان است و براى هر چيزى قدر و اندازه اى مقرّر داشته است .\r\n« و من سأله اعطاه » و هر كسى از خدا سؤال كند و از خدا بخواهد ، خدا خواسته او را مىدهد ; در قرآن شريف هم آمده است : ( و قال ربّكم ادعونى استجب لكم ) ( 2 ) خدا فرموده است مرا بخوانيد تا شما را اجابت كنم . البتّه استجابت دعا شرايط دارد .\r\n« و من اقرضه قضاه » هر كس به خدا قرض دهد خدا قرض او را ادا مىكند . اصل لغت « قرض » به معناى قطع است ، « مقراض » از همين مادّه به معناى آلت چيدن و قطع كردن است ، « قرض » معمولا در مال است و وقتى انسان مالى را قرض مىدهد مثل اين است كه آن را از خود قطع و جدا كرده باشد ; حالا اگر شما يك چيزى را به خدا قرض داديد آن را از خود قطع كرده و از استفاده دنيايى آن گذشته ايد و خداوند هم قرض شما را پس مىدهد ، البتّه پس دادن اين قرض ممكن است در دنيا و\r\n\r\n","description":"","footnote":"\r\n1 - سوره طلاق ، آيه 3\r\n2 - سوره غافر ، آيه 60\r\n","page_name":" 455 ","page_number":455},
  {"content":"\r\nممكن است در آخرت و قيامت باشد .\r\nدر اين مورد آيات زيادى در قرآن شريف وجود دارد كه از جمله آنها اين است : ( من ذا الّذى يقرض الله قرضاً حسناً فيضاعفه له اضعافاً كثيرة و الله يقبض و يبصط و اليه ترجعون ) ( 1 ) كيست كه به خدا قرض الحسنه دهد تا خدا چندين برابر بر مال او بيفزايد ، خداوند است كه به افراد مال مىدهد و دوباره از آنها پس مىگيرد و به سوى او بازگشت انسانهاست .\r\nدر ذيل اين آيه مرحوم طبرسى حديثى را از حضرت امام صادق ( عليه السلام ) نقل كرده كه فرمود : وقتى آيه شريفه ( من جاء بالحسنة فله خير منها ) ( 2 ) - كسى كه كار خير انجام دهد خداوند بهتر از آن را به او مىدهد - نازل شد ، رسول خدا ( صلى الله عليه وآله و سلم ) عرض كرد خدايا بر اين پاداش بيفزاى ، خدا نازل فرمود : ( من جاء بالحسنة فله عشر امثالها ) ( 3 ) هر كس كار نيك انجام دهد براى اوست ده برابر آن . باز هم رسول خدا ( صلى الله عليه وآله و سلم ) عرض نمود : خدايا بر اين هم بيفزاى ، پس همين آيه ( فيضاعفه له اضعافاً كثيرة ) را نازل فرمود . ( 4 )\r\n« و من شكره جزاه » و هر كس خدا را شكر كند خدا به او جزاى خير مىدهد ، البتّه بايد بدانيم كه شكر خدا فقط به يك شكر زبانى نيست ، بلكه هر نعمتى شكر مخصوصى دارد ; مثلاً شكر سلامتى اعضاء و جوارح انسان به اين است كه آنها را در راهى كه خدا دستور داده به كار برد ، و شكر ثروتمندى در اين است كه اموال خود را در راه خدا و بر طبق دستور خدا مصرف كند و . . .\r\n\r\n","description":"","footnote":"\r\n1 - سوره بقره ، آيه 245\r\n2 - سوره قصص ، آيه 84\r\n3 - سوره انعام ، آيه 160\r\n4 - مجمع البيان ، ج 1 ، ص 349 ; و منهاج البراعة ، ج 6 ، ص 278\r\n","page_name":" 456 ","page_number":456},
  {"content":"\r\nمحاسبه نفس و خودسازى\r\n« عِبَادَاللهِ ، زِنُوا اَنْفُسَكُمْ مِنْ قَبْلِ اَنْ تُوزَنُوا ، وَحَاسِبُوهَا مِنْ قَبْلِ اَنْ تُحَاسَبُوا »\r\n( اى بندگان خدا ، خودتان را بسنجيد پيش از آن كه سنجيده شويد ، و به حساب خود برسيد پيش از آن كه به حسابتان برسند . )\r\nپر واضح است كه مقصود از توزين خود ، سنجش اعمال است ; در قيامت هم اعمال را مىسنجند . پس بر هر كسى لازم است اعمال خود را بسنجد و نفس خويش را محاسبه كند .\r\n« وَتَنَفَّسُوا قَبْلَ ضِيقِ الْخِنَاقِ ، وَانْقَادُوا قَبْلَ عُنْفِ السِّيَاقِ »\r\n( و نفس بكشيد پيش از آن كه گلويتان تنگ شود ، و رام باشيد پيش از آن كه شما را با خشونت و زور ببرند . )\r\n« خناق » به بيخ گلوى انسان مىگويند ، قبلا گفته ايم كه « خناق » در لغت به طنابى گفته مىشود كه به بيخ گلوى انسان مىاندازند و او را خفه مىكنند ، ولى به علاقه حال و محل به بيخ گلوى انسان هم گفته شده است . « و تنفّسوا قبل ضيق الخناق » ، مقصود اين است كه فرصت را غنيمت بدانيد و قبل از آن كه نفس به گلو برسد عمل صالح انجام دهيد . « و انقادوا » و رام باشيد و به دستور خدا عمل نماييد « قبل عنف السّياق » پيش از آن كه شما را به زور به طرف مرگ و آخرت سوق دهند .\r\n« وَاعْلَمُوا اَنَّهُ مَنْ لَمْ يُعَنْ عَلَى نَفْسِهِ ، حَتَّى يَكُونَ لَهُ مِنْهَا وَاعِظٌ وَزَاجِرٌ لَمْ يَكُنْ لَهُ مِنْ غَيْرِهَا زَاجِرٌ وَلاَ وَاعِظٌ »\r\n( و بدانيد كسى كه از ناحيه نفس خويش كمك نشود بدين گونه كه از جانب خود پند دهنده و جلو گيرنده برايش باشد ، براى او از غير خود پند دهنده و جلو گيرنده اى نخواهد بود . )\r\nاگر انسان بخواهد سخن واعظان و پند دهندگان در او اثر كند بايد يك تنبّه و رادع و مانعى در نفس خودش داشته باشد ; اگر در دل خود بيدارى نداشته باشد ،\r\n","description":"","footnote":"","page_name":" 457 ","page_number":457},
  {"content":"\r\nپند و اندرزهاى ديگران در وى اثر نخواهد داشت . از اين جهت فرموده است : « انّه من لم يعن على نفسه » كسى كه از ناحيه نفس خويش كمك نشود ، و كمك كردن نفس اين است كه « حتّى يكون له منها واعظ و زاجر » در اندرون خود از همان نفس يك واعظ پند دهنده و يك واعظ باز دارنده داشته باشد ; به اين معنا كه بايد از فطرت سالم و پاكى برخوردار باشد و گرنه « لم يكن له من غيرها زاجر و لا واعظ » پند دهنده هاى خارجى و باز دارندگان خارج از اندرون انسان كاربردى نخواهند داشت .\r\nتشريح موضوع به اين صورت است كه وقتى خميرمايه انسان به گونه اى است كه صلاحيت هدايت در آن وجود ندارد ، ارشادات مردم صالح در او اثر مثبتى نخواهد گذاشت ; و هر گاه هم كه كسى او را امر به معروف و نهى از منكر كند ، او همچنان به راه انحرافى خود ادامه مىدهد ; امّا اگر لياقت هدايت در ذات او وجود داشته باشد ، وقتى كسى او را ارشاد كند متنبّه شده و هدايت مىشود ; حضرت هم از اين معنا به اعانت نفس تعبير فرموده و گفته اند : « من لم يعن على نفسه » كسى كه از ناحيه نفس خويش كمك نشود ، و در نفس خود نيروى تنبّه و بيدارى نداشته باشد « لم يكن له من غيرها زاجر و لا واعظ » كسى از خارج نفس او نمىتواند او را هدايت كند .\r\nوالسّلام عليكم و رحمة الله و بركاته\r\n","description":"","footnote":"","page_name":" 458 ","page_number":458},
  {"content":"\r\nخطبه 91\r\n( درس 115 )\r\nكلامى از ابن ابى الحديد و نقدى بر آن\r\nعلّت ايراد خطبه و وجه نامگذارى آن\r\nتوصيف منع و عطاى خداوند\r\nبخشش هاى خدا و تقدير روزيها\r\nسخاوت خدا نسبت به بندگان\r\nسرمدى و نامرئى بودن خدا\r\nبرتر از زمان و مكان بودن خداوند\r\nتوصيفى ديگر از بخشش ها و نعمت هاى نامحدود خداوند\r\n","description":"","footnote":"","page_name":" 459 ","page_number":459},
  {"content":"\r\n\r\n","description":"","footnote":"","page_name":" 460 ","page_number":460},
  {"content":"\r\nبسم الله الرحمن الرحيم\r\nو من خطبة له ( عليه السلام ) تعرف بخطبة الاشباح ، و هى من جلائل خطبه ( عليه السلام ) ، و كان سأله سائلٌ ان يصف اللّه حتّى كأنّه يراه عياناً ، فغضب ( عليه السلام ) لذلك :\r\n« اَلْحَمْدُ لِلّهِ الَّذِى لاَيَفِرُهُ الْمَنْعُ وَالْجُمُودُ ، وَلاَيُكْدِيهِ الاِْعْطَاءُ وَالْجُودُ ، اِذْ كُلُّ مُعْط مُنْتَقَصٌ سِوَاهُ ، وَكُلُّ مَانِع مَذْمُومٌ مَاخَلاَهُ ، وَهُوَ الْمَنَّانُ بِفَوائِدِ النِّعَمِ ، وَعَوَائِدِ الْمَزِيدِ وَالْقِسَمِ ، عِيَالُهُ الْخَلْقُ ، ضَمِنَ اَرْزَاقَهُمْ ، وَقَدَّرَ اَقْوَاتَهُمْ ، وَنَهَجَ سَبِيلَ الرَّاغِبِينَ اِلَيْهِ ، وَالطَّالِبِينَ مَا لَدَيْهِ ، وَلَيْسَ بِمَا سُئِلَ بِاَجْوَدَ مِنْهُ بِمَا لَمْ يُسْأَلْ ، اَلاَْوَّلُ الَّذِى لَمْ يَكُنْ لَهُ قَبْلٌ فَيَكُونَ شَىْءٌ قَبْلَهُ ، وَالاْخِرُ الَّذِى لَيْسَ لَهُ بَعْدٌ فَيَكُونَ شَىْءٌ بَعْدَهُ ، وَالرَّادِعُ أَنَاسِىَّ الاَْبْصَارِ عَنْ اَنْ تَنَالَهُ اَوْ تُدْرِكَهُ ، مَا اخْتَلَفَ عَلَيْهِ دَهْرٌ فَيَخْتَلِفَ مِنْهُ الْحَالُ ، وَلاَ كَانَ فِى مَكَان فَيَجُوزَ عَلَيْهِ الاِْنْتِقَالُ ، وَلَوْ وَهَبَ مَا تَنَفَّسَتْ عَنْهُ مَعَادِنُ الْجِبَالِ ، وَضَحِكَتْ عَنْهُ اَصْدَافُ الْبِحَارِ ، مِنْ فِلِزِّ اللُّجَيْنِ وَالْعِقْيَانِ ، وَنُثَارَةِ الدُّرِّ وَحَصِيدِ الْمَرْجَانِ مَا اَثَّرَ ذَلِكَ فِى جُودِهِ ، وَلاَ أَنْفَدَ سَعَةَ مَا عِنْدَهُ ، وَلَكَانَ عِنْدَهُ مِنْ ذَخَائِرِ الاِْنْعَامِ مَا لاَتُنْفِدُهُ مَطَالِبُ الاَْنَامِ ، لاَِنَّهُ الْجَوَادُ الَّذِى لاَيَغِيضُهُ سُؤَالُ السَّائِلِينَ وَلاَيُبْخِلُهُ اِلْحَاحُ الْمُلِحِّينَ »\r\nموضوع بحث درسهايى از نهج البلاغه ، خطبه نود و يكم از نهج البلاغه عبده و خطبه نودم از نهج البلاغه فيض الاسلام است . در موارد ديگر گفته ايم كه مرام\r\n","description":"","footnote":"","page_name":" 461 ","page_number":461},
  {"content":"\r\nمرحوم سيّد رضىّ در تنظيم نهج البلاغه اين بوده كه هر مقدار از خطبه هاى حضرت اميرالمؤمنين ( عليه السلام ) را كه داراى فصاحت و بلاغت چشمگيرترى بوده انتخاب نموده و قسمت هاى ديگر را نقل نكرده است ; از جمله خطبه ها همين خطبه اشباح است كه خطبه بسيار مفصّلى بوده ، و با وجود تقطيع هايى كه در آن واقع شده باز هم خطبه خيلى طولانى و مفصّلى است . حضرت اميرالمؤمنين ( عليه السلام ) در هر جمله اى از جملات اين خطبه كنايات و اقسام استعارات را به كار برده است .\r\nكلامى از ابن ابى الحديد و نقدى بر آن\r\nابن ابى الحديد كه يكى از شارحان نهج البلاغه و سنّى مذهب است و شرح او هم يكى از شروح با ارزش است ، در دنباله اين خطبه راجع به اميرالمؤمنين ( عليه السلام ) مىگويد : « او امام صاحبان صنعت بديع است . . . و اين فصل از كلام اميرالمؤمنين مشتمل است از استعارات عجيب و ابواب بديع بر مواردى كه اگر در ديوان شاعر يا نويسنده اى بود حق تقدّم بر ديگران داشت » . سپس پس از نقل جمله هاى ممتازى از اين خطبه مىگويد : « جاى تعجّب است كه اگر مردم در صد ورقه دو كلمه يا سه كلمه از اين كلمات ممتاز و برجسته مىيافتند قيامت برپا مىكردند و بوق و كرنا راه مىانداختند و كتابها و نشريات را از ستايش آن پر مىكردند ، ولى بر كلام آن حضرت كه پر است از محسّنات بديعيه مرور مىكنند و ليكن هواى نفس و تعصّب آنان را به سكوت وا مىدارد » . ( 1 )\r\nخوب اين سخن ابن ابى الحديد است در عظمت سخنان حضرت امير ( عليه السلام ) ; امّا خودِ ابن ابى الحديدى كه ديگران را به تعصّب و سكوت نسبت به آن حضرت متّهم مىكند ، با وجود اين كه كليّه كلمات حضرت را شرح كرده و به كليّه رموز\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 451 و 452\r\n","page_name":" 462 ","page_number":462},
  {"content":"\r\nكلمات حضرت واقف شده و به اعلميّت حضرت امير ( عليه السلام ) اعتراف و اذعان نموده است ، حقّ بزرگى را از حضرت امير ( عليه السلام ) زير پا گذاشته و در مقدّمه كتابش مىگويد : « الحمدللّه الواحد العدل ، الحمدللّه الّذى تفرّد بالكمال . . . و قدّم المفضول على الافضل لمصلحة اقتضاها التّكليف . . . » ( 1 ) ، اين چه نسبت دروغى است كه به خدا مىدهيد ؟ كجا خداوند متعال بى سواد جاهلى را بر فاضل تر و اعلم مقدّم داشته است ؟ اگر امر به دست خدا بوده كه او به وسيله پيغمبراكرم ( صلى الله عليه وآله و سلم ) رهبرى و امامت بعد از رسول خود را تعيين كرده و شواهد و دلايل آن هم پيش شما و در كتب صحاح شما موجود است ، و اگر امر دست خدا نبوده كه پس چرا مىگويى : « قدّم المفضول على الافضل » ؟ ! كار را به خدا نسبت مىدهى ، هر عاقلى مىداند كه اين كار از خداى عليم و بصير قبيح است و هيچ گاه دست جامعه را در دست فردى كه راه خود را تشخيص نمىدهد به عنوان راهنما و رهبرى نمىگذارد ، اين شما مردم بوديد كه دست در دست هم گذاشته و آن حضرت را خانه نشين كرديد و ديگران را بر حضرتش مقدّم داشتيد .\r\nعلّت ايراد خطبه و وجه نامگذارى آن\r\nدرباره علّت ايراد اين خطبه چنين آمده است كه مسعدة بن صدقة از امام صادق ( عليه السلام ) نقل كرده است : روزى يكى از اصحاب حضرت اميرالمؤمنين ( عليه السلام ) به آن حضرت عرض كرد : خدا را آن چنان براى ما توصيف كن كه دوستى و معرفت ما درباره او زياد گردد ; و در نقل ديگر آمده است شخصى به حضرت عرض كرد : آن چنان خدا را براى ما توصيف كن كه گويا او را با چشم مىبينيم ، حضرت به غضب درآمده و اعلام « الصّلاة جامعة » نمودند ، پس به قدرى مردم اجتماع كردند كه مسجد كوفه پر از جمعيت شد ، آنگاه حضرت على در حالى كه غضبناك بودند\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 3\r\n","page_name":" 463 ","page_number":463},
  {"content":"\r\nبر منبر رفته و اين خطبه را ايراد فرمودند . ( 1 )\r\nعلّت نامگذارى اين خطبه چنين است كه چون حضرت در اين خطبه راجع به ملائكه سخن گفته از اين رو آن را خطبه اشباح ناميده اند . « اشباح » جمع « شبح » به معناى جسم است . جسم مثالى ، نه روح مجرّد صرف است و نه جسم مادّى كه لمس شود ; ما يك جسم طبيعى مادّى داريم كه با چشم ديده مىشود و با دست هم لمس مىشود ، اين جسم منحصر به همين عالم مادّه است ; يكى هم جسم مثالى است ، نظير آنچه انسان در خواب مىبيند ، در عالم خواب جسم شما در رختخواب است ولى شما مىبينيد كه مثلاً در باغ هستيد ، ميوه مىخوريد ، گردش مىكنيد و . . . آن جسم با اين چشم ديده نمىشود ولى داراى طول و عرض و عمق است ; به اين جسم جسم برزخى گفته مىشود و خواب هم نمونه عالم برزخ است ، عالم برزخ كه عالم مثال است از اين عالم مادّه خيلى وسيع تر مىباشد .\r\nملائكة اللّه كه در قرآن و احاديث ذكر آنها به ميان آمده از نوع همين جسم مثالى هستند ; يعنى با اجسام عالم طبيعت و مادّه فرق دارند ، از اين روست كه با اين چشم ديده نمىشوند و با اين بدن هم لمس نمىگردند ولى مسلّماً داراى جسم هستند ، و لذا در قرآن فرموده است : ( جاعل الملائكة رسلاً اولى اجنحة مثنى و ثلاث و رباع ) ( 2 ) آنها داراى دو ، سه و چهار بالند ; ملائكه هم جسم اند و هم داراى بال\r\n\r\n","description":"","footnote":"\r\n1 - توحيد صدوق ، ص 48 به بعد ; نهج البلاغه صبحى صالح ، ص 124 ; و نهج البلاغه فيض الاسلام ، ص 230\r\n2 - سوره فاطر ، آيه 1 ; و مرحوم علاّمه در توضيح آيه در تفسير الميزان ( ج 17 ، ص 6 تا 13 ) و ابن ابى الحديد در شرح نهج البلاغه ( ج 6 ، ص 431 ) راجع به ملائكه بحثى آورده اند ; همچنين شرح نهج البلاغه ابن ميثم ( ج 1 ، ص 156 به بعد ) و منهاج البراعة ( ج 2 ، ص 3 ، در شرح خطبه اوّل ، و ج 6 ، ص 380 ) درباره ماهيّت ملائكه و اصناف آنها توضيحى دارند ; و ملاّصدرا در مفاتيح الغيب ، ص 341 تا 355 ماهيّت و اقسام ملائكه را بيان مىكند .\r\n","page_name":" 464 ","page_number":464},
  {"content":"\r\nمى باشند ، امّا جسم بودن آنها به اين نيست كه از عناصر اين عالمِ مادّه باشند ; بالاخره به اين اعتبار كه آنها جسم اند به آنها اشباح گفته شده ، و اين خطبه را هم به همين اعتبار خطبه اشباح مىگويند .\r\nمرحوم سيّد رضىّ مىگويد : « تعرف بخطبة الاشباح » اين خطبه به خطبه اشباح معروف شده است « و هى من جلائل خطبه ( عليه السلام ) » و از خطبه هاى جليل القدر حضرت على ( عليه السلام ) است « و كان سأله سائل ان يصف اللّه حتّى كأنّه يراه عياناً » سائلى خواهش نمود كه حضرت خداوند را به گونه اى توصيف كند كه گويا او را با چشم مىبيند « فغضب ( عليه السلام ) لذلك » پس آن حضرت به همين خاطر غضبناك شده و اين خطبه را ايراد فرمودند .\r\nتوصيف منع و عطاى خداوند\r\n« اَلْحَمْدُ لِلّهِ الَّذِى لاَيَفِرُهُ الْمَنْعُ وَالْجُمُودُ »\r\n( سپاس خدايى را سزاست كه نبخشيدن و عطا نكردن ، اموال او را زياد نمىگرداند . )\r\nابتداى اين خطبه مانند بسيارى از خطبه هاى نهج البلاغه حمد و ثناى خداست ، ولى اصل ايراد خطبه به خاطر جوابگويى به آن فردى است كه چنين سؤالى نموده است . البتّه سؤال اين شخص مانند سؤالى است كه آن مرد بنى اسرائيلى از حضرت موسى ( عليه السلام ) كرده بود كه : ( ارنا اللّه جهرة ) ( 1 ) خدا را آشكارا به ما نشان بده ; حضرت امير ( عليه السلام ) به اين دليل غضبناك شده اند كه اين چه خواسته اى است كه اين مرد دارد و مگر بايد خدايى را عبادت كرد كه با چشم ديده شود ؟ يا به گونه اى توصيف شود كه مانند اجسام عالم مادّه تجسّم و تصوّر شود ؟ و مگر چنين است كه اگر نتوانستيم خداى عالم را با چشم ببينيم يا مانند توصيف اجسام ديگر او را\r\n\r\n","description":"","footnote":"\r\n1 - سوره نساء ، آيه 153 ; و مجمع البيان ، ج 2 ، ص 132 تا 134 ، ذيل آيه شريفه\r\n","page_name":" 465 ","page_number":465},
  {"content":"\r\nتصوّر كنيم ، نبايد به او ايمان بياوريم و نبايد او را عبادت كنيم ؟ آخر اين چه انتظار بى جايى است كه اين مردم دارند ؟\r\nبه هرحال سخن حضرت با حمد و ستايش خدا شروع مىشود كه : « الحمدللّه الّذى لايفره المنع و الجمود » مطلق حمد و ستايش مخصوص خدايى است كه منع كردن و جمود داشتن از عطاىِ به بندگان ، اموال و ثروتهاى او را زياد نمىكند ; خداوند اين طور نيست كه اگر نعمت هاى خود را به بندگان دهد از او كم شود و اگر ندهد زيادتر شود . « يَفِرُ » مثال واوى از مادّه « وفر » به معناى زياد مىباشد ، مال وافر به معناى مال زياد است .\r\n« وَلاَيُكْدِيهِ الاِْعْطَاءُ وَالْجُودُ ، اِذْ كُلُّ مُعْط مُنْتَقَصٌ سِوَاهُ ، وَكُلُّ مَانِع مَذْمُومٌ مَاخَلاَهُ »\r\n( و كم نمىكند او را بذل و بخشش ; زيرا هر عطا كننده اى غير از او اموالش كم مىشود ، و هر منع كننده اى جز او مورد مذمّت است . )\r\n« يكديه » از مادّه « كدى يكدى » به معناى « نقص » است ، « كَدَتِ الارضُ » به معناى « زمين گياه خود را نداد » است ; حضرت مىفرمايند : و اين چنين نيست كه عطا و بخشش خداوند مايه ناقص شدن و كم شدن ثروت او شود ، خداوند با افراد ديگر فرق دارد ، هر يك از افراد بشر با بذل و بخشش به ديگران از ثروتشان كم مىشود ، ولى خداوند اين چنين نيست ، خزائن خدا بى پايان است و با بذل و بخشش به ديگران اندك تغييرى نمىكند ، زيرا اعطاى خداوند به نفس توجّه و اراده اوست ; همين كه اراده كند بدهد وضع مالى شما خوب مىشود . حضرت هم به همين جهت فرموده است : « اذ كلّ معط منتقص سواه » زيرا كه مال و ثروت هر بخشنده اى غير از خدا با عطا و بخشش كم مىشود ، « و كلّ مانع مذموم ماخلاه » و هر فرد ديگرى كه صاحب ثروت بوده و حاضر به عطا و بخشش نباشد ، در نظر مردم مورد مذمّت و سرزنش واقع مىشود ; براى اين كه منع خداوند از روى بخل نيست ، بلكه او از روى حكمت و مصلحت به افرادى نمىدهد .\r\n","description":"","footnote":"","page_name":" 466 ","page_number":466},
  {"content":"\r\nبخشش هاى خدا و تقدير روزيها\r\n« وَهُوَ الْمَنَّانُ بِفَوائِدِ النِّعَمِ ، وَعَوَائِدِ الْمَزِيدِ وَالْقِسَمِ »\r\n( اوست بسيار احسان كننده به نعمت هاى مفيد ، و منفعت هاى بسيار و قسمت هاى مقدّر و تعيين شده . )\r\n« منّان » صيغه مبالغه به معناى كثيرالانعام است ، « فوائد النّعم » از قبيل اضافه صفت به موصوف است . « عوائد » جمع « عائدة » به معناى درآمد و فايده است ، « مزيد » به معناى زياده است ، « قِسَم » جمع « قسمت » به معناى تقسيم شده است . معناى دو جمله اين است كه خداوند به وسيله آن همه نعمت هاى پرفايده ، و نصيب هاى زياد و تقسيم شده ، نعمت هاى خود را بر بندگان ارزانى داشته و حجّت را بر آنها تمام كرده است .\r\n« عِيَالُهُ الْخَلْقُ ، ضَمِنَ اَرْزَاقَهُمْ ، وَقَدَّرَ اَقْوَاتَهُمْ »\r\n( همه مخلوقات عيال او هستند ، روزى آنان را ضامن شده ، و قوت آنان را مقدّر كرده است . )\r\n« عيال » به معناى نان خور است . اين كلمه نسبت به بشر يعنى آنهايى كه مخارجشان به عهده اوست ; و نسبت به خداوند يعنى همه موجودات ذى روحى كه روزى مىخورند . « خلق » به معناى مخلوق است ; يعنى همه مخلوقات نان خور و روزى خوار او و محتاج به او هستند ، خداوند هم روزى آنان را ضامن شده و رزق آنان را مقدّر فرموده است .\r\n« وَنَهَجَ سَبِيلَ الرَّاغِبِينَ اِلَيْهِ ، وَالطَّالِبِينَ مَا لَدَيْهِ »\r\n( و واضح نموده است راه راغبان به سوى خود را ، و طالبان به آنچه نزد اوست . )\r\n« نهج » به معناى « اوضح » است ، « و نهج سبيل الرّاغبين اليه » و روشن و واضح ساخته است راه آنهايى را كه به سوى او رغبت دارند ، « و الطّالبين ما لديه » و راه آنهايى را كه چيزهاى نزد خدا را طالب اند . مؤمنين وعده ها و بشارتهاى خدا را\r\n","description":"","footnote":"","page_name":" 467 ","page_number":467},
  {"content":"\r\nبه بهشت و نعمت هاى آن پذيرفته و سعادت ابدى را طالب اند ، و خداوند هم راه را براى رسيدن آنان به سعادت ابدى روشن و واضح كرده است .\r\nسخاوت خدا نسبت به بندگان\r\n« وَلَيْسَ بِمَا سُئِلَ بِاَجْوَدَ مِنْهُ بِمَا لَمْ يُسْأَلْ »\r\n( و سخاوت او نسبت به چيزى كه از او درخواست شده بيش از آنچه از او درخواست نشده نيست . )\r\nمى فرمايد : اين طور نيست كه سخاوت خداوند نسبت به آنهايى كه از او خواسته اند بيشتر از آنهايى باشد كه از او طلب نكرده اند ; چه بسا چيزهايى را به كسانى مىدهد كه از او طلب نكرده اند ، و محروم مىكند كسانى را كه از او طلب كرده اند . البتّه دعا و تضرّع و زارى مؤثر است ولى دعا هم داراى شرايط است . اين جمله حضرت به اين معنا نيست كه ترك دعا و نيايش كنيم ، بلكه بايد دعا كرد ، ولى اين طور هم نيست كه خدا خواسته هاى سؤال كنندگان را بدهد و ديگران را محروم كند ، او نسبت به همه بندگان و مخلوق خود جود و كرم دارد .\r\nسرمدى و نامرئى بودن خدا\r\n« اَلاَْوَّلُ الَّذِى لَمْ يَكُنْ لَهُ قَبْلٌ فَيَكُونَ شَىْءٌ قَبْلَهُ ، وَالاْخِرُ الَّذِى لَيْسَ لَهُ بَعْدٌ فَيَكُونَ شَىْءٌ بَعْدَهُ »\r\n( او اوّلى است كه آغازى ندارد تا پيش از او چيزى باشد ، و او آخرى است كه براى او پايانى نيست تا بعد از او چيزى باشد . )\r\nاين بحث را قبلاً به مناسبتهاى ديگرى و از جمله در خطبه اوّل مطرح كرده و كاملاً شرح داده ايم كه خداوند تبارك و تعالى سرمدى است ; يعنى از ازل بوده و تا ابد هم خواهد بود ، او نه آغازى دارد تا از آن مبدأ به وجود آمده باشد و نه پايانى دارد تا به سوى منتهاى خود سير كند . مقصود حضرت در اين جمله اين است كه\r\n","description":"","footnote":"","page_name":" 468 ","page_number":468},
  {"content":"\r\nخداوند فوق عمود زمان است و اين چنين نيست كه بگوييم از فلان زمان بوده و تا فلان زمان هم خواهد بود . ( 1 )\r\nفرموده است : خدا « الاوّل الّذى لم يكن له قبل » آن چنان اوّلى است كه براى او قبلى وجود ندارد « فيكون شىء قبله » تا اين كه قبلش چيزى باشد ، « و الآخر الّذى ليس له بعد » و او آن چنان آخرى است كه براى او بعدى نيست « فيكون شىء بعده » تا اين كه بعدش چيزى باشد .\r\n« وَالرَّادِعُ أَنَاسِىَّ الاَْبْصَارِ عَنْ اَنْ تَنَالَهُ اَوْ تُدْرِكَهُ »\r\n( و او منع كننده مردمكهاى چشمهاست از اين كه به ذات او برسند و يا او را درك نمايند . )\r\n« اناسىّ » جمع « انسان » است ، همچنين به سياهى و مردمك چشم هم « انسان » گفته مىشود كه جمع آن « اناسىّ » است . « رادع » از مادّه « ردع » به معناى مانع است ; يعنى خداوند مانع از اين است كه مردمك چشمها به كنه ذات او برسند ; به اين معنا كه خداوند ساختمان وجودى انسان را به گونه اى ساخته كه براى او محال است كنه ذات خداوند را ببيند يا اين كه كنه ذات او را درك كند .\r\nبرتر از زمان و مكان بودن خداوند\r\n« مَا اخْتَلَفَ عَلَيْهِ دَهْرٌ فَيَخْتَلِفَ مِنْهُ الْحَالُ »\r\n( براى او روزگار نچرخد تا در او تغيير حال پيدا شود . )\r\n« ما اختلف عليه دهر » ، مقصود از « دهر » در اين عبارت « زمان » است ; يعنى زمان در خدا راه ندارد و در او ايجاد اختلاف نمىكند ; براى اين كه زمان مقدار حركت ، و حركت مربوط به اجسام است و خداوند فوق جسم است ، از اين رو خداوند فوق زمان است ; اگر زمان در خداوند راه داشت « فيختلف منه الحال » پس حالات\r\n\r\n","description":"","footnote":"\r\n1 - براى اطلاع كامل به شرح خطبه اوّل مراجعه شود .\r\n","page_name":" 469 ","page_number":469},
  {"content":"\r\nخداوند هم به وسيله زمان اختلاف پيدا مىكرد و هر وقتى يك طورى بود .\r\nبراى توضيح مطلب مىگوييم : ما جزو اين عالم مادّه هستيم و زمان هم مربوط به عالم مادّه است ، از اين رو زمان در ما اثر مىگذارد ; مثلاً روزى به صورت موادّى در دل خاك بوديم ، به مرور زمان به صورت نطفه درآمديم ، بعد علقه شديم ، و بعد به صورت مضغه درآمديم ، پس از تكامل بدن روح در كالبد ما دميده شد ، بعد بر اثر مرور زمان به دنيا آمديم ، و رشد و نموّ پيدا كرديم تا اين كه نوجوانى شديم ، سپس جوان شديم و همين طور تا حالا كه هفتاد هشتاد ساله هستيم .\r\nيا مثلاً يك دانه خرما را با شرايط مخصوص به خود در دل خاك مىنشانند ، پس از مدّتى مىشكافد و ساقه باريك و لطيفى از ميان آن به خارج از خاك سر مىزند ، بعد كم كم و كم كم همين ساقه بزرگ و درشت مىشود تا اين كه به صورت نخلى تنومند در مىآيد ; همچنين است همه موجودات اين جهان مادّى ; گذشت زمان در همه آنها به نحوى اثر مىگذارد و با مرور زمان تغييرات و تحوّلاتى در آنها حاصل مىشود ; امّا خدا اين طور نيست و چون او فوق زمان و مكان است به هيچ وجه زمان در او اثر نمىگذارد ، و به قول معروف هرچه خداوند دارد بالفعل دارد ، بر خلاف جهان مادّه كه تحقّق هر چيزى احتياج به مرور زمان دارد و مرور زمان در همه آنها اثر مىگذارد .\r\nبنابراين « ما اختلف عليه دهر » به اين معناست كه خداوند فوق عمود زمان است و زمان بر او نمىچرخد و گرنه « فيختلف منه الحال » حالات خداوند هم تغيير پيدا مىكرد ، در حالى كه خداوند محلّ حوادث نيست .\r\n« وَلاَ كَانَ فِى مَكَان فَيَجُوزَ عَلَيْهِ الاِْنْتِقَالُ »\r\n( و در مكانى نبوده تا جايز باشد براى او انتقال و جابجايى . )\r\nلازمه مكان داشتنِ هر چيزى جواز انتقال آن چيز به جاى ديگر است ، خداوند\r\n","description":"","footnote":"","page_name":" 470 ","page_number":470},
  {"content":"\r\nدر مكان خاصّى نيست و گرنه انتقال و جابجايى بر او ممكن بود . خداوند مجرّد است و لازمه مجرّد بودن لامكان بودن است ; مثلاً روحى كه در من و شما وجود دارد ، جا و مكان مخصوصى ندارد ، هر جاى اين بدن كه زير ذره بين گذاشته شود و آن را بشكافيم روح را در آن مشاهده نمىكنيم ، در حالى كه روح در بدن موجود است ; روح داخل اين بدن است و ليكن « لا بالممازجة » نه به گونه اى كه با يكايك اعضاى بدن ممزوج شده باشد ، و در آنها هم نيست و ليكن « لا بالمفارقة » نه به گونه اى كه از آنها جدا باشد .\r\nبنابراين همچنان كه نسبت جان به بدن اين طور است كه « داخل فيه لا بالممازجة ، و خارج عنه لا بالمفارقة » نسبت خدا هم به جهان هستى همين طور است « داخل فى الاشياء لا بالممازجة و خارج عنها لا بالمفارقة » خداوند داخل در همه اشياء است ولى نه به نحوى كه با آنها ممزوج و آميخته باشد ، و خارج از آنهاست ولى نه به نحوى كه از آنها جدا باشد .\r\nتوصيفى ديگر از بخشش ها و نعمت هاى نامحدود خداوند\r\n« وَلَوْ وَهَبَ مَا تَنَفَّسَتْ عَنْهُ مَعَادِنُ الْجِبَالِ ، وَضَحِكَتْ عَنْهُ اَصْدَافُ الْبِحَارِ »\r\n( و اگر ببخشد آنچه را معادنِ كوهها نفس زنان ظاهر مىسازند ، و صدفهاى درياها خنده كنان آشكار مىنمايند )\r\n« لَوْ » در اين عبارت شرطيّه است و جواب آن جمله « ما اثّر ذلك . . . » در دو سطر ديگر است . حضرت مىخواهند بفرمايند : خدا هرچه از خزانه غيبى خود به شما تفضّل كند ، از جود او و از نعمت هاى او كم نمىشود ; از اين رو فرموده است : اگر خداوند همه آنچه را كه معدنهاى كوهها نفس زنان ظاهر مىسازند ، و همه آنچه را كه صدفهاى دريا خنده كنان آشكار مىنمايند به ديگران ببخشد ، چيزى از جود او كم نمىشود .\r\n","description":"","footnote":"","page_name":" 471 ","page_number":471},
  {"content":"\r\nزيبايى كلام حضرت در اين دو جمله خيلى زياد است ، دو تشبيه خيلى جالب در اين عبارت به كار رفته است ، يكى اين كه حضرت معادنِ داخل كوهها را به انسان پرتلاشى كه از محل كار نفس زنان بازگشته است تشبيه فرموده و مىگويد : آنچه را معادنِ كوهها نفس زنان ظاهر مىسازند ; و تشبيه دوّم اين است كه صدفها و ذخائر زير دريا را هم به انسانى كه از فعاليتِ خود شادمان و خندان است تشبيه كرده و مىگويد : آنچه را صدفهاى درياها خنده كنان آشكار نموده اند . در حقيقت آن حالت ذوب شدن سنگ طلا براى استخراجِ طلا را مثلا به تنفّس انسان ، و آن شكافتن صدفها براى استخراج زينت آلات زير دريا را به خنده انسان تشبيه فرموده است .\r\n« مِنْ فِلِزِّ اللُّجَيْنِ وَالْعِقْيَانِ ، وَنُثَارَةِ الدُّرِّ وَحَصِيدِ الْمَرْجَانِ »\r\n( از نقره هاى خالص و طلاهاى ناب و درّهاى پراكنده و مرجانهاى دست چين )\r\n« مِنْ » در ابتداى جمله براى بيان است ، و بيان ابهام از « ما » در جمله « ما تنفّست . . . ، و ما ضحكت . . . » را مىكند . « فِلِزّ » به چيزهاى معدنى كه قابل استخراج است گفته مىشود . « لجين » به فلز نقره مىگويند . « عقيان » به طلايى گفته مىشود كه پس از ذوب شدنِ سنگِ طلا قطره قطره به طور خالص جمع شده باشد . « نثارة » به معناى پراكنده است ، « نثارة الدّرّ » يعنى دُرّهاى پراكنده و پخش شده ; « حصيد المرجان » يعنى چيده شده هاى مرجان يا مرجانهاى چيده شده . در هر دو جمله زيبايى زايدالوصفى وجود دارد ; مقصود از جمله اوّل طلا و نقره تصفيه شده ناب است ، و مقصود از جمله دوّم دُرّهايى است كه پس از باريدن باران در لابلاى ريگها پراكنده اند و نظر انسان را به خود جلب مىكنند و مرجانهاى به دست آمده از مخازن دريايى .\r\n« مَا اَثَّرَ ذَلِكَ فِى جُودِهِ ، وَلاَ أَنْفَدَ سَعَةَ مَا عِنْدَهُ »\r\n( تأثيرى در جود او ندارد ، و وسعت نعمت هاى او را پايان نخواهد بود . )\r\n","description":"","footnote":"","page_name":" 472 ","page_number":472},
  {"content":"\r\nاين جمله جواب « لَوْ » است كه در چند جمله پيش بود - لو وهب . . . - ; يعنى اگر خداوند آن نعمت هاى سرشار خود را - چه آنهايى كه در معادنِ كوههاست يا آنهايى كه در بيابانها و درياهاست - به ديگران ببخشد « ما اثّر ذلك فى جوده » اين عطا و بخشش در جود و سخاى او تأثير منفى نمىگذارد و او را از جود و سخا باز نمىدارد ، « و لا انفد سعة ما عنده » و هيچ گاه آن سرمايه هاى خداوندى را به پايان نمىبرد .\r\n« وَلَكَانَ عِنْدَهُ مِنْ ذَخَائِرِ الاِْنْعَامِ مَا لاَتُنْفِدُهُ مَطَالِبُ الاَْنَامِ »\r\n( و نزد اوست از ذخيره هاى نعمت ها به قدرى كه خواسته هاى مردم آن را به پايان نمىرساند . )\r\n« مطالب » جمع « مطلب » و به معناى خواسته است ، « انام » به معناى مردم است . ظاهر اين جمله بيان معناى جمله قبل است ; در جمله قبل فرموده بود : اين كه خداوند نعمت هاى خود را به ديگران مىبخشد در جود او نقصى به وجود نمىآيد و سرمايه هاى خداوند پايان نمىپذيرد ، حالا در توضيح آن فرموده اند : « و لكان عنده من ذخائر الانعام ما لاتنفده مطالب الانام » براى اين كه ذخائر بخشيدنىِ نزد خداوند به قدرى است كه خواسته هاى مردم آنها را نابود نمىكند .\r\n« لاَِنَّهُ الْجَوَادُ الَّذِى لاَيَغِيضُهُ سُؤَالُ السَّائِلِينَ وَلاَيُبْخِلُهُ اِلْحَاحُ الْمُلِحِّينَ »\r\n( براى اين كه او بخشنده اى است كه درخواست سائلين چيزى از او كم نمىكند و اصرار درخواست كنندگان او را بخيل نمىگرداند . )\r\n« لايغيضه » از مادّه « غاض » است كه هم لازم استعمال شده مانند « غاض الماء » يعنى آب فرو رفت ، و هم متعدّى استعمال شده مانند همين مورد « لايغيضه سؤالُ السّائلين » يعنى درخواستِ درخواست كنندگان جود او را كم نمىكند .\r\n« الحاح » به معناى اصرار است ، « ملحّين » اسم فاعل از همين « الحاح » و به معناى اصرار كنندگان است . حضرت در مقام بيان بخشندگى خدا فرموده است :\r\n","description":"","footnote":"","page_name":" 473 ","page_number":473},
  {"content":"\r\n« لانّه الجواد الّذى لايغيضه سؤال السّائلين » براى اين كه خداوند آن چنان بخشنده اى است كه درخواستِ درخواست كنندگان جود و بخشش او را كم نمىكند ، « و لايبخله الحاح الملحّين » و اصرار اصرار كنندگان او را از جود باز نمىدارد و بخيلش نمىكند . آدم ثروتمندِ سخاوتمند اين طور است كه وقتى يك فقير يا حاجتمندى چند مرتبه پيش او برود و به او اصرار كند ، بالاخره در دفعات سوّم و چهارم از توجّهش نسبت به اين فرد كم مىشود و سخاوتش را نسبت به او كم مىكند و بخيل مىشود ، امّا خداوند اين طور نيست .\r\nوالسّلام عليكم و رحمة الله و بركاته\r\n","description":"","footnote":"","page_name":" 474 ","page_number":474},
  {"content":"\r\nخطبه 91\r\n( درس 116 )\r\nلزوم اقتدا به قرآن و سنّت در خداشناسى\r\nبى توجّهى به القائات شيطان در امر شناخت\r\nاعتراف راسخان در علم به ناآگاهى از كنه ذات و صفات خدا\r\nعظمت خدا برتر از سنجش با عقل\r\nكنه ذات و صفات حق ، فراتر از فهم و شهود خلق\r\n","description":"","footnote":"","page_name":" 475 ","page_number":475},
  {"content":"\r\n\r\n","description":"","footnote":"","page_name":" 476 ","page_number":476},
  {"content":"\r\nبسم الله الرحمن الرحيم\r\n« فَانْظُرْ اَيُّهَا السَّائِلُ فَمَا دَلَّكَ الْقُرْآنُ عَلَيْهِ مِنْ صِفَتِهِ فَائْتَمَّ بِهِ ، وَاسْتَضِئْ بِنُورِ هِدَايَتِهِ ، وَمَا كَلَّفَكَ الشَّيْطَانُ عِلْمَهُ مِمَّا لَيْسَ فِى الْكِتَابِ عَلَيْكَ فَرْضُهُ ، وَلاَ فِى سُنَّةِ النَّبِىِّ ( صلى الله عليه وآله و سلم ) وَاَئِمَّةِ الْهُدَى اَثَرُهُ ، فَكِلْ عِلْمَهُ اِلَى اللَّهِ سُبْحَانَهُ ، فَاِنَّ ذَلِكَ مُنْتَهَى حَقِّ اللَّهِ عَلَيْكَ ، وَاعْلَمْ اَنَّ الرَّاسِخِينَ فِى الْعِلْمِ هُمُ الَّذِينَ اَغْنَاهُمْ عَنِ اقْتِحَامِ السُّدَدِ الْمَضْرُوبَةِ دُونَ الْغُيُوبِ ، اَلاِْقْرَارُ بِجُمْلَةِ مَا جَهِلُوا تَفْسِيرَه مِنَ الْغَيْبِ الَْمحْجُوبِ ، فَمَدَحَ اللَّهُ اعْتِرَافَهُمْ بِالْعَجْزِ عَنْ تَنَاوُلِ مَا لَمْ يُحِيطُوا بِهِ عِلْماً ، وَسَمَّى تَرْكَهُمُ التَّعَمُّقَ فِيَما لَمْ يُكَلِّفْهُمُ الْبَحْثَ عَنْ كُنْهِهِ رُسُوخاً ، فَاقْتَصِرْ عَلَى ذَلِكَ ، وَلاَتُقَدِّرْ عَظَمَةَ اللَّهِ سُبْحَانَهُ عَلَى قَدْرِ عَقْلِكَ فَتَكُونَ مِنَ الْهَالِكِينَ ، هُوَ الْقَادِرُ الَّذِى اِذَا ارْتَمَتِ الاَْوْهَامُ لِتُدْرِكَ مُنْقَطَعَ قُدْرَتِهِ ، وَحَاوَلَ الْفِكْرُ الْمُبَرَّأُ مِنْ خَطَرَاتِ الْوَسَاوِسِ اَنْ يَقَعَ عَلَيْهِ فِى عَمِيقَاتِ غُيُوبِ مَلَكُوتِهِ ، وَتَوَلَّهَتِ الْقُلُوبُ اِلَيْهِ لِتَجْرِىَ فِى كَيْفِيَّةِ صِفَاتِهِ ، وَغَمُضَتْ مَدَاخِلُ الْعُقُولِ فِى حَيْثُ لاَتَبْلُغُهُ الصِّفَاتُ لِتَنَاوُلِ عِلْمِ ذَاتِهِ ، رَدَعَهَا وَهِىَ تَجُوبُ مَهَاوِىَ سُدَفِ الْغُيُوبِ مُتَخَلِّصَةً اِلَيْهِ سُبْحَانَهُ »\r\nموضوع بحث درسهايى از نهج البلاغه ، خطبه نود و يكم بر حسب رديف نهج البلاغه عبده معروف به خطبه اشباح بود ; گفتيم كه علّت ايراد اين خطبه سؤالى بود كه يكى از صحابه آن حضرت كرده و از حضرت امير ( عليه السلام ) خواسته است\r\n","description":"","footnote":"","page_name":" 477 ","page_number":477},
  {"content":"\r\nطورى خداوند عالم را توصيف كنند كه گويا او را با دو چشم ظاهرى ديده است ; حضرت امير ( عليه السلام ) در حالى كه از اين خواسته غضبناك شده بود ، دستور اجتماع مردم را داده و پس از اجتماع مردم با حالت غضب آلودى به منبر رفتند و شروع به ايراد سخن كردند . سخنان موضوع درس امروز جملاتى است كه خطاب به سؤال كننده صادر شده است .\r\nلزوم اقتدا به قرآن و سنّت در خداشناسى\r\n« فَانْظُرْ اَيُّهَا السَّائِلُ فَمَا دَلَّكَ الْقُرْآنُ عَلَيْهِ مِنْ صِفَتِهِ فَائْتَمَّ بِهِ ، وَاسْتَضِئْ بِنُورِ هِدَايَتِهِ »\r\n( پس اى سؤال كننده بنگر هر صفتى از صفات خدا را كه قرآن تو را بدان راهنمايى كرده بپذير ، و از نور هدايت قرآن روشنايى بگير . )\r\nقصد سؤال كننده اين بود كه حضرت طورى خدا را تعريف كند كه به ذات خدا احاطه پيدا كند ، و مقصود حضرت هم اين است كه : احاطه پيدا كردن به ذات و صفات خداوند براى بنده اى كه معلول حقّ است از محالات است ، هيچ وقت معلول نمىتواند به علّت احاطه پيدا كند ; انبياء و اولياىِ خدا هم با وجود اين كه از مقرّبان درگاه خدا هستند ، ولى در عين حال معلول حقّ اند و نمىتوانند به كنه ذات و صفات خدا احاطه پيدا كنند .\r\nدرك اين مطلب شايد براى خيلى از كسانى كه جزو خواص هستند مشكل باشد كه چطور مثلاً نبىّ اكرم ( صلى الله عليه وآله و سلم ) يا حضرت اميرالمؤمنين ( عليه السلام ) نمىتوانند بر ذات خدا و يا صفات او احاطه پيدا كنند ، در صورتى كه جواب چنين استبعادى اين است كه نبىّ مكرّم اسلام ( صلى الله عليه وآله و سلم ) هرچند متقرّب الى اللّه است امّا بالاخره معلول حقّ مىباشد ، معلول متناهى است و ذات و صفاتِ حقّ غيرمتناهى ، و احاطه متناهى بر غيرمتناهى از محالات است .\r\nسخن حضرت امير ( عليه السلام ) به سؤال كننده اين است كه : بنده خوب خدا كسى است\r\n","description":"","footnote":"","page_name":" 478 ","page_number":478},
  {"content":"\r\nكه همان اندازه اى كه خدا از او خواسته مطيع و فرمانبردار باشد . صفاتى مانند عالم بودن ، قادر بودن ، حكيم بودن ، رزّاق بودن و . . . را خداوند به خود اطلاق كرده است ، خوب همين كه بدانيم خدا هست ، قدرت و علم هم دارد ، حكيم است و رزّاقيّت دارد ، كافى است ; امّا اين كه بخواهيد در ذات خدا تعمّق كنيد كه ذات او چه جورى است ، وجوبِ وجود يعنى چه ، علم خدا چگونه است و . . . اينها را گرچه خوب است تا اندازه اى كه با برهان ثابت شده و عقل سالم پذيراست و يا از روايات استفاده مىشود دنبال كرده و فهميد ، ولى بيش از آن را نه ; و حضرت هم نخواسته بگويد هيچ سراغ اين مطالب نرويد ، از اين رو فرموده اند :\r\n« فانظر ايّها السّائل » اى سؤال كننده نگاه كن « فما دلّك القرآن عليه من صفته » هر آنچه از صفات خداوند كه قرآن تو را دلالت و هدايت كرده است « فائتمّ به » به آن اقتدا كن ; يعنى به همان مقدارى كه خدا راهنمايى كرده ياد بگير ; مثلاً قرآن گفته است : ( كان اللّه عليماً حكيماً ) ( 1 ) تو هم بگو خداوند عليم است يعنى همه چيز را مىداند و حكيم است و هر كارى را از روى حكمت انجام مىدهد . يا در جاى ديگر گفته است : ( انّ اللّه هو الرّزّاق ) ( 2 ) تو هم بگو خداوند رزّاق و روزى دهنده است و . . . اينها صفاتى است كه خداوند براى خود گفته و ما هم بايد تابع قرآن باشيم و مطابق قرآن صفات خدا را بگوييم ، به اين معنا كه صفات خدا توقيفى است و ما حق نداريم براى خدا صفتى درست كنيم كه در قرآن و حديث وجود ندارد .\r\nيك نكته ظريفى هم كه در اين جمله به كار رفته است اين كه فرموده : « فما دلّك القرآن عليه من صفته » و نفرمود : « من ذاته » ; براى اين كه در اصل ذات خداوند شك\r\n\r\n","description":"","footnote":"\r\n1 - در آيات بسيارى آمده است مانند : سوره نساء ، آيات 17 ، 92 ، 104 ، 111 و 170 ; سوره احزاب ، آيه 51 ; و سوره فتح ، آيه 4\r\n2 - سوره ذاريات ، آيه 58\r\n","page_name":" 479 ","page_number":479},
  {"content":"\r\nو ترديدى نيست ( أ فى اللّه شكّ فاطر السّماوات و الارض ) ( 1 ) آيا در خدايى كه خالق آسمانها و زمين است شك و ترديد است ؟ استفهام در اين آيه انكارى است و به اين معناست كه در وجود خداوند شك و ترديدى وجود ندارد . اين آيه در مورد اصل وجود ذات است كه قابل شك و ترديد نيست ، امّا اين كه ذات خداوند به چه كيفيتى است هيچ آيه اى بر آن دلالت ندارد ، ولى صفات خداوند در قرآن و حديث مطرح شده و در مورد آن هم بحث كرده اند .\r\n« و استضئ بنور هدايته » و از قرآن طلب نور كن ; يعنى نور هدايت قرآن را براى خود سرمايه قرار بده و هر جا كه خداوند تو را به صفاتى هدايت كرده است همان نور هدايت را بپذير .\r\nبى توجّهى به القائات شيطان در امر شناخت\r\n« وَمَا كَلَّفَكَ الشَّيْطَانُ عِلْمَهُ مِمَّا لَيْسَ فِى الْكِتَابِ عَلَيْكَ فَرْضُهُ ، وَلاَ فِى سُنَّةِ النَّبِىِّ ( صلى الله عليه وآله و سلم ) وَاَئِمَّةِ الْهُدَى اَثَرُهُ ، فَكِلْ عِلْمَهُ اِلَى اللَّهِ سُبْحَانَهُ ، فَاِنَّ ذَلِكَ مُنْتَهَى حَقِّ اللَّهِ عَلَيْكَ »\r\n( و آنچه را كه شيطان به آموختن آن تو را واداشته و در قرآن دانستن آن بر تو واجب نشده و در طريقه پيغمبر ( صلى الله عليه وآله و سلم ) و ائمّه هدى اثرى از آن نيست ، علم آن را به خدا واگذار ، زيرا منتهاى حق خداى تعالى بر تو همين است . )\r\nاگر كسى به تو مىگويد بايد به كنه ذات خداوند پى ببرى و كنه ذات خدا را به دست بياورى ، اين شيطان است كه دارد وسوسه مىكند و به تو القا مىكند و مىخواهد از راه خداشناسى غير مشروع تو را فريب دهد و اغوا كند . حضرت براى بيان اين كه معيار و ملاك در آموختن علم خداشناسى چيست فرموده اند : « و ما كلّفك الشّيطان علمه » آن چيزى كه شيطان ياد گرفتنش را تكليف كرده\r\n\r\n","description":"","footnote":"\r\n1 - سوره ابراهيم ، آيه 10\r\n","page_name":" 480 ","page_number":480},
  {"content":"\r\n« ممّا ليس فى الكتاب عليك فرضه » از چيزهايى كه قرآن بر تو واجب ندانسته « و لا فى سنّة النّبىّ ( صلى الله عليه وآله و سلم ) و ائمّة الهدى اثره » و در اخبار و احاديث پيامبر ( صلى الله عليه وآله و سلم ) و ائمه هدى اثرى از آن نيست « فكل علمه الى اللّه سبحانه » پس تو ياد گرفتن آن را موكول به خداى متعال كن « فانّ ذلك منتهى حقّ اللّه عليك » براى اين كه حق خدا همين است كه حريم او را حفظ كنيم و بيش از آن اندازه كه او به ما ياد داده تعمّق نكنيم ، بر ماست كه از خدا و رسول ( صلى الله عليه وآله و سلم ) پيروى كنيم .\r\nاعتراف راسخان در علم به ناآگاهى از كنه ذات و صفات خدا\r\n« وَاعْلَمْ اَنَّ الرَّاسِخِينَ فِى الْعِلْمِ هُمُ الَّذِينَ اَغْنَاهُمْ عَنِ اقْتِحَامِ السُّدَدِ الْمَضْرُوبَةِ دُونَ الْغُيُوبِ ، اَلاِْقْرَارُ بِجُمْلَةِ مَا جَهِلُوا تَفْسِيرَه مِنَ الْغَيْبِ الَْمحْجُوبِ »\r\n( و بدان كه استوارانِ در علم و دانش كسانى هستند كه اقرار به نادانى نسبت به آنچه از عالم غيب بى اطلاعند ، آنان را بى نياز گردانده از اين كه بى فكر در حجابهايى كه در برابر آنها زده شده داخل شوند . )\r\nحضرت امير ( عليه السلام ) مىخواهند به اين سؤال كننده بگويند : اين را بدان كه راسخانِ در علم هم به همان اندازه كه خدا به آنها ياد داده است قناعت مىكنند ، و اين طور نيست كه چون راسخان در علم هستند بگويند ما بايد تا بى نهايت را بدانيم . « و اعلم انّ الرّاسخين فى العلم » بدان اى مرد سائل كه استواران در علم و دانش « هم الّذين اغناهم » كسانى هستند كه آنها را بى نياز كرده است « عن اقتحام السّدد المضروبة دون الغيوب » از داخل شدن در پرده هاى زده شده در برابر غيب ها .\r\n« الاقرار بجملة ما جهلوا تفسيره من الغيب المحجوب » اقرار آنان به همه چيزهايى كه از عالم غيب برايشان پوشيده است . « اقرار » در اين جمله مرفوع است و رفع آن بنابر فاعليّت براى « اغناهم » است . خلاصه آنان بدون دليل ادّعاى علم نمىكنند ، تفسير هر چيزى را كه نمىفهمند به خدا واگذار كرده و مىگويند : خدايا تو\r\n","description":"","footnote":"","page_name":" 481 ","page_number":481},
  {"content":"\r\nخالق و موجد هستى ، تو رزّاق هستى ، تو عالم و بصير هستى و . . . امّا خصوصيات صفات خدا را به قرآن و سنّت مراجعه مىكنم ، اگر نفهميدم اقرار و اعتراف مىكنم كه خدايا من خالقيّت ، رازقيّت ، عليم بودن ، خبير و بصير بودن و . . . تو را به نحوى كه در واقع و نفس الامر هست قبول دارم .\r\n« فَمَدَحَ اللَّهُ اعْتِرَافَهُمْ بِالْعَجْزِ عَنْ تَنَاوُلِ مَا لَمْ يُحِيطُوا بِهِ عِلْماً »\r\n( پس خداوند اين اعتراف آنان را به عجز از رسيدن به چيزى كه علمشان به آن احاطه ندارد ستايش كرده است . )\r\nاين كه راسخان در علم سخن بدون دليل نمىگويند و به جهل خود در مواردى كه علم ندارند اعتراف مىكنند ، مورد رضايت خداست و به همين دليل هم خداوند آنان را مدح و ستايش كرده است : ( و الرّاسخون فى العلم يقولون آمنّا به كلّ من عند ربّنا ) ( 1 ) . حضرت مىفرمايد : « فمدح اللّه اعترافهم » پس خداوند مدح و ستايش كرده است اعتراف آنان را « بالعجز عن تناول ما لم يحيطوا به علماً » به عاجز بودن آنان از رسيدن به چيزى كه علمشان به آن احاطه ندارد ; خلاصه چون مواردى را كه ندانسته اند اعتراف به نادانى خود كرده اند ، مورد ستايش خدا قرار گرفته اند .\r\n« وَسَمَّى تَرْكَهُمُ التَّعَمُّقَ فِيَما لَمْ يُكَلِّفْهُمُ الْبَحْثَ عَنْ كُنْهِهِ رُسُوخاً »\r\n( و ترك آنان بحث و تعمّق را در چيزى كه بحث و گفتگوى از كنه آن به ايشان امر نشده ، رسوخ و استوارى ناميده است . )\r\n« تعمّق » از مادّه « عمق » از باب تفعّل و به معناى فرو رفتن براى تحقيق و بررسى است ، يعنى دقيق انديشه كردن و بسيار انديشه كردن ; و « ترك التّعمّق » به معناى ترك انديشه است ; ترك انديشه در چيزهايى كه بحث در كنه آن براى بشر لازم نيست ، به اين دليل كه حريم حق را محترم شمرده امتياز است ; از اين رو\r\n\r\n","description":"","footnote":"\r\n1 - سوره آل عمران ، آيه 7\r\n","page_name":" 482 ","page_number":482},
  {"content":"\r\nحضرت فرموده است : خداوند اين ترك تعمّق آنان را چون خارج از تكليف آنها بوده است ستوده ، و نام آن را رسوخ و استوارى نهاده است .\r\nعظمت خدا برتر از سنجش با عقل\r\n« فَاقْتَصِرْ عَلَى ذَلِكَ ، وَلاَتُقَدِّرْ عَظَمَةَ اللَّهِ سُبْحَانَهُ عَلَى قَدْرِ عَقْلِكَ فَتَكُونَ مِنَ الْهَالِكِينَ »\r\n( پس اى سائل در معرفت خدا به همين مقدار قناعت كن ، و عظمت پروردگار را با عقل خود اندازه گيرى نكن كه از هلاكت شوندگان خواهى بود . )\r\nاين طور نيست كه انسان در شناخت عظمت خدا عقل خود را معيار قرار دهد ، زيرا كه عقل انسان قاصر است و كمترين مسائل غيبى را درك نمىكند ; پس بايد در شناخت عظمت خدا به كتاب و سنّت مراجعه كرد و بر همان مقدارى كه از كتاب و سنّت درك مىشود اكتفا نمود . از اين رو حضرت امير ( عليه السلام ) خطاب به سؤال كننده فرموده است : « فاقتصر على ذلك » بر همان كه گفتيم - كتاب و سنّت - اكتفا كن « و لا تقدّر عظمة اللّه سبحانه على قدر عقلك » و عظمت خداوند سبحان را با عقل خود اندازه گيرى نكن . خدا از هر عيب و نقص منزّه و پاك است ، و اين كه بخواهد با عقل ناقص بشر درك شود خود يك نقصى است كه خداوند از همين عيب هم منزّه و پاك است ; پس تو هم با عقل قاصر خود عظمت خداوند را اندازه گيرى نكن .\r\nمى گويند : مورچه چون خودش دو شاخك دارد - العياذ باللّه - خيال مىكند خدا هم دو شاخك دارد ; و آن چوپان هم خيال مىكند خدا دست و پا ، سر و صورت و گيسوان دارد ، تشنه و گرسنه مىشود ، و با انجام كارها خستگى بر او مستولى مىشود ، هنگامى كه خستگى بر او مستولى شد خوابش مىگيرد ، وقتى خوابيد خستگى از تنش بيرون مىرود ، و چون از خواب برخاست مانند يك انسان احتياج به خوردن چاى و شربتى دارد تا - العياذ باللّه - نُحوست خواب از سرش بپرد ، از اين رو در مناجات خود با خدا مىگويد :\r\n","description":"","footnote":"","page_name":" 483 ","page_number":483},
  {"content":"\r\n« تو كجايى تا شوم من چاكرت * چارقت دوزم كنم شانه سرت\r\nدستكت بوسم بمالم پايكت * وقت خواب آيد بروبم جايكت » ( 1 )\r\nاين چوپان با عقل خود خداوند عالم را به صورت يك انسان تصوّر كرده است . اين تصوّر آنهايى است كه خارج از كتاب و سنّت به معارف مىپردازند و مسلّماً آخر راه آنها ضلالت و گمراهى و هلاكت است . حضرت اميرالمؤمنين ( عليه السلام ) هم فرموده اند : « و لاتقدّر عظمة اللّه سبحانه على قدر عقلك فتكون من الهالكين » عظمت خداوند را با عقلت اندازه گيرى نكن كه اگر چنين كنى از جمله هلاك شدگان خواهى بود .\r\nكنه ذات و صفات حق ، فراتر از فهم و شهود خلق\r\n« هُوَ الْقَادِرُ الَّذِى اِذَا ارْتَمَتِ الاَْوْهَامُ لِتُدْرِكَ مُنْقَطَعَ قُدْرَتِهِ »\r\n( اوست توانايى كه اگر همه واهمه ها متوجّه شوند تا انتهاى قدرت و توانايى او را دريابند . . . )\r\n« ارتمت » باب افتعال از مادّه « رمى » است ، اصل « رمى » تير انداختن است ، امّا « ارتمى » به معناى « تَرامى » است ، « ارتمت الاوهام » يعنى اگر واهمه انسان در تكاپو افتد و پَرّان شود . « منقطع قدرته » يعنى آنجايى كه نهايت و انتهاى قدرت خداست . البتّه بايد توجّه داشت كه در اين جمله ، يك « اذا » ى شرطيّه به كار رفته كه بعد از سه جمله ديگر جواب آن مىآيد ، و در حقيقت در هر سه جمله ديگر همين « اذا » ى شرطيه به دلالت حرف عطف وجود دارد ، و كلمه « ردعها » در جمله پنجم جواب هر چهار جمله شرطيّه است .\r\nمى فرمايد : خدا « القادر الّذى » آن چنان قدرتمندى است كه « اذا ارتمت الاوهام » اگر واهمه ها به كار افتند « لتدرك منقطع قدرته » براى اين كه خود را به منتهاى قدرت خدا برسانند ، خدا آنها را باز مىگرداند و به نهايت قدرت او نمىرسند .\r\n\r\n","description":"","footnote":"\r\n1 - مثنوى مولوى ، دفتر دوّم ، در مناجات كردن شبان با حقّ تعالى در عهد موسى ( عليه السلام )\r\n","page_name":" 484 ","page_number":484},
  {"content":"\r\n« وَحَاوَلَ الْفِكْرُ الْمُبَرَّأُ مِنْ خَطَرَاتِ الْوَسَاوِسِ اَنْ يَقَعَ عَلَيْهِ فِى عَمِيقَاتِ غُيُوبِ مَلَكُوتِهِ »\r\n( و اگر فكر و انديشه اى كه آلوده به وسوسه هاى شيطانى نگشته بخواهد او را در منتها درجه عوالم غيب به دست آورد . . . )\r\n« حاول » به وسيله « واو » عطف است بر « ارتمت » ، بنابراين اصل جمله اين چنين است : « و هو القادر الّذى اذا حاول الفكر . . . » . « المُبَرَّأُ » اسم مفعول است از « برىّ » و به معناى پاك شده است . « الفكر المبرّأ من خطرات الوساوس » يعنى فكرى كه از خطرات وساوس شيطانى پاك شده است . « غيوب » جمع « غيب » ، و « ملكوت » به معناى عالم قدرت خداوند است .\r\nمعناى جمله اين است كه : خداوند جهان آن چنان قدرتمندى است كه اگر فكرِ مبرّا از خطرات وساوس شيطانى بخواهد به عمق بزرگىِ سلطنت او دست يابد ، خداوند او را باز مىدارد و به نهايت آن نخواهد رسيد .\r\n« وَتَوَلَّهَتِ الْقُلُوبُ اِلَيْهِ لِتَجْرِىَ فِى كَيْفِيَّةِ صِفَاتِهِ »\r\n( و اگر دلها حيران و شيفته او شوند تا كيفيّت و چگونگى صفاتش را بيابند . . . )\r\n« تولّهت » از مادّه « وَلَهَ » به معناى « تَحَيَّرَ » است كه البتّه مقصود از آن در اين جمله « عشق » است ، اين فعل نيز مانند « حاول » به وسيله « واو » عطف بر « ارتمت » است و اصل جمله چنين است : « و هو القادر الّذى اذا تولّهت القلوب اليه . . . » يعنى خداوند جهان آن چنان قدرتمندى است كه هر اندازه دلها به او عشق پيدا كنند « لتجرى فى كيفيّة صفاته » تا كيفيّت و چگونگى صفات او را بيابند ، خداوند آنها را باز مىدارد و به درك آن نخواهند رسيد .\r\nسخن حضرت اميرالمؤمنين ( عليه السلام ) در دو جمله قبل در ردّ ادراك كنه صفات خدا از راه قوّه واهمه كه مدرك جزئيّات و از راه قوّه عاقله كه مدرك كليّات است مىباشد ، و فهماند كه رسيدن به كنه صفات خداوند ميسّر نيست ; حالا ممكن است كسى بگويد : خدا را نمىشود از راه عقل و وهم درك كرد و قوّه توهّم و خيال يا قوّه فكر\r\n","description":"","footnote":"","page_name":" 485 ","page_number":485},
  {"content":"\r\nو انديشه در راه شناخت خداوند كاربردى ندارد ، ولى مىتوان از راه عشق و مكاشفه به حقيقت ذات خدا و صفات او پى برد ! كه حضرت امير ( عليه السلام ) با اين جمله به جنگ آنها آمده كه از اين راه هم شناخت كنه ذات يا صفات خداوند ميسّر نيست .\r\n« وَغَمُضَتْ مَدَاخِلُ الْعُقُولِ فِى حَيْثُ لاَتَبْلُغُهُ الصِّفَاتُ لِتَنَاوُلِ عِلْمِ ذَاتِهِ »\r\n( و اگر عقلهاى كنجكاو بخواهند از راههاى باريك وصف ناشدنى به كنه ذاتش برسند . . . )\r\n« غَمُضَتْ » از مادّه « غمض » است ، راه غامض به معناى راه مخفى و باريك است . اين فعل نيز مانند دو فعل « حاول » و « تولّهت » در دو جمله قبل به وسيله « واو » عطف است بر « ارتمت » و اصل جمله چنين است : « و هو القادر الّذى اذا غمضت مداخل العقول . . . » . « مداخل » جمع « مَدْخَل » به معناى محلّ داخل شدن است ، « مداخل العقول » يعنى راههاى داخل شدن عقلها . « تناول » به معناى رسيدن است .\r\nمى فرمايد : خداوند جهان آن چنان قدرتمندى است كه عقول انسانها هر اندازه به گونه وصف ناشدنى باريك انديشى كنند تا حقيقت ذات خداوند را درك كنند و به كنه ذات او برسند ، خداوند آنها را باز مىدارد و نمىتوانند به مراد و مقصود خود برسند .\r\nحضرت در اين فراز از كلام خود به دو موضوع اشاره كرده است : يكى اين كه در جمله اوّل « ارتمت الاوهام » به ناتوانى درك قوّه وهم و خيال ، و در جمله دوّم « حاول الفكر » به ناتوانى قوّه عاقله ، و در جمله سوّم « تولّهت القلوب » به ناتوانى از راه عشق و مكاشفه اشاره فرموده و فهمانده است كه رسيدن به كنه صفات خدا با هيچ وسيله اى ممكن نيست . موضوع دوّم اين كه ابتدا عالمِ ملكوتِ خدا را گفته و بعد از عالم ملكوت عالم جبروت و بعد از آن عالم لاهوت و در اين جمله آخر هم عالم هاهوت را اشاره كرده است . ( 1 )\r\n\r\n","description":"","footnote":"\r\n1 - شرح عالم هاهوت در درس 120 ، زير عنوان « عوالم پنجگانه هستى » آمده است .\r\n","page_name":" 486 ","page_number":486},
  {"content":"\r\n« رَدَعَهَا وَهِىَ تَجُوبُ مَهَاوِىَ سُدَفِ الْغُيُوبِ مُتَخَلِّصَةً اِلَيْهِ سُبْحَانَهُ »\r\n( خداوند متعال آن اوهام و عقول و دلها را باز مىگرداند ، در حالتى كه راههاى هلاكت و تاريكى هاى عوالم غيب را طى مىكنند و به طرف او رهسپارند . )\r\n« رَدَعَهَا » جواب « اذا » است كه براى شرط بود ، و در حقيقت اين « ردعها » جواب آن اگرهايى است كه در جمله هاى گذشته بود ; يعنى اگر اوهام براى رسيدن به نهايت قدرت خداوند ترامى كنند ، و اگر فكرهاى پاكِ از وساوس شيطانى بخواهند به اعماق غيوب ملكوت او دست يابند ، و اگر دلها براى رسيدن به كيفيّت صفات او شيفته و حيران شوند ، و اگر عقلها براى رسيدن به كنه ذات خداوند كنجكاو شوند « رَدَعَهَا » خداوند آن چنان قدرتمندى است كه همه اينها را از رسيدن به مقصودشان باز مىدارد و ناكام مىمانند .\r\n« و هى تجوب مهاوى سدف الغيوب » ; « تجوب » از « جاب يجوب » و به معناى طى نمودن راه است ، « مهاوى » جمع « مَهَواة » و آن اسم مكان و به معناى محلّ سقوط در داخل درّه و پرتگاه است . « سُدَف » جمع « سُدْفة » به معناى ظلمت است ، البتّه شب را هم به دليل تاريكى و ظلمتى كه دارد « سدفة » مىگويند ; جمله « و هى تجوب مهاوى سدف الغيوب » جمله حاليّه است ، و معناى جمله جوابيّه به انضمام جمله حاليّه متعلق به آن چنين است :\r\nخداوند همه آن ترامىِ اوهام ، حركتِ فكرها ، شيفتگى دلها و كنجكاوىِ عقلها را باز مىدارد ، در حالى كه اين اوهام و عقول و دلها پرتگاههاى ظلمانىِ غيبها را مىپيمايند ، « متخلّصة اليه سبحانه » و به طرف خدايى كه منزّه است رهسپارند .\r\nوالسّلام عليكم و رحمة الله و بركاته\r\n","description":"","footnote":"","page_name":" 487 ","page_number":487},
  {"content":"\r\n\r\n","description":"","footnote":"","page_name":" 488 ","page_number":488},
  {"content":"\r\nخطبه 91\r\n( درس 117 )\r\nاظهار عجز اوهام و عقول از معرفت كنه ذات خداوند\r\nراههاى گوناگون براى شناخت وجود خداوند\r\nبيراهه رفتن تشبيه كنندگان خدا به خلق\r\nكفر تشبيه كنندگان\r\nبيانى ديگر از عجز انسان در شناخت كنه ذات خداوند\r\n","description":"","footnote":"","page_name":" 489 ","page_number":489},
  {"content":"\r\n\r\n","description":"","footnote":"","page_name":" 490 ","page_number":490},
  {"content":"\r\nبسم الله الرحمن الرحيم\r\n« فَرَجَعَتْ اِذْ جُبِهَتْ مُعْتَرِفَةً بِاَنَّهُ لايُنَالُ بِجَوْرِ الاِْعْتِسَافِ كُنْهُ مَعْرِفَتِهِ ، وَلاَتَخْطُرُ بِبَالِ اُولِى الرَّوِيَّاتِ خَاطِرَةٌ مِنْ تَقْدِيرِ جَلاَلِ عِزَّتِهِ ، الَّذِى ابْتَدَعَ الْخَلْقَ عَلَى غَيْرِ مِثَال امْتَثَلَهُ ، وَلاَمِقْدار احْتَذَى عَلَيْهِ مِنْ خالِق مَعْهُود كَانَ قَبْلَهُ ، وَاَرانا مِنْ مَلَكُوتِ قُدْرَتِهِ ، وَعَجائِبِ مَا نَطَقَتْ بِهِ آثارُ حِكْمَتِهِ ، وَاعْتِرافِ الْحَاجَةِ مِنَ الْخَلْقِ اِلَى اَنْ يُقيِمَهَا بِمَسَاكِ قُوَّتِهِ ، مَا دَلَّنَا بِاضْطِرارِ قِيَامِ الْحُجَّةِ لَهُ عَلَى مَعْرِفَتِهِ ، وَظَهَرَتْ فِى الْبَدائِعِ الَّتِى اَحْدَثَهَا آثارُ صَنْعَتِهِ وَاَعْلامُ حِكْمَتِهِ ، فَصَارَ كُلُّ مَا خَلَقَ حُجَّةً لَهُ وَدَليلاً عَلَيْهِ ، وَاِنْ كَانَ خَلْقاً صَامِتاً ، فَحُجَّتُهُ بِالتَّدْبِيرِ نَاطِقَةٌ ، وَدَلالَتُهُ عَلَى الْمُبْدِعِ قَائِمَةٌ .\r\nوَ اَشْهَدُ اَنَّ مَنْ شَبَّهَكَ بِتَبَايُنِ اَعْضَاءِ خَلْقِكَ ، وَتَلاحُمِ حِقَاقِ مَفَاصِلِهِمُ الُْمحْتَجِبَةِ لِتَدبِيرِ حِكْمَتِكَ ، لَمْ يَعْقِدْ غَيْبَ ضَمِيرِهِ عَلَى مَعْرِفَتِكَ ، وَلَمْ يُبَاشِرْ قَلْبَهُ الْيَقِينُ بِاَنَّهُ لاَ نِدَّ لَكَ ، وَكَاَنَّهُ لَمْ يَسْمَعْ تَبَرُّءَ التَّابِعيِنَ مِنَ الْمَتْبُوعِينَ ; اِذْ يَقُولُونَ : ( تَاللَّهِ اِنْ كُنَّا لَفِى ضَلاَل مُبِين ، اِذْ نُسَوِّيكُمْ بِرَبِّ الْعَالَمِينَ ) ( 1 ) كَذَبَ الْعَادِلُونَ بِكَ ، اِذْ شَبَّهُوكَ بِاَصْنامِهِمْ ، وَنَحَلُوكَ حِلْيَةَ الَْمخْلُوقِينَ بِاَوْهَامِهِمْ ، وَجَزَّأُوكَ تَجْزِئَةَ الُْمجَسَّماتِ بِخَواطِرِهِمْ ، وَقَدَّرُوكَ عَلَى الْخِلْقَةِ الُْمخْتَلِفَةِ الْقُوَى بِقَرائِحِ عُقُولِهِمْ . وَاَشْهَدُ اَنَّ مَنْ سَاواكَ بِشَىْء مِنْ خَلْقِكَ فَقَدْ عَدَلَ بِكَ ، وَالْعَادِلُ بِكَ كَافِرٌ بِمَا تَنَزَّلَتْ\r\n\r\n","description":"","footnote":"\r\n1 - سوره شعراء ، آيات 97 و 98\r\n","page_name":" 491 ","page_number":491},
  {"content":"\r\nبِهِ مُحْكَمَاتُ آياتِكَ ، وَنَطَقَتْ عَنْهُ شَوَاهِدُ حُجَجِ بَيِّناتِكَ ، وَاَنَّكَ اَنْتَ اللَّهُ الَّذِى لَمْ تَتَنَاهَ فِى الْعُقُولِ فَتَكُونَ فِى مَهَبِّ فِكْرِهَا مُكَيَّفاً ، وَلاَ فِى رَوِيّاتِ خَواطِرِهَا فَتَكُونَ مَحْدُوداً مُصَرَّفاً »\r\nموضوع بحث درسهايى از نهج البلاغه و خطبه معروف به اشباح بود ; سخن حضرت اميرالمؤمنين ( عليه السلام ) در قسمت اوّل اين خطبه در مورد معرفت خداوند عالم بود ; فراز آخرى كه در جلسه قبل خوانديم اين بود كه اگر اوهام براى رسيدن به نهايت قدرت او تكاپو كنند ، و اگر فكرهاى پاكِ از وساوس شيطانى به اعماق غيوب ملكوت او دست دراز كنند ، و اگر دلها براى رسيدن به كيفيّت صفات او شيفته و حيران شوند ، و اگر عقلها براى رسيدن به كنه ذات او كنجكاو شوند ، خداوند آن چنان قدرتمندى است كه همه اينها را از رسيدن به مقصود باز مىدارد و ناكام مىمانند . بنابراين هيچ كسى به كنه صفات و ذات خداوند نمىرسد .\r\nاينك به دنبال همان موضوع فرموده اند :\r\nاظهار عجز اوهام و عقول از معرفت كنه ذات خداوند\r\n« فَرَجَعَتْ اِذْ جُبِهَتْ مُعْتَرِفَةً بِاَنَّهُ لايُنَالُ بِجَوْرِ الاِْعْتِسَافِ كُنْهُ مَعْرِفَتِهِ »\r\n( پس آنگاه كه از درك حقيقت ذات و صفات او ممنوع شدند برگشتند در حالتى كه اعتراف به ناتوانى از درك كنه معرفت او مىنمايند . )\r\n« جُبِهَتْ » از مادّه « جبهة » به معناى پيشانى است ، « جبهت » در جايى گفته مىشود كه براى باز گرداندن از كارى به پيشانى طرف مىزنند و او را برمى گردانند . حال حضرت فرموده است : « فرجعت اذ جبهت » پس وقتى در پيشانى آنها زده شده از ادامه راه برگشته اند . اين جمله كنايه است ; براى اين كه خدا به پيشانى كسى\r\n","description":"","footnote":"","page_name":" 492 ","page_number":492},
  {"content":"\r\nنمى زند ، پس مقصود اين است كه عملاً به نتيجه اى نمىرسند .\r\n« الاعتساف » يعنى بيراهه رفتن ; معناى جمله اين است كه : وقتى آن اوهام و عقول نتوانستند به كنه ذات و حقيقت صفات خداوند برسند برگشت كردند « معترفة بأنّه لاينال بجور الاعتساف كنه معرفته » و از روى اعتراف گفتند كه با غير عادلانه و بيراهه رفتن نمىتوان به كنه معرفت و شناسايى او رسيد .\r\n« وَلاَتَخْطُرُ بِبَالِ اُولِى الرَّوِيَّاتِ خَاطِرَةٌ مِنْ تَقْدِيرِ جَلاَلِ عِزَّتِهِ ، الَّذِى ابْتَدَعَ الْخَلْقَ عَلَى غَيْرِ مِثَال امْتَثَلَهُ ، وَلاَ مِقْدار احْتَذَى عَلَيْهِ مِنْ خالِق مَعْهُود كَانَ قَبْلَهُ »\r\n( و به دلهاى صاحبان فكر و انديشه خطور نمىكند خاطره اى از مقدار عظمت و بزرگى او ، خدايى كه مخلوقات را خلق نموده بدون الگوبردارى ، و بدون اندازه گيرى و پيروى از آفريننده مشخّصى پيش از خود . )\r\n« رويّات » جمع « رويّة » به معناى فكر و انديشه است ، « اولى الرّويّات » يعنى صاحبان فكر و انديشه . « جلال » به معناى عظمت ، و « عزّت » به معناى غلبه و قدرت است . مقصود اين كه به دلهاى صاحبان فكر خطور نمىكند مقدار عظمت قدرت او .\r\n« الّذى ابتدع الخلق على غير مثال امتثله » ، مقصود اين است كه خداوند مخلوق خود را بدون الگوبردارى خلق فرموده است . هر مهندس يا مخترع و يا . . . وقتى بخواهد چيزى را بسازد و يا ابداع كند ، اوّل الگوبردارى مىكند و بعداً آن چيز مورد نظر خود را مىسازد ; مثلاً خياطى كه مىخواهد لباسى را بدوزد ، ابتدا الگوبردارى مىكند تا بتواند لباس مورد نظر خود را خوب از كار درآورد . مقصود حضرت امير ( عليه السلام ) از اين جمله اين است كه بفهماند خداوند در كار خلقت جهان هستى بدون الگوبردارى اقدام به ابداع كرده است .\r\n« و لا مقدار احتذى عليه من خالق معهود كان قبله » ; « احتذى » به معناى مقايسه كردن و منطبق كردن بر چيز ديگرى است ، « احتذى عليه » به معناى « قاس و طبّق عليه » است يعنى مقايسه كرد و تطبيق نمود بر آن . جمله « و لا مقدار »\r\n","description":"","footnote":"","page_name":" 493 ","page_number":493},
  {"content":"\r\nبه وسيله « واو » عطف بر « مثال » در جمله قبل است ، به اين صورت : « الّذى ابتدع الخلق على غير مثال امتثله ، و لا مقدار احتذى عليه من خالق معهود كان قبله » يعنى آن خداوندى كه خلايق جهان را بدون الگوبردارى و بدون مقايسه از خداى قبل از خود آفريده و خلق كرده است ; زيرا خدايى قبل از او وجود نداشته تا بخواهد كارهاى او را مقياس كار خود قرار دهد .\r\nراههاى گوناگون براى شناخت وجود خداوند\r\n« وَاَرانا مِنْ مَلَكُوتِ قُدْرَتِهِ ، وَعَجائِبِ مَا نَطَقَتْ بِهِ آثارُ حِكْمَتِهِ ، وَاعْتِرافِ الْحَاجَةِ مِنَ الْخَلْقِ اِلَى اَنْ يُقيِمَهَا بِمَسَاكِ قُوَّتِهِ ، مَا دَلَّنَا بِاضْطِرارِ قِيَامِ الْحُجَّةِ لَهُ عَلَى مَعْرِفَتِهِ »\r\n( و از وسعت قدرت و توانايى خود ، و عجايب آنچه كه آثار و نشانه هاى حكمت او به آن گوياست ، و از اعتراف مخلوقات به نياز آنان كه او با نيروى قدرت خويش آنان را سر پا نگه دارد ، به ما نشان داده آنچه كه ما را بى اختيار به معرفت و شناخت او دعوت مىنمايد . )\r\n« ملكوت » مبالغه « ملك » و به معناى سلطنت مطلقه خداوند و قدرت اوست ; « و ارانا من ملكوت قدرته » يعنى خداوند از قدرت و سلطنت مطلقه خود به ما نشان داده است . « ارانا » در اين جمله دو مفعولى است كه يك مفعول آن « نا » و مفعول دوّم آن « ما » در « ما دلّنا . . . » است ; پس معناى اين جمله وقتى كامل مىشود كه آن جمله را معنا كنيم .\r\n« و عجائب ما نطقت به آثار حكمته » و خداوند به ما نشان داده است از عجايب آنچه كه آثار حكمت خداوندى به آن گوياست . البتّه لازم نيست كه آن عجايب زبان داشته باشند و مانند انسان سخن بگويند ، بلكه مقصود ظاهر حال است ، در و ديوار و همه موجودات جهان هستى با ما سخن مىگويند .\r\n« و اعتراف الحاجة من الخلق الى ان يقيمها بمساك قوّته » ; كلمه « اعتراف » عطف بر « ملكوت » در دو جمله قبل است ; يعنى « و ارانا من اعتراف الحاجة . . . » خداوند\r\n","description":"","footnote":"","page_name":" 494 ","page_number":494},
  {"content":"\r\nنشان داده است به ما از اعتراف خلايق بر اين كه ايستادگى ما به وسيله قدرت و قوّت الهى است ; « ما دلّنا باضطرار قيام الحجّة له على معرفته » ، اين جمله مفعول دوّم است براى « ارانا » ، مىفرمايد : نمايانده است به ما از ملكوت قدرت خود ، و از عجايب آنچه كه از آثار حكمت او با ما سخن مىگويند ، و از اعتراف خلايق به اين كه در ايستادگى به قدرت او احتياج دارند ، چيزى را كه خواه ناخواه راهنماى ما بر معرفت و شناسايى اوست ; يعنى ما بخواهيم يا نخواهيم براى ما قيام حجّت و دليل بر معرفت او شده است ، به هرچه نگاه كنيم دليل بر معرفت و شناسايى خداوندى است .\r\n« وَظَهَرَتْ فِى الْبَدائِعِ الَّتِى اَحْدَثَهَا آثارُ صَنْعَتِهِ وَاَعْلامُ حِكْمَتِهِ ، فَصَارَ كُلُّ مَا خَلَقَ حُجَّةً لَهُ وَدَليلاً عَلَيْهِ ، وَاِنْ كَانَ خَلْقاً صَامِتاً »\r\n( و آثار صنعت و نشانه هاى حكمت او در همه مصنوعات و مخلوقاتش ظاهر و آشكار گشته است ، پس آنچه را كه آفريده دليل بر وجود اوست ، گرچه بى زبان باشند . )\r\n« بدائع » جمع « بديع » به معناى جديد و نوظهور است ، « آثار » جمع « اثر » و از نظر تركيب فاعل « ظهرت » است ; « و ظهرت فى البدائع الّتى احدثها آثار صنعته » و آثار صنع خداوند در چيزهاى نوظهورى كه به دست قدرت او آفريده شده ظاهر است ، « و اعلام حكمته » و همچنين علامتهاى حكمت پروردگار در چيزهاى نوظهور نمايان است . « اعلام » جمع « عَلَم » به معناى علامت و نشانه است ، « حكمت » چيزى است كه محكم و متقن باشد .\r\n« فصار كلّ ما خلق حجّة له و دليلا عليه » پس هر يك از اين مخلوقات حجّت و دليلى است بر وجود خداوند ، « و ان كان خلقاً صامتاً » گرچه اين مخلوقات ساكت و بى زبان باشند .\r\nدر آيه شريفه آمده است : ( و فى الارض آيات للموقنين ، و فى انفسكم\r\n","description":"","footnote":"","page_name":" 495 ","page_number":495},
  {"content":"\r\nافلاتبصرون ) ( 1 ) در زمين براى اهل يقين نشانه هايى وجود دارد ، و همچنين در خودتان ، آيا بصيرت نداريد ؟ توجّه در آيات و نشانه هاى خدا براى بشر لازم است ، و همين توجّه است كه انسان را به كمال شناخت و عبوديّت حقّ مىرساند ، خداوند انسان را به دقّت در جسم خود توجّه داده است .\r\nبسا يك پرفسور تمام وقت خود را در دقايق و رموز بدن انسان صرف مىكند ، ساختمان بدن انسان را زير ذره بين قرار مىدهد و آخر هم به ريزه كاريهاى عضو كوچكى مثل چشم نمىتواند پى ببرد ، ولى انسان را به خالق جهان نزديك مىكند .\r\n« فصار كلّ ما خلق حجّة له » پس هر يك از مخلوقات دليلى است بر وجود خالق ; توجّه در هر موجودى از موجودات جهان ، انسان را به خدا و خداشناسى نزديك مىكند ; و زبان حال هر موجودى اين كه : ( أ فى اللّه شكّ فاطر السّماوات و الارض ) ( 2 ) آيا در خدا شك است ، خدايى كه خالق آسمانها و زمين است ؟ گرچه همه موجودات داراى زبان نيستند ، ولى همه آنها با زبان حال دلالت بر وجود خالق و آفريننده دارند .\r\n« فَحُجَّتُهُ بِالتَّدْبِيرِ نَاطِقَةٌ ، وَدَلالَتُهُ عَلَى الْمُبْدِعِ قَائِمَةٌ »\r\n( پس حجّت خدا به تدبير او گوياست ، و راهنمايى او بر وجود خالق جهان استوار است . )\r\n« حجّة » به معناى دليل و برهان است ، « تدبير » از باب تفعيل به معناى طرّاحى موجودات و اداره آنها ، و « مبدع » به معناى خالق آنهاست .\r\nبيراهه رفتن تشبيه كنندگان خدا به خلق\r\n« وَاَشْهَدُ اَنَّ مَنْ شَبَّهَكَ بِتَبَايُنِ اَعْضَاءِ خَلْقِكَ ، وَتَلاحُمِ حِقَاقِ مَفَاصِلِهِمُ الُْمحْتَجِبَةِ لِتَدبِيرِ حِكْمَتِكَ ، لَمْ يَعْقِدْ غَيْبَ ضَمِيرِهِ عَلَى مَعْرِفَتِكَ »\r\n\r\n","description":"","footnote":"\r\n1 - سوره ذاريات ، آيات 20 و 21\r\n2 - سوره ابراهيم ، آيه 10\r\n","page_name":" 496 ","page_number":496},
  {"content":"\r\n( و گواهى مىدهم به اين كه هر كس تو را تشبيه كند به مخلوقات تو كه داراى اعضاى گوناگون و مفصل هاى كوچك به هم پيوسته پنهان هستند برحسب تدبير و حكمت تو ، در اعماق ضمير خود تو را نشناخته است . )\r\nدر مورد آنهايى كه خدا را - العياذ باللّه - به چيزها و يا به انسانها تشبيه مىكرده اند فرموده است : « و اشهد انّ من شبّهك بتباين اعضاء خلقك » و شهادت مىدهم بر اين كه آنهايى كه تو را تشبيه به اعضاء و جوارح متباين مخلوقت مىكنند « و تلاحم حقاق مفاصلهم المحتجبة لتدبير حكمتك » و تو را به آن نرمى هاى سر مفصل هاى به هم جوش خورده و جفت و جورى كه پوشيده شده است برحسب حكمت تو تشبيه كرده اند .\r\nدر بعضى نسخه ها به جاى « المحتجبة » ، « المحتجّة » آمده است كه به معناى احتجاج كننده است ; و معنا اين است كه خداوند در قيامت با اين بدن ظريف و دقيقى كه به شما داده بر شما احتجاج مىكند ، اين معنا در صورتى است كه « محتجّة » باشد ; ( 1 ) امّا اگر « محتجبة » باشد به معناى پوشيده است .\r\n« لم يعقد غيب ضميره على معرفتك » چنين افرادى اندرون دلشان را بر معرفت و شناخت تو منعقد نكرده اند ; مقصود اين است كه چنين افرادى معرفت خداوند را به دل نبسته و آن گونه كه بايد خدا را نشناخته اند .\r\n« وَلَمْ يُبَاشِرْ قَلْبَهُ الْيَقِينُ بِاَنَّهُ لاَ نِدَّ لَكَ »\r\n( و دل او يقين ننموده كه مثل و مانندى براى تو وجود ندارد . )\r\nاين جمله عطف بر « لم يعقد . . . » مىباشد كه خبر است براى « أَنّ » در جمله قبل ; مىفرمايد : و شهادت مىدهم بر اين كه آن كس كه تو را به اعضاى مختلف و به جفت و جور بودن مفاصل تشبيه مىكند ، در قلبش معرفت به تو منعقد نشده ; « و لم يباشر قلبه اليقين بأنّه لا ندّ لك » و نيز در دل او يقين به اين كه براى تو شريك و\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 414\r\n","page_name":" 497 ","page_number":497},
  {"content":"\r\nمانندى نيست وجود ندارد . « ندّ » در اين جمله حضرت به معناى شبيه است ، « ندّ » غير از « ضدّ » است ; « ضدّ » به معناى مخالف و « ندّ » به معناى مثل است .\r\n« وَكَاَنَّهُ لَمْ يَسْمَعْ تَبَرُّءَ التَّابِعيِنَ مِنَ الْمَتْبُوعِينَ ; اِذْ يَقُولُونَ : ( تَاللَّهِ اِنْ كُنَّا لَفِى ضَلاَل مُبِين ، اِذْ نُسَوِّيكُمْ بِرَبِّ الْعَالَمِينَ ) »\r\n( و گويا چنين فردى بيزارى پيروان از رهبران را نشنيده است كه - در قيامت - مىگويند : به خدا سوگند ما در ضلالت و گمراهى آشكار بوديم هنگامى كه شما را با پروردگار عالميان برابر مىنموديم . )\r\nقسمتى از اين جمله مأخوذ از قرآن شريف است ، خداوند در آيات 97 و 98 از سوره شعراء از قول همينهايى كه خدا را جسم مىدانند مىگويد : به خدا سوگند ما در دنيا در راه ضلالت بوديم ، زيرا كه شما را با خداوند عالم برابر مىشمرديم . حضرت امير ( عليه السلام ) در اين جمله اشاره به اين معنا كرده كه اين افراد در عين حال كه شنيده اند در روز قيامت هر تابعى اعلام بيزارى از متبوع خود مىكند ، ولى مثل اين كه نشنيده اند ، حالا از بتها پيروى مىكنند و در روز قيامت اظهار ندامت مىكنند .\r\nفرموده اند : « و كأنّه لم يسمع تبرّء التّابعين » و مثل اين كه چنين آدمى نشنيده است اعلام برائت تابعين را « من المتبوعين » از آنهايى كه پيروى آنان را مىكردند . اين افراد تابع بتها شده بودند ; لات ، هبل و عزّى را پرستش مىكردند ، ولى در قيامت از اين پيروىِ خود پشيمانند و اعلام برائت مىكنند ، « اذ يقولون » زمانى كه اينها در تبرّى از بت پرستى مىگويند : ( تاللّه اِن كنّا لفى ضلال مبين ) به خدا سوگند كه ما در گمراهى آشكارى بوديم ، ( اذ نسوّيكم بربّ العالمين ) هنگامى كه شما را با خداوند عالم برابر مىشمرديم .\r\n« كَذَبَ الْعَادِلُونَ بِكَ ، اِذْ شَبَّهُوكَ بِاَصْنامِهِمْ »\r\n( دروغ گفتند آنهايى كه تو را با مخلوقات برابر نمودند ، زمانى كه تو را به بتهايشان تشبيه مىكردند . )\r\n","description":"","footnote":"","page_name":" 498 ","page_number":498},
  {"content":"\r\nدروغ مىگويند آنهايى كه براى تو عديل و شريك قرار مىدهند . « عادلون » جمع « عادل » و به معناى كسى است كه از حقّ عدول كرده و براى حقّ عديل و شريك قرار داده است . چرا اينها دروغ گفتند ؟ براى اين كه « شبّهوك باصنامهم » تو را شبيه بتهاى خودشان انگاشتند .\r\n« وَنَحَلُوكَ حِلْيَةَ الَْمخْلُوقِينَ بِاَوْهَامِهِمْ »\r\n( و در اوهام خود صفات و زينتهاى مخلوقين را به تو بخشيدند . )\r\nاين جمله عطف به « شبّهوك . . . » است ; يعنى « و اذ نحلوك حلية المخلوقين بأوهامهم » همچنين در قواى خياليه خود آنچه براى خلايق زيبا بود ، براى تو هم همان زيبايى را قرار دادند ; مثلاً براى تو دست و پاى قشنگ ، موى قشنگ ، زينت آلات قشنگ و . . . قرار دادند .\r\n« وَجَزَّأُوكَ تَجْزِئَةَ الُْمجَسَّماتِ بِخَواطِرِهِمْ »\r\n( و در انديشه هاى خويش تو را هم مانند اجسام داراى جزء پنداشتند . )\r\nاين جمله نيز مانند جمله قبل عطف بر « شبّهوك . . . » است ; يعنى زيرا كه براى تو در خاطره هاى خود جزء قرار دادند ; يعنى تو را تجزيه كردند و براى تو دست و سر ، گوش و بينى ، و اعضاء و جوارح قرار دادند .\r\n« وَقَدَّرُوكَ عَلَى الْخِلْقَةِ الُْمخْتَلِفَةِ الْقُوَى بِقَرائِحِ عُقُولِهِمْ »\r\n( و تو را به وسيله سليقه هاى شخصى خود با مخلوقاتى كه داراى قواى گوناگون هستند مقايسه نمودند . )\r\nاين جمله نيز عطف بر « شبّهوك . . . » است . « قرائِح » جمع « قريحة » به معناى طبع است ; يعنى به وسيله طبيعت درك و سليقه هاى خود براى تو همانند مخلوقات مختلف ، قواى ظاهرى مانند گوش ، چشم ، دست ، پا و . . . فرض كردند .\r\n« بقرائح » جار و مجرور و متعلّق به « قدّروك » است . به وسيله عقلهاى طبيعى و ساده خود براى خداوند برطبق خلايق مختلف ، قواى ظاهرى فرض كرده بودند ;\r\n","description":"","footnote":"","page_name":" 499 ","page_number":499},
  {"content":"\r\nيعنى وقتى ما گفتيم خدا بصير است آنها براى او چشم فرض كردند ، وقتى گفتيم او سميع است آنها براى خدا گوش فرض كردند ، وقتى گفتيم ( يداللّه فوق ايديهم ) آنها براى خدا دست فرض كردند ، وقتى گفتيم ( انّ اللّه على العرش استوى ) آنها براى خدا تخت و بارگاهى تصوّر كردند كه بر آن نشسته و حكمرانى مىكند و . . . خلاصه اينها براى خداوند هم همين قواى ظاهرى را كه انسانها دارند تصوّر كردند .\r\nبنابراين حضرت امير ( عليه السلام ) به اين دليل كه آنها خدا را به بتها تشبيه كرده ، و با اوهام خود براى او زينتهاى مخلوقين را قرار داده ، و با فكر خويش او را تجزيه كرده و براى او جزء قرار داده ، و او را مانند خلايق صاحب قواى ظاهرى قرار داده اند ، دروغگو و عدول كنندگان از حقّ دانسته اند .\r\nكفر تشبيه كنندگان\r\n« وَاَشْهَدُ اَنَّ مَنْ سَاواكَ بِشَىْء مِنْ خَلْقِكَ فَقَدْ عَدَلَ بِكَ »\r\n( و گواهى مىدهم كسى كه تو را با چيزى از آفريده هايت مساوى دانست از تو برگشته است . )\r\n« ساواك بشىء من خلقك » تو را مساوى چيزى از مخلوق تو قرار داده است ; مثلاً خدا را - العياذ باللّه - شبيه يك مرد يا يك زن و يا يك چيز ديگر از اين خلايق جهان قرار داده است ; حضرت مىفرمايد : من شهادت و گواهى مىدهم كه كسى كه تو را مساوى چيزى از مخلوقاتت بداند ، در حقيقت از تو عدول كرده است .\r\nعدول كردن برگشتن از حقّ است ; و كسى كه خدا را به چيزى شبيه كند ، به اين دليل كه براى خدا مثل و مانندى قرار داده است از راه حقّ منحرف شده و غير از آنچه را كه در واقع وجود دارد قبول نموده است .\r\n« وَالْعَادِلُ بِكَ كَافِرٌ بِمَا تَنَزَّلَتْ بِهِ مُحْكَمَاتُ آياتِكَ »\r\n( و كسى كه از تو برگشته ، به آنچه آيات محكمات تو بر آن گواهى مىدهد كافر گشته است . )\r\nآن كسى كه به تو كافر شده است ، در حقيقت به آيات محكمات تو كافر شده\r\n","description":"","footnote":"","page_name":" 500 ","page_number":500},
  {"content":"\r\nو آيات محكمات را قبول ندارد . آيات متشابهاتى مانند ( يداللّه فوق ايديهم ) را مىگيرند و از آن صفات متضادى را براى خدا ثابت مىكنند ، ولى آيات محكمات را كه حاكى از منزّه بودن خداوند از نقائص است ردّ مىكنند و قبول ندارند .\r\n« وَنَطَقَتْ عَنْهُ شَوَاهِدُ حُجَجِ بَيِّناتِكَ »\r\n( و به آنچه حجّت هاى روشن تو گوياست كافر گرديده است . )\r\n« شواهد » جمع « شاهد » به معناى دليل است . « حجج » جمع « حجّة » و به معناى « ما يحتجّ به » است ; يعنى چيزهايى كه به وسيله آنها دليل مىآورند . « بيّنات » جمع « بيّنة » به معناى شاهد است . جمله « و نطقت عنه . . . » عطف است بر « تنزّلت به محكمات آياتك » يعنى « كافرٌ بما نطقت عنه شواهد حجج بيّناتك » . مقصود حضرت از اين جمله اين است كه آنهايى كه از تو برگشته اند ، در حقيقت به آن چيزهايى كه دليلها و شواهد روشن تو از آن سخن مىگويند كافر شده اند .\r\nبيانى ديگر از عجز انسان در شناخت كنه ذات خداوند\r\n« وَاَنَّكَ اَنْتَ اللَّهُ الَّذِى لَمْ تَتَنَاهَ فِى الْعُقُولِ فَتَكُونَ فِى مَهَبِّ فِكْرِهَا مُكَيَّفاً »\r\n( و گواهى مىدهم كه تويى خداوندى كه نهايت و پايانى براى تو در عقلها نيست تا در وزشگاه انديشه ها داراى كيفيّت و چگونگى باشى . )\r\n« و أنّك انت الله الّذى لم تتناه فى العقول » و شهادت مىدهم كه تو خدايى هستى كه در انديشه ها پايان پذير نيستى ، اين چنين نيستى كه عقلهاى بشر به تو احاطه پيدا كنند ، « فتكون فى مهبّ فكرها مكيّفاً » تا در وزشگاه انديشه ها داراى كيفيّت خاصّى باشى .\r\nوقتى عقلهاى انسانها محدود است ، اگر بخواهند به چيزى احاطه پيدا كنند ناگزير بايد آن چيز هم داراى ابعاد خاص و معيّنى باشد ; بنابراين اگر همين عقول بخواهند برفرض محال به ذات بى نهايت خداوند احاطه پيدا كنند ، ناچار ذات\r\n","description":"","footnote":"","page_name":" 501 ","page_number":501},
  {"content":"\r\nلايزال خداوند داراى حالت و كيفيّت خاصّى خواهد شد ; و از اين جهت كه ذات خداوند غيرمتناهى است ، عقول به كنه ذات خداوند نمىرسند و در نتيجه ذات او نيز مكيّف به كيفيّت خاصّى نخواهد شد .\r\n« وَلاَ فِى رَوِيّاتِ خَواطِرِهَا فَتَكُونَ مَحْدُوداً مُصَرَّفاً »\r\n( و نه در افكار و خاطره هاى عقلها هستى تا محدود و تحت تصرّف آنها باشى . )\r\nعبارت « لا فى رويّات » عطف است بر « العقول » در جمله قبل ، و متن عبارت چنين است : « و انّك انت اللّه الّذى لم تتناه فى العقول ، و لا فى رويّات خواطرها . . . » .\r\n« و لا فى رويّات خواطرها » ; « خواطر » جمع « خاطرة » است و ضمير « ها » به « العقول » برمى گردد ، « رويّات » جمع « رويّة » به معناى فكر شده هاست ; يعنى تو يك موجود متناهى در فكرها و خاطره ها نيستى « فتكون محدوداً مصرّفاً » تا اين كه محدود به حدّ خاصّى و تحت تصرّف عقل باشى . اگر خداوند يك موجود متناهى باشد ، لازمه اش اين است كه در خاطره ها اين طرف و آن طرف بيفتد و با هر فكر و انديشه اى سنجيده شود ، ولى حضرت مىفرمايد : من شهادت و گواهى مىدهم كه تو در انديشه ها و خاطره ها نگنجى تا اين كه در انديشه ها جابجا و مورد تصرّف واقع شوى .\r\nوالسّلام عليكم و رحمة الله و بركاته\r\n","description":"","footnote":"","page_name":" 502 ","page_number":502},
  {"content":"\r\nخطبه 91\r\n( درس 118 )\r\nاندازه گيرى و تدبير در خلقت موجودات\r\nهدفدارى جهان آفرينش\r\nخلقت موجودات بدون الگوبردارى\r\nمقدّمات اراده\r\nشگفتى هاى آفرينش\r\n","description":"","footnote":"","page_name":" 503 ","page_number":503},
  {"content":"\r\n\r\n","description":"","footnote":"","page_name":" 504 ","page_number":504},
  {"content":"\r\nبسم الله الرحمن الرحيم\r\nو منها :\r\n« قَدَّرَ مَا خَلَقَ فَاَحْكَمَ تَقْدِيرَهُ ، وَدَبَّرَهُ فَاَلْطَفَ تَدْبِيرَهُ ، وَوَجَّهَهُ لِوِجْهَتِهِ فَلَمْ يَتَعَدَّ حُدُودَ مَنْزِلَتِهِ ، وَلَمْ يُقَصِّرْ دُونَ الاِْنْتِهَاءِ اِلَى غَايَتِهِ ، وَلَمْ يَسْتَصْعِبْ اِذْ اُمِرَ بِالْمُضِىِّ عَلَى اِرادَتِهِ ، وَكَيْفَ وَاِنَّمَا صَدَرَتِ الاُْمُورُ عَنْ مَشِيئَتِهِ ، اَلْمُنْشِئُ اَصْنَافَ الاَْشْيَاءِ بِلاَ رَوِّيَّةِ فِكْر آلَ اِلَيْهَا ، وَلاَ قَرِيحَةِ غَرِيزَة أَضْمَرَ عَلَيْهَا ، وَلاَ تَجْرِبَة اَفَادَهَا مِنْ حَوَادِثِ الدُّهُورِ ، وَلاَ شَرِيك اَعَانَهُ عَلَى ابْتِدَاعِ عَجَائِبِ الاُْمُورِ ، فَتَمَّ خَلْقُهُ وَأَذْعَنَ لِطاعَتِهِ ، وَاَجَابَ اِلَى دَعْوَتِهِ ، وَلَمْ يَعْتَرِضْ دُونَهُ رَيْثُ الْمُبْطِئِ ، وَلا اَنَاةُ الْمُتَلَكِّئِ ، فَاَقَامَ مِنَ الاَْشْيَاءِ اَوَدَهَا ، وَنَهَجَ حُدُودَهَا ، وَلاءَمَ بِقُدْرَتِهِ بَيْنَ مُتَضَادِّهَا ، وَوَصَلَ اَسْبَابَ قَرَائِنِهَا ، وَفَرَّقَهَا اَجْنَاساً مُخْتَلِفَات فِى الْحُدُودِ وَالاَْقْدارِ وَالْغَرَائِزِ وَالْهَيْئَاتِ ، بَدايا خَلاَئِقَ اَحْكَمَ صُنْعَهَا ، وَفَطَرَهَا عَلى مَا اَرَادَ وَابْتَدَعَهَا »\r\nموضوع بحث ما خطبه اشباح بود . مرحوم سيّد رضىّ اين قسمت را با كلمه « منها » از قسمت هاى ديگرِ اين خطبه جدا كرده است . از همين كلمه « منها » معلوم مىشود خطبه اشباح خطبه بزرگى بوده كه مرحوم سيّد قسمت هايى از آن را حذف كرده است . در موارد ديگر گفته ايم كه مرحوم سيّد آن مقدار از جملات هر خطبه را كه داراى امتياز و بلاغت بيشترى بوده مىگرفته و بقيه آن را\r\n","description":"","footnote":"","page_name":" 505 ","page_number":505},
  {"content":"\r\nحذف مىكرده و بر همين اساس هم نام كتاب خود را نهج البلاغة گذاشته است .\r\nاندازه گيرى و تدبير در خلقت موجودات\r\n« قَدَّرَ مَا خَلَقَ فَاَحْكَمَ تَقْدِيرَهُ ، وَدَبَّرَهُ فَاَلْطَفَ تَدْبِيرَهُ »\r\n( خداوند متعال آنچه را آفريد محكم و استوار اندازه گيرى كرد و آن را به گونه اى دقيق تدبير نمود . )\r\n« قدّر ما خلق » ; « تقدير » به معناى اندازه گيرى است ; مثلاً شما كه مىخواهيد خانه اى بسازيد ، لباسى بدوزيد ، اختراعى بكنيد و . . . قبل از شروع به كار ابتدا اندازه گيرى مىكنيد ، اوّل فكر مىكنيد اين خانه داراى چند اطاق و هر يك از اطاقهاى آن با چه اندازه و در كجاى خانه قرار بگيرد و . . . به طور خلاصه مىخواهد بفرمايد كارهاى خداوند از روى حساب است . پس آنچه را خلق كرده با تقدير و اندازه گيرى بوده و ماندن اشياء در اين دنيا حدّ معيّنى دارد . با اين فرق كه اندازه گيرى خدا غير از اندازه گيرى من و شماست .\r\n« فأحكم تقديره » ، اين جمله و جمله بعدى نسخه عبده با نسخه هاى ديگران فرق دارد ; عبده در اين جمله به جاى « فأحكم » ، « فألطف » و در جمله بعدى به جاى « فألطف » ، « فأحكم » نقل كرده است . معناى عبارت بر فرض نقل عبده اين است كه خداوند اين اندازه گيرى را لطيف و دقيق قرار داده است ، احتمال هم مىرود معنايش اين باشد كه خداوند مطابق لطف خود و برحسب مصلحت اشياء را خلق و بقاى آن را مقدّر فرموده است . امّا برفرض نسخه هاى ديگران معناى جمله اين است كه خداوند اندازه گيرى اشياء را محكم و استوار فرموده است .\r\n« و دبّره فألطف تدبيره » ; « تدبير » از مادّه « دبر » به معناى عقب چيز است ; اگر بگويند فلانى انسان مدبّرى است ، يعنى آدمى است كه عاقبت كار را مىسنجد و مآل انديش است . حالا در اينجا هم كه فرموده « و دبّره » يعنى خداوند چيزى را كه\r\n","description":"","footnote":"","page_name":" 506 ","page_number":506},
  {"content":"\r\nخلق كرده حسابِ بعد از آن را هم كرده و با مآل انديشى اشياء جهان را خلق فرموده است . « فألطف تدبيره » يعنى خداوند تدبير اشياء را لطيف و دقيق قرار داده است . و بنابر نقل عبده كه « فأحكم تدبيره » آورده معناى جمله چنين است كه خداوند در تدبير اشياء محكم كارى كرده است .\r\nهدفدارى جهان آفرينش\r\n« وَوَجَّهَهُ لِوِجْهَتِهِ فَلَمْ يَتَعَدَّ حُدُودَ مَنْزِلَتِهِ »\r\n( و هر يك را در مسير خاصّ خودش قرار داده ، پس از حدودى كه براى هر يك تعيين گشته تجاوز نكرده است . )\r\n« توجيه » به معناى متوجّه كردن است ، « وجّهه لِوِجهته » يعنى هر چيزى را كه خلق كرده در مسير خودش قرار داده است ; در آيه شريفه آمده است : ( و لكلّ وجهة هو مولّيها ) ( 1 ) هر موجودى در همان مسير و فايده اى كه خلق شده قرار مىگيرد ، اينجا هم حضرت فرموده است : خداوند هر موجودى را در راه خودش قرار داده است ; جمادات در راه خودشان قرار گرفته اند ، نباتات و حيوانات هم در راه خودشان قرار گرفته اند ، خورشيد و ماه و ستارگان هم هر يك در مسير و راه خودشان قرار گرفته اند ، هر چيزى و هر كسى براى هدف خاصّى خلق شده و در راه همان هدف هم قرار گرفته است .\r\n« فلم يتعدّ حدود منزلته » از آن حدودى كه خدا برايش مشخّص كرده و آن را در آن حدّ و حدود قرار داده تعدّى و تجاوز نمىكند . موجودات جهان هستى از مسيرِ اصلى خود تجاوز نمىكنند و حركت آنها در آن هدف و مسيرى است كه براى آن خلق شده اند ، هيچ چيزى بر خلاف نظمِ جهانِ هستى حركت ندارد و خلقت\r\n\r\n","description":"","footnote":"\r\n1 - سوره بقره ، آيه 148\r\n","page_name":" 507 ","page_number":507},
  {"content":"\r\nهر چيزى هم براى يك مسير معيّن است كه در همان مسير سير مىكند .\r\n« وَلَمْ يُقَصِّرْ دُونَ الاِْنْتِهَاءِ اِلَى غَايَتِهِ ، وَلَمْ يَسْتَصْعِبْ اِذْ اُمِرَ بِالْمُضِىِّ عَلَى اِرادَتِهِ »\r\n( و در رسيدن به مقصود كوتاهى ننموده ، و در برابر فرمان و اراده خدا سرپيچى نكرده است . )\r\n« لم يقصّر » يعنى كوتاه نمىآيد « دون الانتهاء الى غايته » پيش از منتهى شدن به پايان و به نهايت . مقصود اين است كه آن چيزى را كه خدا خلق كرده و در مسير مخصوص به خود قرار داده ، پيش از اين كه به پايان خود منتهى شود كوتاه نمىآيد ; اين طور نيست كه پيش از رسيدن به هدف از حركت منصرف شود و در ادامه دادن راه كوتاه بيايد ; مثلاً خورشيد كه براى نورافشانى و دهها و صدها فايده ديگر خلق شده ، تا آن روزى كه براى آن مقدّر شده به كار خود ادامه مىدهد و اين طور نيست كه قبل از سرآمدن عمرش از كار خود باز ايستد و در نورافشانىِ خود بخل ورزد ; ماه و ستارگان ، جمادات و نباتات ، ساير حيوانات و انسان نيز همين طورند و تا پايانِ روزى كه براى آنها مقدّر شده به حركت خود ادامه مىدهند و لحظه اى سرپيچى از امر حقّ سبحانه و تعالى ندارند .\r\nچنين انديشه اى صحيح نيست كه بگوييم همه موجودات در مسير خود هستند و در راه خود حركت مىكنند جز انسان ; انسان هم در مسير خودش حركت مىكند ، چون مقصود اين بوده است كه انسان يك موجود فاعل مختار باشد ، خوب اين انسان از اوّل فاعل مختار بوده و براى هميشه هم فاعل مختار است ; انسان هم از جمله موجودات اين جهان هستى است و مسخّر اراده حق مىباشد « و لم يقصّر دون الانتهاء الى غايته » و به فاعل مختار بودنش ادامه مىدهد و كوتاه نمىآيد .\r\n« و لم يستصعب اذ امر بالمضىّ على ارادته » ; « يستصعب » از مادّه « صعب » است ، شترِ صَعب در مقابل شترِ ذلول است ، شترِ صعب يعنى شترى كه چموش است و از خود سرسختى نشان مىدهد ، و در مقابل شتر ذلول و رام است كه به هر طرفى كه آن را مىكشند حركت مىكند . مقصود حضرت اين است كه موجودات جهان\r\n","description":"","footnote":"","page_name":" 508 ","page_number":508},
  {"content":"\r\nدر مقابل اراده خداوند چموش نيستند ، موجودات جهان در برابر اراده او رام بوده و برطبق خواست خدا حركت مىكنند بدون اين كه از خود سرسختى نشان دهند . حتى اين انسان هم كه فاعل مختار خلق شده تا ابد بر طبق اراده خداوند فاعل مختار است و در مسير خود حركت مىكند .\r\nالبتّه بحثِ حضرت امير ( عليه السلام ) روى انسان نيست بلكه مقصود حضرت همه موجودات است ، و مىخواهد بفرمايد همه موجودات در خط خودشان هستند . يكى از همه موجودات انسان است كه انسان هم در محدوده خود حركت مىكند ، اين طور نيست كه خدا مىخواسته انسان غير مختار باشد ولى او از روى سركشى فاعل مختار شده است . پس همان گونه كه ( و جعلنا اللّيل لباساً ، و جعلنا النّهار معاشاً ) ( 1 ) شب را براى آرامش و روز را براى حركت و تحصيل معاش قرار داده ، و همچنان كه ( و جعلنا من الماء كلّ شىء حىّ ) ( 2 ) آب را مايه حيات همه موجودات زنده قرار داده ، انسان را هم فاعل مختار آفريده ، و انسان هم در فاعل مختار بودن برطبق اراده خداوند حركت مىكند و در اين امر ذلول و رام است .\r\nيك نكته قابل توجّه در اينجا اين است كه : خداوند ساير موجودات جهان هستى را برحسب تكوين چنين آفريده كه در خط مخصوص به خود حركت كنند ، ولى انسان را تكويناً براى عبادت و پرستش آفريده كه چموشى مىكند و بر اثر خودسرى نافرمانى خداوند كرده و از مسير خود خارج مىشود . جواب اين استبعاد چنين است كه انسان هم برحسب تكوين فاعل مختار آفريده شده و تا آخر هم از اين مسير تخطّى نمىكند ، اين كه بگوييم انسان بر خلاف اراده خدا چموش و سركش است حرف درستى نيست ، و اگر انسان چموشى كرده برحسب تشريع است ; زيرا انسان\r\n\r\n","description":"","footnote":"\r\n1 - سوره نبأ ، آيات 10 و 11\r\n2 - سوره انبياء ، آيه 30\r\n","page_name":" 509 ","page_number":509},
  {"content":"\r\nبر خلاف آيه شريفه ( و ما خلقت الجنّ و الانس الاّ ليعبدون ) ( 1 ) كه تشريع راه سعادت است قدم برداشته و اين هم لازمه اختيار انسان است . به هرحال انسان هم از اين قانون مستثنا نيست و مانند ديگر موجودات « لم يقصّر دون الانتهاء الى غايته » پيش از اين كه به پايان خود منتهى شود كوتاه نمىآيد ، و مسخّر اراده تكوينى خداوند مىباشد .\r\n« وَكَيْفَ وَاِنَّمَا صَدَرَتِ الاُْمُورُ عَنْ مَشِيئَتِهِ »\r\n( و چگونه مىتواند سركشى كند در حالى كه همه موجودات جهان با اراده و خواست او به وجود آمده اند . )\r\n« كيف » يعنى و چطور ممكن است اين طور باشد ، و چطور ممكن است كسى بتواند بر خلاف خواست و اراده خداوند حركت كند ؟ « و انّما صدرت الامور عن مشيئته » در حالى كه همه موجودات و مخلوقات جهان ، مخلوقات اراده و خواست خداوند است ; پس هرگز نخواهند توانست بر خلاف اراده و خواست او عمل كنند .\r\nخلقت موجودات بدون الگوبردارى\r\n« اَلْمُنْشِئُ اَصْنَافَ الاَْشْيَاءِ بِلاَ رَوِّيَّةِ فِكْر آلَ اِلَيْهَا »\r\n( او خداوندى است كه انواع موجودات را بدون به كارگيرى انديشه خلق فرموده . )\r\nبارها گفته ايم كه كارهاى خداوند با كارهاى بشر كه مخلوق خداوند است فرق مىكند ; مثلاً كارى كه خدا و يا انسان انجام مىدهد هر دو با مشيّت و خواست انجام مىشود با اين فرق كه مشيّت خداوند مسبوق به فكر و نقشه و طرحهاى قبلى نيست ، در حالتى كه مشيّت انسان مسبوق به فكر و نقشه و طرحهاى قبلى است ; به اين معنا كه اگر انسان اراده كند ساختمانى را بسازد ، لازم است قبل از شروع به\r\n\r\n","description":"","footnote":"\r\n1 - سوره ذاريات ، آيه 56\r\n","page_name":" 510 ","page_number":510},
  {"content":"\r\nعمليات ساختمانى سراغ نقشه و طرح و برنامه برود تا بتواند اراده خود را بر آن استوار كند ، در حالى كه اراده و مشيّت خداوند مسبوق به طرح و برنامه و فكر نيست ، بلكه همين كه اراده كند كفايت مىكند .\r\nمقدّمات اراده\r\nتوضيح بحث به بيان واضح تر اين است كه اگر انسانى كه فاعل مختار است بخواهد كارى را انجام دهد ، اوّل تصوّر آن را مىكند ، بعد تصديق به فايده آن را مىكند ، بعد حساب خير و شرّ آن را ، و بعد از آن شوق مؤكّد پيدا مىكند ، و در آخر كار تصميم مىگيرد و اراده مىكند كه كار را انجام دهد ، و پس از اراده كار مورد نظر انجام مىگيرد . امّا خدا در اراده و مشيّت خود احتياجى به اين تصديق و تصوّرات و فكر و رويّه ها ندارد و همين كه اراده كارى را بكند آن كار انجام مىشود . ( انّما امره اذا اراد شيئاً ان يقول له كن فيكون ) ( 1 ) .\r\nدر اين كه اراده بعد از مشيّت است يا اراده عين مشيّت است بين علما اختلاف وجود دارد ، ولى از برخى روايات استفاده مىشود كه اراده بعد از مشيّت است و بر اين حساب مشيّت همان شوق مؤكّد است . شوق مؤكّد غير از اراده است ، اين از اشتباهات مرحوم حاجى سبزوارى است كه از اراده تعبير به شوق مؤكّد كرده . ( 2 ) مرحوم آخوند خراسانى هم چون منظومه حكمت را نزد مرحوم حاجى سبزوارى خوانده معتقد شده است كه اراده همان شوق مؤكّد است ، ( 3 ) در صورتى كه شوق مؤكّد يك حالت انفعالى است كه در نفس انسان به وجود مىآيد و بعد از آن اراده و تصميم براى انسان حاصل مىشود ; براى مثال اگر شما مدّتى است خربزه\r\n\r\n","description":"","footnote":"\r\n1 - سوره يس ، آيه 82\r\n2 - شرح منظومه ، ص 184 ، چاپ سنگى\r\n3 - كفاية الاصول ، ج 1 ، ص 93 ، چاپ سنگى\r\n","page_name":" 511 ","page_number":511},
  {"content":"\r\nنخورده ايد و اشتياق زيادى به خوردن خربزه داريد امّا چون از جهتى خربزه براى شما سمّ مهلك است تصميم به خوردن خربزه نمىگيريد ، پس شوق مؤكّد وجود دارد امّا اراده انجام فعل نيست ; لذا نمىتوان گفت اراده همان شوق مؤكّد است ، بلكه شوق مؤكّد و مشيّت يك حالت انفعالى است و اراده در رتبه بعد از آن قرار دارد . البتّه از اين نكته نبايد غافل بود كه گاهى اوقات هم در لسان قرآن و هم روايات به اراده « مشيّت » هم گفته شده است ; پس مشيّت غير از شوق مؤكّد است .\r\nبه هرحال افعالى كه توسط ما انجام مىپذيرد مسبوق به اراده اى است كه آن اراده مسبوق به فكر و طرح و برنامه است ، امّا اراده خداوند در انجام امور مسبوق به فكر و رويّه نيست و از همين جهت هم حضرت فرموده است : « المنشئ اصناف الاشياء بلارويّة فكر آل اليها » او خداوندى است كه انواع موجودات را بدون به كارگيرى فكر و انديشه خلق فرموده است .\r\n« وَلاَ قَرِيحَةِ غَرِيزَة أَضْمَرَ عَلَيْهَا »\r\n( و بدون غريزه اى كه آن را در درون خود پنهان داشته باشد . )\r\nما انسانها هميشه طبق غريزه هايمان كار مىكنيم ، غريزه به معناى آن طبيعتى است كه در انسان وجود دارد و بر اثر همين طبيعت هم اقتضائاتى در وجود انسان قرار داده شده است . ظاهراً اين كلام حضرت اشاره به آيه شريفه : ( انّا خلقنا الانسان من نطفة امشاج ) ( 1 ) دارد كه فرموده ما انسان را از نطفه مخلوط خلق كرده ايم ; كه ظاهراً مقصود از نطفه مخلوط غريزه هاى گوناگونى است كه در انسان وجود دارد .\r\nبه هرحال اين غرايز مختلفى كه در انسان است به جنگ و ستيز مىافتند تا اين كه يكى از آنها پيروز شده و انسان بر طبق خواسته همان غريزه عمل مىكند ; اگر غرايز شهوانى بر غرايز عقلانى پيروز شوند ، انسان مطابق هواهاى نفسانى و شهوانى\r\n\r\n","description":"","footnote":"\r\n1 - سوره دهر ( انسان ) ، آيه 2\r\n","page_name":" 512 ","page_number":512},
  {"content":"\r\nعمل مىكند ; ولى اگر در اين جنگ و ستيز غرايز عقلانى پيروز شوند ، انسان هم مطابق با خواسته هاى عقلانى عمل مىكند . امّا خداوند اين چنين نيست ; اراده خداوند عين ذات اوست و خدا داراى غرايز متضاد نيست تا هنگام انجام كار به گونه اى كه انسان عمل مىكند عمل كند . از اين جهت هم حضرت فرموده است : « و لا قريحة غريزة اضمر عليها » خداوند اين طور نيست كه طبق غريزه درونى خود خلق كند و مثلاً بعد از مدّتى هم آن را خراب كند .\r\n« قريحة » را به اوّل برخورد شىء مىگويند ; انسان خوش قريحه به كسى گفته مىشود كه به مجرّد طرح مسأله ذهنش جَوَلان پيدا كند و موضوع را درك كند ، و « قريحة البئر » به آبِ اوّلى كه از چاه برداشته مىشود مىگويند ، اينها معناى « قريحة » بر حسب لغت است ; اوّلين فكرى هم كه به مغز شما برمى خورد « قريحة » نام دارد ; اين معنا نسبت به انسان صحيح است ، ولى نسبت به خداوند چنين نيست ; يعنى كار خداوند از روى يك قريحه و اوّلين فكرى كه از روى غريزه هاى مخفى در درون باشد نيست .\r\n« وَلاَ تَجْرِبَة اَفَادَهَا مِنْ حَوَادِثِ الدُّهُورِ »\r\n( و بى آن كه از تجربه اى كه از پيشامدهاى روزگار باشد استفاده كند . )\r\nاين كه بسيارى از كارهاى ما از روى تجربه و آزمايش است علامت جهل و نادانىِ ماست ، انسان بر اثر جهالتى كه دارد در اثر تجربه علم پيدا مىكند و در عين حال ممكن است كارى را انجام دهد و خراب از كار درآيد ; ولى خداوند به اين لحاظ كه علمش عين ذات اوست نيازى به تجربه و آزمايش ندارد ، از اين رو حضرت فرموده است : « و لا تجربة افادها من حوادث الدّهور » خداوند نيازى به اين كه از حوادث روزگار تجربه بياموزد ندارد ، و بدون تجربه آموزى ابداع و ايجاد مىكند .\r\n« وَلاَ شَرِيك اَعَانَهُ عَلَى ابْتِدَاعِ عَجَائِبِ الاُْمُورِ »\r\n( و بدون شريكى كه او را در آفريدن مخلوقات شگفت آور كمك و همراهى كرده باشد . )\r\n","description":"","footnote":"","page_name":" 513 ","page_number":513},
  {"content":"\r\n« اعان » از مادّه « عون » به معناى كمك است . « ابتداع » از مادّه « بدع » به معناى خلق و آفرينش است . « عجائب الامور » از باب اضافه صفت به موصوف است ، يعنى امور عجيب و كارهاى حيرت آور . اين جمله نيز مانند دو جمله قبل عطف به « رويّة » است ; يعنى خداوند به وجود آورنده انواع مخلوقات است « و لا شريك اعانه على ابتداع عجائب الامور » بدون داشتن شريكى كه در خلقت امور حيرت آور او را كمك كند .\r\nشگفتى هاى آفرينش\r\n« فَتَمَّ خَلْقُهُ وَأَذْعَنَ لِطاعَتِهِ ، وَاَجَابَ اِلَى دَعْوَتِهِ »\r\n( پس مخلوق او كامل گشت ، و طاعت و دعوت او را پذيرفتند . )\r\n« فتمّ خلقه » ; « خلق » به معناى مخلوق است ; يعنى آنچه را خداوند خلق فرموده خلقتش كامل گشت . « و اذعن لطاعته » و همه مخلوقات اذعان و اعتراف به اطاعت حق دارند . « اذعن » از « اذعان » و به معناى اعتراف است ; يعنى همه موجودات جهان تكويناً اقرار به اطاعت حق تعالى دارند .\r\n« و اجاب الى دعوته » و هر موجودى تكويناً دعوت خالق خود را اجابت كرده و در مسيرى كه خداوند خواسته است حركت مىكند ; يعنى همه موجودات حتى انسان كه در بسيارى اوقات معصيت خداوند را مىكند برحسب تكوين در مسير اوست و آن گونه كه خداوند خواسته فاعل مختار است و تحت اراده خدا به سير خود ادامه مىدهد .\r\n« وَلَمْ يَعْتَرِضْ دُونَهُ رَيْثُ الْمُبْطِئِ ، وَلا اَنَاةُ الْمُتَلَكِّئِ »\r\n( آفريده اى نبود كه در امرش درنگ و سستى نموده ، و انجام فرمانش را به تأخير اندازد . )\r\n« و لم يعترض دونه ريث المبطئ » ; « رَيْث » به معناى دست به دست ماليدن هنگام انجام كار و كُندى كردن است . « المبطئ » به معناى كُندى كننده است ;\r\n","description":"","footnote":"","page_name":" 514 ","page_number":514},
  {"content":"\r\nيعنى هيچ يك از مخلوقات خداوند در اطاعت و انجام فرمان او كُندى نمىكنند ، مسامحه كارى در كار مخلوق نسبت به خالق از جهت تكوين وجود ندارد ، گرچه انسانها از جهت تشريع نافرمانىِ خدا را مىكنند و مثلاً عبادت نمىكند .\r\n« و لا اناة المتلكّئ » ; « اناة » به معناى تأنّى و تأخير است ، « المتلكّئ » به آدمى گفته مىشود كه بهانه جويى مىكند ; مقصود اين است كه هيچ يك از موجودات جهان هستى در انجام فرمان خداوند تأخير بهانه جويان را ندارند و همگى تكويناً در مسير او هستند .\r\n« فَاَقَامَ مِنَ الاَْشْيَاءِ اَوَدَهَا ، وَنَهَجَ حُدُودَهَا »\r\n( پس اعوجاج اشياء را راست گردانيده ، و حدود آنها را واضح و روشن ساخته است . )\r\n« فأقام من الاشياء اودها » ; « اقام » به معناى به پا داشتن و كامل كردن است ، « اَوَد » به معناى كجى و نابرابرى است ; خداوند اعوجاجهاى اشياء را بر طرف كرده و آنها را مستقيم و كامل آفريده است ، در نظم جهان هستى هيچ اعوجاجى وجود ندارد و هر چيزى به قدر استعداد خود از هستى بهره برده و به جاى خويش نيكوست .\r\n« و نهج حدودها » و خداوند حدّ و حدود موجودات را روشن و واضح قرار داده است . « حدود » جمع « حدّ » و در لغت به معناى منع است ، يعنى تا اينجا هست و بيش از اين نيست ; مقصود اين است كه هر موجودى داراى مكان خاص ، زمان خاص ، وضعيت خاص و برنامه خاصى است ، هر موجودى نظم خاصى دارد و همه اشياء جهان هستى هم در مجموع داراى برنامه خاص است .\r\n« وَلاءَمَ بِقُدْرَتِهِ بَيْنَ مُتَضَادِّهَا ، وَوَصَلَ اَسْبَابَ قَرَائِنِهَا »\r\n( و خداوند با قدرت و توانايى خود ميان اضداد گوناگون را جمع كرده ، و آنها را به هم پيوسته است . )\r\n« لاءَمَ » از مادّه « لاََمَ » و از باب مفاعله است . « و لاءَمَ بقدرته بين متضادّها » و خداوند با قدرت و توانى كه دارد ميان اشياء متضاد را جمع كرده و آنها را با هم\r\n","description":"","footnote":"","page_name":" 515 ","page_number":515},
  {"content":"\r\nهماهنگ كرده است . « و وصل اسباب قرائنها » ; « قرائن » جمع « قرينة » و مقصود از آن نفوس است ، « اسباب » جمع « سبب » به معناى وسيله است ; يعنى آن چيزهايى كه بايد قرين هم باشند خداوند وسيله آن را فراهم مىكند و آنها را قرين و پهلوى هم قرار مىدهد .\r\nگفتيم مقصود از « قرائن » نفوس است ، يعنى موجوداتى كه داراى نفس هستند مانند انسان و حيوان ; خداوند بين جسم و روح آنها را مقرون مىكند . وسيله ارتباط نفوس با اجسام به دست خداست و خداوند اين وسائل را فراهم مىكند . خداوند از تكامل نطفه روح را مىآفريند و خلاصه اين جسم در اثر تكامل استعدادِ پيدا كردنِ قواى مجرّد را مىيابد ، باز همين روح مجرّد در اين بدن تكامل پيدا مىكند تا آنگاه كه بدن را رها مىكند و به عالم ديگر مىرود .\r\nبه هرحال اين طور است كه خداوند « وصل اسباب قرائنها » ارتباط روح را با بدن فراهم مىكند ، ولى اين طور نيست كه روح را به بدن طناب پيچ كرده باشد ، بلكه نحوه ارتباط روح با بدن نحوه ارتباط سيب با درخت است ، سيب محصول خود درخت است ، وقتى سيب برسد اگر آن را نچينند خودبه خود مىافتد ، روح نيز تا زمانى كه از اين بدن بهره مىبرد در اين بدن است و اگر آن را از بدن جدا نكنند خودش بدن را رها مىكند .\r\n« وَفَرَّقَهَا اَجْنَاساً مُخْتَلِفَات فِى الْحُدُودِ وَالاَْقْدارِ وَالْغَرَائِزِ وَالْهَيْئَاتِ »\r\n( و آنها را در حدود و اندازه ها و خويها و صفات مختلف قرار داده است . )\r\nموجودات عالم موجودات مختلف است ، مقصود از « اجناس » در كلام حضرت جنس منطقى نيست كه گفته اند تحت آن انواع متعدد است ; مثل حيوان كه جنس منطقى است و تحت آن انواع مختلفى چون انسان ، بقر ، غنم و . . . وجود دارد ، بلكه مقصود حضرت از آن اجناس لغوى است ; يعنى اشياء مختلف . با وجود اين كه همه موجودات از آب و خاك هستند امّا در عين حال اجناس مختلف هستند ;\r\n","description":"","footnote":"","page_name":" 516 ","page_number":516},
  {"content":"\r\nجمعى انسان ، جمعى گاو و گوسفند و شتر ، و جمعى اشياء ديگر شده اند . فرموده اند : « و فرّقها اجناساً مختلفات » خداوند موجودات را جدا جدا كرده و آنها را اشياء مختلف آفريده است « فى الحدود و الاقدار » داراى حدود و مقدارهاى مختلف و معيّن . « حدود » جمع « حدّ » ، و « اقدار » جمع « قدر » به معناى اندازه است . « و الغرائز و الهيئات » ; « غرائز » جمع « غريزة » به معناى طبيعت است ، « هيئات » جمع « هيئت » به معناى شكل است ; يعنى خداوند موجودات جهان را در طبيعت هاى مختلف و اندازه ها و شكلهاى متفاوت آفريده است ; يك عدّه تندطبع و عدّه اى ملايم ، يك عدّه بلندقد و عدّه اى كوتاه هستند . خلاصه مىخواهد بگويد : خداوند موجودات جهان را مختلف و متفاوت آفريده و ما آنها را از همين جهتِ مختلف بودن مىشناسيم .\r\n« بَدايا خَلاَئِقَ اَحْكَمَ صُنْعَهَا ، وَفَطَرَهَا عَلى مَا اَرَادَ وَابْتَدَعَهَا »\r\n( مخلوقات شگفت آورى كه خلقت آنها را محكم و استوار گردانيد ، و برطبق اراده و خواست خود ايجاد و اختراع نمود . )\r\n« بدايا » جمع « بديّة » و در اصل « بديئة » بوده و به معناى « بديعة » است . « خلائق » جمع « خليقة » و به معناى مخلوقات است . « بدايا خلائق » از باب اضافه صفت به موصوف است ; يعنى مخلوقات بديع . مىفرمايد : « بدايا خلائق احكم صنعها » او خداوندى است كه مخلوقات شگفت آورى را كه صنعتش محكم و متقن است خلق فرموده بدون آن كه از جايى الگوبردارى كرده باشد .\r\n« و فطرها على ما اراد و ابتدعها » ; « فطر » به معناى « خلق » است ، « ابتدعها » يعنى آنها را ابداع و اختراع كرده است ; يعنى اينها را خداوند با اراده خودش بدون الگوبردارى از كارهاى قبلىِ خود و يا كارهاى ديگران خلق فرموده است .\r\nوالسّلام عليكم و رحمة الله و بركاته\r\n","description":"","footnote":"","page_name":" 517 ","page_number":517},
  {"content":"\r\n\r\n","description":"","footnote":"","page_name":" 518 ","page_number":518},
  {"content":"\r\nخطبه 91\r\n( درس 119 )\r\nكيفيّت آفرينش آسمان\r\nسير خورشيد و ماه در مدارهاى خاص و آثار آن\r\nستارگان ثابت و سيّار\r\n","description":"","footnote":"","page_name":" 519 ","page_number":519},
  {"content":"\r\n\r\n","description":"","footnote":"","page_name":" 520 ","page_number":520},
  {"content":"\r\nبسم الله الرحمن الرحيم\r\nو منها فى صفة السّماء :\r\n« وَنَظَمَ بِلا تَعْلِيق رَهَواتِ فُرَجِها ، وَلاحَمَ صُدُوعَ انْفِرَاجِها ، وَوَشَّجَ بَيْنَها وَبَيْنَ اَزْوَاجِهَا ، وَذَلَّلَ لِلْهَابِطِينَ بِاَمْرِهِ وَالصَّاعِدِينَ بِاَعْمَالِ خَلْقِهِ حُزُونَةَ مِعْرَاجِهَا ، نَادَاهَا بَعْدَ اِذْ هِىَ دُخَانٌ ، فَالْتَحَمَتْ عُرَى اَشْراجِهَا ، وَفَتَقَ بَعْدَ الاِْرْتِتَاقِ صَوامِتَ اَبْوَابِهَا ، وَاَقَامَ رَصَداً مِنَ الشُّهُبِ الثَّوَاقِبِ عَلَى نِقَابِهَا ، وَاَمْسَكَهَا مِنْ اَنْ تَمُورَ فِى خَرْقِ الْهَوَاءِ بِاَيْدِهِ ، وَاَمَرَهَا اَنْ تَقِفَ مُسْتَسْلِمَةً لاَِمْرِهِ ، وَجَعَلَ شَمْسَهَا آيَةً مُبْصِرَةً لِنَهارِهَا ، وَقَمَرَهَا آيةً مَمْحُوَّةً مِنْ لَيْلِهَا ، فَاَجْراهُمَا فِى مَنَاقِلِ مَجْرَاهُمَا ، وَقَدَّرَ سَيْرَهُمَا فِى مَدَارِجِ دَرَجِهِمَا ، لُِيمَيِّزَ بَيْنَ اللَّيْلِ وَالنَّهَارِ بِهِمَا ، وَلِيُعْلَمَ عَدَدُ السِّنِينَ وَالْحِسَابُ بِمَقَادِيرِهِمَا ، ثُمَّ عَلَّقَ فِى جَوِّهَا فَلَكَهَا ، وَناطَ بِهَا زِينَتَهَا مِنْ خَفِيَّاتِ دَرارِيِّهَا ، وَمَصَابِيحِ كَوَاكِبِها ، وَرَمَى مُسْتَرِقِى السَّمْعِ بِثَوَاقِبِ شُهُبِهَا ، وَاَجْراهَا عَلى أَذْلالِ تَسْخِيرِها مِنْ ثَبَاتِ ثابِتِها ، وَمَسِيرِ سَائِرِهَا ، وَهُبُوطِها وَصُعُودِهَا ، وَنُحُوسِهَا وَسُعُودِها »\r\nموضوع بحث ما خطبه نود و يكم برحسب رديف عبده و خطبه نودم با رديف فيض الاسلام بود .\r\n« و منها فى صفة السّماء »\r\n( و يك قسمت از اين خطبه در وصف آسمان است . )\r\n","description":"","footnote":"","page_name":" 521 ","page_number":521},
  {"content":"\r\nحضرت اميرالمؤمنين ( عليه السلام ) در اين قسمت از خطبه در تعقيب توصيف قدرت و توانايى خداوند متعال در باب آفرينش موجودات جهان ، چگونگى آفرينش آسمان را كه از مخلوقات شگفت آور جهان هستى است و بر عظمت قدرت او دلالت دارد توضيح داده و فرموده است :\r\nكيفيّت آفرينش آسمان\r\n« وَنَظَمَ بِلا تَعْلِيق رَهَواتِ فُرَجِها »\r\n( و گسيختگى هاى شكافهاى آسمان را بدون آن كه به چيزى آويخته باشد منظّم و برقرار نمود . )\r\n« رَهَوات » جمع « رَهوة » به معناى پست و بلندى است . « فُرَج » جمع « فرجة » و ظاهراً در اين مورد به معناى ذرّاتى است كه در جوّ رها بوده است ; اين ذرّات دسته دسته بوده و خدا آنها را گرد آورده و منظّم كرده است . خدا آن ذرّات رها شده در فضا را جمع كرده و به هم پيوند داده و كرات آسمانى را خلق فرموده است .\r\nدر منهاج البراعة ( 1 ) در معناى لغت « رهو » مىگويد : « و عن النّهاية تفسيرها بالمواضع المنفتحة » ( 2 ) يعنى از نهايه ابن اثير نقل شده كه « رهوات » به جاهاى باز تفسير شده است ; و مىگويد : « و هو مأخوذ من قولهم رها رجليه رهواً ; أى فتح » : « رهوات » از قول عربها كه مىگويند « رها رجليه رهواً » گرفته شده است ، يعنى پاهايش را باز كرد . پس معناى عبارت حضرت بنابر تحليل ابن اثير « باز شده ها » است ; يعنى قسمت هاى بازى كه در آن فرجه ها وجود دارد .\r\n« و نظم بلا تعليق » يعنى بدون اين كه آنها را به جايى معلّق و آويزان كند منظّم\r\n\r\n","description":"","footnote":"\r\n1 - منهاج البراعة ، ج 6 ، ص 346\r\n2 - نهايه ابن اثير ، ج 2 ، ص 285\r\n","page_name":" 522 ","page_number":522},
  {"content":"\r\nكرده است . در قرآن شريف فرموده است : ( خلق السّماوات به غير عمد ترونها ) ( 1 ) خداوند آسمان را بدون پايه اى كه ديده شود خلق فرموده است ; و در آيه ديگر فرموده است : ( اللّه الّذى رفع السّماوات به غير عمد ترونها ) ( 2 ) خداوند آن چنان خدايى است كه آسمان را بدون ستونى كه ديده شود بالا برده است .\r\nحضرت اميرالمؤمنين ( عليه السلام ) از عبارت ( به غير عمد ترونها ) تعبير به « بلا تعليق » فرموده است و مقصود يكى است ; يعنى كرات آسمانى كه در اين فضاى لايتناهى رها شده اند ، بدون آويزان شدن به چيزى و بدون گذاشته شدن روى ستونى كه ديده شود مىباشند ، پايه و ستون آنها ديدنى نيست ; و ممكن است مقصود همان نيروى جاذبه باشد ، اين كرات آسمانى به وسيله قوّه جاذبه در فضا نگه داشته شده و به وسيله همان نيروى جاذبه حركت مىكنند و حركت موزون منظّمى هم دارند .\r\n« وَلاحَمَ صُدُوعَ انْفِرَاجِها »\r\n( و شكافهاى وسيعش را به هم پيوست . )\r\n« صدوع » جمع « صدع » به معناى شكافهاست . « لاحم » به معناى جفت و جور و به هم چسباندن است ; يعنى آن شكافهاى بازى را كه در ذرّات آسمانى وجود داشت به هم چسباند و جفت و جور كرد ، آن گازهاى متفرّق را متحد كرد و از هر انبوه گازى يكى از كرات آسمانى را به وجود آورد .\r\n« وَوَشَّجَ بَيْنَها وَبَيْنَ اَزْوَاجِهَا »\r\n( و ميان آنها و مانندهايشان را ربط داده است . )\r\n« وشّج » به معناى « شبّك » است ; يعنى آنها را به هم چسباند . مىفرمايد : و مرتبط ساخته است اين صدوع و گازهاى متفرّق را با جفتهايشان .\r\n\r\n","description":"","footnote":"\r\n1 - سوره لقمان ، آيه 10\r\n2 - سوره رعد ، آيه 2\r\n","page_name":" 523 ","page_number":523},
  {"content":"\r\nالبتّه در اين كه مقصود از ارتباط زوجها و جفتها چيست اقوال مختلفى است ; ( 1 ) بعضى گفته اند : مقصود تناسبى است كه بين موجودات آسمانى و زمينى وجود داشته و خداوند آنها را با هم مرتبط كرده است ، گرچه ما اين ارتباط را ندانيم ; منجّمين هم اين طور فرض مىكرده اند كه مثلاً وقتى ستاره سهيل فلان حالت را پيدا مىكند ، بر اثر آن ارتباطى كه با زمين دارد يك حادثه اى در زمين رخ مىدهد .\r\nقول ديگر در معناى زوج اين است كه : مثلاً وقتى خدا خواسته خورشيد را خلق كند ، آن ذرّاتى را كه تركيبشان موجب به وجود آمدن خورشيد است با هم ارتباط داده ; وقتى هم خواسته ماه را خلق كند ، آن ذرّاتى را كه تركيبشان موجب به وجود آمدن ماه مىشده با هم ارتباط داده و ماه را خلق كرده ; و همين طور ساير اجرام و كرات آسمانى به همين ترتيب خلق شده اند .\r\nقول سوّم اين است كه گفته اند : مقصود از ازواج « نفوس » است ; اينها چون به نفوس فلكى قائل بوده اند ، كلمه « ازواجها » در كلام حضرت امير ( عليه السلام ) را هم به همان نفوس فلكى تعبير و تفسير كرده اند . در كتاب مهاباد كه قديمى ترين كتاب زرتشتى هاست آمده : خداوند نُه سپهر خلق فرموده و هر سپهرى داراى خِرد و روانى است ; يعنى هر فلكى داراى عقل و جان است .\r\nقول چهارم اين است كه : اگر شما معتقد به نفوس فلكى هم نشويد امّا ملائكة اللّهى در عالم بالا هستند كه تدبير امور مىكنند .\r\nبه هرحال معناى كلام حضرت كه فرموده : « و وشّج بينها و بين ازواجها » اين است كه خداوند بين آن موجودات آسمانى و بين آن چيزهايى كه با آنها جفت و جور در مىآمد ارتباط برقرار كرده و آنها را به هم مربوط فرموده است .\r\n\r\n","description":"","footnote":"\r\n1 - رجوع شود به منهاج البراعة ، ج 6 ، ص 348 ; و ج 2 ، ص 3 به بعد\r\n","page_name":" 524 ","page_number":524},
  {"content":"\r\n« وَذَلَّلَ لِلْهَابِطِينَ بِاَمْرِهِ وَالصَّاعِدِينَ بِاَعْمَالِ خَلْقِهِ حُزُونَةَ مِعْرَاجِهَا »\r\n( و براى فرود آيندگان با فرمان او و بالا روندگانى كه رفتار بندگان او را ضبط كرده و بالا مىبرند ، دشوارى آن را آسان نموده است . )\r\n« ذَلَّلَ » از مادّه « ذلول » به معناى رام است . « هابطين » اسم فاعل از « هبوط » به معناى فرود آمدن است ، و مقصود از آن جبرئيل و ساير ملائكه مىباشد . « امر » به معناى فرمان و دستور خداست كه به وسيله جبرئيل نازل مىشد . « صاعدين » اسم فاعل از « صعود » به معناى بالا رونده است كه با توجه به « بأعمال خلقه » به معناى بالا برندگان است . « حُزُونة » به معناى سختى است . « معراج » اسم آلت به معناى نردبان و وسيله بالا رفتن است .\r\nحضرت امير ( عليه السلام ) در اين جمله فرموده اند : خداوند رام و آسان فرموده است براى فرود آورندگان اوامر و دستورات او و بالا برندگان اعمال بندگان خود سختى هاى پيمودن نردبان را ; مقصود اين است كه خداوند آشفتگى هاى بين زمين و آسمان را برداشته و فضا را به گونه اى منظّم فرموده تا جبرئيل كه مأمور نزول اوامر الهى است بتواند اوامر او را بر رسول خدا ( صلى الله عليه وآله و سلم ) نازل كند ، و ملائكه اى كه موكّل بالا بردن اعمال بندگان هستند بتوانند اعمال بندگان را بالا ببرند . پس خدا آسمانها را طورى آفريده كه ملائكة اللّه بتوانند رفت و آمد كنند . در ضمن ظاهر فرمايش حضرت اين است كه « سماء » غير از آن افلاك نُه گانه اى است كه در هيئت بطلميوس مىگفته اند .\r\n« نَادَاهَا بَعْدَ اِذْ هِىَ دُخَانٌ ، فَالْتَحَمَتْ عُرَى اَشْراجِهَا »\r\n( و چون آسمان دود و بخار بود فرمان داد تا قطعات آن كه با هم فاصله داشتند به هم پيوسته و گرد آمدند . )\r\nجمله « ناداها . . . » بيان براى « و نظم بلاتعليق » است ; يعنى اگر بگويند چطور خداوند اين آسمان را « بلاتعليق » نظم داده است ؟ جوابش اين است كه اين آسمان\r\n","description":"","footnote":"","page_name":" 525 ","page_number":525},
  {"content":"\r\nگاز و بخار بود ، خداوند اين گاز و بخارها را به هم نزديك كرد و آنها را به هم پيوست تا اين كه آسمان درست شد .\r\n« ناداها » به معناى « ندا كرد » است كه البته اين ندا كردن ، ندا كردنِ تكوينى است نه اين كه خيال شود خداوند آن گازها را مورد خطاب قرار داده است . در قرآن شريف فرموده است : ( ثم استوى الى السّماء و هى دخان فقال لها و للارض ائتيا طوعاً او كرهاً قالتا اتينا طائعين ) ( 1 ) پس از آن كه خداوند زمين را خلق فرمود متوجّه آسمان شد در حالتى كه آسمان مقدارى دود بود ، پس به آن ( آسمان ) و زمين گفت : با شوق و رغبت يا با جبر و اكراه فرمان خدا را اطاعت كنيد ، جواب دادند : از روى شوق و رغبت فرمانبردار حقّ هستيم . ظاهر آيه اين است كه يك گفتگوى لفظى بين خدا و زمين و آسمان صورت گرفته ، در صورتى كه چنين نيست بلكه اين گفتگوى تكوينى است .\r\n« ناداها بعد اذ هى دخان » آن را صدا زد و به آن دستور داد در صورتى كه آن دودى بيش نبود « فالتحمت » پس آن دودها را با هم جفت و جور كرد و نظم داد « عرى اشراجها » در حالى كه دريدگى آنها را به هم پيوست . عبارت « عرى اشراجها » يك تشبيه است ; « عرى » جمع « عروة » به معناى دستگيره ; و « اشراج » جمع « شَرَج » به معناى دريدگى است ، وقتى زيپ ساك باز باشد اگر دسته هاى آن را رها كنيم آن دريدگى درب ساك باز مىشود ، ولى اگر دسته هاى آن را بگيريم آن دريدگى جمع مىشود و دو لبه درب ساك به هم پيوسته مىشوند ; « عرى » در اينجا به معناى دو دسته ساك است ; متفرّق بودن گازها به درب ساك تشبيه شده است . مىخواهد بگويد : همان گونه كه وقتى دو دسته ساك را مىگيريم دريدگىِ آن به هم مىآيد ، خداوند هم دريدگى هاى بخارها و دودها را به هم پيوسته است .\r\n\r\n","description":"","footnote":"\r\n1 - سوره فصّلت ، آيه 11\r\n","page_name":" 526 ","page_number":526},
  {"content":"\r\n« وَفَتَقَ بَعْدَ الاِْرْتِتَاقِ صَوامِتَ اَبْوَابِهَا »\r\n( و پس از به هم چسبيدگى درهاى بسته را شكافت و از يكديگر جدا نمود . )\r\n« فَتَقَ » از « فَتْق » به معناى شكاف است ، « ارتتاق » به معناى چسبيدن است ; يعنى بعد از آن كه شكافهاى آسمان به هم آمده و به هم چسبيده بودند ، درهاى بسته را شكافت و جدا نمود . « صوامت » جمع « صامت » به معناى ساكت و بدون صداست ، « صوامت ابوابها » از باب اضافه صفت به موصوف است و در اصل « ابوابها الصّوامت » بوده ; يعنى و بعد از آن كه شكافهاى آسمان به هم چسبيده بود و به يكديگر متصل بودند خداوند درهاى بى صدا را گشود و آنها را از يكديگر جدا نمود . و محتمل است مقصود از اين جمله باز شدن آسمان به باريدن و باز شدن زمين به روياندن گياهان باشد .\r\nو شايد گشودن درها كنايه از باز شدن راه است كه ملائكة اللّه رفت و آمد كنند ، و از برخى آيات و روايات استفاده مىشود وقتى اين درها گشوده شد شياطين و اجنّه سوء استفاده كرده بالا مىرفتند و از اخبار سماوى استفاده مىكردند ، بعد براى اين كه از رفتن آنها به عالم بالا جلوگيرى شود ، تير شهاب رها مىشود تا آنها طرد شوند ; ( 1 ) و لذا مىفرمايد :\r\n« وَاَقَامَ رَصَداً مِنَ الشُّهُبِ الثَّوَاقِبِ عَلَى نِقَابِهَا »\r\n( و بر شكافها و راههاى آسمانها نگهبانانى از شهابهاى تيزرو گماشت . )\r\n« رصد » به معناى كسانى است كه در كمينگاه مىايستند ، و « شهب » جمع « شهاب » ، و « ثواقب » جمع « ثاقبة » به معناى سوراخ كننده و نورانى ، و « نقاب » جمع « نقب » به معناى شكاف است . « اقام رصداً » يعنى خداوند به پا داشته است كسانى را كه در كمينگاهها ايستاده اند « من الشّهب الثّواقب » از شهابهايى كه سوراخ كننده\r\n\r\n","description":"","footnote":"\r\n1 - تفسير نور الثقلين ، ج 5 ، ص 436 و 437\r\n","page_name":" 527 ","page_number":527},
  {"content":"\r\nفضا هستند . « مِن » در « من الشّهب الثّواقب » براى بيان « رصداً » است ; يعنى آن رصدهايى را كه خداوند برپا داشته ، عبارت از تيرهاى شهابى هستند كه فضا را سوراخ كرده و شياطين را طرد مىكنند .\r\n« وَاَمْسَكَهَا مِنْ اَنْ تَمُورَ فِى خَرْقِ الْهَوَاءِ بِاَيْدِهِ »\r\n( و به قدرت و توانايى خود آنها را از اضطراب و به هم خوردگى نگه داشت . )\r\n« تمور » از مادّه « مَور » به معناى جنبيدن و جابجا شدن است . « خرق الهواء » به معناى پارگى فضا و جوّ است . « أيد » به معناى قوّه و قدرت است . يعنى خداوند با قدرت خود آسمانها را از اين كه در آن پارگى هوا بجنبند و جابجا شوند حفظ كرده است .\r\nمقصود از عبارت « فى خرق الهواء » كه در كلام حضرت به كار رفته فضاى خالى است ، و گرنه آتمسفر هوا در همه جا نيست ; يك اصطلاح هوا همان ازت و اكسيژن است كه ما هنگام تنفّس استنشاق مىكنيم و اين نحو هوا همه جا نيست ، و يك اصطلاح ديگرِ هوا فضاى خالى است كه خورشيد و ماه و ستاره ها در همان فضاى خالى رها شده اند . مقصود حضرت از « امسكها من ان تمور فى خرق الهواء بأيده » همين است كه خداوند با قدرت خود اين كرات را در پارگىِ فضاىِ خالى رها كرده و آنها را نگه داشته است .\r\n« وَاَمَرَهَا اَنْ تَقِفَ مُسْتَسْلِمَةً لاَِمْرِهِ »\r\n( و فرمان داد كه در جاى خود توقّف نموده و تسليم امر و اراده او باشند . )\r\nخداوند به ماه و خورشيد و ستارگان دستور تكوينى داده كه هر كدام سر جاى خود بايستند و در برابر فرمان او تسليم باشند . البتّه مقصود از « توقّف » اين نيست كه ميخكوب شوند و هيچ حركتى نداشته باشند ; زمين يكى از همين كراتى است كه در فضاى خالى رها شده و به آن دستور توقّف داده شده است ، اگر زمين ، ماه و يا خورشيد بخواهند آن توقّفِ به معناى ميخكوب شدن را داشته باشند ، در نظم\r\n","description":"","footnote":"","page_name":" 528 ","page_number":528},
  {"content":"\r\nجهان اختلال پيش مىآيد و شب و روز ، هفته و ماه و سال ، چهار فصل و . . . از بين مىروند . پس مقصود از اين كه خداوند به آنها دستور توقّف داده اين است كه براى هر كدام مدار حركتى را تعيين كرده و هر يك را در همان مدار قرار داده است و حركت آن را در مدار خود تنظيم فرموده است .\r\nهرچند بر حسب فرضيه جديد زمين دور خورشيد مىچرخد ، ولى خود خورشيد و ساير سيّارات نيز داراى يك نحو حركت مىباشند . در قرآن كريم مىخوانيم : ( و الشّمس تجرى لمستقرّ لها ) ( 1 ) و خورشيد جريان دارد به طرف قرارگاه خود . ظاهراً مىگويند خورشيد به طرف ستاره « هيركول » حركت مىكند .\r\nسير خورشيد و ماه در مدارهاى خاص و آثار آن\r\n« وَجَعَلَ شَمْسَهَا آيَةً مُبْصِرَةً لِنَهارِهَا ، وَقَمَرَهَا آيةً مَمْحُوَّةً مِنْ لَيْلِهَا »\r\n( او خورشيد آسمان را نشانه روشنى بخش روز ، و ماه را نشانه نور تيره شب قرار داد . )\r\n« مبصرة » از مادّه « ابصار » به معناى روشن كننده است ، خورشيد وسيله اِبصار و بينايى مردم در روز است . « ممحوّة » از مادّه « محو » و به معناى چيزى است كه از خودش نور ندارد ، ماه از خود نور ندارد و بايد در برابر خورشيد قرار گيرد تا نور بدهد ، پس ماه هم علامت شب است . خداوند خورشيد را علامت روز ، و ماهِ تاريك را علامت شب قرار داده است .\r\nمعناى اين جملاتِ حضرت همين است كه بالاخره خداوند شب و روز را خلق فرموده ، امّا همين معنا را در قالب الفاظ و كلماتى بيان فرموده كه ابن ابى الحديدِ سنّى را به تحيّر واداشته و مىگويد : اگر همه فصيح هاى عرب جمع شوند نمىتوانند به اين زيبايى كه حضرت امير ( عليه السلام ) سخن گفته سخن بگويند .\r\n\r\n","description":"","footnote":"\r\n1 - سوره يس ، آيه 38\r\n","page_name":" 529 ","page_number":529},
  {"content":"\r\nدر بين صحابه رسول خدا ( صلى الله عليه وآله و سلم ) كسى نيست كه قدرت داشته باشد مانند على ( عليه السلام ) از زمين و آسمان و ملائكه آن هم با اين فصاحت و بلاغت سخن بگويد . ( 1 )\r\n« فَاَجْراهُمَا فِى مَنَاقِلِ مَجْرَاهُمَا »\r\n( پس آنها را در راههايى كه مسيرشان است روانه ساخت . )\r\n« مناقل » جمع « منقل » اسم مكان به معناى محلّ هاى انتقال است ; يعنى خداوند خورشيد و ماه را در محلّ هاى جريانشان به جريان و حركت درآورده است . از اين جمله حضرت استفاده مىشود كه خورشيد هم داراى حركت است ; حركت ماه براى همه مردم مسلّم و ظاهر است ، وجود شب و روز و چهار فصل سال هم براى همگان ثابت شده كه بر اثر حركت وضعى و انتقالى زمين به دور خود و خورشيد است ، و حركت خورشيد را هم از اين كلام حضرت استفاده مىكنيم .\r\nبنابراين براى هر يك از زمين و ماه و خورشيد حركت و مسير حركتى است ، و خداوند هر كدام از آنها را در مسير خود قرار داده است .\r\n« وَقَدَّرَ سَيْرَهُمَا فِى مَدَارِجِ دَرَجِهِمَا لُِيمَيِّزَ بَيْنَ اللَّيْلِ وَالنَّهَارِ بِهِمَا »\r\n( و حركت ماه و خورشيد را در راههايى كه بايد سير كنند تعيين فرمود تا به سبب سير آنها شب و روز ممتاز شوند . )\r\n« قدّر » از مادّه « تقدير » و به معناى معيّن كردن و اندازه گيرى كردن آمده است . « مدارج » جمع « مدرجة » اسم مكان و به معناى محلّ و مكان بالا رفتن است ، « دَرَج » به معناى حركت است ، « دَرَج السّبيل » يعنى راه افتاد و حركت كرد . معناى كلام حضرت اين است كه : خداوند متعال سير و حركت خورشيد و ماه را در محلّ هاى حركت و سير آنها تعيين فرموده تا به وسيله اين اندازه گيرى شب و روز را از يكديگر جدا نمايد .\r\n\r\n","description":"","footnote":"\r\n1 - رجوع شود به شرح ابن ابى الحديد ، ج 6 ، ص 425 و 452\r\n","page_name":" 530 ","page_number":530},
  {"content":"\r\n« وَلِيُعْلَمَ عَدَدُ السِّنِينَ وَالْحِسَابُ بِمَقَادِيرِهِمَا »\r\n( و عدد و شماره سالها و حساب كارها از روى حركت خورشيد و ماه دانسته شود . )\r\nدر گذشته هيئت بطلميوسى حاكم بود ، در هيئت بطلميوس معتقد بودند كه حركت روزانه مربوط به فلك الافلاك است ; يعنى در حقيقت فلك نهم كه در نظر آنها عرش ناميده مىشد ، همه افلاك را در شكم خود جاى داده و در يك بيست و چهار ساعت با افلاك درون خود يك دور از مشرق به مغرب به دور زمين مىچرخد . درست مانند يك پياز كه آن پوست رويين بچرخد و پوسته هاى ديگر را كه در دل جاى داده بچرخاند . آنها زمين را مانند بچّه پياز در وسط و ثابت مىدانستند و مىگفتند علاوه بر حركت روزانه افلاك به دور زمين سالى يك بار خورشيد و ماهى يك بار ماه از طرف مغرب به طرف مشرق حركت مىكنند . حالا اين فرضيه را باطل مىدانند و مىگويند : زمين در هر شبانه روز يك دور دور خود مىچرخد و از آن شب و روز پديد مىآيد ، و در هر سال يك دور دور خورشيد حركت انتقالى دارد و از آن فصل هاى چهارگانه پديد مىآيد . و محتمل است مقصود حضرت از سير خورشيد در اينجا نفس تغيّر اوضاع آن نسبت به زمين باشد . و العلم عند الله . آنچه اينجا در كلام حضرت ذكر شده اين است كه : « ليعلم عدد السّنين و الحساب بمقاديرهما » به وسيله حركت و سير ماه و خورشيد است كه شب و روز درست مىشود و بر اثر همين حركت است كه عدد سالها و حساب كارها دانسته مىشود .\r\nدر قرآن شريف آمده است : ( و جعلنا اللّيل و النّهار آيتين فمحونا آية اللّيل و جعلنا آية النّهار مبصرة لتبتغوا فضلاً من ربّكم و لتعلموا عدد السّنين و الحساب ) ( 1 ) ما شب و روز را دو نشانه براى قدرت خود قرار داديم ، پس آيت شب را محو\r\n\r\n","description":"","footnote":"\r\n1 - سوره اسراء ، آيه 12\r\n","page_name":" 531 ","page_number":531},
  {"content":"\r\nو نابود كرديم و آيت روز را روشن و جلوه گر ساختيم تا شما در روز از فضل خدا طلب نموده و حساب كارها و شمار سالها را بدانيد ; حضرت امير ( عليه السلام ) فرموده اند : « ليميز بين اللّيل و النّهار بهما » تا اين كه به وسيله سير خورشيد و ماه بين شب و روز تميز داده شده « و ليعلم عدد السّنين و الحساب بمقاديرهما » و تا به مقدار و اندازه حركت آنها عدد و شماره سالها و حساب كارها دانسته شود .\r\nگردش زمين چهار فصل سال را به وجود مىآورد ، سبزى گياهان با نور خورشيد است و اين با گردش زمين به دور خود و به دور خورشيد متحقّق مىگردد . جزر و مدّ درياها به وسيله ماه صورت مىگيرد كه آن هم به وسيله حركت ماه و موقعيّت آن با زمين است . خلاصه حركت خورشيد و ماه و زمين را به گونه اى قرار داده تا امور روزمرّه ساكنان زمين بچرخد ; ماه‌هاى دوازده گانه اى كه مردم اعمال و رفتار خود را بر آن تنظيم مىكنند ; وقت حج و روزه و بسيارى از فضيلت ها را كه مىشناسند بر اثر همين حركت ماه است .\r\nستارگان ثابت و سيّار\r\n« ثُمَّ عَلَّقَ فِى جَوِّهَا فَلَكَهَا ، وَناطَ بِهَا زِينَتَهَا مِنْ خَفِيَّاتِ دَرارِيِّهَا ، وَمَصَابِيحِ كَوَاكِبِها »\r\n( سپس در فضاى آسمان فلك را معلّق نگه داشت ، و ستاره هايى را كه مانند درّ سفيدِ پنهان است و ستاره هايى را كه مانند چراغهاى روشن است مايه زينت و آرايش آسمان قرار داد . )\r\n« علّق » به معناى رها كردن و معلّق نگه داشتن است . مقصود از « جوّها » همين فضاى لايتناهايى است كه به آن آسمان گفته مىشود . مقصود از « فلكها » آن مدارهايى است كه خورشيد و ماه و زمين و ساير ستاره ها در آن حركت مىكنند ; « ثمّ علّق فى جوّها فلكها » پس خداوند مدار اين ماه و خورشيد و ستارگان را در اين فضاى بى پايان رها و معلّق نگاه داشته است .\r\n« و ناط بها زينتها » ; « ناط » به معناى وابسته كردن است ; حضرت مىفرمايد :\r\n","description":"","footnote":"","page_name":" 532 ","page_number":532},
  {"content":"\r\nو وابسته و آويزان كرده است در آسمان زينتهاى آن را « من خفيّات دراريّها » كه عبارتند از دُرّهاى مخفى . « خفيّات » جمع « خفيّة » به معناى مخفى است . « درارىّ » جمع « دُرّىّ » به معناى خيلى نورانى است . « خفيّات دراريّها » از باب اضافه صفت به موصوف و در واقع يك تشبيه است . « و مصابيح كواكبها » ، « مصابيح » جمع « مصباح » به معناى چراغ ، و « كواكب » جمع « كوكب » به معناى ستاره است ; و اين دو عبارت بيان است براى « زينتها » ; مىفرمايد : و قرار داده در آسمان زينتهاى آن را ، كه اين زينتها ستارگانِ درخشانِ مخفى و چراغهاى درخشان هستند . در اين جمله بيان فرموده كه بعضى ستاره ها خيلى مخفى و بعضى ديگر مانند چراغ خيلى نورانى هستند .\r\n« وَرَمَى مُسْتَرِقِى السَّمْعِ بِثَوَاقِبِ شُهُبِهَا »\r\n( و شياطينى را كه دزدانه گوش مىدهند با شهابهاى ثاقب تيرباران نمود . )\r\nدر قرآن شريف در مورد طرد شياطين از رفتن به عالم بالا فرموده است : ( و لقد زيّنّا السّماء الدّنيا بمصابيح و جعلناها رجوماً للشّياطين ) ( 1 ) ما آسمان پايين تر را با چراغها ( ستارگان ) زينت كرديم و همان ستارگان را شهابى براى راندن شياطين قرار داديم .\r\nاز برخى روايات استفاده مىشود كه در گذشته كاهنان با شياطين ارتباط داشتند و اخبار غيبى را از شياطين مىگرفتند ، شياطين هم براى اين كه بتوانند اخبار غيبى را به كاهنان بدهند به عوالم بالا مىرفتند و از ملائكة اللّه استراق سمع مىكردند ، تا اين كه مشيّت خداوند بر اين شد كه آنها به وسيله تير شهاب رانده شوند و از محيط ملائكه دور گردند ; ولى اين كه با چه كيفيتى بوده نمىدانيم ، در اينجا هم حضرت به همين اندازه فرموده اند كه « و رمى مسترقى السّمع بثواقب شهبها »\r\n\r\n","description":"","footnote":"\r\n1 - سوره ملك ، آيه 5\r\n","page_name":" 533 ","page_number":533},
  {"content":"\r\nاستراق سمع كنندگان به وسيله تيرهاى شهاب رانده شدند . ( 1 )\r\n« استراق » از مادّه « سَرَقَ » به معناى سرقت است ; شياطينى بودند كه مخفيانه به حريم ملائكة اللّه نفوذ مىكردند و شنيدنى ها را سرقت مىكردند ، خبرها را مىدزديدند و مطالب محرمانه را براى كاهنان مىآوردند ، خداوند آنها را با تيرهايى كه فضا را سوراخ مىكرد مورد هدف قرار داده و از ورود به حريم ملائكة اللّه دور فرموده است .\r\n« وَاَجْراهَا عَلى أَذْلالِ تَسْخِيرِها »\r\n( و جارى ساخت ستارگان را بر مجراى تسخير و مقهوريّت آنها . )\r\nضمير « ها » در « اجراها » به آسمان برمى گردد ; و در حقيقت آسمانها عبارت از خورشيد ، ماه و همه ستارگان هستند ; از اجرام آسمانى تعبير به آسمان شده است . « أذلال » جمع « ذِلّ » به معناى راه صاف است . خلاصه كلام حضرت در اين جمله اين است كه خداوند اجرام آسمانى را در مسير آنها به نحو آرامى به حركت درآورده و همه آنها در تسخير حقّ اند و از فرمان او تخلّف و نافرمانى نمىكنند .\r\n« مِنْ ثَبِاتِ ثَابِتِها ، وَمَسِيرِ سَائِرِهَا ، وَهُبُوطِها وَصُعُودِهَا ، وَنُحُوسِهَا وَسُعُودِها »\r\n( از ستارگانى كه ثابت بوده و آنهايى كه همواره در حركت هستند ، و هبوط و صعود و نحوس و سعود آنها را مسخّر و برقرار فرموده است . )\r\n« مِن » در عبارت « من ثبات ثابتها » بيانيّه است براى جمله قبل ; يعنى مسخّر كردن به اين است كه ستارگان ثابت و بدون حركت « و مسير سائرها » و راه و مدار ستارگان متحرّك همه تحت اختيار و قدرت حق است ; هم آن ستاره اى كه ثابت است و هم آن كه متحرّك است ، همه تحت اختيار قدرت خداوند اداره مىشوند .\r\n\r\n","description":"","footnote":"\r\n1 - تفسير نور الثقلين ، ج 5 ، ص 437 ، در تفسير سوره جن ; منهاج البراعة ، ج 6 ، ص 352 ; همچنين الميزان ، ج 17 ، ص 124 بحثى درباره « شهب » دارد .\r\n","page_name":" 534 ","page_number":534},
  {"content":"\r\n« و هبوطها و صعودها » ، اين دو كلمه هم عطف بر « ثبات ثابتها » هستند و در اصل « و من هبوطها و صعودها » بوده است . اينها از اوصاف آسمان است و مقصود حضرت امير ( عليه السلام ) اوج و حضيضِ ستارگان مىباشد . براى مثال همان گونه كه زمين داراى پستى و بلندى ( اوج و حضيض ) است ، آسمان و مسير ستارگانِ متحرّك هم داراى پستى و بلندى است ; وقتى ستاره اى در مسير خود به حضيض ( گودى و پستى ) برسد ، فاصله اش با ستاره ثابت ديگرى كه نزديك آن است بيشتر مىشود ; و وقتى به اوج ( بلندى ) برسد ، فاصله اش با همان ستاره كمتر مىشود ; براى توضيح بيشتر ، حركت زمين به دور خورشيد در مدارى كه براى آن تعيين شده به اين نحو است كه وقتى زمين در گردش انتقالى خود به نقطه حضيض كه در تعبير حضرت « هبوط » است مىرسد فاصله اش با خورشيد زياد مىشود ، و وقتى به نقطه اوج كه در تعبير آن حضرت « صعود » است مىرسد فاصله اش با خورشيد كم مىشود .\r\nبنابراين از كلام حضرت امير ( عليه السلام ) استفاده مىشود : هر يك از ستارگان سيّار و متحرّك داراى مدارى است كه اين مدار داراى اوج و حضيض است و اين ستارگان در هر حال ( چه در اوج يا حضيض ) تحت قدرت خداوند هستند .\r\n« و نحوسها و سعودها » ; « نحوس » از « نحوست » به معناى همان نحسى است كه در اصطلاحات فارسى است . « سعود » از « سعادت » و در مقابل « نحوست » است . از اين كلام حضرت معلوم مىشود كه ستارگان نحوست و سعادت هم دارند ; مثلاً وقتى فلان ستاره به زمين نزديك شود جنگ مىشود ، يا زلزله مىآيد ، يا خشكسالى مىشود ، و يا جنگ و ستيزها پايان مىيابد ، بارندگى زياد مىشود و فراوانى و خير و بركت به ارمغان مىآورد . از اين عبارت استفاده مىشود كه ستارگان و حركات آنها يك نحو تأثير در پديده هاى زمينى دارند .\r\nوالسّلام عليكم و رحمة الله و بركاته\r\n","description":"","footnote":"","page_name":" 535 ","page_number":535},
  {"content":"\r\n\r\n","description":"","footnote":"","page_name":" 536 ","page_number":536},
  {"content":"\r\nخطبه 91\r\n( درس 120 )\r\nفصاحت ، بلاغت و اعلميّت على ( عليه السلام ) در كلام ابن ابى الحديد\r\nعلّت خلقت شگفت آور ملائكه\r\nعوالم پنجگانه هستى\r\nاقامتگاه ملائكه تسبيح كننده\r\nاصناف ملائكه\r\n","description":"","footnote":"","page_name":" 537 ","page_number":537},
  {"content":"\r\n\r\n","description":"","footnote":"","page_name":" 538 ","page_number":538},
  {"content":"\r\nبسم الله الرحمن الرحيم\r\nو منها فى صفة الملائكة :\r\n« ثُمَّ خَلَقَ سُبْحَانَهُ لاِِسْكانِ سَماواتِهِ ، وَعِمارَةِ الصَّفِيحِ الاَْعْلَى مِنْ مَلَكُوتِهِ خَلْقاً بَدِيعاً مِنْ مَلائِكَتِهِ ، مَلاَ بِهِمْ فُرُوجَ فِجاجِها ، وَحَشا بِهِمْ فُتُوقَ اَجْوَائِهَا ، وَبَيْنَ فَجَوَاتِ تِلْكَ الْفُرُوجِ زَجَلُ المُسَبِّحِينَ مِنْهُمْ فِى حَظَائِرِ الْقُدْسِ ، وَسُتُراتِ الْحُجُبِ ، وَسُرادِقَاتِ الَْمجْدِ ، وَوَرَاءَ ذَلِكَ الرَّجِيجِ الَّذِى تَسْتَكُّ مِنْهُ الاَْسْماعُ ، سُبُحاتُ نُور تَرْدَعُ الاَْبْصَارَ عَنْ بُلُوغِهَا ، فَتَقِفُ خاسِئَةً عَلى حُدُودِهَا ، اَنْشَأَهُمْ عَلى صُوَر مُخْتَلِفات ، وَأَقْدَار مُتَفَاوِتات ، أُولى اَجْنِحَة تُسَبِّحُ جَلالَ عِزَّتِهِ »\r\nموضوع بحث درسهايى از نهج البلاغه ، خطبه نود و يكم بود كه قسمت هايى از آن را خوانديم . در درسهاى قبل گفتيم علّت نامگذارى اين خطبه به خطبه اشباح اين است كه « اشباح » جمع « شبح » و معمولاً به جسمهاى مثالى گفته مىشود ; جسم مثالى به آن جسمى مىگويند كه نه با اين چشم مادّى ديده مىشود و نه روح مجرّد است ، بنابراين ملائكه چون نه روح مجرّد هستند و نه با اين چشمها ديده مىشوند به آنها نيز اشباح گفته مىشود ، حال چون قسمت عمده اين خطبه پيرامون ملائكه بوده نام آن را خطبه اشباح گذاشته اند .\r\nكلام حضرت ( عليه السلام ) در آن قسمت آخرى كه خوانديم پيرامون خلقت آسمان بود ،\r\n","description":"","footnote":"","page_name":" 539 ","page_number":539},
  {"content":"\r\nولى در اين قسمت درباره توصيف ملائكه است . مرحوم سيّد رضىّ اين قسمت از خطبه را با جمله « و منها فى صفة الملائكة » از قسمت هاى ديگر آن جدا كرده است ; يعنى اين قسمت مشتمل بر توصيف ملائكه است .\r\nفصاحت ، بلاغت و اعلميّت على ( عليه السلام ) در كلام ابن ابى الحديد\r\nپيش از شروع در شرح كلمات حضرت اميرالمؤمنين ( عليه السلام ) در توصيف ملائكه ، لازم مىدانم مطالبى را كه ابن ابى الحديد در مورد عظمت حضرت امير ( عليه السلام ) در اين قسمت از كتاب خود گفته است بازگو كنم . ابن ابى الحديد كه يك عالم سنّى است در شرح اين قسمت از خطبه ، سخن عجيبى نسبت به حضرت اميرالمؤمنين ( عليه السلام ) دارد ، او مىگويد :\r\n« هذا موضع المثل ( اذا جاء نهراللّه بطل نَهر مَعْقِل ) » وقتى كلام ربّانى و سخنان قدسى حضرت امير ( عليه السلام ) باشد ، جاى اين ضرب المثل است كه بگوييم : « اذا جاء نهراللّه بطل نهر مَعقِل » يعنى وقتى نهر خداوند جارى شد نهر مَعْقِل باطل شد .\r\nمورد اين ضرب المثل اين است كه چون مردم بصره از بى آبى در مضيقه و فشار بودند ، عمر به استاندار خود ابوموساى اشعرى دستور داد : معقل را مأموريت ده تا نهرى را به بصره جارى نمايد ، ابوموسى چنين دستورى داد و معقل هم رودخانه يا نهرى را از شطّ جدا كرد و به بصره آورد . اين كار در آن موقعيّت كار مهمى بود و اين نهر به معقل منسوب شد ، بعد اين يك ضرب المثل شد و مردم مىگفتند : اگر رودخانه خدا بيايد رودخانه معقل چيزى نيست . ابن ابى الحديد هم در مقابل فصاحت و بلاغت حضرت امير ( عليه السلام ) اين ضرب المثل را آورده است . مقصود او از آوردن اين ضرب المثل اين است كه وقتى فصاحت و بلاغت حضرت امير ( عليه السلام ) باشد ، فصاحت و بلاغت ديگران در مقابل آن چيزى نيست .\r\nبعد مىگويد : « اذا جاء هذا الكلام الرّبانى و اللّفظ القدسى بطلت فصاحة العرب »\r\n","description":"","footnote":"","page_name":" 540 ","page_number":540},
  {"content":"\r\nوقتى كه اين سخن خدايى و آن الفاظ قدسى و مقدّس از حضرت امير ( عليه السلام ) صادر مىشود فصاحت ديگران را باطل مىكند ، « و كانت نسبة الفصيح من كلامها اليه نسبة التّراب الى النُّضار الخالص » و مقايسه كلام فصيح عرب با كلام حضرت مانند مقايسه خاك با طلاى خالص است .\r\n« و لو فرضنا ان العرب تقدر على الالفاظ الفصيحة المناسبة او المقاربة لهذه الالفاظ ، فمن اين لهم المادّة الّتى عبّرت هذه الالفاظ عنها ؟ » و بر فرض محال كه عرب قدرت آوردن الفاظ فصيح و يا نزديك به فصيح را داشته باشد ، موادّ اصلى را كه بتواند از آنها با اين الفاظ تعبير كند از كجا مىآورد ؟ « و من اين تعرف الجاهلية بل الصحابة المعاصرون لرسول اللّه ( صلى الله عليه وآله و سلم ) هذه المعانى الغامضة السّمائية ليتهيّأ لها التّعبير عنها ؟ » و اصلاً اعراب جاهليّت و حتّى صحابه همراه با رسول خدا ( صلى الله عليه وآله و سلم ) از كجا اين معانى سنگين و مشكل آسمانى را مىشناختند تا بخواهند از آن معانى تعبير به اين الفاظ فصيح كنند ؟\r\nدر حقيقت ابن ابى الحديد همه حتى صحابه رسول خدا ( صلى الله عليه وآله و سلم ) را تخطئه كرده و مىخواهد بگويد اصلاً اين معانى را كه حضرت امير ( عليه السلام ) در قالب آن الفاظ ريخته است آنها نمىدانستند ; ابتدا مىگويد عربها اين چيزها و اين خبرهاى آسمانى را نمىدانستند ، و بعد پا را فراتر گذاشته و مىگويد حتّى صحابه رسول خدا ( صلى الله عليه وآله و سلم ) هم كه به آن حضرت نزديك بودند اين اخبار آسمانى را نمىدانستند تا بخواهند آنها را در قالب الفاظ فصيح و حتّى غير فصيح بريزند . ابن ابى الحديد مىگويد : آنها چيزى نمىدانستند و كسى كه چيزى نمىداند سخنى هم نمىتواند بگويد ; براى اين كه حرف زدن فرع دانستن است ; و لذا مطلب خود را چنين ادامه مىدهد كه :\r\n« امّا الجاهلية فانّهم انّما كانت تظهر فصاحتهم فى صفة بعير او فرس او حمار وحش او ثور فلاة او صفة جبال او فلوات و نحو ذلك . و امّا الصّحابة فالمذكورون\r\n","description":"","footnote":"","page_name":" 541 ","page_number":541},
  {"content":"\r\nمنهم بفصاحة انّما كان منتهى فصاحة احدهم كلمات لاتتجاوز السطرين او الثلاثة ، امّا فى موعظة تتضمن ذكر الموت او ذمّ الدنيا او ما يتعلّق بحرب و قتال من ترغيب او ترهيب » امّا اين كه اعراب جاهليّت اين معانىِ آسمانى را نمىدانستند به اين دليل است كه آنها فصاحت خود را يا در توصيف شترشان ظاهر مىكردند يا در توصيف اسب يا الاغ وحشى يا گاو و يا در توصيف كوهها و بيابانها . آنها چيزى از اخبار آسمانى نمىدانستند ، امّا صحابه رسول خدا ( صلى الله عليه وآله و سلم ) همچنين بودند ; براى اين كه كلمات فصيحى كه از آنها صادر شده از دو سطر و سه سطر تجاوز نمىكند ; و از نظر محتوا هم يا موعظه است كه مشتمل بر ياد مرگ و مذمّت دنيا ، و يا مطالبى در ترغيب و تشويق جنگ بوده است .\r\nآنگاه اضافه مىكند كه : « فامّا الكلام فى الملائكة و صفاتها و صورها و عباداتها و تسبيحها و معرفتها بخالقها و حبّهاله و ولهها اليه و ماجرى مجرى ذلك مما تضمّنه هذا الفصل على طوله ، فانّه لم يكن معروفاً عندهم على هذا التفصيل » امّا در مورد ملائكه و اوصاف آنها ، صورت و قيافه آنها كه به چه صورتى هستند و عبادت و تسبيح آنها كه با چه كيفيتى بوده و چگونه خدا را تسبيح و تجليل مىكنند ، و خداوند را چگونه مىشناسند و چگونه نسبت به او علاقه و عشق دارند و چيزهاى ديگرى را در اين رابطه ، صحابه رسول خدا ( صلى الله عليه وآله و سلم ) با اين طول و تفصيلى كه على ( عليه السلام ) داده نمىشناخته اند .\r\n« نعم ربما علموه جملة غير مقسّمة هذا التقسيم ، و لا مرتّبة هذا الترتيب ، بما سمعوه من ذكر الملائكة فى القرآن العظيم ، و امّا من عنده علم من هذه المادّة ; كعبداللّه بن سلام و امية بن ابى الصّلت و غيرهم فلم تكن لهم هذه العبارة ، و لاقدروا على هذه الفصاحة » بعد از اين كه علم صحابه را در اين مورد انكار مىكند مىگويد : بله اگر هم از قرآن چيزى در اين مورد بدانند ، به آن مقدارى نيست كه بتوانند آن گونه كه على ( عليه السلام ) تقسيم كرده و مرتّب نموده مرتّب نمايند ; و حتّى عبداللّه بن سلام و\r\n","description":"","footnote":"","page_name":" 542 ","page_number":542},
  {"content":"\r\nاميّة بن ابى الصّلت و غير ايشان هم كه با اين معانى آشنا بودند ، قدرت منظّم كردن چنين عبارت فصيحى را نداشتند .\r\nالبتّه اين كه ابن ابى الحديد مدّعى شده كه عبداللّه بن سلام و اميّة بن ابى الصّلت و غير آنها اين علوم را مىدانسته اند ، صرف ادّعاست ; براى اين كه اين علوم ، علوم غيبى است و فقط در اختيار رسول خدا ( صلى الله عليه وآله و سلم ) و ائمه هدى ( عليهم السلام ) بوده و ديگران را دسترسى به آن نيست .\r\nابن ابى الحديد بعد از اين بيان مىگويد : « فثبت انّ هذه الامور الدقيقة فى مثل هذه العبارة الفصيحة ، لم تحصل الاّ لعلىّ وحده ، و اقسم ان هذا الكلام اذا تأمّله اللبيب اقشعرّ جلده و رجف قلبه و استشعر عظمة اللّه العظيم فى رَوعه و خَلده و هام نحوه و غلب الوجد عليه ، و كاد ان يخرج من مُسكه شوقاً ، و ان يفارق هيكله صبابةً و وجداً » ( 1 ) اين امور دقيق در مثل اين عبارتهاى فصيح از غير على ( عليه السلام ) امكان پذير نيست ، و من قسم ياد مىكنم كه اگر صاحبان عقل در اين عبارت حضرت دقّت كنند پوست بدنشان مىلرزد و قلبشان به طپش مىافتد و عظمت پروردگار را در اندرون خود و با همه وجود درك مىكنند و به وجد در مىآيند .\r\nخلاصه اين جملاتى است كه ابن ابى الحديد در عظمت علمى و فصاحت و بلاغت حضرت على ( عليه السلام ) مىگويد ، امّا صد حيف كه مطامع دنيايى را بر حقيقت و واقعيّت ترجيح داده و دست از ديگران برنداشته است .\r\nعلّت خلقت شگفت آور ملائكه\r\n« و منها فى صفة الملائكة »\r\n( و بعضى از مطالب اين خطبه در توصيف ملائكه است . )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 425 و 426\r\n","page_name":" 543 ","page_number":543},
  {"content":"\r\nاين جمله عبارت مرحوم سيّد رضىّ است .\r\n« ثُمَّ خَلَقَ سُبْحَانَهُ لاِِسْكانِ سَماواتِهِ ، وَعِمارَةِ الصَّفِيحِ الاَْعْلَى مِنْ مَلَكُوتِهِ خَلْقاً بَدِيعاً مِنْ مَلائِكَتِهِ »\r\n( پس خداوند سبحان بعد از ايجاد آسمانها كه از جمله ملكوت او هستند ، براى ساكن كردن در آن و معمور ساختن قسمت اعلاى آن جمعى از ملائكه را كه مخلوق شگفت او مىباشند آفريد . )\r\n« سبحانه » مفعول مطلق تأكيدى است كه فعل آن محذوف و در اصل « سَبَّحْتُ سُبْحانَهُ » بوده است ; يعنى تسبيح كردم خداوند را تسبيح كردنى كه مناسب با شأن و مقام اوست . « سماوات » جمع « سماء » و به معناى عالم بالاست ; برحسب ظاهر عالم بالا خورشيد و ماه و ستارگان هستند .\r\n« عمارة » به معناى تعمير و آبادانى است ; همان گونه كه زمين به وسيله انسانها تعمير و آباد شده و قرآن در اين باره فرموده است : ( هو انشأكم من الارض و استعمركم فيها ) ( 1 ) خدا شما را از خاك آفريد و شما را براى عمارت و آباد ساختن زمين برگماشت ، آسمان نيز به وسيله ملائكة اللّه معمور و آباد شده است .\r\n« صفيح » از « صفحة » به معناى صفحه مىباشد ، « الصّفيح الاعلى » به معناى صفحه عالم بالاست . گرچه در صفحه عالم بالا خورشيد ، ماه و ستارگان بسيارى وجود دارد ولى در بين آنها جاهاى خالى فراوان است ، خورشيد با آن عرض و طولى كه دارد و چند برابر زمين است به چشم ما كوچك مىآيد ، آن وقت بين خورشيد و ستارگان ديگر فاصله هاى زيادى است كه اين فاصله ها جاهاى خالى آسمان است كه ملائكه در اين جاهاى خالى هستند . خلاصه همه صفحه هاى عالم بالا را خداوند به وسيله ملائكه پر كرده و اين خلأها پر از ملائكه است .\r\n\r\n","description":"","footnote":"\r\n1 - سوره هود ، آيه 61\r\n","page_name":" 544 ","page_number":544},
  {"content":"\r\nفرموده اند : پس از آن كه خداوند آسمان را خلق كرد ، براى اسكان آسمان و تعمير و آبادى آن كه از ملكوت اوست ملائكه را كه خلقت شگفت آورى است خلق فرموده است .\r\nعوالم پنجگانه هستى\r\n« ملكوت » در مقابل « مُلك » است ، ملك به اين عالم ما كه عالم ناسوت است گفته مىشود ، ولى ملكوت به عوالم بالاتر از عالم ناسوت گفته مىشود ; براى توضيح اين عوالم لازم است به نحوى كه در فلسفه و عرفان گفته شده است بگوييم براى عالم هستى مراتبى ترسيم كرده اند به اين بيان :\r\n1 - ذات بارى تعالى كه يك وجود غيرمتناهى است ، صرف نظر از صفات او بلكه تنها به آن ذات خداوندى عالم « هاهوت » گفته اند . در اينجا « هُو » اشاره به ذات خداوند است .\r\n2 - بعد ذات بارى تعالى را به لحاظ اين كه مشتمل بر صفات كماليه است ، گرچه اينها هم عين ذات او هستند ، اما در مقام لحاظ عالم صفات را از عالم ذات جدا فرض كرده و آن را به عالم « لاهوت » تعبير مىكنيم .\r\n3 - نوبت به مخلوقات خدا مىرسد كه مهمترين آن مجرّدات و عقول كلّى است كه در اصطلاح فلاسفه عالم « جبروت » نام دارد . معناى « جبروت » قهّاريّت است ، و اين نام به اين دليل براى عقول كلّى انتخاب شده كه يك نحو جبّاريّت و قهّاريّتى نسبت به عالم پايين دارند ; يعنى آنها يك نحو عليّتى نسبت به عوالم زير دارند .\r\n4 - بعد از عالم مجرّداتِ محض ، يك عالم مجرّداتِ غير محض هم وجود دارد كه حدّ وسط عقول كلّى و مادّيات است و به تعبير بهتر همان بدنهاى برزخى هستند ; بدن برزخى نه مجرّدِ محض است كه به چشم نيايد و نه مادّى محض است ، بلكه روحى است در قالبى كه با اين چشم قابل رؤيت نيست ، به چنين عالمى عالم\r\n","description":"","footnote":"","page_name":" 545 ","page_number":545},
  {"content":"\r\n« ملكوت » گفته مىشود ، و ملائكه هم در اين عالم هستند ( و كذلك نرى ابراهيم ملكوت السّماوات ) ( 1 ) مقصود همان سماويّات است كه داراى مثال هستند ; يعنى ملائكه در عالم مثال هستند .\r\n5 - بعد از عالم ملكوت نوبت به عالم مادّيّات كه عالم ما باشد مىرسد ، و به اين عالم اصطلاحاً عالم « ناسوت » و عالم « مُلك » گفته مىشود . پس اگر گفتند عالمِ « مُلك و ملكوت » مُلك اشاره به عالم ناسوت ، و ملكوت اشاره به عالم بالاتر از آن يعنى عالم « ملكوت » دارد .\r\n« ملكوت » مبالغه « مُلك » است ; يعنى عالمى كه قدرت و سلطنت زيادى در آن به كار رفته است . « عالم مُلك » يعنى عالم قدرت ، خداوند متعال بر اين عالم قدرت و سلطه دارد ، امّا ملكوت مبالغه مُلك و به معناى قدرت و سلطه بيشتر است كه البتّه اين مبالغه بر اثر وسعت دامنه عالم ملكوت است ، عالم ناسوت همين عالم دنياست و نسبت به عالم ملكوت عالم كوچكترى است و لذا دامنه قدرت خدا در عالم ناسوت كمتر از عالم ملكوت است .\r\nبه هرحال حضرت اميرالمؤمنين ( عليه السلام ) هم در اين جمله خود در مورد آسمان و ملائكه تعبير به « ملكوت » كرده ، و آيا مقصود آن حضرت همين اصطلاح فلسفى بوده يا نه معلوم نيست . حضرت فرموده اند : « و عمارة الصّفيح الاعلى من ملكوته » ملائكه را براى معمور كردن صفحه بالا كه از ملكوت اوست آفريده و اين ملائكه « خلقاً بديعاً » مخلوقات نوظهور و شگفت آورى هستند .\r\n« خلقاً بديعاً » به معناى خلق تازه نوظهورى است كه سابقه ندارد ; يعنى اين طور نيست كه قبلاً مثل آن وجود داشته و اين را هم از روى آن ساخته باشند ; يك وقت است مهندسى نقشه يك خانه آماده اى را الگوبردارى مىكند و از روى آن يك خانه\r\n\r\n","description":"","footnote":"\r\n1 - سوره انعام ، آيه 75\r\n","page_name":" 546 ","page_number":546},
  {"content":"\r\nديگر مىسازد ، به اين خانه بديع گفته نمىشود ، چون تازه نوظهور نيست ; ولى اگر مهندس از پيش خود نقشه اى ابداع كند و از روى آن خانه اى بسازد ، به آن خانه بديع گفته مىشود ، چون تازه نوظهور است . اينك ملائكه اى كه خداوند پس از ساختن آسمانها خلق فرموده مخلوق تازه نوظهور بوده ، و لذا حضرت هم به « خلقاً بديعاً » تعبير فرموده است .\r\nاقامتگاه ملائكه تسبيح كننده\r\n« مَلاََ بِهِمْ فُرُوجَ فِجاجِها ، وَحَشا بِهِمْ فُتُوقَ اَجْوَائِهَا »\r\n( پُر ساخت به وسيله ملائكه خلأهاى گشاده را ، و به وسيله همين ملائكه گشادگى هاى فضا را مملوّ گرداند . )\r\n« فروج » جمع « فرج » به معناى شكاف است ; همين طورى كه زمين داراى كوههايى است و بين كوهها درّه هايى وجود دارد ، فضاى خالى آسمان نيز داراى شكاف است ، و در حقيقت حضرت امير ( عليه السلام ) فضاهاى خالى بين كرات آسمانى را كه داراى عرض و طول و عمق هستند به شكافها و درّه هاى زمين تشبيه فرموده است . « فجاج » جمع « فجّ » به معناى درّه هاست . « ملأ بهم فروج فجاجها » يعنى به وسيله ملائكه شكافهاى درّه هاى آسمان را پر كرده است .\r\n« حشا بهم » به معناى « ملأ بهم » است ، « حشا » از « حَشْو » و به معناى وسط است ، « حشا بهم » يعنى ملائكه را در وسط آن قرار داد . « فتوق » جمع « فتق » به معناى شكاف است . « اجواء » جمع « جوّ » و به معناى فضاست . در بعضى نسخه ها « اجوابها » نقل شده كه جمع « جَوْبة » به معناى شكاف است ، و در بعضى نسخه هاى ديگر « اجوازها » نقل شده كه جمع « جَوْز » به معناى وسط چيز است . ( 1 )\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 426\r\n","page_name":" 547 ","page_number":547},
  {"content":"\r\nاين دو جمله در عين تغيير كلمات به يك معنا هستند ، و اين از خصوصيّات حضرت امير ( عليه السلام ) است كه يك معنا را با چند عبارت بيان مىفرمايند كه به اين كار تفنّن در عبارت مىگويند .\r\n« وَبَيْنَ فَجَوَاتِ تِلْكَ الْفُرُوجِ زَجَلُ المُسَبِّحِينَ مِنْهُمْ فِى حَظَائِرِ الْقُدْسِ ، وَسُتُراتِ الْحُجُبِ ، وَسُرادِقَاتِ الَْمجْدِ »\r\n( و بين آن راههاى گشاده آواز تسبيح كنندگانى از ملائكه در مكانهاى پاك و پاكيزه و در پشت پرده هاى عظمت و مجد طنين انداز است . )\r\n« فجوات » جمع « فجوة » به معناى جاى وسيعى است كه ميان دو چيز قرار دارد ، « بين فجوات تلك الفروج » يعنى در ميان آن جاهاى وسيعى كه در ميان آن شكافها وجود دارد ; مثلاً ميان ستاره جدى و زحل يك شكاف وسيعى وجود دارد ، ميان خورشيد و ماه يك شكاف وسيعى ، يعنى يك فضاى خالى بزرگى وجود دارد ، ميان ستاره مريخ و مشترى ، يا مريخ و جدى ، يا مريخ و زحل و . . . يك شكاف يا فضاى خالى بزرگى وجود دارد .\r\n« زَجَل » به معناى سر و صداست ، « زجل المسبّحين » يعنى سر و صداى تسبيح كنندگان ; وقتى عدّه اى از افراد در يك جا به خواندن دعا يا هر ذكر و ورد ديگرى مشغول شوند ، سر و صدا و همهمه آنها آن مكان را پر مىكند . حضرت فرموده اند : « و بين فجوات تلك الفروج زجل المسبّحين منهم فى حظائر القدس » سر و صداى تسبيح كنندگانِ از اين ملائكه در ميان آن جاهاى وسيعى كه در ميان شكافهاى جوّ وجود دارد بلند است و اين صداها در حظيرة القدس است .\r\n« حظائر » جمع « حظيرة » و به معناى « محظورة » است ، « محظورة » يعنى جايى كه دور آن ديوار كشيده شده و محصور است ; جايى را كه چوپانها با چوب دور آن را محصور مىكنند حظيره است و اين لغت اصلاً براى همين معنا قرار داده شده ولى بعداً به هر جاى محصور گرچه مقدّس باشد حظيره گفته اند ، و مقصود جايى است\r\n","description":"","footnote":"","page_name":" 548 ","page_number":548},
  {"content":"\r\nكه محصور است و هر كسى نمىتواند در آن راه پيدا كند . حال اين ملائكه در حظيره مقدّسى قرار دارند و هر كسى قدرت راه پيدا كردن به حريم آنها را ندارد .\r\n« سترات الحجب » به جايى گفته مىشود كه محجوب و پوشيده است ; يعنى و اين صداها در پس پوشش هاى حجابهاست .\r\n« و سرادقات المجد » ; « سرادقات » جمع « سُرادق » و ريشه اصلى آن فارسى است ، در اصل « سراپرده » بوده ، مثل يك خيمه اى كه در يك جاى محفوظى قرار داشته باشد ، اين كلمه فارسى را عربها با تصرّفاتى به صورت « سرادق » درآورده و بعداً آن را جمع بسته اند ، « سرادقات » شده است . معناى جمله اين است كه اين سر و صداى ملائكه ها در ميان سراپرده هاى مجد و عظمت طنين انداز است . خلاصه آنها در جاهاى با عظمت و بلندمرتبه اى به ذكر و تسبيح خداوند مشغولند كه شياطين راه ندارند ، اينها هم خودشان بزرگوار هستند و هم در جاى امن و با عظمتى جا گرفته اند .\r\n« وَوَرَاءَ ذَلِكَ الرَّجِيجِ الَّذِى تَسْتَكُّ مِنْهُ الاَْسْماعُ ، سُبُحاتُ نُور تَرْدَعُ الاَْبْصَارَ عَنْ بُلُوغِهَا »\r\n( و در پشت آن آواز مضطرب كه گوشها از آن كر مىشود ، روشنايى و درخشندگى نور آن چنان است كه چشمها طاقت ديدن آن را ندارند . )\r\n« الرّجيج » از مادّه « رَجَّ » بر وزن فعيل به معناى اضطراب و زلزله و تحرّك است ; « رجيج البحر » به معناى اضطراب و طوفان درياست . در جمله قبل فرمودند : « زَجَل » ( سر و صدا ) و در اين جمله مىفرمايند : « رجيج » ( زلزله ، اضطراب و تحرّك ) و پيداست كه اضطراب و تحرّك شديدتر از سر و صداست .\r\n« تستكّ » از مادّه « سَكَّ » به معناى كوبيدن و كر كردن گوش است . مىفرمايد : « و وراء ذلك الرّجيج الّذى تستكّ منه الاسماع » و در پشت آن سر و صداها ، اضطرابها و حركتهايى كه گوشها را كر مىكند .\r\nممكن است گفته شود اگر سر و صداها به اين مقدار زياد باشد كه گوشها را\r\n","description":"","footnote":"","page_name":" 549 ","page_number":549},
  {"content":"\r\nبخراشد و آنها را كر كند ، معلوم مىشود آنجا صداهاى ناهنجارى وجود دارد كه طبعاً انسان را ناراحت مىكند و اين با « فى حظائر القدس و سرادقات المجد » كه در جمله قبل بود و دلالت بر حظيره هاى مقدّس و سراپرده هاى مجد و با عظمت داشت ، منافات دارد . جواب اين استبعاد اين است كه آنجا نه سر و صدايى وجود دارد و نه تحرّك و اضطراب ، بلكه اين يك تشبيه است ، و مقصود حضرت از بيان اين عبارت اين است كه بفهمانند هم وسعت آن حظيره خيلى زياد است و هم ملائكه تسبيح كننده تعداد خيلى زيادى هستند ; جمعيّت آنها از دهها ، صدها و هزارها گذشته و تعداد آنها از كثرت و زيادى نامعلوم است و به اصطلاح معروف شماره ندارد و بدون حدّ و حصر است .\r\n« سبحات نور تردع الابصار عن بلوغها » ; « سبحات » به معناى طبقات است ، « سبحات نور » يعنى طبقات نور ، « تردع » از مادّه « ردع » به معناى منع است . « تردع الابصار عن بلوغها » يعنى چشمها را منع مىكند از اين كه بتوانند نورها را ببينند . پس معناى كلّ جمله اين است كه در آنجا طبق هاى نورى وجود دارد كه چشمها را از درك آن نورها منع مىكند . اين جمله نيز دلالت بر كثرت و زيادى نور در آن حظيره و سراپرده ها دارد . و برحسب تركيب « سبحات نور » مبتدا و « وراء ذلك » خبر آن مىباشد كه مقدّم شده است .\r\n« فَتَقِفُ خاسِئَةً عَلى حُدُودِهَا »\r\n( پس در جاى خود حيران و سرگردان مىايستند . )\r\nضمير در « تقف » به « ابصار » برمى گردد ; يعنى چشمها در حالى كه حيران و سرگردان هستند سر جايشان باز ايستاده و حركتى از خود نشان نمىدهند . از شدّت زيادى نور حيرت زده هستند ، و طبيعى است كه چشم حيرت زده به يك نقطه ميخكوب مىشود و به اين طرف و آن طرف نمىچرخد .\r\n","description":"","footnote":"","page_name":" 550 ","page_number":550},
  {"content":"\r\nاصناف ملائكه\r\n« اَنْشَأَهُمْ عَلى صُوَر مُخْتَلِفات ، وَأَقْدَار مُتَفَاوِتات ، أُولِى اَجْنِحَة تُسَبِّحُ جَلالَ عِزَّتِهِ »\r\n( خداوند متعال ملائكه را به صورتهاى مختلف و اندازه هاى گوناگون و داراى بال آفريد كه تسبيح جلالت و عظمت او را مىكنند . )\r\n« اَنْشَأَ » به معناى « خَلَقَ » است و ضمير مستترِ در آن به « اللّه » برمى گردد . « صور » جمع « صورة » به معناى شكل و قيافه ظاهرى است ; همچنان كه انسانها در صورتها و شكلهاى مختلف و گوناگون آفريده شده ، ملائكه هم در شكلها و صورتهاى گوناگون خلق شده اند .\r\n« اقدار » جمع « قدر » به معناى اندازه است . باز همچنان كه انسانها در اندازه هاى گوناگونند ، يكى قد بلند و ديگرى قد كوتاه ، يكى هيكل درشت و فربه و ديگرى لاغر و كوچك ، ملائكه نيز در اندازه هاى گوناگون خلق شده اند و همه آنها يك جور نيستند .\r\n« اولى اجنحة » داراى بال هستند . قرآن فرموده است : ( اولى اجنحة مثنى و ثلاث و رباع ) ( 1 ) آنها داراى دو بال ، سه بال و چهار بال هستند . بال وسيله حركت است ، انسان كه روى زمين راه مىرود با پا راه مىرود و پا وسيله حركت اوست . به هرحال ملائكه هم موجوداتى داراى جسم هستند كه براى حركت احتياج به وسيله حركت دارند و چون حركت آنها در فضاست بنابراين بايد وسيله حركت آنها بال باشد كه آن هم به فراخور حال آنها دو بال ، سه بال و چهار بال است . موتور هواپيما وسيله حركت آن است و هر هواپيمايى به فراخور حال خود داراى يك ، دو ، سه يا چهار موتور است .\r\n\r\n","description":"","footnote":"\r\n1 - سوره فاطر ، آيه 1\r\n","page_name":" 551 ","page_number":551},
  {"content":"\r\nدر اين كه آيا واقعاً وسيله حركت ملائكه بال است يا خداوند از آن تعبير به بال كرده ، از ظواهر آيات و روايات استفاده مىشود كه واقعاً بال است . ( 1 ) به نظر مىآيد اگر وسيله حركت ملائكه چيز ديگرى غير از بال بود همان را نام مىبرد ، چطور مار كه نه پا و نه بال دارد از آن تعبير به ( فمنهم من يمشى على بطنه ) ( 2 ) كرده است ، يعنى و برخى از موجودات با شكمشان راه مىروند ; حضرت امير ( عليه السلام ) هم در اين جمله با صراحت كامل تعبير به « اجنحة » فرموده كه به معناى « بالها » است . پس هيچ جاى اين ترديد نيست كه بگوييم آيا واقعاً بال دارند يا چيز ديگرى است كه از آن تعبير به بال شده است .\r\n« تسبّح جلال عزّته » اين ملائكه خداوند را در برابر آن جلال و عظمتى كه دارد تسبيح مىكنند . صفات خداوند بر دو قسم است : يك قسم صفات كمال و جمال ( ثبوتيه ) است مانند علم ، قدرت ، حيات ، اراده و . . . و يك قسم صفات جلال ( سلبيه ) است مانند جسم داشتن ، مركّب و مرئى بودن ، محلّ داشتن و . . . آن اوصافى كه در خدا نيست و وجود آن براى خدا موجب نقص است به آن صفات صفات جلال گفته مىشود . اگر گفتيم « تسبّح جلال عزّته » معنايش اين است كه آنها خداوند را براى منزّه بودن از نقائصى كه دارند تسبيح مىكنند .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 6 ، ص 380 به بعد ; همچنين به درس 115 ، اوّل همين خطبه ، علّت نامگذارى آن به اشباح رجوع شود .\r\n2 - سوره نور ، آيه 45\r\n","page_name":" 552 ","page_number":552},
  {"content":"\r\nخطبه 91\r\n( درس 121 )\r\nعبوديّت و عصمت ملائكه\r\nاشاره اى ديگر به اصناف ملائكه\r\nژرفاى معرفت و عبادت ملائكه\r\n","description":"","footnote":"","page_name":" 553 ","page_number":553},
  {"content":"\r\n\r\n","description":"","footnote":"","page_name":" 554 ","page_number":554},
  {"content":"\r\nبسم الله الرحمن الرحيم\r\n« لايَنْتَحِلُونَ مَا ظَهَرَ فِى الْخَلْقِ مِنْ صَنْعَتِهِ ، وَلايَدَّعُونَ اَنَّهُمْ يَخْلُقُونَ شَيْئاً مِمَّا انْفَرَدَ بِهِ ( بَلْ عِبَادٌ مُكْرَمُونَ ، لايَسْبِقُونَهُ بِالْقَوْلِ وَهُمْ بِاَمْرِهِ يَعْمَلُونَ ) جَعَلَهُمْ فِيَما هُنَالِكَ اَهْلَ الاَْمَانَةِ عَلَى وَحْيِهِ ، وَحَمَّلَهُمْ اِلَى الْمُرْسَلِينَ ، وَدائِعَ اَمْرِهِ وَنَهْيِهِ ، وَعَصَمَهُمْ مِنْ رَيْبِ الشُّبُهاتِ ، فَمَا مِنْهُمْ زائِغٌ عَنْ سَبِيلِ مَرْضَاتِهِ ، وَاَمَدَّهُمْ بِفَوَائِدِ الْمَعُونَةِ ، وَاَشْعَرَ قُلُوبَهُمْ تَوَاضُعَ اِخْبَاتِ السَّكِينَةِ ، وَفَتَحَ لَهُمْ اَبْوَاباً ذُلُلاً اِلَى تَمَاجِيدِهِ ، وَنَصَبَ لَهُمْ مَناراً وَاضِحَةً عَلَى اَعْلامِ تَوْحِيدِهِ ، لَمْ تُثْقِلْهُمْ مُوصِراتُ الاْثامِ ، وَلَمْ تَرْتَحِلْهُمْ عُقَبُ اللَّيَالِى وَالاَْيّامِ ، وَلَمْ تَرْمِ الشُّكُوكُ بِنَوَازِعِهَا عَزِيمَةَ اِيمانِهِمْ ، وَلَمْ تَعْتَرِكِ الظُّنُونُ عَلى مَعَاقِدِ يَقِينِهِمْ ، وَلا قَدَحَتْ قادِحَةُ الاِْحَنِ فِيَما بَيْنَهُمْ ، وَلاَسَلَبَتْهُمُ الْحَيْرَةُ ما لاقَ مِنْ مَعْرِفَتِهِ بِضَمائِرِهِمْ ، وَما سَكَنَ مِنْ عَظَمَتِهِ وَهَيْبَةِ جَلاَلَتِهِ فِى اَثْناءِ صُدُورِهِمْ ، وَلَمْ تَطْمَعْ فِيهِمُ الْوَسَاوِسُ فَتَقْتَرِعَ بِرَيْنِهَا عَلى فِكْرِهِمْ ، مِنْهُمْ مَنْ هُوَ فِى خَلْقِ الْغَمَامِ الدُّلَّحِ ، وَفِى عِظَمِ الْجِبَالِ الشُّمَّخِ ، وَفِى قَتَرَةِ الظَّلاَمِ الاَْبْهَمِ ، وَمِنْهُمْ مَنْ خَرَقَتْ اَقْدَامُهُمْ تُخُومَ الاَْرْضِ السُّفْلَى ، فَهِىَ كَرايات بِيض قَدْ نَفَذَتْ فِى مَخارِقِ الْهَوَاءِ ، وَتَحْتَهَا رِيحٌ هَفّافَةٌ تَحْبِسُهَا عَلى حَيْثُ انْتَهَتْ مِنَ الْحُدُودِ الْمُتَناهِيَةِ ، قَدِ اسْتَفْرَغَتْهُمْ اَشْغَالُ عِبَادَتِهِ ، وَوَصَلَتْ حَقَائِقُ الاِْيمَانِ بَيْنَهُمْ وَبَيْنَ مَعْرِفَتِهِ ، وَقَطَعَهُمُ الاِْيقانُ بِهِ اِلَى الْوَلَهِ اِلَيْهِ ، وَلَمْ تُجاوِزْ رَغَباتُهُمْ مَا عِنْدَهُ اِلى مَا عِنْدَ غَيْرِهِ ، قَدْ ذاقُوا حَلاوَةَ مَعْرِفَتِهِ ، وَشَرِبُوا بِالْكَأْسِ الرَّوِيَّةِ مِنْ مَحَبَّتِهِ ، وَتَمَكَّنَتْ مِنْ سُوَيْداءِ قُلُوبِهِمْ وَشِيجَةُ خِيفَتِهِ »\r\n","description":"","footnote":"","page_name":" 555 ","page_number":555},
  {"content":"\r\nموضوع بحث درسهايى از نهج البلاغه خطبه اشباح بود ، سخن حضرت امير ( عليه السلام ) در اين قسمتى كه مربوط به خلقت ملائكه است به اينجا رسيد كه خداوند ملائكه را از نظر صورت مختلف و از نظر اندازه متفاوت خلق فرموده ، آنها داراى بال هستند و به علّت منزّه بودن خداوند او را تسبيح مىكنند . اينك به اين جمله رسيده ايم كه :\r\nعبوديّت و عصمت ملائكه\r\n« لايَنْتَحِلُونَ مَا ظَهَرَ فِى الْخَلْقِ مِنْ صَنْعَتِهِ ، وَلايَدَّعُونَ اَنَّهُمْ يَخْلُقُونَ شَيْئاً مِمَّا انْفَرَدَ بِهِ »\r\n( آنچه در آفريده هاى خداوند نمايان است به خود نمىبندند ، و مدّعى نمىشوند كه مخلوق خداوند توسط آنان خلق شده است . )\r\n« لاينتحلون » فعل منفى از مادّه « انتحال » به معناى به خود بستن است ; مىفرمايد : « لاينتحلون ما ظهر فى الخلق من صنعته » ملائكه آنچه را كه از صنعت خداوند ظاهر شده است به خود نمىبندند . ملائكه اين چنين نيستند كه كارهاى خدا را به خود نسبت دهند .\r\n« و لايدّعون انّهم يخلقون شيئاً ممّا انفرد به » ; « لايدّعون » فعل منفى از مادّه « ادّعاء » است ; يعنى ملائكه اين مخلوقاتى را كه منحصراً مخلوق خدا هستند مدّعى نمىشوند كه ما خلق كرده ايم .\r\nظاهراً اين دو جمله در ردّ معتزله و مفوّضه باشد كه معتقد بودند خداوند امر را به ملائكه تفويض كرده و بنابراين همه موجودات مخلوق ملائكه هستند . حضرت در ردّ آنها فرموده است : از اوصاف ملائكه اين است كه نه عجايب خلقت و صنع خداوند را به خود مىبندند و نه در كارهايى كه منحصر به خداست ادّعاى خالقيّت دارند . البتّه در كارهايى هم كه ملائكه دخالت دارند اين طور نيست كه ملائكه به نحو تفويض فاعل باشند ، بلكه باز هم فعل فعل خداوند است ولى « بين الامرين » است .\r\n","description":"","footnote":"","page_name":" 556 ","page_number":556},
  {"content":"\r\nاگر فرض كنيم جبرئيل از طرف خداوند مأمور وحى است ، هم مىتوان گفت جبرئيل وحى آورده و هم مىتوان گفت خداوند وحى را فرستاده است . يا مثلاً در مورد ملك الموت ، هم مىتوان گفت فلان شخص را ملك الموت قبض روح كرده است ، چون در قرآن گفته است : ( قل يتوفّاكم ملك الموت الّذى وكّل بكم ) ( 1 ) نفوس شما را ملك الموتى كه موكّل شماست مىگيرد ، و هم مىتوان گفت خدا او را قبض روح كرده است ، چون در جاى ديگر قرآن فرموده است : ( اللّه يتوفّى الانفس حين موتها ) ( 2 ) خدا هنگام مرگ انسان را قبض روح مىكند . قبض روح هم كار ملك است و هم كار خدا ولى در طول يكديگر ، چون خود ملك حدوثاً و بقاءً معلول خداست . پس به هرحال ملائكه از اين خصوصيّت برخوردارند كه نه كارهايى را كه در انحصار خداست به خود نسبت مىدهند و نه در كارهايى كه خودشان انجام مىدهند خود را مستقلّ مىدانند .\r\n« ( بَلْ عِبَادٌ مُكْرَمُونَ ، لايَسْبِقُونَهُ بِالْقَوْلِ وَهُمْ بِاَمْرِهِ يَعْمَلُونَ ) ( 3 ) جَعَلَهُمْ فِيَما هُنَالِكَ اَهْلَ الاَْمَانَةِ عَلَى وَحْيِهِ »\r\n( بلكه آنان بندگانى گرامى داشته شده هستند كه در گفتار بر خدا پيشى نگرفته و طبق فرمان خدا رفتار مىكنند ، خداوند آنان را در جاى خود امين وحى خويش گردانيد . )\r\n( بل عباد مكرمون ) ; « مكرمون » صيغه جمع اسم مفعول از باب افعال به معناى گرامى داشته شده است ; يعنى ملائكه بندگان گرامى و بزرگوار خدا هستند . ( لايسبقونه بالقول و هم بأمره يعملون ) اين جمله صفت است براى ( عباد مكرمون ) ; يعنى آنها بندگان گرامى و بزرگوارى هستند كه گفته خدا را\r\n\r\n","description":"","footnote":"\r\n1 - سوره سجده ، آيه 11\r\n2 - سوره زمر ، آيه 42\r\n3 - سوره انبياء ، آيات 26 و 27\r\n","page_name":" 557 ","page_number":557},
  {"content":"\r\nپيشى نمىگيرند و هر آنچه او بگويد عمل مىكنند ، هم گفتار ملائكه به دستور خداست و هم كردارشان . شايد اين جمله يك نوع اعتراض به انسانهاست كه هم از جهت گفتار و هم از جهت كردار مخالفت خدا مىكنند ، ما بندگانى هستيم كه معمولاً هم بر خلاف گفته خدا سخن مىگوييم و هم بر خلاف گفته او عمل مىكنيم .\r\n« جعلهم فيما هنالك اهل الامانة على وحيه » . حضرت امير ( عليه السلام ) در خطبه اوّل نهج البلاغه ملائكه را به چهار قسم تقسيم فرموده ، ولى در اين خطبه به آن صورت بيان نكرده اند ; آنجا گفتند يك قسم از ملائكه اهل عبادتند ، يا هميشه در ركوع و يا در سجود و . . . ; قسم ديگر ملائكه اى كه واسطه فيض هستند ، يا وحى را مىرسانند ، يا روزى را تقسيم مىكنند ، يا باران را نازل مىكنند و يا . . . ; قسم ديگر ملائكه اى هستند كه حَمَله عرش خدا هستند ; و قسم چهارم ملائكه اى كه حافظ نَفْس انسانها هستند . در اين خطبه به آن صورت بيان نفرموده ، و جمله « جعلهم فيما هنالك . . . » اشاره به آنهايى است كه وحى خدا را بر پيامبران نازل مىكرده اند و امين وحى او هستند ، در امانت خدا خيانتى نمىكنند و كلام خدا را همان گونه كه از مصدر ذاتِ ربوبى صادر شده به پيغمبرش مىرسانند .\r\n« وَحَمَّلَهُمْ اِلَى الْمُرْسَلِينَ ، وَدائِعَ اَمْرِهِ وَنَهْيِهِ ، وَعَصَمَهُمْ مِنْ رَيْبِ الشُّبُهاتِ »\r\n( و وادارشان ساخت تا امانتهاى امر و نهى او را به پيغمبران برسانند ، و همه آنها را از شك و شبهه مصون داشت . )\r\n« و حمّلهم الى المرسلين ، ودائع امره و نهيه » ; « حَمَّلَ » از مادّه « تحميل » است ، « ودائع » جمع « وديعة » است ; يعنى خداوند ملائكه را بر آن داشت و بر دوش آنان قرار داد اوامر و نواهى خود را كه امانتهاى الهى است تا به پيغمبران برسانند . مقصود حضرت از اين افراد ، جبرئيل و جنود او هستند . البتّه ممكن است جبرئيل از جمله ملائكه اى نباشد كه داراى جنود است و ممكن هم هست كه داراى جنود باشد ، ظاهر ضمير جمع در « حمّلهم » نشان مىدهد كه آورندگان وحى يك گروهند\r\n","description":"","footnote":"","page_name":" 558 ","page_number":558},
  {"content":"\r\nهرچند گروهشان كم و كوچك باشد .\r\n« و عصمهم من ريب الشّبهات » و خداوند ملائكه را از شك و ترديد حفظ كرده است ; آنها مثل ما نيستند كه بر اثر كمىِ ارتباط با خدا شك و شبهه پيدا كنند ، ما به اين علّت كه در عالم ناسوت هستيم و نسبت به عالم ملكوت ارتباط كمترى با خدا داريم ، سرمان به دنيا و مادّيات آن گرم است ، از اين رو در مسائل اعتقادى شك و ترديد پيدا مىكنيم .\r\nدر اين كه ملائكه فاعل مختارند يا جبراً گناه نمىكنند ، بحث مفصّلى هست و ابن ابى الحديد هم در اين مورد مفصّل وارد شده و بحث كرده است . ( 1 ) ظاهراً آنها فاعل مختارند و مىتوانند گناه كنند ولى نمىكنند .\r\n« فَمَا مِنْهُمْ زائِغٌ عَنْ سَبِيلِ مَرْضَاتِهِ ، وَاَمَدَّهُمْ بِفَوَائِدِ الْمَعُونَةِ ، وَاَشْعَرَ قُلُوبَهُمْ تَوَاضُعَ اِخْبَاتِ السَّكِينَةِ »\r\n( پس هيچ يك از آنها از راه رضا و خشنودى خدا منحرف نمىگردند ، و خداوند آنان را يارى كرده و اسباب اطاعت را براى آنها فراهم نموده است ، و تواضع را كه مستلزم فروتنى و آرامش است شعار دلهاى آنها قرار داده است . )\r\n« زائِغ » از « زاغ » به معناى انحراف و كجى است ، « ما » در اينجا براى نفى است ; مىفرمايد : « فما منهم زائغ عن سبيل مرضاته » پس هيچ يك از ملائكه از راه رضاى خداوند منحرف نشده و كجروى نمىكنند .\r\n« اَمَدَّ » از « امداد » به معناى كمك است ، « فوائد » جمع « فائدة » ، و « معونة » از مادّه « عون » به معناى كمك است . « و أمدّهم بفوائد المعونة » و خداوند ملائكه را با كمكهايى كه خيلى مفيد است كمك فرموده است . مقصود حضرت از اين عبارت اين است كه ملائكه براى خود مستقلّ نيستند و اگر بخواهند عبادت خدا را\r\n\r\n","description":"","footnote":"\r\n1 - شرح ابن ابى الحديد ، ج 6 ، ص 433\r\n","page_name":" 559 ","page_number":559},
  {"content":"\r\nانجام دهند يا در كارهايى كه به آنها محوّل شده موفّق باشند ، بايد از پشتيبانى و كمك خداوند برخوردار باشند ; آنها مخلوق خدا و تحت امر و فرمان او هستند .\r\n« شعار » از « شَعْر » به معناى مو است ، در عرب به لباس زيرين كه با پوست بدن مماس است « شعار » و به لباس رويين « دثار » مىگويند . پس شعار آن چيزى است كه در عمق است ; اگر گفتيم شعار « اللّه اكبر » مىدهند ، يعنى از عمق جان « اللّه اكبر » مىگويند ; و اينجا هم كه حضرت فرموده است : « و اشعر قلوبهم تواضع اخبات السّكينة » يعنى تواضع و فروتنى در برابر خداوند را در اعماق جانشان قرار داده .\r\n« تواضع » به معناى فروتنى است ; چون « تواضع » از مادّه « وضع » است و « وضع » يعنى انسان خود را در مقابل بزرگى پايين قرار دهد و كوچكى كند . « سكينة » از مادّه « سكون » به معناى آرامش است ، پس « اخبات السّكينة » به معناى خضوع با آرامش است ; حضرت در اين جمله كوتاه سه صفت را گنجانده : يكى « تواضع » كه به معناى فروتنى و كوچكى است ، ديگرى « اخبات » كه به معناى خضوع داشتن و ذليل بودن در برابر حقّ است ، و سوّم « سكينت » كه به معناى آرامش است ; يعنى خداوند تواضعِ خضوعِ با آرامش را در اعماق درون آنان قرار داده است .\r\n« وَفَتَحَ لَهُمْ اَبْوَاباً ذُلُلاً اِلَى تَمَاجِيدِهِ ، وَنَصَبَ لَهُمْ مَناراً وَاضِحَةً عَلَى اَعْلامِ تَوْحِيدِهِ »\r\n( و درهاى روانى را به سوى تمجيد خود به روى آنان گشوده است ، و چراغهاى روشنى را براى ارائه نشانه هاى توحيدش به آنان نصب نموده است . )\r\n« ذُلُل » جمع « ذلول » به معناى رام است . « تماجيد » جمع « تمجيد » به معناى حمد و ستايش است . « و فتح لهم ابواباً ذللاً الى تماجيده » خداوند درهاى آسان و رامِ حمد و ستايش خود را براى ملائكه گشوده است ; مقصود اين است كه ملائكه به راحتى به عبادت خدا مشغولند . اين موضوع بر خلاف طبع بشر است ; بشر طبيعتاً دوست دارد آزاد باشد و به اين سادگى حاضر نيست به عبادت خدا بپردازد ، درهاى عبادت و سپاسگزارى و ستايش به راحتى به روى بشر باز نيست و مجاهدت\r\n","description":"","footnote":"","page_name":" 560 ","page_number":560},
  {"content":"\r\nفراوانى لازم دارد و از همين جهت هم در قيامت مقام مؤمنين بالاتر از ملائكه است ، ملائكه به عبادت و تمجيد پروردگار راغب ترند و درهاى عبادت به راحتى به روى آنها گشوده است .\r\n« و نصب لهم مناراً واضحةً على اعلام توحيده » ; « منار » اسم مكان به معناى محلّ نور است ، و « مناراً واضحة » يك تشبيه است . « اَعْلام » جمع « عَلَم » به معناى علامت و نشانه است ; يعنى خداوند متعال دليلهاى روشن و واضحى بر نشانه هاى توحيد خود براى ملائكه قرار داده است ; براى مثال اگر بشر بخواهد به توحيد و يگانگى خداوند برسد مطالعه و زحمتِ زياد لازم دارد ، ولى يگانگى خداوند براى ملائكه خيلى روشن است . بالاترين دليل براى هر چيز مشاهده و مكاشفه است و ملائكه با مكاشفه علم به توحيد و يگانگى خدا دارند .\r\n« لَمْ تُثْقِلْهُمْ مُوصِراتُ الاْثامِ ، وَلَمْ تَرْتَحِلْهُمْ عُقَبُ اللَّيَالِى وَالاَْيّامِ »\r\n( بار گناه بر آنان سنگينى نياورده ، و رفت و آمد شب و روز آنها را تغيير نداده است . )\r\nدر نهج البلاغه ما « لم تَثقلهم » ثلاثى مجرّد آمده و غلط است ، بلكه « لم تُثقلهم » از باب افعال صحيح است . « موصرات » در اصل « مؤصرات » بوده ، « موصرات » از مادّه « اصر » به معناى « مثقلات » يعنى بارهاى سنگين است . « آثام » جمع « اثم » به معناى گناه است . مىفرمايد : « لم تثقلهم موصرات الآثام » بارها و سنگينى هاى گناه آنان را سنگين نمىكند .\r\n« و لم ترتحلهم عقب اللّيالى و الايّام » ; « لم ترتحلهم » از مادّه « رَحَلَ » به معناى چيزى است كه روى شتر مىگذارند تا بر آن سوار شوند و در عربى به آن رَحْل و در اصطلاح ما جهاز يا پالان گفته مىشود ; در اين عبارت يك تشبيه وجود دارد . « عقب » جمع « عُقْبَةٌ » به معناى نوبت به نوبت است ; مقصود اين كه رفت و آمد شب و روز بر ملائكه اثر نمىگذارد ، ملائكه با بشر فرق دارند ، طبع بشر اين طور است كه گذشت زمان بر او اثر دارد و او را پير مىكند در حالى كه ملائكه اين طور نيستند .\r\n","description":"","footnote":"","page_name":" 561 ","page_number":561},
  {"content":"\r\n« وَلَمْ تَرْمِ الشُّكُوكُ بِنَوَازِعِهَا عَزِيمَةَ اِيمانِهِمْ ، وَلَمْ تَعْتَرِكِ الظُّنُونُ عَلى مَعَاقِدِ يَقِينِهِمْ »\r\n( و ايمان آنان را هيچ گونه شك و ترديدى متزلزل نساخته ، و هيچ گمانى بر موارد يقين محكم آنها وارد نگشته است . )\r\n« لم ترم » از « رمى » به معناى تير انداختن است . « شكوك » جمع « شك » و فاعل « لم ترم » است . « نوازع » جمع « نازعة » به معناى كمان است كه كشيده مىشود ، و در حقيقت فاعلِ به معناى مفعول است . « عزيمة » فعيلِ به معناى مفعول ، به معناى « معزومة » يعنى تصميم گرفته شده است ; « و لم ترم الشّكوك بنوازعها عزيمة ايمانهم » يعنى شك و ترديدها به وسيله كمانهايش به سوى تصميم هاى ايمانى آنها تيرى نمىاندازد .\r\nحضرت اميرالمؤمنين ( عليه السلام ) در اين جمله « شكوك » را به يك انسان مسلّح و كمان به دست تشبيه كرده كه يقينِ انسانها را مورد هدف قرار داده است . انسان معمولاً مورد تهاجم قوّه شهوت و غضب قرار مىگيرد و تهاجم آنها به يقينِ انسان ضربه مىزند ; وقتى در موردى شك به انسان حمله كند چه بسا يقين خود را از دست مىدهد ، در صورتى كه ملائكه از اين تهاجم در امان هستند .\r\n« و لم تعترك الظّنون على معاقد يقينهم » ; « لم تعترك » از مادّه « اعتراك » به معناى « ازدحام » است . « معاقد » جمع « معقد » به معناى مكان و محلّ يقين است . در اين جمله هم « ظنون » به انسانِ هجوم برنده تشبيه شده است ; يعنى گمانها بر محلّ يقين ملائكه هجوم نمىبرند . خلاصه ملائكه از هجوم شك و ترديد و از ازدحام ظنّ و گمان و هر نيروى شيطانى ديگر مصون و محفوظ هستند .\r\n« وَلا قَدَحَتْ قادِحَةُ الاِْحَنِ فِيَما بَيْنَهُمْ ، وَلاَ سَلَبَتْهُمُ الْحَيْرَةُ ما لاقَ مِنْ مَعْرِفَتِهِ بِضَمائِرِهِمْ »\r\n( و آتش كينه و دشمنى ميان آنان افروخته نشده ، و حيرت و سرگردانى معرفتِ درونى آنان را نمىربايد . )\r\n« قدح » دو جور معنا شده : يكى به معناى عيب جويى و ديگرى به معناى\r\n","description":"","footnote":"","page_name":" 562 ","page_number":562},
  {"content":"\r\nآتش گيرانه است ; اين لغت با هر دو معنا اينجا مناسب است ، و « قادحة » نيز اسم فاعل از همان مادّه و به همان معناست . « اِحَن » جمع « احنة » به معناى كينه هاى درونى است . « و لا قدحت قادحة الاحن فيما بينهم » ، اگر « قدح » به معناى عيبهاى درونى باشد ، يعنى عيب نمىجويد عيب جوينده كينه توزانه اى در ميان آنان ; يعنى اين عيب جويى و فتنه گرى كه بين افراد بشر هست در ميان ملائكه وجود ندارد . و اگر به معناى آتش گيرانه باشد ، يعنى آتش روشن كننده اى بين آنها آتش روشن نمىكند ، كه در اين صورت هم به معناى فتنه انگيزى است و در حقيقت هر دو به يك معنا هستند .\r\n« و لاسلبتهم الحيرة ما لاق من معرفته بضمائرهم » ; « لاق » از مادّه « ليقه » است كه داخل دوات مىكرده اند و به معناى چسبيدن است ; يعنى حيرت آن معرفتى را كه از خداوند به دلهاى آنها چسبيده جدا نمىكند . انسان اين طور است كه بر اثر دلايل به يك چيزى يقين پيدا مىكند و اين يقين به دلش مىچسبد ، امّا بعداً بر اثر شك و شبهه آن معرفت و يقينى را كه در دل داشته از دست مىدهد ، ولى ملائكه چنين نيستند كه بر اثر شبهه يقين خود را از دست بدهند ، و بلكه اصلاً شيطان بر آنها مسلّط نمىشود تا بخواهد حيرت و شبهه را بر آنها مسلّط كند و يقين را از آنها بگيرد .\r\n« وَما سَكَنَ مِنْ عَظَمَتِهِ وَهَيْبَةِ جَلاَلَتِهِ فِى اَثْناءِ صُدُورِهِمْ ، وَلَمْ تَطْمَعْ فِيهِمُ الْوَسَاوِسُ فَتَقْتَرِعَ بِرَيْنِهَا عَلى فِكْرِهِمْ »\r\n( و نه آنچه را از عظمت حقّ تعالى و جلالت او كه در سينه هايشان جا گرفته ، و وسوسه ها در آنها طمع نكرده تا بر فكر و انديشه هاى آنها مسلّط شود . )\r\n« و ما سكن » عطف بر « ما لاق » است ; « و ما سكن من عظمته و هيبة جلالته فى اثناء صدورهم » يعنى تحيّر موجب سلب عظمت و هيبتِ جلالت خدا از دل آنها نمىشود . « ما » در عبارت « ما سكن » موصوله است ، و « مِن » در عبارت « مِن عظمته » بيانيّه است و ابهام « ما » را بر طرف مىكند ، « عظمته » بيان و تفسير « ما » است .\r\n","description":"","footnote":"","page_name":" 563 ","page_number":563},
  {"content":"\r\n« هيبة جلالته » نيز عطف بر « عظمته » است ; يعنى آن چيزى كه در اعماق قلبهاى آنان از عظمت خدا و هيبت جلالت او ساكن شده ، با تحيّر از دلهاى آنها كَنده نمىشود . ( 1 )\r\n« و لم تطمع فيهم الوساوس » حضرت در اين جملات اوصاف انسانى را از ملائكه دور كرده است و لذا در اين جمله هم فرموده : در ملائكه طمع و وسوسه شيطان وجود ندارد ; انسانها مورد طمع و وسوسه هاى شياطين هستند ، و شياطين با وسوسه كردن در دلهاى انسانها آنها را فريب مىدهند ، ولى ملائكه مورد طمع وساوس شيطانى نيستند براى اين كه شياطين به حريم ملائكه نزديك نمىشوند .\r\n« فتقترع برينها على فكرهم » ; كلمه « تقترع » « تفترع » هم نقل شده و هر دوى آنها صحيح است ; اگر « تقترع » باشد از مادّه « اقتراع » به معناى نوبت به نوبت است ، نه اين كه وسوسه به طور دائم نيست و وقتى كه انسان ايمانش كامل شود شيطان مىآيد و وسوسه مىكند لذا به « اقتراع » تعبير كرده اند كه به معناى نوبت به نوبت است ; و اگر « تفترع » باشد از مادّه « افتراع » به معناى علوّ و سلطه است ، يعنى تا به وسيله چركى اش بر فكرهاى آنها سلطه پيدا كند . « رين » به معناى كثافت و چركى است كه در اينجا مقصود همان شك و وسوسه است . بنابراين معناى همه كلام حضرت اين است كه ملائكه مورد طمعِ وسوسه هاى شياطين نيستند تا اين كه شياطين نوبت به نوبت سراغ آنها آمده و بر فكر آنها مسلّط شوند .\r\nاشاره اى ديگر به اصناف ملائكه\r\n« مِنْهُمْ مَنْ هُوَ فِى خَلْقِ الْغَمَامِ الدُّلَّحِ ، وَفِى عِظَمِ الْجِبَالِ الشُّمَّخِ ، وَفِى قَتَرَةِ الظَّلاَمِ الاَْبْهَمِ »\r\n( دسته اى از فرشتگان كسانى هستند كه در ميان ابرهاى پر از باران و در كوههاى بلند و در تاريكى ها كه راه در آن گم شود قرار دارند . )\r\n\r\n","description":"","footnote":"\r\n1 - اين جمله از نظر معنا و مفهوم با جمله « و لاسلبتهم الحيرة ما لاق من معرفته بضمائرهم » يكى است و فقط تفنّن در عبارت است .\r\n","page_name":" 564 ","page_number":564},
  {"content":"\r\nدر اين قسمت از خطبه اقسام مختلف ملائكه را برمى شمارند . « غمام » به معناى ابر ، و « دُلّح » جمع « دالح » به معناى سنگين است . « فى عظم الجبال » از باب اضافه صفت به موصوف است يعنى در كوههاى بزرگ . « الشّمّخ » جمع « شامخ » به معناى خيلى بلند است . « فى عظم الجبال الشّمّخ » يعنى در كوههاى بزرگِ خيلى بلند . « قَتَرَة » به ضم قاف هم خوانده شده و هر دو صحيح است به معناى تيرگى و تاريكى . « اَبْهم » به معناى مبهم است ، و « اَيْهم » نيز نقل شده كه به معناى چيزى است كه درون آن نامعلوم است . « فى قترة الظّلام الابهم » يعنى در آن تاريكى اى كه مبهم است و يا به نحوى است كه باطنش ديده نمىشود .\r\nاين قسمت در توصيف يك دسته از ملائكه بود ، گرچه ممكن است آن را توصيف سه دسته از ملائكه بدانيم : جمعى در ميان ابرها و موكّل بارانند ، برخى در ميان كوهها براى حفظ و نگهبانى آنها ، و گروه سوّمى در تاريكى ها براى راهنمايى مردمى كه راه را گم كرده جا گرفته اند ; و بعضى همچنين احتمال داده اند كه مقصود از اين جمله تشبيه ملائكه است : بعضى را در لطافت جسم به ابر ، و بعضى ديگر را در عظمت و بزرگىِ خلقت به كوهها ، و گروه سوّم را در سياهى به تاريكى ها تشبيه فرموده است . ( 1 ) و اين احتمال به حسب ظاهر لفظ قوى است .\r\n« وَمِنْهُمْ مَنْ خَرَقَتْ اَقْدَامُهُمْ تُخُومَ الاَْرْضِ السُّفْلَى »\r\n( و دسته ديگر از فرشتگان كسانى هستند كه قدمهاى آنان زمين را سوراخ كرده و به پايين ترين نقطه زمين رسيده اند . )\r\n« خرقت » به اعتبار « اَقدام » مؤنّث آورده شده و از مادّه « خرق » به معناى پاره كردن است . « اقدام » جمع « قَدم » و فاعل « خرقت » مىباشد . « تخوم » جمع « تَخْم » به معناى نهايت و منتهاى زمين است ; مىفرمايد : و يك دسته از ملائكه\r\n\r\n","description":"","footnote":"\r\n1 - ترجمه و شرح فيض الاسلام ، ص 254\r\n","page_name":" 565 ","page_number":565},
  {"content":"\r\nآنهايى هستند كه گامهاى آنان تا نهايت و منتهاى زمينِ پايين را پاره كرده است ، به اين معنا كه پاهاى آنها تا آخرين نقطه زمين فرو رفته است .\r\nشايد اين جمله كنايه از اين باشد كه اين قسم از ملائكه موكّل زمين هستند و بر تمامى آن تسلّط دارند ; مثلاً نقل شده : « اِنَّ لاسرافيل جناحين احدهما فى اقصى المشرق و الآخر فى اقصى المغرب » براى اسرافيل دو بال وجود دارد يكى در منتهاى شرق و ديگرى در منتهاى مغرب . حال آيا واقعاً بالهاى اسرافيل به اين بزرگى است ؟ و مگر همه بدن اسرافيل چه مقدار بزرگ است كه بالهاى به اين بزرگى متناسب با اوست ؟ و يا اين كه اين عبارت كنايه از تسلّط او بر مشرق و مغرب است ؟ بنابراين ممكن است مقصود حضرت از اين عبارت همين معنا باشد كه : اين قسم از ملائكه مشرف و مسلّط بر زمين هستند .\r\n« فَهِىَ كَرايات بِيض قَدْ نَفَذَتْ فِى مَخارِقِ الْهَوَاءِ ، وَتَحْتَهَا رِيحٌ هَفّافَةٌ تَحْبِسُهَا عَلى حَيْثُ انْتَهَتْ مِنَ الْحُدُودِ الْمُتَناهِيَةِ »\r\n( پس اين قدمهاى ملائكه همانند پرچم هاى سفيدى است كه در هوا فرو رفته باشد ، و در زير قدمهاى آنها باد وزنده اى است كه آنها را در جايى كه رسيده و قرار گرفته اند نگاه داشته است . )\r\n« هى » ضمير مؤنث به « ملائكه » برمى گردد . « رايات » جمع « راية » به معناى پرچم و بيرق است . « بيض » جمع « ابيض » و مقصود از آن جنبه تجرّد و نورانيّت آنهاست . « مخارق » جمع « مخرق » مصدر ميمى و به معناى پارگى هاى فضاست . « هفّافة » به معناى وزنده است .\r\nمقصود حضرت اين است كه اينها يك لطافتى دارند ، اين طور هم نيست كه از جايشان تكان بخورند ، بلكه پايشان محكم است . پس اين ملائكه مانند پرچم هاى سفيد و نورانى هستند كه در پارگى هاى هوا فرو رفته باشند ، و در زير آن يك باد وزنده ثابتى وجود دارد كه اين ملائكه را نگه مىدارد ، هر كدام را در هر جايى كه هست همانجا نگه مىدارد .\r\n","description":"","footnote":"","page_name":" 566 ","page_number":566},
  {"content":"\r\nژرفاى معرفت و عبادت ملائكه\r\n« قَدِ اسْتَفْرَغَتْهُمْ اَشْغَالُ عِبَادَتِهِ ، وَوَصَلَتْ حَقَائِقُ الاِْيمَانِ بَيْنَهُمْ وَبَيْنَ مَعْرِفَتِهِ »\r\n( عبادت و بندگى خداوند آنها را از هر كارى باز داشته ، و حقايق ايمان بين آنان و شناسايى خدا ارتباط ايجاد نموده است . )\r\n« قد استفرغتهم اشغال عبادته » انواع عبادتها وقتهاى ملائكه را پر كرده و هميشه به عبادت خداوند مشغولند . « و وصلت حقائق الايمان بينهم و بين معرفته » و ايمان واقعى آنها موجب شده تا به معرفت واقعى خداوند متعال برسند . به عبارت ديگر آنها به وسيله ايمان واقعى و اصل الى الحقّ شده اند .\r\n« وَقَطَعَهُمُ الاِْيقانُ بِهِ اِلَى الْوَلَهِ اِلَيْهِ ، وَلَمْ تُجاوِزْ رَغَباتُهُمْ مَا عِنْدَهُ اِلى مَا عِنْدَ غَيْرِهِ »\r\n( و يقين آنها به او آنها را مشتاق او نموده ، و شدّت شوق و دوستى خدا آنان را از غير او منصرف ساخته است . )\r\nكسى كه به چيزى ايمان قوىّ و محكم داشته باشد در نتيجه به آن چيز عشق مىورزد ; و چون عشق براى درك كمال است ، هر چيزى را كه انسان كمال بداند به همان چيز عشق مىورزد . در اينجا حضرت امير ( عليه السلام ) مىخواهد بگويد : چون شناخت ملائكه نسبت به خداوند خيلى زياد است ، مثل اين است كه آنها عاشق خدا باشند .\r\n« و قطعهم الايقان به الى الوله اليه » و يقين به خداوند ملائكه را به عشق به خداوند رسانده است . « و لم تجاوز رغباتهم ما عنده الى ما عند غيره » ; « رغبات » جمع « رغبة » است ; يعنى و رغبت هاى آنها به چيزهايى كه نزد خداوند است ، به آنچه نزد غير اوست تجاوز ننموده . مقصود اين كه از بس تقرّب الى اللّه داشتن و فانىِ فى اللّه شدن نزد ملائكه مطلوب است ، به اين واسطه متوجّه غير خدا نگشته اند و غير خداوند جهان را عبادت و بندگى نمىكنند .\r\n","description":"","footnote":"","page_name":" 567 ","page_number":567},
  {"content":"\r\n« قَدْ ذاقُوا حَلاوَةَ مَعْرِفَتِهِ ، وَشَرِبُوا بِالْكَأْسِ الرَّوِيَّةِ مِنْ مَحَبَّتِهِ ، وَتَمَكَّنَتْ مِنْ سُوَيْداءِ قُلُوبِهِمْ وَشِيجَةُ خِيفَتِهِ »\r\n( حلاوت و شيرينى معرفت و شناسايى او را چشيده ، و از جام سيراب كننده اى كه مملوّ از محبّت و دوستى اوست آشاميده اند ، و رشته خوف و ترس او در عمق دلشان ريشه دوانده است . )\r\n« قد ذاقوا حلاوة معرفته » ملائكه شيرينى معرفت خدا را چشيده اند . اين ما هستيم كه نمىتوانيم او را بشناسيم و به همين خاطر هم نمىدانيم براى چه كسى و در مقابل چه كسى ايستاده و عبادت مىكنيم ، ملائكه او را شناخته و شيرينى شناخت او را نيز چشيده اند .\r\n« و شربوا بالكأس الرّويّة من محبّته » و به وسيله كاسه پر ، از محبّتِ خداوند آشاميده اند ; « رويّة » ظاهراً به معناى « مُروية » است ، به كاسه اى كه پر و لبريز و سيراب كننده است « كأس مُروية » گفته مىشود .\r\n« و تمكّنت من سويداء قلوبهم وشيجة خيفته » ; « سويداء » مصغّر « سوداء » به معناى سياهِ كوچك است ، مقصود از آن قلب است و به اين اعتبار كه قلب مركز خونهاى سياه است به آن « سويداء » گفته شده است ; « سويداء قلوبهم » كنايه از اعماق قلب است . « وشيجة » به معناى به هم بافته شده است ; اگر بتوانيم به درون يك درخت يا بدن انسان نگاه كنيم يك شبكه به هم بافته شده از رگهاى مختلف مىبينيم ، به اين رگهاى به هم بافته شده « وشيجة » گفته مىشود كه بعداً به مطلق رابطه « وشيجة » گفته اند . « خيفة » به معناى ترس است . معناى جمله چنين است كه : شبكه ترس از خداوند اعماق قلبهاى آنها را فرا گرفته است .\r\nوالسّلام عليكم و رحمة الله و بركاته\r\n","description":"","footnote":"","page_name":" 568 ","page_number":568},
  {"content":"\r\nخطبه 91\r\n( درس 122 )\r\nكثرت عبادت ملائكه و آثار آن\r\nخضوع ملائكه\r\nسستى نكردن ملائكه\r\nغفلت ، بى نظمى و راحت طلبى نداشتن ملائكه\r\nعشق پايدار به اطاعت در ملائكه\r\nنبودن اختلاف و جدايى در ملائكه\r\nفضاى لايتناهى جايگاه ملائكه\r\n","description":"","footnote":"","page_name":" 569 ","page_number":569},
  {"content":"\r\n\r\n","description":"","footnote":"","page_name":" 570 ","page_number":570},
  {"content":"\r\nبسم الله الرحمن الرحيم\r\n« فَحَنَوْا بِطُولِ الطّاعَةِ اعْتِدالَ ظُهُورِهِمْ ، وَلَمْ يُنْفِدْ طُولُ الرَّغْبَةِ اِلَيْهِ مَادَّةَ تَضَرُّعِهِمْ ، وَلااَطْلَقَ عَنْهُمْ عَظِيمُ الزُّلْفَةِ رِبَقَ خُشُوعِهِمْ ، وَلَمْ يَتَوَلَّهُمُ الاِْعْجابُ فَيَسْتَكْثِرُوا مَا سَلَفَ مِنْهُمْ ، وَلاتَرَكَتْ لَهُمُ اسْتِكانَةُ الاِْجْلالِ نَصيباً فِى تَعْظِيمِ حَسَنَاتِهِمْ ، وَلَمْ تَجْرِ الْفَتَراتُ فِيهِمْ عَلى طُولِ دُؤُوبِهِمْ ، وَلَمْ تَغِضْ رَغَبَاتُهُمْ فَيُخالِفُوا عَنْ رَجَاءِ رَبِّهِمْ ، وَلَمْ تَجِفَّ لِطُولِ الْمُناجاةِ اَسَلاتُ اَلْسِنَتِهِمْ ، وَلامَلَكَتْهُمُ الاَْشْغَالُ فَتَنْقَطِعَ بِهَمْسِ الْجُؤارِ اِلَيْهِ اَصْواتُهُمْ ، وَلَمْ تَخْتَلِفْ فِى مَقاوِمِ الطَّاعَةِ مَناكِبُهُمْ ، وَلَمْ يَثْنُوا اِلَى راحَةِ التَّقْصِيرِ فِى اَمْرِهِ رِقابَهُمْ ، وَلاتَعْدُو عَلى عَزِيمَةِ جِدِّهِمْ بَلادَةُ الْغَفَلاتِ ، وَلاتَنْتَضِلُ فِى هِمَمِهِمْ خَدائِعُ الشَّهَواتِ ، قَدِ اتَّخَذُوا ذَا الْعَرْشِ ذَخِيرَةً لِيَومِ فاقَتِهِمْ ، وَيَمَّمُوهُ عِنْدَ انْقِطاعِ الْخَلْقِ اِلَى الَْمخْلُوقِينَ بِرَغْبَتِهِمْ ، لايَقْطَعُونَ اَمَدَ غَايَةِ عِبادَتِهِ ، وَلايَرْجِعُ بِهِمُ الاِْسْتِهْتارُ بِلُزُومِ طاعَتِهِ اِلاّ اِلَى مَوادَّ مِنْ قُلُوبِهِمْ غَيْرِ مُنْقَطِعَة مِنْ رَجائِهِ وَمَخَافَتِهِ ، لَمْ تَنْقَطِعْ اَسْبابُ الشَّفَقَةِ مِنْهُمْ فَيَنُوا فِى جِدِّهِم ، وَلَمْ تَأْسِرْهُمُ الاَْطْماعُ فَيُؤْثِرُوا وَشِيكَ السَّعْىِ عَلَى اجْتِهادِهِمْ ، وَلَمْ يَسْتَعْظِمُوا مَا مَضَى مِنْ اَعْمالِهِمْ ، وَلَوِاسْتَعْظَمُوا ذَلِكَ لَنَسَخَ الرَّجاءُ مِنْهُمْ شَفَقاتِ وَجَلِهِمْ ، وَلَمْ يَخْتَلِفُوا فِى رَبِّهِمْ بِاسْتِحْواذِ الشّيطانِ عَلَيْهِمْ ، وَلَمْ يُفَرِّقْهُمْ سُوءُ التَّقاطُعِ ، وَلا تَوَلاّهُمْ غِلُّ التَّحاسُدِ ، وَلا شَعَبَتْهُمْ مَصارِفُ الرِّيَبِ ، وَلا اقْتَسَمَتْهُمْ اَخيافُ الْهِمَمِ ، فَهُمْ اُسَراءُ اِيمان لَمْ يَفُكَّهُمْ مِنْ رِبْقَتِهِ زَيْغٌ ، وَلا عُدُولٌ وَلا وَنىً وَلا فُتُورٌ ، وَلَيْسَ فِى اَطباقِ السَّماءِ مَوْضِعُ اِهاب اِلاّ وَعَلَيْهِ مَلَكٌ ساجِدٌ ، اَوْ ساع حافِدٌ ، يَزدادُونَ عَلى طُولِ الطّاعَةِ بِرَبِّهِمْ عِلْماً ، وَتَزْدادُ عِزَّةُ رَبِّهِمْ فِى قُلُوبِهِمْ عِظَماً »\r\n","description":"","footnote":"","page_name":" 571 ","page_number":571},
  {"content":"\r\nموضوع بحث درسهايى از نهج البلاغه خطبه اشباح بود . سخن در تعريف و اقسام و اوصاف ملائكه بود ، اين قسمتى هم كه در اين درس مطرح مىشود دنباله همان بحث و در مورد اوصاف ملائكه است . به اينجا رسيده ايم كه فرموده است :\r\nكثرت عبادت ملائكه و آثار آن\r\n« فَحَنَوْا بِطُولِ الطّاعَةِ اعْتِدالَ ظُهُورِهِمْ ، وَلَمْ يُنْفِدْ طُولُ الرَّغْبَةِ اِلَيْهِ مَادَّةَ تَضَرُّعِهِمْ »\r\n( پس طول اطاعت و بندگى كمرهايشان را خم نموده ، و بسيارى رغبت و ميل ايشان نسبت به او تضرّع و زارى آنها را نابود نكرده است . )\r\n« حنوا » از مادّه « انحناء » به معناى خميدن است . « اعتدال » به معناى معتدل بودن است . « ظهور » جمع « ظَهر » به معناى پشت و كمر است ; « فحنوا به طول الطّاعة اعتدال ظهورهم » پس كمرهاى آنها از طول اطاعت و فرمانبردارى خدا خم شده است . خم شدن كمر از عوارض جسم مادّى است و معلوم نيست ملائكه كمرشان خم شود ، پس ظاهراً در اين جمله تشبيه معقول به محسوس شده و مقصود از آن بيان كثرت اطاعت آنهاست .\r\n« و لم ينفد طول الرّغبة اليه مادّة تضرّعهم » ; « لم ينفد » از « نفاد » به معناى فنا و نابودى است ، « رغبة » به معناى ميل و اشتياق است . مقصود از « مادّة تضرّعهم » آن چيزى است كه علّت تضرّع است ، چرا در برابر خدا تضرّع مىكنند ؟ براى اين كه خداوند را خوب مىشناسند ، عظمت خداوند را مىشناسند و همين معرفت كاملشان مادّه تضرّع آنهاست . در اين جمله فرموده است : اين كه ملائكه اشتياقشان به خداوند طولانى بوده و دوام دارد ، موجب نمىشود كه از مادّه تضرّع آنان كاسته شود ، آنها هميشه معرفتشان كامل است و هميشه در اطاعت و فرمانبردارى از خداوند هستند .\r\n","description":"","footnote":"","page_name":" 572 ","page_number":572},
  {"content":"\r\nخضوع ملائكه\r\n« وَلا اَطْلَقَ عَنْهُمْ عَظِيمُ الزُّلْفَةِ رِبَقَ خُشُوعِهِمْ ، وَلَمْ يَتَوَلَّهُمُ الاِْعْجابُ فَيَستَكْثِرُوا مَا سَلَفَ مِنْهُمْ »\r\n( ارتباط قوىّ آنان با خدا ريسمان خاكسارى را از گردنشان باز نكرده ، و عُجب و خودپسندى بر آنها راه نيافته تا عبادات خود را بسيار بشمارند . )\r\n« الزّلفة » به معناى رستگارى و قرب است . « رِبَق » جمع « رِبْقَةٌ » به معناى طنابى است كه به دست و گردن حيوان بسته مىشود تا فرار نكند و اين طناب به نحوى آن حيوان را اسير دارد كه اگر از گردنش درآيد آزاد مىشود . « و لا اطلق عنهم عظيم الزّلفة ربق خشوعهم » ، در اين عبارت يك تشبيه به كار رفته و مقصود اين است كه : آن قرب و نزديكىِ زيادى كه ملائكه به خدا دارند و آن ارتباط بيش از حدّ و اندازه اى كه آنها دارند ، سبب نمىشود تا آن طناب خشوع و اسارتى كه به گردن دارند درآورند و آزاد شوند ; آنها هميشه نسبت به خداوند خاضع و خاشع اند .\r\nافراد بشر اين طور هستند كه وقتى مثلاً نسبت به يك فردى مقرّب شوند چه بسا احساس خودمانى شدن با آن فرد را مىكنند و ديگر آن گونه كه بايد نسبت به او خضوع و خشوعى ندارند ، ولى ملائكه اين چنين نيستند و هر اندازه هم كه به خدا نزديكتر باشند از خضوعشان كاسته نمىشود .\r\n« و لم يتولّهم الاعجاب فيستكثروا ما سلف منهم » ; « لم يتولّهم » منفى « تولّى » است و « تولّى » به معناى تسلّط و مسلّط شدن است ، « و لم يتولّهم الاعجاب » يعنى عُجب و خودپسندى بر ملائكه مسلّط نمىشود ; مثل ما نيستند كه اگر مثلاً دو ركعت نماز شب خوانديم ، يك شب احياء گرفتيم ، مبلغى پول به فقير و بينوايى داديم ، عُجب ما را مىگيرد و كارهايمان را بزرگ مىبينيم ; آنها با آن همه عبادتى كه مىكنند عُجب ندارند « فيستكثروا ما سلف منهم » تا عبادت گذشته خود را بزرگ بدانند .\r\n","description":"","footnote":"","page_name":" 573 ","page_number":573},
  {"content":"\r\n« وَلا تَرَكَتْ لَهُمُ اسْتِكانَةُ الاِْجْلالِ نَصِيباً فِى تَعْظِيمِ حَسَنَاتِهِمْ »\r\n( و خضوع آنان در برابر جلالت و بزرگى حقّ باعث نگشته تا اعمال نيكوى خود را بزرگ بدانند . )\r\n« لا تركت لهم » يعنى رها نكرده است براى آنها . « استكانة » به معناى خضوع و آرامش است . « استكانة الاجلال » يعنى اين خضوعى را كه در حال اجلال و بزرگى خدا پيدا مىكنند . يك چنين خضوعى رها نمىكند براى آنها نصيبى تا اين كه حسنات و كارهاى نيك خود را بزرگ بدانند ; و به عبارت روشن تر : از بس به خاطر جلالت خداوند در خضوع او غرقند ، فرصت بزرگ شمردن كارهاى خود را پيدا نمىكنند ، و از بس در جلالت خداوند فرو رفته اند از خود غافل اند و خود را نمىبينند تا بخواهند به اعمال خود توجّه كنند .\r\nسستى نكردن ملائكه\r\n« وَلَمْ تَجْرِ الْفَتَراتُ فِيهِمْ عَلَى طُولِ دُؤُوبِهِمْ »\r\n( و از بسيارى كوشش ايشان در عبادت و بندگى ، سستى بر آنها مستولى نگشته است . )\r\n« فترات » جمع « فترة » به معناى سستى است . « دُؤوب » جمع « دأب » به معناى جديّت و كوشش زياد است . در انسانها اين خصلت وجود دارد كه وقتى يك كارى را زياد انجام دهند خسته مىشوند و در انجام آن سستى مىكنند ، ولى ملائكه چنين نيستند ; حضرت اميرالمؤمنين ( عليه السلام ) در اين جمله اشاره به همين مطلب دارند ، فرموده اند : « و لم تجر الفترات فيهم » در ملائكه سستى جريان ندارد « على طول دؤوبهم » به خاطر كوشش زياد آنها ; يعنى اين كه ملائكه در عبادت خدا جديّت و كوشش مىكنند و آن را ادامه مىدهند ، موجب خسته شدن آنها نمىشود .\r\n« وَلَمْ تَغِضْ رَغَبَاتُهُمْ فَيُخالِفُوا عَنْ رَجَاءِ رَبِّهِمْ »\r\n( و رغبت هاى ايشان به پروردگارشان كم نگشته تا از اميدوارى به او چشم بپوشند . )\r\n","description":"","footnote":"","page_name":" 574 ","page_number":574},
  {"content":"\r\n« لم تغض » از « غاضَ يَغِيضُ » معنايش كم شدن است ، ( و غيض الماء ) ( 1 ) يعنى و آب كم شد . « رغبات » جمع « رغبة » به معناى ميل و توجّه است ; يعنى رغبت هاى آنان نسبت به خداوند كم نمىشود تا اين كه از اميد به پروردگار خود عدول نمايند .\r\n« وَلَمْ تَجِفَّ لِطُولِ الْمُناجاةِ اَسَلاتُ اَلْسِنَتِهِمْ »\r\n( و در اثر طول مناجات و راز و نياز با خدا اطراف زبان آنان خشك نشده است . )\r\nممكن است ما در يك مراسم دعاى طولانى مثل اعمال ام داود ، احياى شبهاى قدر ، اعتكاف و اعمال روز سوّم آن ، اعمال روز عرفه و دعاى آن شركت كنيم ، آن وقت پس از اتمام دعا متوجّه مىشويم از بس دعا خوانده ايم دهانمان خشك شده و زبان بر اثر خشك شدن ياراى حركت كردن و سخن گفتن ندارد ، اين از خصوصيّت انسانهاست و اين حالت براى ملائكه پيش نمىآيد ، از اين رو حضرت فرموده است : « و لم تجف لطول المناجاة » بر اثر طول مناجات نخشكيده است « اسلات السنتهم » نوك زبانهايشان .\r\n« اَسَلات » جمع « اَسَلة » به معناى نوك است ، « اَسَلة اللّسان » يعنى نوك زبان . مقصود حضرت اين است كه ملائكه مانند انسانها خستگى ، سستى ، تنبلى و . . . ندارند و از عبادت باز نمىايستند ، بر خلاف انسانها كه بر اثر خستگى عبادت را ترك مىكنند .\r\nغفلت ، بى نظمى و راحت طلبى نداشتن ملائكه\r\n« وَلا مَلَكَتْهُمُ الاَْشْغَالُ فَتَنْقَطِعَ بِهَمْسِ الْجُؤارِ اِلَيْهِ اَصْواتُهُمْ »\r\n( و كارهاى گوناگون آنان را مشغول ننموده تا نداهاى بلند آنان به سبب تضرّع پنهانى قطع شود . )\r\n\r\n","description":"","footnote":"\r\n1 - سوره هود ، آيه 44\r\n","page_name":" 575 ","page_number":575},
  {"content":"\r\n« هَمْس » به معناى صداى مخفى است ، « الجُؤار » تضرّع و زارى است . « و لاملكتهم الاشغال » يعنى اشتغال به كارهاى گوناگون آنها را مالك نشده است « فتنقطع بهمس الجؤار اليه اصواتهم » تا در اثر آن صداهاى بلند آنان قطع و به تضرّع پنهان تبديل شود . يعنى اگر ملائكه به كارهاى گوناگون اشتغال داشتند طبعاً صداى آنان به تضرّع و نياز كوتاه مىشد و از نداهاى آشكار باز مىماندند . مىخواهند بفرمايند : ذكر و عبادت ملائكه هميشگى است و آنها مثل انسانها نيستند كه كار زياد آنها را از ناله هاى آشكار باز دارد .\r\n« وَلَمْ تَخْتَلِفْ فِى مَقاوِمِ الطَّاعَةِ مَناكِبُهُمْ ، وَلَمْ يَثْنُوا اِلَى راحَةِ التَّقْصِيرِ فِى اَمْرِهِ رِقابَهُمْ »\r\n( و در جاهايى كه براى اطاعت و بندگى ايستاده اند شانه هايشان از هم جدا نمىشود ، و راحتى نطلبيده اند تا گردن از زير بار فرمان حق تهى كرده و او را نافرمانى كنند . )\r\n« و لم تختلف فى مقاوم الطّاعة مناكبهم » ; « لم تختلف » فعل منفى از مادّه « اختلاف » است . « مقاوم » جمع « مقام » اسم مكان و به معناى محلّ ايستادن است ، « مقاوم الطّاعة » به معناى جاهاى اطاعت است . « مناكب » جمع « منكب » به معناى شانه است . جمله بسيار زيبا و تشبيه جالبى است ; ما انسانها وقتى در محلّ عبادت در صفهاى جماعت مىايستيم هر كدام به يك نحوى مىايستيم كه در نتيجه صفهاى جماعت ناصاف و ناموزون است ; ولى اگر به صفهاى نظاميان در يك آرايش نظامى ارتش توجّه كنيد خواهيد ديد كه همه شانه ها ، سينه ها ، زانوها و پاشنه هاى پاهاى آنها يكنواخت است ، اين دو مجتمع ( صفوف نماز جماعت و صفوف نظاميان ) خيلى با هم فرق دارند . حضرت امير ( عليه السلام ) مىخواهند بفرمايند : آنها در محلّ عبادت آن چنان منظّم مىايستند كه شانه هايشان هيچ اختلافى با هم ندارد ، در پيشگاه خداوند جهان منظّم و خبردار مىايستند .\r\n« و لم يثنوا الى راحة التّقصير فى امره رقابهم » ; « لم يثنوا » فعل منفى از « ثنا يثنى » و « ثنا يثنو » به معناى « انحراف » است ; يعنى و گردنهاى خود را به سوى تقصير در\r\n","description":"","footnote":"","page_name":" 576 ","page_number":576},
  {"content":"\r\nفرمان خدا منحرف نكرده اند . مقصود از « راحة التّقصير » نافرمانى است ; چون كسى كه نافرمانى خدا مىكند برحسب ظاهر طالب راحتى است .\r\n« وَلاتَعْدُو عَلى عَزِيمَةِ جِدِّهِمْ بَلادَةُ الْغَفَلاتِ ، وَلاتَنْتَضِلُ فِى هِمَمِهِمْ خَدائِعُ الشَّهَواتِ »\r\n( و بر تصميم آنها نفهمى و فراموشى غلبه نمىكند ، و خواهشهاى فريبنده نفسانى و شهوانى ، همّت و كوشش آنان را نابود نمىگرداند . )\r\n« لاتعدو » از مادّه « عدوان » به معناى تجاوز و تسلّط است ، « لاتعدو » يعنى تجاوز نمىكند و مسلّط نمىشود . « عزيمة » فعيل به معناى مفعول است و به معناى « معزومة » و تصميم مىآيد ، « عزيمة جِدِّهم » يعنى تصميم جدّى آنان . « بَلادة » در برابر « فطنت » به معناى كودنى است . « و لاتعدو على عزيمة جدّهم بلادة الغفلات » هيچ وقت كُندى و سهل انگارى بر تصميم هاى جدّى آنان تجاوز نمىكند ; غفلت و سهل انگارى بر آنان مسلّط نمىشود و آنان را از عبادت خدا غافل نمىكند .\r\n« و لاتنتضل فى هممهم خدائع الشّهوات » ; « تنتضل » از مادّه « انتضال » به معناى مسابقه تيراندازى است . « همم » جمع « همّت » به معناى تصميم است . « خدائع » جمع « خديعة » به معناى مكر و حيله است ، « خدائع الشّهوات » از باب اضافه صفت به موصوف است ، يعنى هواهاى نفسانىِ فريب دهنده . معناى جمله اين است كه شهوتهاى فريب دهنده بر همّت ها و تصميم هاى راسخ آنان سبقت نمىگيرد .\r\n« قَدِ اتَّخَذُوا ذَا الْعَرْشِ ذَخِيرَةً لِيَومِ فَاقَتِهِمْ ، وَيَمَّمُوهُ عِنْدَ انْقِطاعِ الْخَلْقِ اِلَى الَْمخْلُوقِينَ بِرَغْبَتِهِمْ »\r\n( صاحب عرش - خداوند - را براى روز نيازمندى خود ذخيره قرار داده ، و با رغبت و ميل به سوى او متوجّه اند هنگامى كه خلق به مخلوق رو كرده است . )\r\nمقصود از « ذا العرش » خداوندى است كه صاحب قدرت و تسلّط است ، « يوم الفاقة » يعنى روز فقر و احتياج . حضرت فرموده است : « قد اتّخذوا ذا العرش ذخيرة ليوم فاقتهم » ملائكه خداوند را كه صاحب همه قدرتهاى عالم است براى\r\n","description":"","footnote":"","page_name":" 577 ","page_number":577},
  {"content":"\r\nروز احتياج ذخيره خود قرار داده اند .\r\n« يمّموه » از مادّه « يَمَمَ » به معناى « قَصَدَ » است ، تيمّم را هم به اين علّت تيمّم مىگويند كه انسان به جاى آب خاك را قصد مىكند . « و يمّموه عند انقطاع الخلق الى المخلوقين برغبتهم » وقتى كه مخلوقين به يكديگر رو مىآورند ملائكه از همه مخلوقات مىبُرند و خداوند را با ميل و رغبت خود قصد مىكنند .\r\n« لايَقْطَعُونَ اَمَدَ غَايَةِ عِبادَتِهِ ، وَلايَرْجِعُ بِهِمُ الاِْسْتِهْتارُ بِلُزُومِ طاعَتِهِ اِلاّ اِلَى مَوادَّ مِنْ قُلُوبِهِمْ غَيْرِ مُنْقَطِعَة مِنْ رَجائِهِ وَمَخَافَتِهِ »\r\n( هيچ گاه به پايان درجه بندگى او نمىرسند ، و شوق و دوست داشتن اشتغال ايشان به اطاعت و بندگى او بر اثر اميد به رحمت و ترس از عذاب اوست كه هيچ گاه از دلهاى آنها جدا نمىشود . )\r\n« لايقطعون أمد غاية عبادته » ; « أمَد » به معناى مدّت و زمان است ، « غاية » به معناى منتها و پايان است ; يعنى ملائكه در عبادت به آخرين نقطه هدف نمىرسند و عبادت آنان پايان ندارد . براى توضيح مطلب به اين مثال توجّه كنيد :\r\nيك وقت است قصد اصفهان داريم ، خوب وقتى كه سوار شديم و حركت كرديم سفر را آغاز كرده ايم و وقتى به اصفهان رسيديم سفر را تمام كرده و به آخرين نقطه هدف رسيده ايم ; امّا ملائكه به پايان هدف نمىرسند ، چرا كه اينها مىخواهند به خدا برسند و فاصله بين خالق و مخلوق تا بى نهايت است ، براى اين كه خالق واجب الوجود و مخلوق ممكن الوجودى است كه هر اندازه ترقّى و تكامل پيدا كند باز هم ممكن الوجود است و از معلول بودن به علّت بودن نمىرسد ، پس به نهايت عبادت او نخواهند رسيد .\r\n« استهتار » به معناى عشق مفرطى است كه انسان به چيزى پيدا مىكند ، و ملائكه هرچه بيشتر به خدا نزديك مىشوند عظمت خدا را بيشتر درك مىكنند و هرچه بيشتر عظمت خدا را درك مىكنند ترسشان از خدا بيشتر مىشود و عشق بيشترى\r\n","description":"","footnote":"","page_name":" 578 ","page_number":578},
  {"content":"\r\nبه خدا پيدا مىكنند و در نتيجه عبادتشان بيشتر مىشود ; مقصود از « موادّ » آن انگيزه هايى است كه در دلهاى اينهاست و آنها را به عبادت و اطاعت از خداوند مىكشاند ; « موادّ » از مادّه « مدّ » به معناى كشيدن است ، يعنى آن كششى كه در قلب آنها پيدا مىشود و آنها را به طرف عبادت مىكشاند .\r\n« لايرجع بهم » يعنى برنمى گرداند اين ملائكه را « الاستهتار بلزوم طاعته » عشق و دلباختگى آنها به لزوم اطاعت پروردگار « الاّ الى موادّ من قلوبهم غير منقطعة » مگر به موادّى پايدار در دلشان « من رجائه و مخافته » از اميد به او و ترس از او ; به اين معنا كه هميشه دل آنها مملوّ از اميد و ترس است و روى اين حساب هم هميشه به عبادت و اطاعت خداوند مشغولند .\r\nعشق پايدار به اطاعت در ملائكه\r\n« لَمْ تَنْقَطِعْ اَسْبابُ الشَّفَقَةِ مِنْهُمْ فَيَنُوا فِى جِدِّهِم »\r\n( آنچه سبب خوف و ترس از عذاب است از نظر آنان محو نگشته تا آنها از خود سستى نشان دهند . )\r\n« ينوا » از مادّه « ونى ينى » به معناى ناتوانى و سستى است ; يعنى آن اسباب عشق و دلباختگىِ به خداوند كه همان اميد و ترس بود از آنها منقطع نمىشود تا بر اثر انقطاع سستىِ در عبادت براى آنان پيش آيد .\r\n« وَلَمْ تَأْسِرْهُمُ الاَْطْماعُ فَيُؤْثِرُوا وَشِيكَ السَّعْىِ عَلَى اجْتِهادِهِمْ ، وَلَمْ يَسْتَعْظِمُوا مَا مَضَى مِنْ اَعْمالِهِمْ »\r\n( و طمع هاى دنيايى آنان را اسير نكرده تا سعى نزديك دنيا را بر كوشش براى آخرت ترجيح دهند ، و اعمال گذشته خود را بزرگ نپنداشته اند . )\r\n« و لم تأسرهم الاطماع فيؤثروا وشيك السّعى على اجتهادهم » ، « لم تأسر » از « اَسر » به معناى اسير شدن است . « اطماع » جمع « طمع » است . « وشيك » به معناى نزديك ،\r\n","description":"","footnote":"","page_name":" 579 ","page_number":579},
  {"content":"\r\nو « وشيك السّعى » به معناى سعى نزديك و مقصود از آن سعى دنيايى است . مىفرمايد : طمع ها آنان را سير نكرده است تا بر اثر آن ، سعىِ نزديك دنيايى را بر كوشش هاى اخروى مقدّم بدارند . وضعيّت ما انسانها اين طور است كه طمع هاى دنيايى ما را اسير مىكند كه در نتيجه آن « سعى وشيك » را كه همان تلاش و كوشش براى رسيدن به دنياست مقدّم بر سعى آخرت مىداريم ، معمولاً مىگوييم دنيا نقد است و آخرت نسيه ، و حاضر نيستيم متاع نقد را رها كرده و نسيه را بگيريم ; امّا ملائكه اين چنين نيستند كه طمع در چيزهاى نزديك آنها را از عبادت و اطاعتشان نسبت به خداوند دور كند .\r\n« و لم يستعظموا ما مضى من اعمالهم » صفت ديگر ملائكه آن است كه اعمال گذشته خود را بزرگ نمىبينند . ممكن است و بسيار اتّفاق افتاده كه انسان اعمال گذشته خود را بزرگ دانسته و به همين خاطر گرفتار عُجب شده است ، ولى ملائكه هيچ گاه اعمال گذشته خود را بزرگ ندانسته اند ، آنها عبادت و اطاعت خداوند را براى خود وظيفه مىدانند و به همين خاطر هم منّتى بر خدا ندارند .\r\n« وَلَوِ اسْتَعْظَمُوا ذَلِكَ لَنَسَخَ الرَّجاءُ مِنْهُمْ شَفَقاتِ وَجَلِهِمْ »\r\n( و اگر اعمال گذشته خود را بزرگ دانسته بودند ، اميدوارى آنها انواع ترس را از آنان دور مىساخت . )\r\n« نَسَخَ » از مادّه « نَسْخ » به معناى زايل كردن و از بين بردن است . « شفقات » جمع « شَفَقَة » به معناى درجات ترس است . اين جمله مكمّل جمله قبل است . فرموده اند : ملائكه كارها و عبادتهاى گذشته خود را بزرگ نمىدانند ، زيرا « و لو استعظموا ذلك » اگر عبادت خود را بزرگ مىشمردند « لنسخ الرّجاء منهم شفقات وجلهم » موجب مىشد اميدوارى آنها به خداوند از مقدار ترس آنها كم كند ; و طبيعى است وقتى ترس آنها نسبت به خداوند كم شود در عبادات خود كوتاهى مىكنند .\r\nبراى مثال : وقتى كارمند اداره اى بر اثر تشويق هاى رييس اداره مغرور شود ، طبعاً\r\n","description":"","footnote":"","page_name":" 580 ","page_number":580},
  {"content":"\r\nدرجات حساب بردنِ او از رييس اداره كم مىشود ، و وقتى به اينجا رسيد در آينده كم كارى مىكند و باعث بى اعتبارى و يا اخراج خود مىگردد . پس ملائكه اين چنين نيستند كه عبادات و اطاعات خود را بزرگ بدانند تا ترس آنها كم شده و نسبت به عبادتِ آينده سستى كنند .\r\nنبودن اختلاف و جدايى در ملائكه\r\n« وَلَمْ يَخْتَلِفُوا فِى رَبِّهِمْ بِاسْتِحْواذِ الشَّيْطانِ عَلَيْهِمْ ، وَلَمْ يُفَرِّقْهُمْ سُوءُ التَّقاطُعِ »\r\n( و هيچ گاه به جهت استيلاى شيطان بر ايشان درباره پروردگارشان اختلافى نداشته اند ، و برخورد بد آنان را از هم جدا نكرده است . )\r\n« استحواذ » به معناى مسلّط شدن است . من و شما اين طور هستيم كه شيطان بر ما مسلّط مىشود و ما را به وسوسه مىاندازد ; مثلاً در مورد ذات خداوند در ما وسوسه مىكند كه ذات خدا از چيست ؟ آيا يك قطعه نور است ؟ از چه زمانى و چطور به وجود آمده ؟ و . . . ولى ملائكه اين چنين نيستند ، شيطان بر آنها مستولى نمىشود تا در آنها وسوسه كند ، و وقتى وسوسه شيطان نباشد پس در ذات خداوند هم اختلافى ندارند . « لم يختلفوا فى ربّهم » در جهات و خصوصيّات پروردگارشان اختلافى ندارند « باستحواذ الشّيطان عليهم » كه ناشى از وسوسه و سلطه شيطان باشد .\r\n« تقاطع » به معناى بريدگى است ، « سوء التّقاطع » اضافه صفت به موصوف و به معناى جدايىِ از راه بد است ; مثلاً دو نفر بر اثر دعوا و نزاع از هم جدا مىشوند و با هم قهر مىكنند ، اين را سوء تقاطع مىگويند ; ولى يك وقت دو نفر از هم جدا مىشوند امّا اين جدايى از روى بدى نيست ، مثلاً آن دو در دو اداره كار مىكنند در عين حال كه دلهايشان با هم است . ملائكه نيز چنين هستند ، جدايى آنها در نحوه عبادت است ، و با هم اختلاف و نزاع و دعوا ندارند . « و لم يفرّقهم سوء التّقاطع »\r\n","description":"","footnote":"","page_name":" 581 ","page_number":581},
  {"content":"\r\nجدايى از راه بد و برخورد بد آنها را از هم جدا نمىكند . اى كاش وساوس شيطانى در انسانها هم اثر نمىكرد و انسانها هم هميشه يك دل و يك زبان با هم همراه بودند .\r\n« وَلا تَوَلاّهُمْ غِلُّ التَّحاسُدِ ، وَلا شَعَبَتْهُمْ مَصارِفُ الرِّيَبِ ، وَلا اقْتَسَمَتْهُمْ اَخْيافُ الْهِمَمِ »\r\n( و كينه حسد بر آنان راه نيافته ، و انواع شكّ و ترديد آنها را دسته دسته نكرده است ، و همّتها و تصميم ها آنان را به چند قسم تقسيم نكرده است . )\r\n« غِلّ » به معناى كينه است ، « تولّى » به معناى تسلّط است . « و لاتولاّهم غلّ التّحاسد » در ملائكه كينه هاى حسد وجود ندارد . افراد بشر بر اثر حسد بر يكديگر كينه توزى مىكنند ، ولى ملائكه بر همديگر حسد نمىبرند و كينه هاى حسد در آنها وجود ندارد .\r\n« مصارف » از مادّه « صرف » به معناى گردش است ، « مصارف الرّيب » يعنى گردشهاى شكّ و ترديد . وجود شكّ و ترديد در افراد موجب اختلاف آراء و تشكّل گروهها مىشود . اين كه هر عدّه و جمعيّتى با يك عقيده خاص دور هم جمع مىشوند ، اين كه مسلمانان را به دسته ها و گروهها تقسيم كرده ، وجود شكّ و ترديد در افراد است ; اين اختلاف و تشعّب از خصوصيّات انسانهاست و ملائكه اين چنين نيستند ; شكّ و ترديد در آنها راه ندارد ، از اين رو همگى در راه عبادت خداوند به يك جهت حركت مىكنند « و لا شعبتهم مصارف الرّيب » و گردش شكّ و ترديد آنها را متشعّب و گروه گروه نمىكند .\r\n« و لا اقتسمتهم اخياف الهمم » ; « اخياف » جمع « خيف » به معناى كنار كوه است ، و مسجد خيف در منى را هم به همين دليل كه در كنار كوه است « مسجد خيف » گفته اند ، ولى بعداً به مطلق مختلفات « خيف » گفته شده كه از جمله آن برادرهاى مادرى است كه به آنها « اخياف » مىگويند ; پس روى اين حساب « اخياف الهمم » به معناى اختلافات در تصميم هاست . حضرت على ( عليه السلام ) مىفرمايد : اختلاف تصميم ها ملائكه را تقسيم نكرده است . بر خلاف انسانها كه اختلاف در تصميم ،\r\n","description":"","footnote":"","page_name":" 582 ","page_number":582},
  {"content":"\r\nآنها را به گروههاى مختلف تقسيم مىكند .\r\n« فَهُمْ اُسَراءُ اِيمان لَمْ يَفُكَّهُمْ مِنْ رِبْقَتِهِ زَيْغٌ ، وَلا عُدُولٌ وَلا وَنىً وَلا فُتُورٌ »\r\n( پس فرشتگان اسير و گرفتار ايمانند و از آن دست نمىكشند ، انحراف و عدول و سستى و كاهلى آنها را از ايمان جدا نمىكند . )\r\n« ربقة » به معناى طنابى است كه به پا و گردن حيوان به طورى مىبندند كه حيوان فرار نكند ، و وقتى آن را باز مىكنند حيوان آزاد مىشود . « زيغ » همان شكّ و ترديدى است كه در دل پيدا مىشود . مىفرمايد : ملائكه اسير ايمان هستند و شكّ و ترديد دل ، آنها را از ايمان جدا نمىكند ; « و لا عدول » و نه هيچ گاه از حقّ عدول مىكنند ، « و لا ونىً و لا فتور » و نه هيچ وقت سستى پيدا مىكنند .\r\nفضاى لايتناهى جايگاه ملائكه\r\n« وَلَيْسَ فِى اَطباقِ السَّماءِ مَوْضِعُ اِهاب اِلاّ وَعَلَيْهِ مَلَكٌ ساجِدٌ ، اَوْ ساع حافِدٌ »\r\n( و در طبقات آسمانها يك جاى پوستى وجود ندارد مگر اين كه فرشته اى بر آن مشغول نماز و سجده است ، يا اين كه در سعى و تلاش براى انجام فرمان خداست . )\r\n« اِهاب » به معناى پوست گوسفند است كه در گذشته روى آن مىنشسته اند . « ساع » اسم فاعل از مادّه « سعى » به معناى تلاش است . « حافد » به معناى سريع است . مقصود حضرت اميرالمؤمنين ( عليه السلام ) اين است كه : در تمام فضاى آسمانها با اين وسعتى كه دارند جاى خالى وجود ندارد ، و همه اين فضايى كه به نظر ما خالى است در حقيقت مملوّ از ملائكه اى است كه در سجود و يا در تلاشند .\r\nدر مورد وسعت فضاى آسمانها خبرى را از تلويزيون شنيدم كه : به تازگى ستاره اى را كشف كرده اند كه نور آن پس از دو هزار و پانصد ميليارد سال نورى به كهكشان ما مىرسد . مقدار مسافتى را كه نور در اين مقدار سال مىپيمايد آنقدر زياد است كه از تصوّر ما خارج است ; نور طبق گفته محقّقان در هر ثانيه سيصد هزار\r\n","description":"","footnote":"","page_name":" 583 ","page_number":583},
  {"content":"\r\nكيلومتر مىپيمايد ، و اگر بخواهيد بدانيد در دو هزار و پانصد ميليارد سال چند كيلومتر مىپيمايد بايد سيصد هزار ( كيلومتر ) را در شصت ( ثانيه ) ضرب كنيد ، حاصل آن را در شصت ( دقيقه ) و حاصل آن را در بيست و چهار ( ساعت ) و حاصل آن را در سيصد و شصت ( روز ) و حاصل آن را در دو هزار و پانصد ميليارد ضرب كنيد تا فاصله آن ستاره با كهكشان ما به كيلومتر معلوم شود .\r\nعدد حاصل ضرب از ضربهاى ياد شده دلالت بر فاصله يكى از كهكشانهاى اين فضاى لايتناهى با كهكشان ما دارد ، و معلوم نيست در اين فضا چند كهكشان وجود دارد كه فاصله هر يك با ديگرى لابد از چهار سمت به همين مقدار و يا بيشتر است . خلاصه به فرموده حضرت امير ( عليه السلام ) « و ليس فى اطباق السّماء موضع اِهاب » در همه طبقات آسمانها به اندازه گسترده شدن يك پوست گوسفند جاى خالى نيست « الاّ و عليه ملك » مگر اين كه ملكى وجود دارد « ساجدٌ » كه يا در حال سجود و عبادت است « او ساع حافد » و يا در امتثال فرمان خدا به تلاش مشغول است .\r\n« يَزدادُونَ عَلى طُولِ الطّاعَةِ بِرَبِّهِمْ عِلْماً ، وَتَزْدادُ عِزَّةُ رَبِّهِمْ فِى قُلُوبِهِمْ عِظَماً »\r\n( بر اثر بسيارى طاعت و بندگى شناخت آنان نسبت به او زياد مىشود ، و عزّت و سلطنت پروردگارشان در دل آنان بزرگ جلوه مىكند . )\r\n« يزدادون على طول الطّاعة بربّهم علماً » بر اثر طول اطاعت و فرمانبردارى از خداوند علمشان نسبت به خداوند زيادتر مىشود ; هرچه بيشتر عبادت و اطاعت مىكنند ، علمشان در مورد قدرت و عظمت خداوند زيادتر مىشود .\r\n« و تزداد عزّة ربّهم فى قلوبهم عِظَماً » و عزّت پروردگار عظمت پروردگار را در دلهاى آنها زياد مىكند .\r\nوالسّلام عليكم و رحمة الله و بركاته\r\n","description":"","footnote":"","page_name":" 584 ","page_number":584},
  {"content":"\r\nخطبه 91\r\n( درس 123 )\r\nگسترش زمين بر امواج دريا\r\nآرامش آبهاى متلاطم\r\nروان سازىِ چشمه ها در زمين\r\nآرام سازىِ زمين به وسيله كوهها\r\nآماده سازىِ ديگر نيازمنديهاى زندگى در زمين\r\n","description":"","footnote":"","page_name":" 585 ","page_number":585},
  {"content":"\r\n\r\n","description":"","footnote":"","page_name":" 586 ","page_number":586},
  {"content":"\r\nبسم الله الرحمن الرحيم\r\nو منها فى صفة الارض و دحوها على الماء :\r\n« كَبَسَ الاَْرْضَ عَلَى مَوْرِ اَمْواج مُسْتَفْحِلَة ، وَلُجَجِ بِحَار زَاخِرَة ، تَلْتَطِمُ اَواذِىُّ اَمْواجِها ، وَتَصْطَفِقُ مُتَقَاذِفَاتُ اَثْبَاجِهَا ، وَتَرْغُو زَبَداً كَالْفُحُولِ عِنْدَ هِيَاجِهَا ، فَخَضَعَ جِماحُ الْماءِ الْمُتَلاطِمِ لِثِقَلِ حَمْلِهَا ، وَسَكَنَ هَيْجُ ارْتِمائِهِ اِذْ وَطِئَتْهُ بِكَلْكَلِهَا ، وَذَلَّ مُسْتَخْذِياً اِذْ تَمَعَّكَتْ عَلَيْهِ بِكَوَاهِلِهَا ، فَاَصْبَحَ بَعْدَ اصْطِخَابِ اَمْوَاجِهِ ساجِياً مَقْهُوراً ، وَفِى حَكَمَةِ الذُّلِّ مُنْقَاداً اَسِيراً ، وَسَكَنَتِ الاَْرْضُ مَدْحُوَّةً فِى لُجَّةِ تَيَّارِهِ ، وَرَدَّتْ مِنْ نَخْوَةِ بَأْوِهِ وَاعْتِلائِهِ ، وَشُمُوخِ اَنْفِهِ وَسُمُوِّ غُلَوائِهِ ، وَكَعَمَتْهُ عَلَى كِظَّةِ جِرْيَتِهِ فَهَمَدَ بَعْدَ نَزَقَاتِهِ ، وَلَبَدَ بَعْدَ زَيَفَانِ وَثَبَاتِهِ ، فَلَمَّا سَكَنَ هِياجُ الْمَاءِ مِنْ تَحْتِ اَكْنَافِها ، وَحَمَلَ شَواهِقَ الْجِبَالِ الشُّمَّخِ الْبُذَّخِ عَلَى اَكْتافِها ، فَجَّرَ يَنابِيعَ الْعُيُونِ مِنْ عَرانِينِ اُنُوفِهَا ، وَفَرَّقَهَا فِى سُهُوبِ بِيدِهَا وَاَخادِيدِهَا ، وَعَدَلَ حَرَكَاتِهَا بِالرّاسِياتِ مِنْ جَلامِيدِهَا ، وَذَواتِ الشَّنَاخِيبِ الشُّمِّ مِنْ صَيَاخِيدِهَا ، فَسَكَنَتْ مِنَ الْمَيَدَانِ لِرُسُوبِ الْجِبَالِ فِى قِطَعِ اَدِيمِها ، وَتَغَلْغُلِهَا مُتَسَرِّبَةً فِى جَوْبَاتِ خَيَاشِيمِهَا ، وَرُكُوبِهَا اَعْنَاقَ سُهُولِ الاَْرَضِينَ وَجَراثِيمِهَا ، وَفَسَحَ بَيْنَ الْجَوِّ وَبَيْنَهَا ، وَاَعَدَّ الْهَواءَ مُتَنَسَّماً لِسَاكِنِها ، وَاَخْرَجَ اِلَيْهَا اَهْلَهَا عَلَى تَمَامِ مَرَافِقِها ، ثُمَّ لَمْ يَدَعْ جُرُزَ الاَْرْضِ الَّتِى تَقْصُرُ مِيَاهُ الْعُيُونِ عَنْ رَوابِيهَا ، وَلاَتَجِدُ جَدَاوِلُ الاَْنْهَارِ ذَرِيعَةً اِلَى بُلُوغِهَا حَتَّى اَنْشَأَ لَهَا نَاشِئَةَ سَحاب تُحْيِى مَوَاتَهَا وَتَسْتَخْرِجُ نَبَاتَهَا »\r\n","description":"","footnote":"","page_name":" 587 ","page_number":587},
  {"content":"\r\nموضوع بحث درسهايى از نهج البلاغه خطبه اشباح بود ، از اوصاف ملائكه گذشتيم . حضرت اميرالمؤمنين ( عليه السلام ) در مورد زمين و دحو ارض مطالبى را در اين قسمت از اين خطبه بسيار مهم ايراد فرموده اند . مرحوم سيّد رضىّ به صورت عنوان آورده اند : « و منها » يعنى از جمله مطالب اين خطبه « فى صفة الارض » در توصيف زمين « و دحوها على الماء » و بسط آن بر آب است . « دَحْو » مصدر « دحا يدحو » به معناى « بَسْط » يعنى گسترانيدن است . به نظر اين طور مىآيد كه در ابتداى خلقت زمين همه اطراف آن را انبوه آبها فراگرفته بوده و بعداً اين زمين از وسط آب بيرون زده و پيدا شده است كه در حال حاضر سه چهارم زمين آب و يك چهارم ديگرش خشكى است . بنابراين « دحو الارض » به معناى بيرون زدن زمين از وسط آبها و گسترده شدن آن است .\r\nگسترش زمين بر امواج دريا\r\n« كَبَسَ الاَْرْضَ عَلَى مَوْرِ اَمْواج مُسْتَفْحِلَة ، وَلُجَجِ بِحَار زَاخِرَة »\r\n( خداوند متعال زمين را بر بالاى موجهاى با شدّت و صولت و بر روى لجّه هاى درياهاى پر قرار داد . )\r\n« كَبْس » برحسب اصل لغت به معناى فرو بردن و داخل كردن چيزى است در يك خلأ ; « كَبَسَ رأسه فى قميصه » يعنى سرش را در پيراهنش فرو برد ، مثل اين كه داخل پيراهن خلأاى وجود دارد كه او سرش را داخل آن خلأ كرده است . بنابراين « كبس الارض على مور امواج مستفحلة » يعنى فرو برده و قرار داده است زمين را در موج درياها . چون قسمتى از زمين در زير آب است به « كبس » تعبير شده است . « مور » به معناى حركت است . « امواج » جمع « موج » است ، « امواج مستفحلة » به معناى موجهاى نر ، و مقصود از موجهاى نر موجهاى شديد درياست . مىفرمايد :\r\n","description":"","footnote":"","page_name":" 588 ","page_number":588},
  {"content":"\r\nزمين را بر حركتهاى موجهاى بسيار شديد دريا قرار داده است .\r\n« و لجج بحار زاخرة » ; « لجج » جمع « لجّة » به معناى گرداب است . « زاخرة » به معناى پر از آب است . « لجج » در اين جمله عطف بر « مور » در جمله قبل است و اصل جمله « و على لجج بحار زاخرة » بوده ; يعنى و اين زمين را بر گردابهاى درياى پر از آب قرار داده است .\r\n« تَلْتَطِمُ اَواذِىُّ اَمْواجِها ، وَتَصْطَفِقُ مُتَقَاذِفَاتُ اَثْبَاجِهَا ، وَتَرْغُو زَبَداً كَالْفُحُولِ عِنْدَ هِيَاجِهَا »\r\n( در حالتى كه موجهاى بالاى آن درياها متلاطم بوده و يكديگر را دفع مىنمودند ، و مانند حيوانهاى نر كه هنگام هيجان شهوت و مستى كف بر لب مىآورند كف مىكردند . )\r\n« اَواذىّ » جمع « آذىّ » به معناى بالا و قلّه موج است ، وقتى دريا طوفانى شود موجهاى دريا مانند كوههاى روى زمين ارتفاع پيدا مىكنند و به قلّه موجها « اَواذىّ » مىگويند . « تلتطم أواذىّ امواجها » يعنى بلنداى موجهاى دريا متلاطم مىشدند و به همديگر مىخوردند ، اين موج آن موج را دفع مىكرد و آن موج ديگرى را ، مثل اين كه امواج دريا به هم حمله مىكنند و يكديگر را از خود دور مىكنند .\r\n« تصطفق » از « اصطفاق » به معناى زدن دو كف دست به همديگر است ; از بس موجهاى دريا به هم مىخورده اند مثل اين بوده كه كف مىزدند و صدا مىكردند . « متقاذفات » از مادّه « قذف » به معناى حمله و دشنام دادن است ، « قاذف » دشنام دهنده و « تقاذف » به هم دشنام دادن است و « متقاذفات » جمع مؤنث از اسم فاعل همين مصدر و به معناى به هم دشنام دهندگان است ; در اين عبارت « متقاذفات » چون صفت « امواج » واقع شده مؤنث آمده و كنايه از به هم خوردن امواج درياست ; اين موج خود را به آن موج و آن موج خود را به اين موج مىزند و سر و صداى عجيبى درست مىشود . « اثباج » جمع « ثَبَج » به معناى ارتفاع موج است ، « متقاذفات اثباجها » يعنى ارتفاعات و بلنداى امواج كه به هم مىخورند .\r\n","description":"","footnote":"","page_name":" 589 ","page_number":589},
  {"content":"\r\n« و ترغو زبداً كالفحول عند هياجها » ; « ترغو » از مادّه « رغاء » به معناى صداى شتر در وقت تحريك جنسى است ; شتر نر هنگام تحريك جنسى صداى مخصوصى مىكند و كفى از دهانش خارج مىشود . « هياج » به معناى هيجانى است كه شتر نر هنگام تحريك جنسى پيدا مىكند . معناى جمله اين است كه موجهاى دريا بر اثر به هم خوردن كف مىكردند و همچون صداى شتر نر در وقت هيجانهاى جنسى را ايجاد مىكردند ; مقصود حضرت امير ( عليه السلام ) از اين كه دريا و كفهاى آن و صداى به هم خوردن آبها و موجها را به صدا و كفهاى دهان شتر در وقت تحريك جنسى تشبيه فرموده اين است كه امواج و تلاطمهاى دريا و صداى ناشى از به هم خوردن امواج همچون وضعيّت شتر در آن حالت خيلى عجيب و وحشتناك است .\r\nاين اوصافى كه تا اينجا خوانديم همگى اوصاف آب و امواج آن بود ; يعنى زمين بر آبى قرار گرفت كه حركت امواج اين آب مستفحله و شديد بود ، زمين بر لجج دريايى قرار گرفت كه اين لجج زاخره و پر بودند ، و بلنداى امواج متلاطم و پر حركت بود ، و سر و صداهاى زيادى داشت و كف مىكرد همچون صدا و كفهاى شترهاى نر در وقت هيجان جنسى .\r\nآرامش آبهاى متلاطم\r\n« فَخَضَعَ جِماحُ الْماءِ الْمُتَلاطِمِ لِثِقَلِ حَمْلِهَا »\r\n( پس آب متلاطم به جهت سنگينى زمين از هيجان افتاد و خضوع و فروتنى پيشه كرد . )\r\n« خضع » از « خضوع » به معناى فروتنى و ترك سركشى است . « جماح » به معناى چموشى و سركشى است . فرموده است : پس آن جماح و تلاطم و سركشىِ آب دريا به خاطر سنگينىِ وزن زمين كم شد . گويا اين درياها كه در آن وقت همگى يك دريا بود ، هميشه در تلاطم و طوفان بوده كه با قرار گرفتن زمين در جوف آن تا حدودى ساكت و آرام گشته و همه آن سر و صداها تمام شده است . سنگينى زمين باعث\r\n","description":"","footnote":"","page_name":" 590 ","page_number":590},
  {"content":"\r\nرام شدن و آرام گرفتن آبها و طوفانهاى آن شده است .\r\n« وَسَكَنَ هَيْجُ ارْتِمائِهِ اِذْ وَطِئَتْهُ بِكَلْكَلِهَا »\r\n( و چون سينه زمين بر آب گسترده شد ، هيجان موج و زير و رو شدنش آرامش يافت . )\r\nضمائر مؤنثِ « ها » در جملات قبل از اين جمله به « بحار » برمى گردند ، ولى ضمائر مذكر در « ارتمائه » و « وطئته » به « آب » برمى گردد ، و ضمائر « ها » در « بكلكلها » در همين جمله و جملات بعدى به « زمين » برمى گردند .\r\n« هيج » از مادّه « هيجان » به معناى تحرّك شديد است . « ارتماء » از مادّه « رمى » از باب افتعال و به معناى تيراندازى به همديگر است ، و در اين جمله كنايه از به هم خوردن امواج است . « سكن هيج ارتمائه » يعنى آن تحرّك و به هم خوردن آبها از بين رفت و ساكن شدند .\r\n« وطئت » مؤنث « وَطِئَ » به معناى توافق و وفق است ، آن وقت به قدم گذاشتن روى زمين هم « وَطئَهُ » گفته مىشود از باب اين كه قدم با زمين موافق مىشود . در قرآن شريف هم آمده است : ( و لايطئون موطئاً يغيظ الكفّار ) ( 1 ) و هيچ قدمى كه كفّار را خشمگين كند برنمى دارند .\r\n« كلكل » به معناى جلوى سينه و گردن شتر است ; شتر وقتى مىخوابد و آرام مىگيرد جلوى سينه و گردنش را روى زمين مىگذارد . در « وطئته بكلكلها » تشبيه و كنايه وجود دارد ; در واقع زمين به شتر كه سينه خود را روى زمين مىگذارد ، يا مرغابى كه سينه خود را روى آب مىگذارد تشبيه شده ، و كنايه از اين است كه زمين روى آب آرام گرفت و مستقر شد . معناى جمله اين است كه وقتى زمين سينه خود را روى آب گذاشت و آرام گرفت ، همه هيجانهاى آبها آرام و ساكت شد .\r\n« وَذَلَّ مُسْتَخْذِياً اِذْ تَمَعَّكَتْ عَلَيْهِ بِكَوَاهِلِهَا »\r\n( و هنگامى كه با شانه خود بر روى آب غلطيد ، آب شكسته و ذليل گشت . )\r\n\r\n","description":"","footnote":"\r\n1 - سوره توبه ، آيه 120\r\n","page_name":" 591 ","page_number":591},
  {"content":"\r\n« ذَلَّ » از مادّه « ذلول » به معناى رام است و ضمير مذكّر در آن به « آب » برمى گردد . « مستخذياً » از « استخذاء » به معناى انكسار و شكستگى است . « تمعّكت » از « تَمَعُّك » به معناى غلطيدن است و ضمير « هى » در آن به « زمين » برمى گردد . « كواهل » جمع « كاهل » و به معناى از پشت گردن تا كمر آمده است . معناى جمله چنين است كه وقتى زمين با شانه هايش روى آب غلطيد ، هيجانهاى آب شكست و آرام گرفت .\r\n« فَاَصْبَحَ بَعْدَ اصْطِخَابِ اَمْوَاجِهِ ساجِياً مَقْهُوراً ، وَفِى حَكَمَةِ الذُّلِّ مُنْقَاداً اَسِيراً »\r\n( پس آب بعد از هياهو و غوغاى امواجش آرميد ، و گردن در حلقه آهنين لجام گذاشت و فرمانبردار و اسير شد . )\r\n« اصبح » از افعال ناقصه و به معناى « صار » است . « اصطخاب » از باب افتعال به معناى سر و صداست ، « اصطخاب امواجه » يعنى سر و صداى امواجش . « ساجياً » به معناى ساكت ، و « مقهوراً » به معناى شكست خورده است ; مىفرمايد : « فأصبح بعد اصطخاب امواجه ساجياً مقهوراً » بعد از آن كه طوفانهاى آبها تمام شد سر و صداى امواج ساكت و شكست خورده گشت ، آبى كه آن همه هيجان داشت و آن همه طوفانى بود مقهور گشت .\r\n« حَكَمَة » به معناى آن قطعه آهنى است كه به افسار اسب است و در دهان اسب قرار مىگيرد ، كاربرد اين آهن در لجام اسب اين است كه اسب را از چموشى كنترل مىكند ; ريشه كلمه « حُكم » نيز « حَكَمة » مىباشد ، و اين كه به رأى قاضى « حُكم » مىگويند براى اين است كه آن رأى محكوم عليه را از طغيان كنترل مىكند ; « حكمة الذّلّ » يعنى دهان بند ذلّت . جمله « و فى حكمة الذّلّ . . . » عطف به « بعد اصطخاب » است و اصل عبارت به اين صورت مىباشد : « و اصبح فى حكمة الذّلّ منقاداً اسيراً » و آب در دهان بند ذلّت فرمانبردار و اسير گشت . در اين جمله آبها را به اسب ، و زمين را به دهنه تشبيه فرموده ; و جمله كنايه از اين است كه آن همه\r\n","description":"","footnote":"","page_name":" 592 ","page_number":592},
  {"content":"\r\nطوفانها و سر و صداهاى آبها از بين رفت و كنترل شد .\r\n« وَسَكَنَتِ الاَْرْضُ مَدْحُوَّةً فِى لُجَّةِ تَيَّارِهِ ، وَرَدَّتْ مِنْ نَخْوَةِ بَأْوِهِ وَاعْتِلائِهِ ، وَشُمُوخِ اَنْفِهِ وَسُمُوِّ غُلَوائِهِ »\r\n( و زمين گسترده در ميان آن آب پر از موج قرار گرفت ، و آن را از سركشى و بلندپروازى و كبر و غرور و نشاط باز داشت . )\r\n« مَدْحُوَّة » از نظر تركيب حال است براى « ارض » و به معناى منبسط و گسترده است . « لجّة » به معناى گرداب است . « تيّار » به معناى عميق و گود است . مىفرمايد : « و سكنت الارض مدحوّة فى لجّة تيّاره » و زمين در گردابهاى عميق گسترده شد .\r\n« و ردّت من نخوة بأوه و اعتلائه » ; « نخوة » بادى است كه به غبغب مىاندازند ، « بَأْو » به معناى تكبّر ، و « اعتلاء » به معناى بلندپروازى است ; « شموخ أنف » به معناى بلندى بينى و كنايه از تكبّر است ، « غلواء » به معناى غرور و نشاط است . يعنى وقتى زمين بر آب قرار گرفت طوفانها ، سر و صداها ، حركتها و موجهاى عجيب و غريب آب را از ميان برداشت و آن را رام كرد ; و تعبير به « نخوة ، بأو ، اعتلاء ، اسير ، كواهل ، كلكل ، فحول و . . . » همه تشبيهات و كناياتى هستند كه حضرت در اين خطبه به كار برده اند ; گويا حضرت اميرالمؤمنين ( عليه السلام ) بنا داشته اند در اين خطبه فنون بلاغت را اعمال نمايند .\r\n« وَكَعَمَتْهُ عَلَى كِظَّةِ جِرْيَتِهِ فَهَمَدَ بَعْدَ نَزَقَاتِهِ ، وَلَبَدَ بَعْدَ زَيَفَانِ وَثَبَاتِهِ »\r\n( و بعد از جريان شديد آن را كنترل كرد ، پس بعد از جستوخيزهاى متكبرانه ساكن و آرام شد . )\r\n« و كعمته على كظّة جريته » ; « كعمةٌ » به معناى دهان بندى است كه به دهان حيوانات مىزنند تا از چموشى دست بردارند ; « كظّة » به معناى پُرى است ، « كظّة جريته » يعنى پُرىِ جريانش . مثل اين كه پر بود و جريان تندى داشت ، قرار گرفتن زمين بر آب آن جريان و حركت تند را گرفت و آن را رام كرد .\r\n","description":"","footnote":"","page_name":" 593 ","page_number":593},
  {"content":"\r\n« فهمد بعد نزقاته » ; « هَمَد » به معناى ساكن شدن است ، « خَمَد » هم به معناى خاموشى است ، پس « همود و خمود » تقريباً به يك معناست . « نزقات » به معناى جست و خيزهاى زياد است ; مىفرمايد : پس طوفانهاى آب بعد از آن همه جست و خيزهاى زياد خاموش و ساكت شد .\r\n« و لبد بعد زيفان وثباته » ; « لبد » يعنى ساكن شد و از حركت ايستاد . « زيفان » به معناى تبختر ، و « وثبات » جمع « وثبة » به معناى جست و خيز و حركات تند است ، كه حضرت با جملات و عبارات مختلف تعبير فرموده اند . خلاصه معناى جمله اين است كه آبها بعد از آن همه جست و خيز و سر و صداهاى متكبرانه از حركت افتاد و آرام شد .\r\nروان سازىِ چشمه ها در زمين\r\n« فَلَمَّا سَكَنَ هِياجُ الْمَاءِ مِنْ تَحْتِ اَكْنَافِها ، وَحَمَلَ شَواهِقَ الْجِبَالِ الشُّمَّخِ الْبُذَّخِ عَلَى اَكْتَافِهَا ، فَجَّرَ يَنابِيعَ الْعُيُونِ مِنْ عَرانِينِ اُنُوفِهَا »\r\n( پس هنگامى كه هيجان آب در اطراف زمين آرام گرفت ، و خداوند سبحان كوههاى بلند و بزرگ را بر دوشهاى زمين حمل نمود ، چشمه هاى آب را از بالاى بينى هاى زمين شكافت و جارى ساخت . )\r\nدر نسخه نهج البلاغه ما « هياج الماء » ذكر شده ولى در نسخه فيض الاسلام و خوئى « هيجُ الماء » نقل شده است كه مقصود از آن هيجان و جوش و خروش آب است . « اكناف » جمع « كنف » به معناى طرف و اطراف است ; وقتى كه زمين در ميان آبها قرار گرفت ، در حقيقت آبها در اطراف زمين قرار گرفتند و قهراً دامنه وسعتى كه آب داشت كوچك شد و آب از حركت ايستاد . اين موضوع خيلى روشن است كه وقتى دامنه حركت آب وسعت داشته باشد آب موج بيشترى برمى دارد ، و به عكس هرچه دامنه وسعت آن كوچكتر باشد حركتش كمتر است ; مثلاً حركت و موج آب\r\n","description":"","footnote":"","page_name":" 594 ","page_number":594},
  {"content":"\r\nدر يك ليوان با حركت و موج آب در يك حوض يا يك استخر و دريا فرق مىكند . بنابراين وقتى زمين در ميان آن ميدان پهناور قرار گرفت ، آبها را به دور خود قرار داد و آنها را از حركت باز داشت .\r\n« فلمّا سكن هياج الماء من تحت اكنافها » پس وقتى كه زمين حركتهاى آب را در اطراف خود از بين بُرد « و حمل شواهق الجبال الشّمّخ البذّخ على اكتافها » و خداوند كوههايى را كه داراى ارتفاعات و بلندى و داراى قطر است بر شانه هاى زمين سوار كرد « فجّر ينابيع العيون من عرانين انوفها » از كوهها كه به منزله بينى زمين هستند چشمه هاى فراوانى را شكافت تا آب در همه جاى زمين جريان داشته باشد .\r\n« شواهق » جمع « شاهقة » به معناى بلندى و ارتفاعات است ، « شواهق الجبال » يعنى بلندى و قلّه هاى كوهها ; « الشّمّخ » جمع « شامخ » به معناى بلند ، و « البُذّخ » جمع « باذخ » به معناى بلند و قطور است . « ينابيع » جمع « ينبوع » به معناى چشمه هاست ; « عرانين » جمع « عرنين » به معناى استخوان است ، « عرانين انوفها » يعنى استخوانهاى بينى زمين ; مثل اين كه كوهها را به منزله بينى هاى زمين فرض كرده است .\r\n« وَفَرَّقَهَا فِى سُهُوبِ بِيدِهَا وَاَخَادِيدِهَا »\r\n( و آن چشمه هاى آب را در بيابانهاى وسيع و واديهاى آن پراكنده ساخت . )\r\nضمير « ها » در كلمه « فرّقها » به چشمه ها برمى گردد . « سهوب » جمع « سَهب » به دشت طويل و عريض گفته مىشود . « بيد » جمع « بيداء » به معناى زمين لم يزرع است ; زمين لم يزرع به زمينى گفته مىشود كه تاكنون مورد كشت قرار نگرفته و به اصطلاح موات بالاصالة است ; احتمال ديگر اين است كه اين لغت از مادّه « باد يبيد » به معناى هلاكت باشد ، روى اين احتمال « فى سهوب بيدها » يعنى در دشتها و بيابانهاى طويل و عريضى كه انسان در آن گم و هلاك مىشود . « اخاديد » جمع « اخدود » به معناى نهرهاى شكافته شده است . مىفرمايد : « و فرّقها فى\r\n","description":"","footnote":"","page_name":" 595 ","page_number":595},
  {"content":"\r\nسهوب بيدها و اخاديدها » خداوند آبهاى چشمه ها را در آن دشتهاى وسيع لم يزرع و نهرهاى شكافته شده متفرّق كرده است .\r\nآرام سازىِ زمين به وسيله كوهها\r\n« وَعَدَلَ حَرَكَاتِهَا بِالرّاسِياتِ مِنْ جَلامِيدِهَا ، وَذَواتِ الشَّنَاخِيبِ الشُّمِّ مِنْ صَيَاخِيدِهَا »\r\n( و حركتهاى زمين را به سبب كوههاى ثابت كه از قطعه هاى سنگ عظيم فراهم آمده و به وسيله صاحبان قلّه هاى مرتفع تعديل نمود . )\r\n« و عدل حركاتها بالرّاسيات من جلاميدها » ; « عَدَلَ » از مادّه « تعديل » است و « عَدَّلَ » هم خوانده شده ، هر دو به يك معناست . « ها » در كلمه « حركاتها » به زمين برمى گردد . « راسيات » به معناى كوههاى ثابت است . « جلاميد » جمع « جلمود » به معناى صخره هاى بزرگ است . يعنى خداوند حركتهاى زمين را به وسيله كوههاى بزرگ و ثابتى كه از صخره هاى بزرگ و قلّه هاى مرتفع ساخته شده تعديل فرموده است . اين جمله به خوبى مىفهماند يكى از فوايد كوهها اين است كه زمين را از حركتهاى ويرانگر كنترل مىكند ، و اگر كوه در زمين نبود حركتهاى زمين منظّم نبود و در نتيجه سكونت بشر در آن غير ممكن بود .\r\n« و ذوات الشّناخيب الشّمّ من صياخيدها » ; باز مقصود كوههاست . « ذوات » جمع « ذات » به معناى صاحب ، و از نظر تركيبِ عبارت عطف به « الرّاسيات » است . « شناخيب » جمع « شنخوب » به معناى قلّه است . « شُمّ » جمع « اَشّم » به معناى مرتفع و بلند است ، « شناخيب الشّمّ » به معناى قلّه هاى مرتفع و خيلى بلند است . « صياخيد » جمع « صيخود » به معناى سنگهاى سخت است . معناى اين دو جمله نزديك به هم است ، يعنى خداوند حركتهاى زمين را به وسيله كوههايى كه از صخره هاى بزرگ درست شده ، و به وسيله صاحبان قلّه هاى مرتفع خيلى بلندى كه از سنگهاى سخت درست شده ، تعديل فرموده است .\r\n","description":"","footnote":"","page_name":" 596 ","page_number":596},
  {"content":"\r\n« فَسَكَنَتْ مِنَ الْمَيَدَانِ لِرُسُوبِ الْجِبَالِ فِى قِطَعِ اَدِيمِها ، وَتَغَلْغُلِهَا مُتَسَرِّبَةً فِى جَوْبَاتِ خَيَاشِيمِهَا ، وَرُكُوبِهَا اَعْنَاقَ سُهُولِ الاَْرَضِينَ وَجَراثِيمِهَا »\r\n( پس زمين به جهت نفوذ كوهها در گوشه هاى سطح آن ، و فرو رفتن ريشه هاى آنها در بينى هاى آن ، و سوار شدن بر دشتها و بلنديهاى آن ، از حركت و جنبش باز ايستاد . )\r\n« فسكنت من الميدان لرسوب الجبال فى قطع اديمها » ; « مَيَدان » به معناى اضطراب است ; به اين معنا كه زمين پس از خلقت داراى اضطراب و چموشى بوده كه به وسيله كوهها رام شده است . ضمير « هى » در « سكنت » به زمين برمى گردد ; زمين از حركتهاى شديد و اضطراب ساكت و آرام شد ، چرا ؟ « لرسوب الجبال » براى اين كه كوهها رسوب كرده و فرو رفته بود « فى قطع اديمها » در قطعه هايى از سفره هاى زمين ; يعنى چون كوهها در دل زمين ريشه دوانده بود ، زمين از حركتهاى ويرانگر باز ايستاد .\r\n« و تغلغلها متسرّبة فى جوبات خياشيمها » ; « تغلغل » به معناى فرو رفتن است ; يعنى ريشه هاى كوهها در سوراخهاى زمين فرو رفته است . « تغلغل » از نظر تركيب عطف به « رسوب » است و در اصل « و لتغلغلها » بوده ; يعنى به خاطر رسوب كردن كوهها و به خاطر فرو رفتن ريشه هاى كوهها در زمين . « متسرّبة » حال است براى « جبال » و به معناى راه پيدا كننده است . « جوبات » به معناى حفره ها و طرق است . « خياشيم » جمع « خيشوم » به معناى بينى است . معناى جمله اين است كه زمين به خاطر فرو رفتن كوهها در حالتى كه راه پيدا كننده است در حفره ها و اعماق آن ، رام گشته است .\r\n« و ركوبها اعناق سهول الارضين و جراثيمها » ; « ركوبها » در اين جمله نيز عطف به « رسوب » در دو جمله قبل است و در اصل « لركوبها » بوده . « اعناق » جمع « عنق » به معناى گردن است . « سهول الارضين » به معناى زمين هاى صاف است . « جراثيم » جمع « جرثومة » به معناى اصل و ريشه چيز است ; يعنى زمين به اين خاطر از حركت\r\n","description":"","footnote":"","page_name":" 597 ","page_number":597},
  {"content":"\r\nباز ايستاد كه كوهها بر گردن زمين هاى صاف و در اعماق آن سوار شده بود .\r\nآماده سازىِ ديگر نيازمنديهاى زندگى در زمين\r\n« وَفَسَحَ بَيْنَ الْجَوِّ وَبَيْنَهَا ، وَاَعَدَّ الْهَواءَ مُتَنَسَّماً لِسَاكِنِهَا ، وَاَخْرَجَ اِلَيْهَا اَهْلَهَا عَلَى تَمَامِ مَرَافِقِهَا »\r\n( و خداوند ميان زمين و فضا را فراخ قرار داد ، و هوا را براى تنفّس كردن مهيّا فرمود ، و اهل زمين را با همه آنچه به آن نيازمند بودند بيافريد . )\r\n« و فسح بين الجوّ و بينها » ; « فَسَحَ » از « فسيح » به معناى وسعت است ; يعنى ميان آسمان و زمين را وسيع قرار داده است ، فضاى خالى در اين ميان خيلى زياد وجود دارد .\r\n« و أعدّ الهواء متنسّماً لساكنها » ; « اَعَدَّ » به معناى آماده كردن است . « متنسّماً » از « نسيم » بر وزن اسم مفعول اسم مكان است ; يعنى هوا را محلّ استنشاق و براى استنشاق كردن مناسب قرار داد تا ساكنين زمين از هواى آن استنشاق كنند .\r\n« و اخرج اليها اهلها على تمام مرافقها » ; « اخرج اليها » با « اخرج منها » فرق مىكند ، « اخرج منها » يعنى مردم را از زمين بيرون آورد ، ولى « اخرج اليها » برعكس آن است يعنى مردم را روى زمين آورد . « مرافق » جمع « مرفق » به معناى آن چيزهاى مورد نيازى است كه در زمين وجود دارد و انسان از آن بهره مىبرد . مقصود از اين جمله اين است كه وقتى خداوند زمين را به وسيله كوهها رام كرد و هواى آن را قابل استنشاق قرار داد ، مردم را با آنچه به آن نيازمند هستند روى زمين آورد و زمين را محلّ سكونت انسانها قرار داد .\r\n« ثُمَّ لَمْ يَدَعْ جُرُزَ الاَْرْضِ الَّتِى تَقْصُرُ مِيَاهُ الْعُيُونِ عَنْ رَوابِيهَا ، وَلاَتَجِدُ جَدَاوِلُ الاَْنْهَارِ ذَرِيعَةً اِلَى بُلُوغِهَا حَتَّى اَنْشَأَ لَهَا نَاشِئَةَ سَحاب تُحْيِى مَواتَهَا وَتَسْتَخْرِجُ نَبَاتَهَا »\r\n( سپس زمين بى گياهى را كه آب چشمه و نهرهاى كوچك به جهت بلندى به آن نمىرسيد به حال خود نگذاشت و ابرها را بر فراز آن قرار داد تا مرده آن را زنده كند و گياه آن را بروياند . )\r\n","description":"","footnote":"","page_name":" 598 ","page_number":598},
  {"content":"\r\n« جُرُز » به معناى بدون رويش است ، « ارض جرز » به زمينى گفته مىشود كه بر اثر نداشتن آب ، گياه در آن نرويد . در قرآن آمده است : ( او لم يروا اَنّا نسوق الماء الى الارض الجرز فنخرج به زرعاً ) ( 1 ) آيا نديدند كه ما آب باران را به سوى زمين خشك و بى آب و گياه مىبريم تا حاصلى از آن برويانيم ؟ « ارض جرز » در اين آيه هم به معناى زمين بى آب و علف معنا شده است .\r\nجمله « الّتى تقصر . . . » از نظر تركيب عبارت صفتِ « جُرُز الارض » مىباشد . « جرز الارض » از باب اضافه صفت به موصوف است . « روابى » جمع « رابية » به معناى زمين بلند است .\r\n« لاتجد » عطف است بر « تقصر » و اصل جمله چنين مىشود : « ثمّ لم يدع جرز الارض الّتى تقصر مياه . . . و جرز الارض الّتى لاتجد جداول الانهار ذريعة الى بلوغها » . « جداول » جمع « جدول » به معناى جوى آب است . « ذريعة » به معناى وسيله است . « و لاتجد جداول الانهار ذريعة الى بلوغها » و بر اثر بلندى زمين ، جويبارها وسيله آبيارى آنها نبودند ; به هرحال چون اين طور بود و اين زمينها هم نياز به آبيارى داشتند « انشأ لها ناشئة سحاب » خداوند ايجاد كرد براى اين زمينهاى بلند پديد آمده هايى از ابر را ، كه اين ابرها « تحيى مواتها » زنده مىكند مرده هاى اين زمينها را « و تستخرج نباتها » و مىروياند گياهان آن را . پس با چشمه هايى كه روى زمين جريان داده ، زمينهاى صاف و بيابانهاى هم سطح چشمه ها و رودخانه ها را سيراب مىكند ، ولى زمينهاى بلندى را كه آبِ چشمه ها و رودخانه ها به آن نمىنشيند به وسيله ابرها آبيارى و سيراب مىفرمايد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره سجده ، آيه 27\r\n","page_name":" 599 ","page_number":599},
  {"content":"\r\n\r\n","description":"","footnote":"","page_name":" 600 ","page_number":600},
  {"content":"\r\nخطبه 91\r\n( درس 124 )\r\nبارش ابرها\r\nرويش گياه در زمين و كوهها\r\nآمادگى زمين و برگزيدن آدم ( عليه السلام )\r\nاسكان آدم ( عليه السلام ) در بهشت\r\nآيا آدم ( عليه السلام ) گناه كرد ؟\r\nهبوط آدم ( عليه السلام ) و پيوستگى حجّت هاى الهى\r\n","description":"","footnote":"","page_name":" 601 ","page_number":601},
  {"content":"\r\n\r\n","description":"","footnote":"","page_name":" 602 ","page_number":602},
  {"content":"\r\nبسم الله الرحمن الرحيم\r\n« اَلَّفَ غَمامَهَا بَعْدَ افْتِرَاقِ لُمَعِهِ ، وَتَبَايُنِ قَزَعِهِ ، حَتَّى اِذا تَمَخَّضَتْ لُجَّةُ الْمُزْنِ فِيهِ ، وَالَْتمَعَ بَرْقُهُ فِى كُفَفِهِ ، وَلَمْ يَنَمْ وَمِيضُهُ فِى كَنَهْوَرِ رَبَابِهِ ، وَمُتَرَاكِمِ سَحَابِهِ ، اَرْسَلَهُ سَحّاً مُتَدَارِكاً ، قَدْ اَسَفَّ هَيْدَبُهُ تَمْرِيهِ الْجَنُوبُ دِرَرَ اَهَاضِيبِهِ وَدُفَعَ شَآبِيبِهِ ، فَلَمَّا اَلْقَتِ السَّحابُ بَرْكَ بَوانِيها ، وَبَعَاعَ مَا اسْتَقَلَّتْ بِهِ مِنَ الْعِبْءِ الَْمحْمُولِ عَلَيْهَا ، اَخْرَجَ بِهِ مِنْ هَوَامِدِ الاَْرْضِ النَّبَاتَ ، وَمِنْ زُعْرِ الْجِبَالِ الاَْعْشَابَ ، فَهِىَ تَبْهَجُ بِزِينَةِ رِياضِهَا ، وَتَزْدَهِى بِمَا اُلْبِسَتْهُ مِنْ رِيَطِ اَزَاهِيرِهَا ، وَحِلْيَةِ مَا سُمِطَتْ بِهِ مِنْ نَاضِرِ اَنْوَارِهَا ، وَجَعَلَ ذلِكَ بَلاغاً لِلاَْنَامِ ، وَرِزْقاً لِلاَْنْعَامِ ، وَخَرَقَ الْفِجَاجَ فِى آفاقِها ، وَاَقَامَ الْمَنَارَ لِلسَّالِكِينَ عَلى جَوَادِّ طُرُقِهَا .\r\nفَلَمَّا مَهَدَ اَرْضَهُ ، وَاَنْفَذَ اَمْرَهُ ، اِخْتَارَ آدَمَ ( عليه السلام ) خِيَرَةً مِنْ خَلْقِهِ ، وَجَعَلَهُ اَوَّلَ جِبِلَّتِهِ ، وَاَسْكَنَهُ جَنَّتَهُ ، وَاَرْغَدَ فِيهَا اُكُلَهُ ، وَاَوْعَزَ اِلَيْهِ فِيَما نَهاهُ عَنْهُ ، وَاَعْلَمَهُ اَنَّ فِى الاِْقْدامِ عَلَيْهِ التَّعَرُّضَ لِمَعْصِيَتِهِ ، وَالُْمخَاطَرَةَ بِمَنْزِلَتِهِ ، فَاَقْدَمَ عَلى مَانَهاهُ عَنْهُ مُوافاةً لِسابِقِ عِلْمِهِ ، فَاَهْبَطَهُ بَعْدَ التَّوْبَةِ ، لِيَعْمُرَ اَرْضَهُ بِنَسْلِهِ ، وَلِيُقِيمَ الْحُجَّةَ بِهِ عَلَى عِبَادِهِ ، وَلَمْ يُخْلِهِمْ بَعْدَ اَنْ قَبَضَهُ ، مِمَّا يُؤَكِّدُ عَلَيْهِمْ حُجَّةَ رُبُوبِيَّتِهِ ، وَيَصِلُ بَيْنَهُمْ وَبَيْنَ مَعْرِفَتِهِ ، بَلْ تَعَاهَدَهُمْ بِالْحُجَجِ عَلَى اَلْسُنِ الْخِيَرَةِ مِنْ اَنْبِيَائِهِ ، وَمُتَحَمِّلِى وَدَائِعِ رِسَالاتِهِ ، قَرْناً فَقَرْناً ، حَتَّى تَمَّتْ بِنَبِيِّنَا مُحَمَّد ( صلى الله عليه وآله و سلم ) حُجَّتُهُ ، وَبَلَغَ الْمَقْطَعَ عُذْرُهُ وَنُذُرُهُ »\r\n","description":"","footnote":"","page_name":" 603 ","page_number":603},
  {"content":"\r\nموضوع بحث درسهايى از نهج البلاغه خطبه اشباح بود ، در مورد « دحو الارض » سخن به اينجا رسيد كه فرمود : خداوند آب را به وسيله چشمه ها بر زمين جارى فرمود ، و زمينهاى بلندى را كه آب چشمه ها ، رودخانه ها و جويبارها بر آن مسلّط نبوده به وسيله ابر و باران آنها را مشروب نمود ، تا زمينهاى موات زنده شود و گياهان خود را بروياند ; و حال به دنبال آن مىفرمايند :\r\nبارش ابرها\r\n« اَلَّفَ غَمامَهَا بَعْدَ افْتِرَاقِ لُمَعِهِ ، وَتَبَايُنِ قَزَعِهِ ، حَتَّى اِذا تَمَخَّضَتْ لُجَّةُ الْمُزْنِ فِيهِ »\r\n( پاره هاى ابر درخشنده را كه براى باريدن بر زمين آماده و از يكديگر جدا بود به هم پيوست ، همين كه آن ابرهاى سفيدى كه پر از آب بود به حركت در آمد و مهيّاى باريدن گرديد . )\r\n« الّف غمامها بعد افتراق لمعه » ; « الّف » از مادّه « تأليف » به معناى به هم پيوستن است . « غمام » جمع « غمامة » به معناى ابرهاى سفيد است . « لُمَع » جمع « لُمْعَة » و در اصل يك قطعه درخشنده را مىگويند ; يعنى خداوند ابرهاى سفيدِ آبستنِ از باران را كه از هم متفرّق و جدا بودند به هم پيوست و آنها را مجتمع فرمود .\r\n« و تباين قزعه » ، اين جمله عطف بر « افتراق » است و اصل عبارت به اين صورت مىشود « و الّف غمامها بعد تباين قزعه » . « تباين قزعه » يعنى جدا جدا بودنِ قطعه هاى ابرها ; جمله به اين معناست كه خداوند ابرها را بعد از جدا جدا بودنِ قطعه هايش به هم پيوسته است .\r\n« حتّى اذا تمخّضت لجّة المزن فيه » ; « تمخّضت » از باب تفعّل به معناى حركت دادن مَشكى است كه در آن شير ريخته اند و براى به دست آمدن كره آن را حركت مىدهند . « لجّة » به معناى گرداب و مجتمع آب ، و « مزن » به معناى باران است . خلاصه معناى عبارت اين است كه : خداوند ابرهاى متفرّق و جداىِ از هم را به هم پيوست « حتّى اذا تمخّضت . . . » تا وقتى كه گردابهاى باران در آن ابرها\r\n","description":"","footnote":"","page_name":" 604 ","page_number":604},
  {"content":"\r\nبه حركت در آمد و مهيّاى باريدن شد .\r\n« وَالَْتمَعَ بَرْقُهُ فِى كُفَفِهِ ، وَلَمْ يَنَمْ وَمِيضُهُ فِى كَنَهْوَرِ رَبَابِهِ ، وَمُتَرَاكِمِ سَحَابِهِ »\r\n( و برق ابر در اطرافش درخشيد ، و روشنايى و درخشندگى ابرهاى متراكم و مجتمع قطع نشد . )\r\n« التمع » از مادّه « لَمْع » به معناى روشن شدن است ، « التمع برقه » يعنى برقش روشن شد ; اين جمله كنايه از همان رعد و برقى است كه ابرها هنگام باريدن دارند . « كُفَف » جمع « كُفّة » است ; اين لغت در عربى به فتح كاف ، كسر و ضمّ آن خوانده شده است ، فتح و كسر آن براى چيزهاى مدوّر و گرد مثل لاستيك ماشين و رينگ دوچرخه به كار مىرود ، ولى « كُفّة » براى چيزهاى دراز و دنباله دار است . اينجا هم حضرت امير ( عليه السلام ) در ابرها كه دنباله دار و دراز است - مدوّر و گرد نيست - كلمه « كُفَف » را كه جمع « كُفّة » است به كار برده اند ; مقصود اين است كه رعد و برق در دنباله ها و كرانه هاى ابرها روشن شد .\r\n« و لم ينم وميضه فى كنهور ربابه » ; « لم ينم » از « نام ينام » به معناى خوابيدن است . « وميضه » به معناى روشنايى برق آن ابر است . « كنهور » بر وزن « سَفَرْجَل » به معناى قطعه هايى از ابرهاى متراكم است . « رباب » به معناى ابر سفيد است . معناى جمله چنين است كه : و برق يا درخشش ابرهاى متراكم و سفيد نخوابيد و قطع نگرديد .\r\n« و متراكم سحابه » عطف بر « كنهور » است و اصل عبارت چنين مىشود : « و لم ينم وميضه فى متراكم سحابه » . « متراكم » به معناى در هم فشرده شده و نيز به معناى انبوه آمده است . يعنى برق و درخشش ابرهاى متراكم قطع نشده است ; اين دو جمله از جهت الفاظ و كلمات مختلف ، و از جهت معنا يكى هستند .\r\n« اَرْسَلَهُ سَحّاً مُتَدَارِكاً ، قَدْ اَسَفَّ هَيْدَبُهُ تَمْرِيهِ الْجَنُوبُ دِرَرَ اَهاضِيبِهِ وَدُفَعَ شَآبِيبِهِ »\r\n( پى درپى ابر بارنده فرستاد ، كه به سبب سنگينى به زمين نزديك شد ، و پياپى باد جنوب آن را حركت داده و مىدوشيد و بارانهايش را پياپى و به دفعات بيرون مىآورد . )\r\n","description":"","footnote":"","page_name":" 605 ","page_number":605},
  {"content":"\r\nاين جمله جواب « اذا » مىباشد . « ارسله سحّاً متداركاً » ; « سحّاً » حال است براى ابر ، به معناى پيوسته و متّصل . « متداركاً » هم حال ديگرى است كه براى ابر آورده شده و به معناى پياپى است ; يعنى خداوند ابر را فرستاد در حالتى كه باران آن سيل آسا و دنباله دار بود .\r\n« قد اسفّ هيدبه » يعنى ابرها منبسط شده است به طرف پايين و دمش نزديك زمين است ، مثل اين كه نزديك است به زمين برسد . « هيدب » به معناى دُم و دامن ابر است كه نزديك زمين است . « تمريه الجنوب » يعنى ابرها را بادهايى كه از طرف جنوب مىوزند مىدوشند . « دِرَر » جمع « دِرّة » به معناى چيزى است كه ريزش مىكند ، به شير هم به اين خاطر كه از پستان ريزش مىكند « دِرّة » گفته شده . « اهاضيب » جمع « هضاب » و « هضاب » جمع « هضب » و « هضبة » است ، بنابراين « اهاضيب » واقعاً جمع الجمع است نه اين كه بر وزن جمع الجمع آمده باشد ; به هرحال « اهاضيب » به معناى بارانهاى پياپى ، و « دُفَع » جمع « دفعة » به معناى دفعه هاست . « شَآبيب » جمع « شُؤبوب » به معناى بارانى است كه با شدّت و ناگهانى مىريزد . معناى جمله چنين است كه : ابرهاى ايستاده و منبسط ، به طرف پايين كشيده شده به نحوى كه نزديك است به زمين برسند ، بادهايى كه از جنوب مىوزد اين ابرهاى متراكم را دوشيده ، و اين ابرها ناگهان بارانهاى خود را پياپى و به دفعات با شدّت و سيل آسا ريخته اند .\r\nرويش گياه در زمين و كوهها\r\n« فَلَمَّا اَلْقَتِ السَّحابُ بَرْكَ بَوانِيها ، وَبَعَاعَ مَا اسْتَقَلَّتْ بِهِ مِنَ الْعِبْءِ الَْمحْمُولِ عَلَيْهَا ، اَخْرَجَ بِهِ مِنْ هَوَامِدِ الاَْرْضِ النَّبَاتَ ، وَمِنْ زُعْرِ الْجِبَالِ الاَْعْشَابَ »\r\n( پس وقتى كه ابر سينه خود را بر زمين افكند و بار سنگينى را كه بر دوش داشت فرو ريخت ، خداوند متعال از زمينهاى خشك گياهان ، و از كوههاى خالى علفهاى تازه روياند . )\r\n","description":"","footnote":"","page_name":" 606 ","page_number":606},
  {"content":"\r\n« فلمّا القت السّحاب برك بوانيها » ; « بَرْك » به معناى سينه شتر است ، « بوانى » جمع « بانية » به معناى استخوانهاى دنده هاى شتر است . حضرت امير ( عليه السلام ) ابرهاى پربار را به سينه و دو پهلوى شتر تشبيه كرده است ، فرموده اند : وقتى ابرها سينه و دو پهلوى خود را روى زمين گذاشت . . . ; جواب « فلمّا القت . . . » جمله « اخرج به . . . » است كه بعداً توضيح مىدهيم .\r\n« و بعاع ما استقلّت به من العبءِ المحمول عليها » ; « بعاع » به معناى باران سنگين است . « ما استقلّت به » به معناى آن چيزى است كه ابر آن را در برگرفته است ، « من العبء المحمول عليها » عبارت از يك بار سنگينى است كه بر دوش ابرهاست .\r\n« اخرج به من هوامد الارض النّبات » ; « هوامد » جمع « هامدة » به معناى زمينى است كه بر اثر نبودن آب و باران رويشى ندارد ; يعنى خداوند به وسيله آن باران از زمينهاى بى حاصل روييدنى ها را رويانيد .\r\n« و من زُعر الجبال الأعشاب » ; « زُعر » جمع « ازعر » به معناى كچلىِ سرِ انسان است ، و كنايه از بى علف بودن كوهها در آن وقت است . « الاعشاب » جمع « عشب » به معناى گياه است . يعنى خداوند به وسيله آن باران گياههاى كوهها را هم رويانيد .\r\nجمله « اخرج به من هوامد الارض النّبات ، و من زعر الجبال الأعشاب » جواب « فَلمّا القت السّحاب . . . » است ; مقصود اين است كه وقتى ابرها با آن خصوصياتى كه گفته شد بارانهاى خود را روى زمين و كوهها ريختند ، در زمين گياه روييد و در كوهها هم كه مانند سرهاى كچل بدون مو بودند علف روييد .\r\n« فَهِىَ تَبْهَجُ بِزِينَةِ رِياضِهَا ، وَتَزْدَهِى بِمَا اُلْبِسَتْهُ مِنْ رِيَطِ اَزَاهِيرِهَا ، وَحِلْيَةِ مَا سُمِطَتْ بِهِ مِنْ نَاضِرِ اَنْوارِها »\r\n( پس زمين به وسيله باغهاى خود كه با آن زينت داده شده بود شادى مىكند ، و به آنچه در آن روييده و به آن آراسته گرديده ، از قبيل شكوفه ها و گلهاى درخشنده و تازه ، فخر و خودنمايى مىكند . )\r\n","description":"","footnote":"","page_name":" 607 ","page_number":607},
  {"content":"\r\n« فهى تبهج بزينة رياضها » ; « تبهج » از « بهجت » به معناى سرور و خوشحالى است . « رياض » جمع « روضة » و به معناى قطعه اى از زمين سرسبز و خرّم است . يعنى پس اين زمين به وسيله زيبايىِ باغهايش خوشحال و مسرور بود .\r\n« و تزدهى بما البسته من ريط ازاهيرها » ; « تزدهى » از مادّه « زَهْى » است كه به باب افتعال رفته « اِزْتَهَى » شده و به اين جهت كه فاءالفعل در باب افتعال « ز » بوده « ت » را به « د » قلب كرده اند « ازدهى » و مضارع آن « يزدهى » و چهارمين صيغه آن « تزدهى » شده است . « ازدهاء » به معناى تكبّر و تبختر است . « ريط » به معناى پارچه يكدست و يكنواخت است . « ازاهير » جمع الجمع و به معناى شكوفه هاست . يعنى زمين به سبب بافت شكوفه هايى كه به آن پوشانده شده بود فخر و مباهات مىكرد .\r\n« و حلية ما سمطت به من ناضر انوارها » ، اين جمله عطف است بر « ريط ازاهيرها » و اصل جمله چنين مىشود : « و تزدهى بما البسته من حلية ما سُمطت به من ناضر انوارها » . « حلية » به معناى زيور است . « سمطت » از « سموط » به معناى نخى است كه به وسيله آن گردن بند را به هم مىبافند . در اين جمله گلهاى گياهان زمين را به گردن بندى كه زنان به عنوان زيورآلات با نخ به هم مىبافند تشبيه فرموده است . « ناضر » به معناى داراى بهجت و زيبايى است . « انوار » جمع « نَوْر » به معناى شكوفه است .\r\nحضرت اميرالمؤمنين ( عليه السلام ) در اين دو جمله ، زيبايى جهانِ طبيعت را پس از باريدن باران بر روى اين كره خاكى و رويش گل و گياهان فراوان در كوه و دشت به ترسيم آورده اند ، خلاصه معناى اين دو جمله چنين است : پس از آن كه باران بر زمين باريد باغها به وجود آمد ، و سبزه درختهاى سر به فلك كشيده جهان را زينت داد ، و مثل اين است كه زمين با اين حالت جديدى كه پيدا كرده در بهجت و خوشحالى قرار گرفت ; و باز به واسطه بارش باران بر زمين گياهان روييد و از آنها گلها و شكوفه ها به وجود آمد كه اين نيز به زمين يك نوع زينت و طراوتى بخشيد ،\r\n","description":"","footnote":"","page_name":" 608 ","page_number":608},
  {"content":"\r\nاز اين رو مثل اين بود كه زمين به خاطر اين بهجتى كه پيدا كرده بود به خود مىباليد و اظهار بزرگى مىكرد .\r\n« وَجَعَلَ ذلِكَ بَلاغاً لِلاَْنَامِ ، وَرِزْقاً لِلاَْنْعَامِ ، وَخَرَقَ الْفِجَاجَ فِى آفاقِهَا ، وَاَقَامَ الْمَنَارَ لِلسَّالِكِينَ عَلى جَوَادِّ طُرُقِهَا »\r\n( و خداوند آن گياهان را توشه مردم و روزى چهارپايان و حيوانات قرار داد ، در اطراف زمين راههاى گشاده باز نمود و در ميان راهها براى روندگان علامتها و نشانه هايى برپا كرد . )\r\n« و جعل ذلك بلاغاً للانام ، و رزقاً للانعام » ; « بلاغ » به معناى چيزى است كه انسان به وسيله آن به هدف مىرسد ; يعنى خداوند آن زر و زيورها و آنچه را به وسيله باران از زمين روييده است براى مردم سرمايه قرار داده و همان را براى حيوانات و چهارپايان رزق و روزى قرار داده است ; گياهان و برگ اشجار براى حيوانات چهارپا علوفه قرار داده شده است .\r\n« و خرق الفجاج فى آفاقها » ; « خَرَقَ » از « خَرْق » به معناى پاره كردن و شكافتن است . « فجاج » جمع « فَجّ » به معناى درّه است . « آفاق » جمع « افق » به معناى اطراف و اكناف عالم است ; يعنى خداوند براى رفت و آمد بشر روى زمين در سراسر عالم درّه ها و راههايى را شكافته است .\r\n« و اقام المنار للسّالكين على جوادّ طرقها » ; « منار » اسم مكان از مادّه « نور » به معناى محلّ نور است . در گذشته هاى دور كه وسائل رفت و آمد حيوان بوده ، براى عبور و مرورِ در شب بين شهرها مناره هايى مىساخته و چراغى در آن قرار مىداده اند تا قافله ها راه خود را گم نكنند ، پس « منار » به معناى محلّ نور و هدايت است ; اينجا هم حضرت امير ( عليه السلام ) فرموده است : « و اقام المنار للسّالكين » خداوند براى مسافران و راه روندگان علامت هدايت قرار داده است . « جوادّ » جمع « جادّة » است ، « جوادّ طرقها » به معناى راههاى صاف است ; يعنى خداوند در آن راههاى صافِ زمين ، علامت و نشانه هاى هدايت قرار داده است .\r\n","description":"","footnote":"","page_name":" 609 ","page_number":609},
  {"content":"\r\nآمادگى زمين و برگزيدن آدم ( عليه السلام )\r\n« فَلَمَّا مَهَدَ اَرْضَهُ ، وَاَنْفَذَ اَمْرَهُ ، اِخْتَارَ آدَمَ ( عليه السلام ) خِيَرَةً مِنْ خَلْقِهِ ، وَجَعَلَهُ اَوَّلَ جِبِلَّتِهِ »\r\n( پس از آن كه خداوند زمين را گسترانيد ، و امر خود را به آفرينش جارى ساخت ، آدم ( عليه السلام ) را برگزيد و او را برتر از ساير مخلوقاتش گردانيد ، و او را اوّلين مخلوق خود قرار داد . )\r\n« فلمّا مهد ارضه » يعنى وقتى خداوند زمين را آماده و مهيّا كرد ; آن حركتهاى وحشيانه را از زمين گرفت و زمين را مانند گهواره رام ساخت ، در آن درخت و گياهان رويانيد و آن را به نحوى كه مناسب زندگى بشر است مهيّا كرد . « و انفذ امره » و وقتى كه امر خود را در زمين نافذ فرمود ; نافذ شدن امر و فرمان خدا در زمين به اين بود كه كوهها باشند و زمين را از حركتهاى شديد حفظ كنند ، باران ببارد و گل و گياهان را روى زمين بروياند ، خورشيد و ماه باشند و به زمين نور بدهند و مايه حيات بشر باشند و . . . خوب وقتى اين كارها را كرد ، آن وقت به خلقت آدم پرداخت .\r\n« اختار آدم ( عليه السلام ) خِيَرَةً من خلقه » ; « اختيار » به معناى برگزيدن و انتخاب كردن است ; يعنى خداوند از بين مخلوقات خود بهترين را كه آدم ( عليه السلام ) بود انتخاب كرد . انسان به اين دليل كه همه مراحل وجودى طبيعت را دارد و موجود كاملى است ، بهترين و از نظر درجه و مقام بالاترينِ موجودات اين عالم است .\r\nمراحل وجودى انسان در عالم طبيعت از پايين كه شروع شود به اصطلاح فلاسفه ابتدا هيولى است و اگر نخواهيم تعبير به هيولى كنيم بايد بگوييم جمادات است كه از آن تعبير به معادن هم شده است ; معادن در اصطلاح فلاسفه به چيزهايى كه از عناصر مركّب شده اند گفته مىشود ، در مرحله اوّل معدن است ، مرتبه بالاتر از معدن گياه مىباشد ، و مرتبه بالاتر از آن حيوان ، مرتبه بالاتر از حيوان انسان است . پس انسان موجودى است كه همه مراحل قبل را داراست ; او موجودى است كه از عناصر تركيب شده و هم روح نباتى هم روح حيوانى و هم\r\n","description":"","footnote":"","page_name":" 610 ","page_number":610},
  {"content":"\r\nروح انسانى را داراست و با اين روح انسانى مىتواند آنقدر تكامل پيدا كند كه از ملائكه هم بالاتر برود . بنا به فرموده حضرت امير ( عليه السلام ) - حسب نقلى كه شده - :\r\n« أ تزعم انّك جرمٌ صغير * و فيك انطوى العالم الاكبر »\r\nاى انسان آيا خيال مىكنى تو جِرم و جسم كوچكى هستى ؟ در حالى كه در وجود تو همه رمز و راز اين عالم بزرگ نهفته است . پس « انسان موجود برگزيده خداوند روى زمين است » به اين معناست كه او همه مراحل وجودى را داراست .\r\n« و جعله اوّل جبلّته » ; « جبلّة » به معناى مخلوق است ; يعنى انسان در بين موجودات مادّى جاندار اوّل است ، خداوند او را اوّلين مخلوقات جاندار عالم مادّه قرار داد ; اين جمله به خوبى معلوم مىكند اين كه بعضى خواسته اند بگويند انسان مستقل نيست و مرحله تكامل يافته ساير حيوانات است ، حرف درستى نيست ; اين طور نيست كه انسان از ابتدا تك سلولى بوده و در اثر تطوّرات تكامل يافته تا به صورت ميمون در آمده و بر اثر تكامل بيشتر به صورت انسان در آمده است ! بلكه از ابتداى خلقت يك آدم ابوالبشرى خلق شده و همه انسانها از نسل او به وجود آمده اند ، كه هم اين جمله حضرت امير ( عليه السلام ) و هم آيات و روايات ديگر بر اين امر دلالت دارند ; انسان يك موجود مستقل است و ميمون و گاو و شتر و . . . نيز هر كدام يك حيوان مستقل هستند . و بالاخره ظاهر اين عبارت انكار تبدّل انواع است . البته محتمل است كه مقصود از « اوّل جبلّته » اوّليت در مقام و رتبه باشد نه اوّليت به حسب زمان ، يعنى آدم را برترين مخلوق خود قرار داد .\r\nاسكان آدم ( عليه السلام ) در بهشت\r\n« وَاَسْكَنَهُ جَنَّتَهُ ، وَاَرْغَدَ فِيهَا اُكُلَهُ ، وَاَوْعَزَ اِلَيْهِ فِيَما نَهاهُ عَنْهُ »\r\n( و او را در بهشت ساكن فرمود ، و روزىِ او را در بهشت فراهم كرد و وسعت داد ، و در آنچه او را از خوردنش نهى كرده بود سفارش فرمود . )\r\nپس از آن كه خداوند آدم ( عليه السلام ) را خلق فرمود « اسكنه جنّته » او را در بهشت\r\n","description":"","footnote":"","page_name":" 611 ","page_number":611},
  {"content":"\r\nساكن كرد . « جنّة » به معناى باغ است ، حال اين چه باغى است ؟ آيا از باغهاى بهشت است يا از باغهاى دنيا بوده ؟ معلوم نيست . ( 1 ) آن بهشتى كه خداوند وعده آن را در قيامت داده در مقابل اطاعت خدا و انجام اعمال صالح است كه مىتوان گفت از آدم ابوالبشر ( عليه السلام ) تا آن موقع هنوز عمل صالحى انجام نشده بود ، از طرفى باغ بهشت اين خصوصيّت را دارد كه اگر كسى در آن داخل شود ديگرباره خارج نمىشود ، آيات قرآن و روايات وارده نيز بيش از اين جمله حضرت امير ( عليه السلام ) را دلالت ندارد و همگى آنها نيز حاكى از اين است كه آدم ( عليه السلام ) را پس از خلقت در يك باغى جا دادند ، بنابراين نمىتوان گفت آدم هنگام خلقت در جنّات عَدْن خلق شده و پس از خلقت هم در آنجا زندگى مىكرده است .\r\n« و ارغد فيها اكله » ; « ارغد » از مادّه « رغد » به معناى وسعت است ; يعنى خداوند خوراكى هاى آدم ( عليه السلام ) را در آن باغ به قدرى وسيع و فراوان قرار داد كه هرچه را مىخواست وجود داشت ، باغ بزرگى بود و انواع مختلف ميوه ها در آن موجود بود .\r\n« و اوعز اليه فيما نهاه عنه » خداوند به حضرت آدم ( عليه السلام ) در آن چيزهايى كه او را از آنها نهى كرده بود سفارش اكيد فرمود ; اگر او را از خوردن يك ميوه اى نهى كرده بود ، به او توصيه و سفارش زيادى كرد كه سراغ آن چيز نرود .\r\nآيا آدم ( عليه السلام ) گناه كرد ؟\r\n« وَاَعْلَمَهُ اَنَّ فِى الاِْقْدامِ عَلَيْهِ التَّعَرُّضَ لِمَعْصِيَتِهِ ، وَالُْمخَاطَرَةَ بِمَنْزِلَتِهِ ، فَاَقْدَمَ عَلى مَا نَهاهُ عَنْهُ مُوَافاةً لِسَابِقِ عِلْمِهِ »\r\n( و به او آموخت كه اقدام در اين كار معصيت و نافرمانى است و براى مقام و منزلت او خطرناك و زيان آور است ، پس آدم مبادرت كرد به آنچه خداوند او را از آن نهى فرموده بود تا كار او با علم سابق خدا مطابقت نمايد . )\r\n\r\n","description":"","footnote":"\r\n1 - تفسير كبير فخر رازى ، ج 3 ، ص 3 ; منهاج البراعة ، ج 2 ، ص 86\r\n","page_name":" 612 ","page_number":612},
  {"content":"\r\nبعد از آن كه او را از خوردن يك چيز نهى فرمود « اعلمه » به او فهماند و اعلام كرد « انّ فى الاقدام عليه » كه اقدام در اين كارى كه از آن نهى شده اى « التّعرّض لمعصيته » معصيت خداست .\r\nدر اين كه حضرت آدم ( عليه السلام ) گناه كرده يا نه ، بين علما و بزرگان دينى اختلاف است ; ما معتقديم پيغمبران معصوم بوده اند ، ( 1 ) ولى برخى از علماى اهل سنّت معتقدند پيغمبر هنگام پيغمبرى بايد معصوم باشد نه قبل از آن ، و اگر قبل از پيغمبرى گناهى كرده باشد ضررى به پيغمبرى او نمىزند ، حتّى بعضى از اهل سنّت معتقدند اگر پيغمبرى قبل از رسالتش نعوذ باللّه كافر هم باشد ايراد و اشكالى ندارد ، و در مورد رسول اكرم ( صلى الله عليه وآله و سلم ) هم بر اين عقيده اند كه آن حضرت به دين پدران خود بوده است . اين عقايد مورد قبول ما نيست ، براى اين كه وقتى خداوند حضرت ابراهيم ( عليه السلام ) را امام جامعه قرار داد ، حضرت ابراهيم ( عليه السلام ) عرض كرد : خدايا ذرّيّه و دودمان مرا نيز به اين مقام مفتخر گردان ، خداوند پاسخ داد : ( لاينال عهدى الظّالمين ) ( 2 ) اين مقام به ظالمين نمىرسد . ظالم بودن مراتبى دارد و ظلم به نفس نيز ظلم بزرگى است ، اگر كسى به خود ظلم كرده و كافر است بالاترين ظلم را كرده و اين با مقام امامت و نبوّت سازگار نيست . به هرحال در مورد حضرت آدم ( عليه السلام ) اقوال مختلف است ; ما مىگوييم اصلاً گناه نكرده و اين يك ترك اولايى بوده كه از او سر زده است ، ( 3 ) اهل سنّت هم داراى اختلاف آرا هستند ; بعضى معتقدند گناه صغيره بوده ، بعضى گفته اند گناه صغيره قبل از پيامبرى بوده است ، برخى ديگر آن را گناه كبيره قبل از\r\n\r\n","description":"","footnote":"\r\n1 - منهاج البراعة ، ج 2 ، ص 97 ; شرح ابن ابى الحديد ، ج 7 ، ص 7 به بعد ; و مرحوم سيّد مرتضى كتابى به نام « تنزيه الانبياء » در اين مورد نوشته و اشكالاتى را كه در اين باره مطرح شده است جواب داده .\r\n2 - سوره بقره ، آيه 124\r\n3 - رجوع شود به تنزيه الانبياء سيّد مرتضى ، ص 9\r\n","page_name":" 613 ","page_number":613},
  {"content":"\r\nنبوّت و پيامبرى دانسته اند ، و بعضى ديگر هم معتقد شده اند كه حضرت آدم ( عليه السلام ) هنگام گناه در بهشت توبه كرد و گناهش بخشيده شد و پس از آمدن به دنيا به مقام نبوّت نائل آمد و . . .\r\nبه هر تقدير خداوند به آدم ( عليه السلام ) فهماند كه نبايد سراغ كارى كه از آن نهى شده برود ; زيرا اگر چنين كند متعرّض معصيت خداوند شده « و المخاطرة بمنزلته » و موقعيّت و مقام و منزلت خود را به مخاطره انداخته است ; مقام و موقعيّت آدم ( عليه السلام ) همان قرب الى اللّه بود كه در اوّل داشت و اين را از دست داد و از آن باغ اخراج شد .\r\n« فاقدم على ما نهاه عنه » بالاخره حضرت آدم ( عليه السلام ) اقدام كرد و همان كارى كه از آن نهى شده بود و بايد خويشتن دارى مىكرد انجام داد « موافاة لسابق علمه » اين چنين نبود كه خدا نمىدانست ، بلكه خدا مىدانست كه او خويشتن دارى نمىكند و بالاخره معصيت مىكند . اين جمله نمىخواهد بگويد علم خدا سبب معصيت حضرت آدم ( عليه السلام ) شد ، بلكه مىخواهد بگويد خدا بنده اى را كه خلق كرده همه رموز او را هم مىداند . « موافاة » يعنى در حالى كه عملش مطابق علم خدا و همراه با علم خدا بود ; خدا از ازل مىدانست كه آدم با اختيار خود از فرمان او سرپيچى كرده و نهى او را انجام مىدهد . پس اين چنين نيست كه علم خداوند علّت نافرمانى حضرت آدم ( عليه السلام ) باشد ، بلكه او با اختيار خود خدا را نافرمانى نمود .\r\nهبوط آدم ( عليه السلام ) و پيوستگى حجّت هاى الهى\r\n« فَاَهْبَطَهُ بَعْدَ التَّوْبَةِ ، لِيَعْمُرَ اَرْضَهُ بِنَسْلِهِ ، وَلِيُقِيمَ الْحُجَّةَ بِهِ عَلَى عِبَادِهِ ، وَلَمْ يُخْلِهِمْ بَعْدَ اَنْ قَبَضَهُ ، مِمَّا يُؤَكِّدُ عَلَيْهِمْ حُجَّةَ رُبُوبِيَّتِهِ ، وَيَصِلُ بَيْنَهُمْ وَبَيْنَ مَعْرِفَتِهِ »\r\n( پس بعد از توبه و بازگشت آدم ( عليه السلام ) را به زمين فرود آورد تا با نسل او زمينِ خود را آباد كند ، و براى بندگانش او را حجّت و راهنما قرار دهد ، و بعد از آن كه قبض روحش كرد مردم را در باب ربوبيّت و شناسايى خود كه بر پايه دليل استوار بود رها نكرد و به حال خود وا نگذاشت . )\r\n","description":"","footnote":"","page_name":" 614 ","page_number":614},
  {"content":"\r\n« فاهبطه بعد التوبة » خداوند حضرت آدم ( عليه السلام ) را بعد از اين كه توبه كرد از مقامش پايين آورد . اين عبارت حضرت صراحت دارد در اين كه اوّل حضرت آدم ( عليه السلام ) توبه كرد و بعد خداوند او را از مقامش پايين آورد و از بهشت بيرون كرد . ابن ابى الحديد و بعضى ديگر از شارحان گفته اند : توبه داراى مراتب است كه يك مرتبه آن در بهشت بود و مرتبه كاملش روى زمين بوده است . بعضى ها هم گفته اند : حضرت آدم در عرفات گريه زيادى كرد ، جبرئيل آمد و او را راهنمايى كرد . ( 1 )\r\n« ليعمر ارضه بنسله » اصل قضيه اين است كه خداوند مىخواست بشر را روى زمين بياورد و زمين را با نسل او آباد كند ; ولى وقتى او را آفريد و او مقام شامخى داشت ، نخواست بدون تخلّف او را روى زمين بياورد و گرفتار عالم طبيعت كند ، امّا چون خودش به موقعيّت خود آگاهى نداشت و امر را توجّه نكرد موجب شد تا گرفتار شود ; پس او را به اين عالم آورد تا زمين به وسيله او و نسلش آباد شود .\r\n« و ليقيم الحجّة به على عباده » و خدا مىخواست به وسيله او حجّت خود را براى مردم به پا دارد . حضرت آدم ( عليه السلام ) اوّلين پيغمبر روى زمين بود ، او حجّت خدا روى زمين بود و بعد از او پيغمبرانى آمدند .\r\n« و لم يخلهم بعد ان قبضه » و بعد از آن كه حضرت آدم ( عليه السلام ) را قبض روح كرد و از اين دنيا برد ، جهان را خالى از حجّت و دليل نگذاشت . « ممّا يؤكّد عليهم حجّة ربوبيّته » ; « ممّا يؤكّد » بيان براى « و لم يخلهم » است ; مقصود اين كه وقتى خداوند حضرت آدم ( عليه السلام ) را قبض روح كرد ، چيزهايى را كه دليل ربوبيّت او بود روى زمين به جا گذاشت . « و يصل بينهم و بين معرفته » ; « يصل » عطف است بر « يؤكّد عليهم » ; يعنى « و ممّا يصل بينهم و بين معرفته » بعد از حضرت آدم ( عليه السلام ) زمين را از چيزهايى كه\r\n\r\n","description":"","footnote":"\r\n1 - شرح ابن ابى الحديد ، ج 7 ، ص 5 به بعد ; شرح ابن ميثم ، ج 2 ، ص 380 ; و منهاج البراعة ، ج 2 ، ص 112 به بعد ، و ص 250\r\n","page_name":" 615 ","page_number":615},
  {"content":"\r\nبر ربوبيّت خدا تأكيد مىكند و از چيزهايى كه موجب شناخت بين بندگان و خدا و موجب وصول بندگان به خدا مىشود ، خالى نگذاشته است .\r\n« بَلْ تَعَاهَدَهُمْ بِالْحُجَجِ عَلَى اَلْسُنِ الْخِيَرَةِ مِنْ اَنْبِيَائِهِ ، وَمُتَحَمِّلِى وَدَائِعِ رِسَالاتِهِ ، قَرْناً فَقَرْناً ، حَتَّى تَمَّتْ بِنَبِيِّنَا مُحَمَّد ( صلى الله عليه وآله و سلم ) حُجَّتُهُ ، وَبَلَغَ الْمَقْطَعَ عُذْرُهُ وَنُذُرُهُ »\r\n( بلكه تجديد عهد فرمود با ايشان به وسيله دليلهايى كه به زبانِ برگزيدگان از پيغمبرانِ خود و حاملان رسالت خويش جارى فرمود ، در قرنى بعد از قرنى ، تا اين كه رسالت به پيغمبر ما حضرت محمد ( صلى الله عليه وآله و سلم ) كه حجّت بالغه او بود تمام شد ، و به وسيله او عذر خداوند در عذاب معصيتكاران و ترساندن آنها از آتش به پايان رسيد . )\r\n« تَعاهَدَ » از « تعاهُد » و ريشه آن « عهد » به معناى پيمان است ، « تعاهد » به معناى ادامه پيمان و توجّه به آن است . « حجج » جمع « حجّة » به معناى دليل است . « اَلْسُن » جمع « لسان » است . « بل » براى اضراب از « لم يُخلهم » در جمله قبل است . مىفرمايد : بعد از قبض روح حضرت آدم ( عليه السلام ) جهان را خالى از هادى نگذاشت ، بلكه با آنان عهد و پيمان كرد ، به اين گونه كه دليلها را بر زبانهاى بهترين هايى از پيامبران و بر تحمّل كنندگان وديعه هاى رسالتش جارى فرمود ، و اين تعاهد قرن بعد از قرن ادامه داشت « حتّى تمّت بنبيّنا محمّد ( صلى الله عليه وآله و سلم ) حجّته » تا اين كه دليل او به وسيله پيغمبر ما حضرت محمد ( صلى الله عليه وآله و سلم ) به پايان رسيد . « و بلغ المقطع عذره و نذره » ; « مقطع » به معناى محلّ قطع است ; يعنى نبوّت به محلّ قطع آن رسيد و عذر خداوند و بيم دادن خداوند به وسيله پيامبر اسلام به پايان رسيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 616 ","page_number":616},
  {"content":"\r\nخطبه 91\r\n( درس 125 )\r\nتقسيم ارزاق وسيله اى براى آزمايش\r\nخلقت مرگ و اندازه گيرى آن\r\nدامنه نامحدود علم خداوند\r\n","description":"","footnote":"","page_name":" 617 ","page_number":617},
  {"content":"\r\n\r\n","description":"","footnote":"","page_name":" 618 ","page_number":618},
  {"content":"\r\nبسم الله الرحمن الرحيم\r\n« وَقَدَّرَ الاَْرْزَاقَ فَكَثَّرَهَا وَقَلَّلَهَا ، وَقَسَّمَهَا عَلَى الضِّيقِ وَالسَّعَةِ فَعَدَلَ فِيهَا لِيَبْتَلِىَ مَنْ اَرَادَ بِمَيْسُورِهَا وَمَعْسُورِهَا ، وَلِيَخْتَبِرَ بِذَلِكَ الشُّكْرَ وَالصَّبْرَ مِنْ غَنِيِّهَا وَفَقِيرِهَا ، ثُمَّ قَرَنَ بِسَعَتِهَا عَقَابِيلَ فَاقَتِهَا ، وَبِسَلامَتِهَا طَوارِقَ آفاتِهَا ، وَبِفُرَجِ اَفْرَاحِهَا غُصَصَ اَتْرَاحِهَا ، وَخَلَقَ الاْجَالَ فَاَطَالَهَا وَقَصَّرَهَا ، وَقَدَّمَها وَاَخَّرَها ، وَوَصَلَ بِالْمَوْتِ اَسْبَابَهَا ، وَجَعَلَهُ خَالِجاً لاَِشْطَانِهَا ، وَقَاطِعاً لِمَرَائِرِ اَقْرَانِهَا .\r\nعالِمُ السِّرِّ مِنْ ضَمائِرِ الْمُضْمِرِينَ ، وَنَجْوَى الْمُتَخَافِتِينَ ، وَخَواطِرِ رَجْمِ الظُّنُونِ ، وَعُقَدِ عَزِيمَاتِ الْيَقِينِ ، وَمَسَارِقِ اِيمَاضِ الْجُفُونِ ، وَمَا ضَمِنَتْهُ اَكْنَانُ الْقُلُوبِ وَغَيَابَاتُ الْغُيُوبِ ، وَمَا اَصْغَتْ لاِسْتِرَاقِهِ مَصائِخُ الاَْسْماعِ ، وَمَصَائِفِ الذَّرِّ ، وَمَشَاتِى الهَوامِّ ، وَرَجْعِ الْحَنِينِ مِنَ الْمُولَهَاتِ ، وَهَمْسِ الاَْقْدَامِ ، وَمُنْفَسَحِ الَّثمرَةِ مِنْ وَلائِجِ غُلُفِ الاَْكْمَامِ ، وَمُنْقَمَعِ الْوُحُوشِ مِنْ غِيرَانِ الْجِبَالِ وَاَوْدِيَتِهَا ، وَمُخْتَبَأِ الْبَعُوضِ بَيْنَ سُوقِ الاَْشْجَارِ وَاَلْحِيَتِهَا ، وَمَغْرَزِ الاَْوْرَاقِ مِنَ الاَْفْنَانِ ، وَمَحَطِّ الاَْمْشَاجِ مِنْ مَسَارِبِ الاَْصْلابِ ، وَنَاشِئَةِ الْغُيُومِ وَمُتَلاحِمِهَا ، وَدُرُورِ قَطْرِ السَّحَابِ فِى مُتَرَاكِمِهَا ، وَمَا تَسْفِى الاَْعَاصِيرُ بِذُيُولِهَا ، وَتَعْفُو الاَْمْطَارُ بِسُيُولِهَا ، وَعَوْمِ نَبَاتِ الاَْرْضِ فِى كُثْبَانِ الرِّمَالِ ، وَمُسْتَقَرِّ ذَواتِ الاَْجْنِحَةِ بِذُرى شَناخِيبِ الْجِبَالِ ، وَتَغْرِيدِ ذَوَاتِ الْمَنْطِقِ فِى دَيَاجِيرِ الاَْوْكَارِ »\r\n","description":"","footnote":"","page_name":" 619 ","page_number":619},
  {"content":"\r\nموضوع بحث درسهايى از نهج البلاغه خطبه اشباح يعنى خطبه نود و يكم بود ، كه پس از بيان اوصاف زمين و دحوالارض حضرت اميرالمؤمنين ( عليه السلام ) به بيان نعمت هاى خداوند پرداختند ; ابتدا در بيان اين نعمت الهى كه خداوند پس از بسط زمين آن را به وسيله كوهها به گونه اى رام فرمود كه قابليّت سكونت بشر بر روى آن را داشته باشد ، و پس از آن هواى اطراف زمين را به گونه اى آماده ساخت كه براى تنفّس انسان و رشد گياهان مناسب و مفيد باشد ، بعد از آن آبها را از چشمه ها بر پهنه دشتها جارى فرمود و زمينهاى بلندى را كه از چشمه ها مشروب نمىشد به وسيله باران سيراب فرمود ، و وقتى كه همه چيز براى زندگى بشر آماده و مناسب شد ، آدم ابوالبشر ( عليه السلام ) را روى زمين آورد و او را پيامبر و هادى بشر قرار داد ، خداوند هيچ گاه مردم را بدون هادى و راهنما رها نكرد و هر قرنى پيامبرى فرستاد تا اين كه نوبت به خاتم پيامبران رسيد ، و به وسيله او نبوّت و تبشير و انذار به پايان رسيد .\r\nتا اينجا حضرت امير ( عليه السلام ) به قسمتى از نعمت هاى ظاهرى از قبيل خلقت زمين و آسمان ، رام نمودن زمين ، جريان آب بر سطح زمين و ايجاد اكسيژن در اطراف زمين ، و به قسمت عمده نعمت باطنى از قبيل ارسال رسل و پيامبرانى كه هاديان بشر در طول تاريخ بوده اند اشاره فرموده است ، سپس در اين قسمت از كلام خود نيز پيرامون نعمت هاى ظاهرى خداوند متعال كلمات زيباىِ ديگرى را ايراد فرموده اند كه به شرح آن مىپردازيم .\r\nتقسيم ارزاق وسيله اى براى آزمايش\r\n« وَقَدَّرَ الاَْرْزاقَ فَكَثَّرَهَا وَقَلَّلَهَا ، وَقَسَّمَهَا عَلَى الضِّيقِ وَالسَّعَةِ فَعَدَلَ فِيهَا لِيَبْتَلِىَ مَنْ اَرَادَ بِمَيْسُورِهَا وَمَعْسُورِهَا ، وَلِيَخْتَبِرَ بِذَلِكَ الشُّكْرَ وَالصَّبْرَ مِنْ غَنِيِّهَا وَفَقِيرِهَا »\r\n","description":"","footnote":"","page_name":" 620 ","page_number":620},
  {"content":"\r\n( و روزيها را مقدّر كرد ، پس آنها را زياد و كم گردانيد ، و به تنگى و فراخى به طور عادلانه تقسيم نمود تا به آسانىِ به دست آوردن و سختىِ آن هر كه را بخواهد آزمايش كند ، و به همين جهت شاكر و صابر از غنىّ و فقير آنها را بيازمايد . )\r\n« قدّر » از مادّه « تقدير » به معناى اندازه گيرى است . « ارزاق » جمع « رزق » به معناى روزى و ما يحتاج زندگى است . فرموده اند : « و قدّر الارزاق » خداوند روزىِ بندگان را اندازه گيرى كرده « فكثّرها و قلّلها » پس يك عدّه را در وسعت قرار داده و روزى آنان را زياد كرده است ، و يك عدّه ديگر را در تنگنا قرار داده و روزى آنان را كم و اندك مقرّر كرده است .\r\n« و قسّمها على الضّيق و السّعة فعدل فيها » ; « ضيق » و « سعة » دو لغت مقابل يكديگر هستند و به معناى تنگىِ روزى و فراخىِ آن است . خداوند روزىِ افراد را بر مبناى عدالت در وسعت و تنگنا قرار داده است .\r\nممكن است بگوييد اين چه عدالتى است كه بعضى آنقدر ثروت دارند كه از حساب آن عاجزند و برخى ديگر آنقدر فقير هستند كه شب گرسنه سر به زمين مىگذارند ! جوابش اين است كه عدالت در نظام كلّ ، همان حكمت و مصلحت جامعه است ; و اگر در اين دنيا بنا به يك جهاتى براى بعضى ها تنگناهايى وجود دارد در آخرت جبران مىشود . مرحوم حاجىِ سبزوارى در منظومه حكمت گفته است :\r\n« ما ليس موزوناً لبعض من نَغَم * ففى نظام الكلّ كلّ منتظم » ( 1 )\r\nنغمه هايى كه براى بعضى ها موزون به نظر نمىآيد ، نسبت به كلّ نظام موزون و بجاست ; نيش عقرب و مار نسبت به من و شما كشنده و چيز نابجايى است ولى نسبت به عقرب يا مار كه نياز به آلت دفاعى دارد و نسبت به كلّ نظامِ جهان هستى\r\n\r\n","description":"","footnote":"\r\n1 - منظومه حكمت ، الفريدة السابعة ، غرر فى دفع شكوك عن الغاية ، ص 128\r\n","page_name":" 621 ","page_number":621},
  {"content":"\r\nهيچ چيزى بى فايده نيست و عين عدل و عدالت است . ممكن است كسانى بر اثر فقر و تنگدستى محروميتهاى زيادى را تحمّل كنند ، ولى خداوند در قيامت اجر آنها را كه در مقابل تنگدستى صبر كرده اند چند برابر مىدهد . و بالاخره هدف از خلقت ساختن انسانهاست ، و ساختن آنان به امتحان و آزمايش است .\r\n« ليبتلى من اراد بميسورها و معسورها » هر دوى اين فقر و غنا براى بشر آزمايش و امتحان است ; يعنى براى اين كه آزمايش كند هر كه را مىخواهد به وسيله ثروت دنيا و هر كه را مىخواهد به وسيله فقر و تنگدستى در دنيا . عبارت « بميسورها و معسورها » نسبت به « فكثّرها و قلّلها » لفّ و نشر مرتّب است ; يعنى اين كه خداوند روزيها را اندازه گيرى كرده و به بعضى ها زياد داده و آنها را در يُسْر و وسعت قرار داده ، و به بعضى ها كم داده و آنها را در مضيقه قرار داده است ، براى يكايك آنها آزمايش است ; بعضى از افراد را در حال ثروتمندى و برخى ديگر را در حال فقر و نيازمندى آزمايش مىكند .\r\n« و ليختبر بذلك الشّكر و الصّبر من غنيّها و فقيرها » ; « يختبر » از « اختبار » به معناى امتحان است . « شكر » مربوط به غنا و ثروتمندى است ، و « صبر » مربوط به فقر و نيازمندى . يعنى وقتى انسان ثروتمند است بايد شكر نعمت هاى الهى را انجام دهد ، وقتى نيازمند است بايد صبر كند تا از خدا فرجى برسد . شكر نعمت ثروتمندى اين است كه نعمت و ثروت خود را در راهى كه خدا معيّن كرده است مصرف كند ، حقوق واجب آن را بپردازد ، نياز حاجتمندان را برآورد ، احتياج عمومى جامعه را از قبيل ترويج و تبليغ دين ، تهيّه راه ، بيمارستان ، حمّام و . . . برآورد ، و از مال و ثروت خود آخرت خود را آباد كند . خيال نكنيد كه شكر نعمت فقط به اين است كه بگويد « الحمد للّه ربّ العالمين » ، « الحمد للّه » جاى خود را دارد ، ولى شكر ثروت بخشش به بينوايان و نيازمندان است .\r\nاين فكر صحيحى نيست كه ثروتمند خيال كند با دادن خمس و زكات اموال\r\n","description":"","footnote":"","page_name":" 622 ","page_number":622},
  {"content":"\r\nحقوق مالى خود را ادا كرده و چيز ديگرى بدهكار نيست ; خداوند تبارك و تعالى در قرآن شريف در توصيف متّقين چنين فرموده است : ( و فى اموالهم حقّ للسّائل و المحروم ) ( 1 ) در اموال آنان حقّى براى سؤال كنندگان و محرومين وجود دارد . اين چه ثروتمند مؤمنى است كه در كنارش بينوايى با شكم گرسنه سر به زمين گذاشته است ؟ اين چه ثروتمند مؤمنى است كه دختر همسايه اش به علّت فقر به خانه شوهر نرفته است ، يا پسر همسايه اش بر اثر فقر توان ازدواج نداشته و به گناه افتاده است ؟\r\nبه هرحال طبق اين فرموده حضرت ثروتمندى و فقر در اين دنيا براى امتحان است ; اگر فقير در فقر و نادارى خود صبر كند ، شكرگزارى خداوند عالم را كرده است ، ولى اگر نزد اين و آن شكوه كند در حقيقت ناشكرى خدا را كرده است .\r\n« ثُمَّ قَرَنَ بِسَعَتِهَا عَقَابِيلَ فَاقَتِهَا ، وَبِسَلامَتِهَا طَوَارِقَ آفَاتِهَا ، وَبِفُرَجِ اَفْرَاحِهَا غُصَصَ اَتْرَاحِهَا »\r\n( پس به فراخ روزيها سختى هاى فقر و پريشانى را ، و به سلامتى اشخاص آفتهاى ناگهانى را ، و به شاديهاى آنان غصّه ها و اندوههاى گلوگير را مقرون ساخت . )\r\n« عقابيل » جمع « عُقبولة » به معناى تبخال است و آن وقتى است كه انسان از درون بدن تب مىكند ، يعنى يك اشكالات و ميكروبهاى درونى پيدا شده كه اين تبخال نشانگر آن است . « عقابيل فاقتها » يعنى تبخالهاى فقر و بدبختى . فرموده اند : « ثمّ قرن بسعتها عقابيل فاقتها » خداوند تبخالهاى فقر و تنگدستى را با ثروتمندى درآميخت . در اين عبارت ورشكستگى كه نشانه فقر و تنگدستى است به تبخال كه نشانه بيمارى درونى است تشبيه شده ; همان گونه كه تبخال كه علامت وجود يك ميكروب درونى است به لب انسان ظاهر مىشود و نشان مىدهد كه اين شخص\r\n\r\n","description":"","footnote":"\r\n1 - سوره ذاريات ، آيه 19\r\n","page_name":" 623 ","page_number":623},
  {"content":"\r\nداراى فلان بيمارى درونى است ، ورشكستگى هم يك علامتى است كه در شخص ظاهر مىشود و همه هم متوجّه مىشوند . اين ورشكستگى نشانه يك زياده رويهاى اقتصادى است كه شخص داشته و به همين خاطر هم به اين فقر و تنگدستى رسيده است . بنابراين مقصود حضرت امير ( عليه السلام ) اين است كه آن وسعتهاى مالى هم اعتبار چندانى ندارد و ممكن است به تبخالهاى بدبختى ( ورشكستگى هاى اقتصادى ) منجر شود .\r\n« و بسلامتها طوارق آفاتها » ; « طوارق » جمع « طارق » به معناى وارد شونده در شب و كوبنده در شب است ، به اين اعتبار كه عربها روز درب منازل خود را باز مىگذاشته و شب آن را مىبسته اند ، وقتى در شب به آنها مهمان مىرسيده و در مىزده از آن تعبير به « طارق » مىكرده اند .\r\n« ها » در كلمه « سلامتها » را شارحان نهج البلاغه به « ارزاق » برگردانده اند ، ولى در حقيقت مقصود سلامت صاحبان ارزاق است . و معناى جمله با اين تأويل چنين است : نزديك كرد به سلامت اشخاص آفتى را كه شبانه بر آنها هجوم مىآورد . اين كه حضرت ( عليه السلام ) آفت را به « طارق » يعنى كوبنده در شب تشبيه فرموده به اين خاطر است كه آفت و بيمارى و امراض هميشه به طور مخفيانه به انسان رو مىآورد و پس از گذشت زمانى ظاهر مىشود . « طوارق آفاتها » از قبيل اضافه صفت به موصوف است به معناى آفتهاى شبانه .\r\n« و بفرج افراحها غصص اتراحها » ; « افراح » جمع « فَرَح » به معناى خوشحالى است . « اتراح » جمع « تَرَح » به معناى غم و غصّه است . « غُصَص » جمع « غصّة » به معناى گلوگير شدن است . « واو » در اوّل جمله براى عطف است ، بنابراين اصل جمله به اين صورت مىشود : « و قرن بفرج افراحها غصص اتراحها » يعنى خداوند خوشى اين اشخاص را با غم و غصّه هاى آنان درآميخت .\r\n","description":"","footnote":"","page_name":" 624 ","page_number":624},
  {"content":"\r\nخلقت مرگ و اندازه گيرى آن\r\n« وَخَلَقَ الاْجَالَ فَاَطَالَهَا وَقَصَّرَهَا ، وَقَدَّمَهَا وَاَخَّرَهَا ، وَوَصَلَ بِالْمَوْتِ اَسْبابَهَا ، وَجَعَلَهُ خَالِجاً لاَِشْطَانِهَا ، وَقَاطِعاً لِمَرَائِرِ اَقْرَانِهَا »\r\n( و سرآمد عمرها را تعيين نمود برخى را طولانى و برخى را كوتاه ، مرگ برخى را جلو انداخت و برخى ديگر را به تأخير انداخت ، موجبات مرگ را فراهم كرد ، و مرگ را كِشَنده طنابهاى دراز عمرها ، و پاره كننده رشته هاى تابيده آنها قرار داده است . )\r\n« آجال » جمع « اجل » به معناى پايان و سرآمدِ وقت و عمر است ; مىفرمايد : « و خلق الآجال فأطالها و قصّرها » خداوند اجلها را خلق كرده و همين اجلها را براى بعضى از مردم طولانى و براى بعضى ديگر كوتاه قرار داده است ! « و قدّمها و اخّرها » مرگ را براى بعضى اشخاص مقدّم داشت و جلو انداخت و براى بعضى ديگر آن را تأخير انداخت ; مثلاً فرزند زودتر از پدر ، و برادر كوچكتر زودتر از برادر بزرگ مىميرد . احتمال ديگرى هم در معناى اين جمله وجود دارد و آن اين كه : مثلاً ساختمان وجودى يك فرد اقتضاى شصت سال عمر را دارد ، ولى اگر صله رحم كند يا صدقه دهد هفتاد سال طول مىكشد ، و اگر ترك رحم كند يا صدقه ندهد عمرش كوتاه مىشود و پنجاه ساله از دنيا مىرود ; پس ممكن است خداوند عمر انسان را در اثر قطع رحم كوتاهتر از حدّ اقتضا كند و اجل او را مقدّم اندازد ، و ممكن است بر اثر صله رحم آن را طولانى تر از حدّ اقتضا كند و اجل او را تأخير بيندازد .\r\n« و وصل بالموت اسبابها » ; « اسباب » جمع « سبب » در اصل به معناى طناب است ; در لغت عربى الفاظ زيادى داريم كه به معناى طناب آمده است ; مثلاً در همين عبارت حضرت « شطن » و « قرن » نيز به معناى طناب هستند . طناب وسيله مرگ است . خلاصه معناى جمله چنين است كه خداوند اسباب مرگ را به آن وصل كرده است ; يعنى طناب و علّت مرگ به مرگ متّصل است و مرگ را پديد مىآورد .\r\n","description":"","footnote":"","page_name":" 625 ","page_number":625},
  {"content":"\r\n« و جعله خالجاً لاشطانها » ; « خالج » از مادّه « خلج » و در اصل لغت به معناى جذب است ، « خالج » يعنى جاذب و حركت دهنده . « اشطان » جمع « شَطَن » به معناى طناب است . معناى جمله اين است كه : خداوند مرگ را جذب كننده رشته هاى عمر قرار داده است .\r\n« و قاطعاً لمرائر اقرانها » ; « مرائر » جمع « مرير و مريرة » به معناى طنابى است كه پُرتاب و محكم باشد . « اقران » كه در بعضى نسخه ها « قرائن » ذكر شده هر دو جمع « قَرَن » هستند ، كه بر خلاف قاعده آمده و به معناى آن قطعه طنابى است كه دو شتر را به هم مىبندند . « قاطعاً » به معناى قطع كننده است و به « خالجاً » در جمله قبل عطف شده است و اصل جمله چنين مىشود : « و جعله قاطعاً لمرائر اقرانها » يعنى خداوند مرگ را قطع كننده طنابهاى متّصل كننده و به هم پيوند دهنده قرار داد ، به تعبير ديگر پاره كننده رشته محكم عمر قرار داد .\r\nدامنه نامحدود علم خداوند\r\n« عالِمُ السِّرِّ مِنْ ضَمائِرِ الْمُضْمِرِينَ ، وَنَجْوَى الْمُتَخَافِتِينَ ، وَخَواطِرِ رَجْمِ الظُّنُونِ ، وَعُقَدِ عَزِيمَاتِ الْيَقِينِ ، وَمَسَارِقِ اِيمَاضِ الْجُفُونِ »\r\n( خداوند متعال به اسرار آنهايى كه اسرار خود را پنهان مىكنند ، و به سخن آهسته آنان كه سخن خود را آهسته مىگويند ، و به آنچه در اثر گمانها در خاطره ها خطور مىكند ، و آنچه در اثر يقين بر آنها تصميم مىگيرند ، و به نگاههاى دزدانه گوشه چشمى عالم و آگاه است . )\r\n« سرّ » به معناى چيزهاى پوشيده و مخفى است ، و آن را به وسيله « مِن بيانيه » بيان كرده و فرموده است : « من ضمائر المضمرين » يعنى آن چيزهايى كه در دل اشخاص مخفى است . « عالم السّرّ من ضمائر المضمرين » خداوند داناى اسرارى است كه در دلهاى مضمرين وجود دارد .\r\n« و نجوى المتخافتين » ; « نجوى » به معناى درِ گوشى سخن گفتن ، و عطف به\r\n","description":"","footnote":"","page_name":" 626 ","page_number":626},
  {"content":"\r\n« ضمائر » است . « متخافتين » از مادّه « اخفات » به معناى مخفى كنندگان است . يعنى خداوند عالم به اسرارى است كه در سخن هاى در گوشى مخفى شده است .\r\n« و خواطر رجم الظّنون » ، اين نيز عطف بر « ضمائر » است . « خواطر » جمع « خاطرة » و به معناى خاطرات است . « رجم » به معناى پرتاب كردن تير است . « ظنون » جمع « ظن » به معناى گمان است . « رجم الظّنون » يعنى پرتاب كردن گمانها . مىفرمايد : خداوند خاطره هاى گمانهاى انداخته شده را هم مىداند ، آن گمانهاى بدى كه نسبت به ديگران داشته اى و در دل مخفى كرده اى ، يا آن گمانهاى بدى را كه در خاطره ات مىگذرانى ، همه اش مورد توجّه خداست .\r\n« و عقد عزيمات اليقين » ; « عُقَد » جمع « عقدة » به معناى گره است . « عقدة اليقين » به معناى گره هاى يقين است ، مثلاً شما در قلب خود به چيزهايى يقين پيدا مىكنى و به آن دل مىبندى ، به چنين چيزهايى « عُقَد يقين » مىگويند . « عزيمات » جمع « عزيمة » به معناى عزم و تصميم است ; گره هاى تصميم هاى يقين همان چيزهايى است كه در قلب انسان است و چه بسا به آنها ترتيب اثر هم بدهد ; فرض كنيد بر اثر يقينى كه نسبت به فلان كس داريد تصميمى عليه او مىگيريد ، خداوند به همين تصميم هم آگاهى و علم دارد .\r\n« و مسارق ايماض الجفون » ; « مسارق » جمع « مسرق » مصدر ميمى از « سرقت » به معناى دزديهاست . « ايماض » نگاه مخفيانه چشم است . « جفون » به معناى پلكهاى چشم است . « مسارق » نيز مانند جملات قبل عطف بر « ضمائر » است و همه اينها جزو اسرار هستند . يعنى اين كه شما مخفيانه و زيرچشمى به نواميس مردم خيانت كرده و آنها را نگاه كرده اى ، مورد توجّه خداست و او مىداند .\r\n« وَمَا ضَمِنَتْهُ اَكْنَانُ الْقُلُوبِ وَغَيَابَاتُ الْغُيُوبِ ، وَمَا اَصْغَتْ لاِسْتِرَاقِهِ مَصائِخُ الاَْسْماعِ ، وَمَصَائِفِ الذَّرِّ ، وَمَشَاتِى الهَوامِّ ، وَرَجْعِ الْحَنِينِ مِنَ الْمُولَهَاتِ »\r\n","description":"","footnote":"","page_name":" 627 ","page_number":627},
  {"content":"\r\n( و همچنان خداوند به آنچه در دلها پنهان شده ، و به ناديدنى هايى كه در زير حجابها و پرده ها مستور است ، و به سخنانى كه سوراخ گوشها به دزدى آنها را مىشنوند ، و به سوراخهايى كه موران كوچك و حشرات و گزندگان در آن جاى مىگيرند ، و به صداى همراه با آه و ناله و گريه زنهايى كه بين آنان و بچّه هايشان جدايى افتاده است آگاه است . )\r\n« اكنان » جمع « كِن » به معناى غلاف است . « اكنان القلوب » از باب اضافه صفت به موصوف ، به معناى قلبهاى غلاف شده است ; زيرا خود قلب غلاف است براى مطالبى كه در آن جاى گرفته است . مىفرمايد : « و ما ضمنته اكنان القلوب » خداوند به آنچه در قلبها قرار گرفته آگاه است . « و غيابات الغيوب » ; « غيابات » جمع « غيابة » به معناى قعر است ، ( غيابة الجبّ ) ( 1 ) كه در سوره يوسف آمده به معناى قعر چاه است ، اينجا هم حضرت فرموده اند : « و غيابات الغيوب » خداوند قعر غيبها را هم مىداند و همه چيز براى او آشكار است .\r\n« و ما اصغت لاستراقه مصائخ الاسماع » ; « اصغت » از مادّه « اصغاء » و در اصل به معناى تمايل و مايل شدن است ; كسى كه گوشش سنگين است هنگام استماع سخن ديگرى مقدارى خود را به طرف سخنگو متمايل و خم مىكند و گوش خود را به طرف او مىبرد ، به اين كار « اصغاء » مىگويند . « استراق » مصدر و از مادّه « سَرَقَ » به معناى دزديدن سخن ديگرى است ; كسى كه مخفيانه به سخن ديگرى گوش مىدهد ، مثل اين كه مخفيانه روى خط تلفن ديگران رفته ، يا پهلوى كسى نشسته و نگاه خود را به جاى ديگرى انداخته و وانمود مىكند كه دارد به فلان جا نگاه مىكند ولى در حقيقت گوشش به سخن اوست ، اينها را « استراق سمع » مىگويند . « مصائخ » جمع « مصاخ » به معناى سوراخ گوش و مجراى شنوايى است . « اسماع » جمع « سَمْع » به معناى گوش است . معناى جمله اين است كه خداوند\r\n\r\n","description":"","footnote":"\r\n1 - سوره يوسف ، آيه 15\r\n","page_name":" 628 ","page_number":628},
  {"content":"\r\nمتمايل شدنِ سوراخهاى گوشها براى سرقت سخنان را مىداند ; يعنى خدا اين شنودهايى را كه مىگذاريد و حرام است مىداند ، خداوند آن فالگوش ايستادنها را كه گناه است آگاهى دارد .\r\n« و مصائف الذّرّ » ; « مصائف » جمع « مَصيف » از مادّه « صيف » به معناى تابستان است ، و « مصيف » به معناى محلّ گذراندن تابستان است . « ذَرّ » به معناى مورچه است . « مصائف الذّرّ » به معناى محلّ گذراندن مورچه ها در تابستان است ; مورچه ها در تابستان براى اين كه آفتاب نخورند زير زمين جايى را براى گذراندن تابستان تهيه مىكنند ، اينجا حضرت امير ( عليه السلام ) فرموده اند : خداوند آن جايگاه مورچگان را كه براى تابستان خود مهيّا كرده اند مىداند و به همه پيچ و خمهاى آن آگاه است .\r\n« و مشاتى الهوامّ » ; « مشاتى » جمع « مَشتى » به معناى محلّ گذراندن فصل زمستان است . « الهوامّ » جمع « هامّة » است ، « هامّة » و « سامّة » به معناى حشره داراى سَمّ هستند با اين تفاوت كه « هامّة » حشره اى است كه سَمّ آن كشنده است مانند مار ، ولى « سامّة » حشره اى است كه مثل زنبور سَمّ آن كشنده انسان نيست . خلاصه معناى جمله چنين است كه خداوند محلّ گذراندن فصل زمستان اين حشرات را هم مىداند .\r\n« و رجع الحنين من المولهات » ; « رجع » به معناى برگشتن است . « حنين » به معناى ناله است . « رجع الحنين » به معناى برگشت ناله است . « مولهات » جمع « مولهة » به معناى زن محزون و ناله كننده است ، مانند زنى كه بچّه او مرده باشد . پس معناى جمله چنين است كه خداوند برگشت ناله هاى زنان بچّه مرده و آه و فغانهاى آنان را هم مىداند .\r\n« وَهَمْسِ الاَْقْدَامِ ، وَمُنْفَسَحِ الَّثمرَةِ مِنْ وَلائِجِ غُلُفِ الاَْكْمَامِ ، وَمُنْقَمَعِ الْوُحُوشِ مِنْ غِيرَانِ الْجِبَالِ وَاَوْدِيَتِهَا ، وَمُخْتَبَأِ الْبَعُوضِ بَيْنَ سُوقِ الاَْشْجَارِ وَاَلْحِيَتِهَا »\r\n","description":"","footnote":"","page_name":" 629 ","page_number":629},
  {"content":"\r\n( و نيز خداوند به صداى آهسته قدمها ، و جاى نموّ ميوه ها كه غلاف درختان است ، و مخفيگاه حيوانات در غار كوهها و درّه ها ، و پشه ها در ميان ساقه ها و پوستهاى درختان آگاه است . )\r\n« هَمْس » به صداى آهسته مخفيانه گفته مىشود . « اقدام » جمع « قَدَم » به معناى گام بى صداست . « همس » عطف به « ضمائر » در ده جمله جلوتر است و همه آنچه در اين ده جمله و جملات بعدى گفته مىشود سرّ است و خداوند همه اين اسرار را مىداند . اصل اين جمله چنين مىشود : « عالم السّرّ من همس الاقدام » يعنى خداوند به صداى آن قدمهاى آهسته هم كه مخفى و از اسرار است آگاه مىباشد .\r\n« و منفسح الثّمرة من ولائج غلف الاكمام » ; « منفسح » را در بعضى از نسخه هاى نهج البلاغه « متفسخ » هم نقل كرده اند ( 1 ) و هر دو نسخه صحيح است ; اگر « منفسح » باشد به اين معناست كه ميوه در غلاف خود مشغول بزرگ شدن است ، و اگر « متفسخ » باشد به معناى غلافى است كه ميوه از آن جدا مىشود . « ولائج » جمع « وليجة » به معناى پناهگاه است . « غُلُف » جمع « غلاف » است . « اكمام » جمع « كمّ » و در اصل به معناى آستين است ، ولى در اينجا به معناى جايى است كه ميوه در آن جاى گرفته ، مثل آن غلافى كه سيب در هنگام بستن گل در آن قرار دارد و بعداً به مرور زمان كه سيب بزرگ مىشود از آن خارج مىشود .\r\nاين جمله نيز مانند ديگر جمله ها عطف به « ضمائر » است و اصل جمله چنين مىشود : « عالم السّرّ من منفسح الثّمرة من ولائج غلف الاكمام » يعنى خداوند آگاه به اسرار است كه از جمله اسرار محلّ بزرگ شدن ميوه در غلاف خود و يا چيده شدن آن از غلاف است . شايد مقصود اين باشد كه آن حركت غير محسوسِ ميوه هنگام بزرگ شدن هم از نظر و علم خداوند مخفى و پوشيده نيست .\r\n\r\n","description":"","footnote":"\r\n1 - منهاج البراعة ، ج 7 ، ص 49 ; و شرح ابن ابى الحديد ، ج 7 ، ص 27\r\n","page_name":" 630 ","page_number":630},
  {"content":"\r\n« و منقمع الوحوش من غيران الجبال و اوديتها » ; « منقمع » از مادّه « قَمَعَ » در باب انفعال است و از باب تفعّل ( مُتَقَمَّع ) نيز آمده ( 1 ) و هر دو به معناى مخفيگاه حيوانات درنده از قبيل گرگ و شير است ; « منقمع الوحوش » يعنى مخفيگاه حيوانات وحشى درنده . « غيران » جمع « غار » ، و « من غيران الجبال » بيان « منقمع الوحوش » است . پناهگاه درندگان در غارهاى كوهها و گوشه و كنار درّه ها و رودخانه هاست ; يك وقت زمستان است كه وحوش در غارها هستند ، امّا وقتى هوا ملايم يا گرم است آنها از غارها به گوشه و كنار درّه ها و رودخانه ها پناه مىبرند . به هرحال معناى جمله اين است كه خداوند آگاه به اسرار است كه از جمله اسرار پناهگاههاى حيوانات درنده است كه اين پناهگاهها در غارهاى كوهها و گوشه و كنار درّه ها و رودخانه هاست .\r\n« و مختبأ البعوض بين سوق الاشجار و اَلحيتها » ; « مختبأ از « خبأ » به معناى مخفيگاه است . « مختبأ البعوض » يعنى مخفيگاه پشه . « سُوق » جمع « ساقة » است ، و « سُوق الاشجار » به معناى كُنده و ساقه درخت است . « اَلْحِية » جمع « لحاء » به معناى پوست درخت است . مىفرمايد : خداوند به اسرارى كه از جمله آن مخفى شدن پشه در ميان ساقه ها و زير پوستهاى درختهاست آگاه است .\r\n« وَمَغْرَزِ الاَْوْرَاقِ مِنَ الاَْفْنَانِ ، وَمَحَطِّ الاَْمْشَاجِ مِنْ مَسَارِبِ الاَْصْلابِ ، وَنَاشِئَةِ الْغُيُومِ وَمُتَلاحِمِهَا ، وَدُرُورِ قَطْرِ السَّحَابِ فِى مُتَرَاكِمِهَا »\r\n( و خداوند آگاه است به جاى اتّصال برگها به شاخه ها ، و به رحم هايى كه نطفه هاى آميخته از صلبها خارج شده در آن قرار گرفته است ، و به ابرهاى برآمده و به هم پيوسته ، و به دانه هاى باران در تراكم ابرها . )\r\n« مغرز الاوراق » يعنى محلّ فرو رفتن برگها . « افنان » به معناى شاخه هاست .\r\n\r\n","description":"","footnote":"\r\n1 - منهاج البراعة ، ج 7 ، ص 49 ; و شرح ابن ابى الحديد ، ج 7 ، ص 27\r\n","page_name":" 631 ","page_number":631},
  {"content":"\r\nمى فرمايد : « و مغرز الاوراق من الافنان » خداوند آگاه به اسرار است كه از جمله آنها محلّ فرو رفتن برگها در شاخه هاست ; وقتى برگهاى يك شاخه را از آن جدا كنيم جاى آنها به صورت فرو رفتگى باقى مىماند ، حال يك شاخه درخت چند جاى فرو رفتگى و هر يك در كجاى آن قرار دارد ، در دنيا چند درخت وجود دارد و هر درختى چند شاخه دارد ، مجموعاً چند شاخه و چند فرو رفتگى در مجموع شاخه ها وجود دارد ، همه آنها را خدا مىداند .\r\n« و محطّ الامشاج من مسارب الاصلاب » ; « محطّ » به معناى محلّ فرود آمدن است . « امشاج » جمع « مَشَج » و « مَشِيج » به معناى مخلوط ، و مقصود از آن نطفه است به اين اعتبار كه نطفه مرد و زن با هم مخلوط مىشود و يا هر كدام مخلوط از ژنهاى گوناگون است . « مسارب » جمع « مسرب » به معناى راهى است كه منى در آن جارى مىشود . « اصلاب » جمع « صلب » و در اصل به معناى استخوان ستون فقرات است ، ولى مقصود از آن در اين جمله جايى است كه نطفه توليد مىشود و ظاهراً منشأ اصلى نطفه مرد صلب و پشت اوست . معناى جمله اين است كه خداوند به محلّ نطفه ها كه از صلب ها حركت مىكند و به رحم ها مىريزد و در آنجا مخلوط مىشود آگاه است .\r\n« و ناشئة الغيوم و متلاحمها » ; به ابرهايى كه با هم جمع مىشوند و يك ابر بزرگ را تشكيل مىدهند « متراكم » مىگويند كه با « متلاحم » به يك معناست . « غيوم » به معناى ابرهاست ، و « ناشئة » به معناى ابر تازه به وجود آمده است . يعنى خداوند به ابرهاى تازه به وجود آمده و به ابرهاى جمع شده و متراكم آگاه و داناست .\r\n« و دُرور قطر السّحاب فى متراكمها » ; « درور » به معناى جريان پيدا كردن و سرازير شدن است . « قَطْر » جمع « قطرة » ، و « قطر السّحاب » يعنى قطره هاى ابر ; مقصود جريان پيدا كردن قطره هاى باران از ابرهاى متراكم و انباشته شده است كه\r\n","description":"","footnote":"","page_name":" 632 ","page_number":632},
  {"content":"\r\nآن هم از علم خداوند مخفى نيست ، و غير از جريان اصل باران تعداد قطرات آن را هم مىداند .\r\n« وَمَا تَسْفِى الاَْعَاصِيرُ بِذُيُولِهَا ، وَتَعْفُو الاَْمْطَارُ بِسُيُولِهَا ، وَعَوْمِ نَبَاتِ الاَْرْضِ فِى كُثْبَانِ الرِّمَالِ »\r\n( و همچنان خداوند به آنچه دامنه گردبادها از روى زمين برمى دارند ، و به آنچه سيل ها نابود مىكنند ، و فرو رفتن ريشه گياهان در مجتمع شنها آگاه و عالم است . )\r\n« تسفى » يعنى برمى دارد و بالا مىبرد . « اعاصير » جمع « اعصار » به معناى گردباد است . « ذيول » جمع « ذيل » به معناى دامنه و اطرافِ گردباد است ، وقتى گردباد شروع مىشود اطراف و دامنه هاى گردباد آشغالها را جمع مىكند و به وسط گردباد مىآورد ، بعد خود گردباد آنها را بالا مىبرد . در اينجا حضرت فرموده است : « و ما تسفى الاعاصير بذيولها » و خداوند به آنچه دامنه گردبادها بالا مىبرند عالم و آگاه است .\r\n« و تعفو الامطار بسيولها » ; « امطار » جمع « مطر » به معناى باران است . « سُيول » جمع « سِيل » است . يعنى و خداوند عالم است به آنچه سيل هايى كه از باران توليد مىشوند محو و نابود مىكنند .\r\n« و عوم نبات الارض فى كثبان الرّمال » ، در اين جمله هم « نبات الارض » و هم « بنات الارض » نقل شده ، ( 1 ) اگر « بنات الارض » باشد به معناى دخترهاى زمين و مقصود جانوران ريز زمين هستند ، و اگر « نبات الارض » باشد به معناى گياهان زمين هستند . « فى كثبان الرّمال » يعنى در مجتمع و انبوه شنها . « عوم » هم به معناى شنا كردن است ; يعنى و خداوند به غلطيدن جانوران يا ريشه هاى گياهان در انبوه شنها آگاه است .\r\n\r\n","description":"","footnote":"\r\n1 - منهاج البراعة ، ج 7 ، ص 50\r\n","page_name":" 633 ","page_number":633},
  {"content":"\r\n« وَمُسْتَقَرِّ ذَواتِ الاَْجْنِحَةِ بِذُرى شَناخِيبِ الْجِبَالِ ، وَتَغْرِيدِ ذَوَاتِ الْمَنْطِقِ فِى دَيَاجِيرِ الاَْوْكَارِ »\r\n( و نيز خداوند به جايگاه پرندگان در سرِ كوههاى بلند ، و به نغمه سرايى مرغان خواننده در لانه هاى تاريك آگاه است . )\r\n« مستقرّ » به معناى جايگاه است . « اجنحة » جمع « جناح » به معناى بال ، و « ذوات الاجنحة » به پرندگان گفته مىشود ، يعنى بالداران كه مقصود پرندگان است . « ذُرى » جمع « ذُرْوَة » و « ذِرْوَة » به معناى بالا و بلندى است . « شناخيب » جمع « شنخوب » به معناى قلّه كوه است ; يعنى خداوند جايگاه پرندگان را در بلنداى قلّه هاى كوهها مىداند .\r\n« و تغريد ذوات المنطق فى دياجير الاوكار » ; « تغريد » به معناى نغمه سرايى پرندگانى از قبيل بلبل و قنارى است كه صداى خود را مىچرخانند و نغمه سرايى مىكنند . « ذوات المنطق » به همين پرندگان گفته مىشود ; « تغريد ذوات المنطق » يعنى نغمه هاى مرغانِ نغمه سرا ( صاحبان نغمه ) . « دياجير » جمع « ديجور » به معناى تاريكى است . يعنى خداوند نغمه هاى پرندگان نغمه سرا را در لانه هاى تاريكشان مىداند . « دياجير الاوكار » از باب اضافه صفت به موصوف است ، يعنى لانه هاى تاريك .\r\nوالسّلام عليكم و رحمة الله و بركاته\r\n","description":"","footnote":"","page_name":" 634 ","page_number":634},
  {"content":"\r\nخطبه 91\r\n( درس 126 )\r\nسخنى از ابن ابى الحديد در عظمت حضرت على ( عليه السلام )\r\nادامه سخن در علم خدا نسبت به موجودات\r\nاشاره اى به چگونگى علم خداوند\r\nاشاره اى به صفات نيك و كمالات نامحدود خداوند\r\nويژگى حضرت على ( عليه السلام ) در ستايش خداوند\r\nپاداش ستايشگران و اميد حضرت على ( عليه السلام )\r\nجايگاه ويژه موحّدان و نياز و تقاضاى آنان\r\n","description":"","footnote":"","page_name":" 635 ","page_number":635},
  {"content":"\r\n\r\n","description":"","footnote":"","page_name":" 636 ","page_number":636},
  {"content":"\r\nبسم الله الرحمن الرحيم\r\n« وَما اَوْعَبَتْهُ الاَْصْدافُ ، وَحَضَنَتْ عَلَيْهِ اَمْوَاجُ الْبِحَارِ ، وَمَا غَشِيَتْهُ سُدْفَةُ لَيْل اَوْ ذَرَّ عَلَيْهِ شارِقُ نَهَار ، وَمَا اعْتَقَبَتْ عَلَيْهِ اَطْباقُ الدَّياجِيرِ وَسُبُحاتُ النُّورِ ، وَاَثَرِ كُلِّ خَطْوَة ، وَحِسِّ كُلِّ حَرَكَة ، وَرَجْعِ كُلِّ كَلِمَة ، وَتَحْرِيكِ كُلِّ شَفَة ، وَمُسْتَقَرِّ كُلِّ نَسَمَة ، وَمِثْقَالِ كُلِّ ذَرَّة ، وَهَمَاهِمِ كُلِّ نَفْس هامَّة ، وَمَا عَلَيْها مِنْ ثَمَرِ شَجَرَة ، اَوْ ساقِطِ وَرَقَة ، اَوْ قَرَارَةِ نُطْفَة ، اَوْ نُقَاعَةِ دَم وَمُضْغَة ، اَوْ نَاشِئَةِ خَلْق وَسُلاَلَة ، لَمْ تَلْحَقْهُ فِى ذَلِكَ كُلْفَةٌ ، وَلااعْتَرَضَتْهُ فِى حِفْظِ مَا ابْتَدَعَهُ مِنْ خَلْقِهِ عارِضَةٌ ، وَلاَاعْتَوَرَتْهُ فِى تَنْفِيذِ الاُْمُورِ وَتَدْبِيرِ الَْمخْلُوقِينَ مَلاَلَةٌ وَلا فَتْرَةٌ ، بَلْ نَفَذَ فِيهِمْ عِلْمُهُ وَاَحْصَاهُمْ عَدُّهُ ، وَوَسِعَهُمْ عَدْلُهُ ، وَغَمَرَهُمْ فَضْلُهُ ، مَعَ تَقْصِيرِهِمْ عَنْ كُنْهِ مَا هُوَ اَهْلُهُ .\r\nاَللَّهُمَّ اَنْتَ اَهْلُ الْوَصْفِ الْجَمِيلِ ، وَالتَّعْدادِ الْكَثِيرِ ، اِنْ تُؤَمَّلْ فَخَيْرُ مُؤَمَّل ، وَاِنْ تُرْجَ فَاَكْرَمُ مَرْجُوٍّ . اَللَّهُمَّ وَقَدْ بَسَطْتَ لِى فِيَما لا اَمْدَحُ بِهِ غَيْرَكَ ، وَلا اُثْنِى بِهِ عَلَى اَحَد سِواكَ ، وَلا اُوَجِّهُهُ اِلَى مَعَادِنِ الْخَيْبَةِ وَمَوَاضِعِ الرِّيْبَةِ ، وَعَدَلْتَ بِلِسَانِى عَنْ مَدَائِحِ الاْدَمِيّينَ وَالثَّنَاءِ عَلَى المَرْبُوبِينَ الَْمخْلُوقِينَ . اَللَّهُمَّ وَلِكُلِّ مُثْن عَلَى مَنْ اَثْنَى عَلَيْهِ مَثُوبَةٌ مِنْ جَزاء ، اَوْ عارِفَةٌ مِنْ عَطَاء ، وَقَدْ رَجَوْتُكَ دَلِيلاً عَلَى ذَخَائِرِ الرَّحْمَةِ وَكُنُوزِ الْمَغْفِرَةِ . اَللَّهُمَّ وَهذَا مَقامُ مَنْ اَفْرَدَكَ بِالتَّوْحِيدِ الَّذِى هُوَ لَكَ ، وَلَمْ يَرَ مُسْتَحِقّاً لِهذِهِ الَْمحَامِدِ وَالْمَمَادِحِ غَيْرَكَ ، وَبِى فاقَةٌ اِلَيْكَ لايَجْبُرُ مَسْكَنَتَهَا اِلاّ فَضْلُكَ ، وَلاَيَنْعَشُ مِنْ خَلَّتِها اِلاّ مَنُّكَ وَجُودُكَ ، فَهَبْ لَنَا فِى هذَا الْمَقَامِ رِضاكَ ، وَاَغْنِنَا عَنْ مَدِّ الاَْيْدِى اِلَى سِواكَ ، اِنَّكَ عَلى كُلِّ شَىء قَدِيرٌ »\r\n","description":"","footnote":"","page_name":" 637 ","page_number":637},
  {"content":"\r\nموضوع بحث درسهايى از نهج البلاغه خطبه اشباح بود ، كه برحسب نهج البلاغه محمّد عبده شماره نود و يكم و برحسب نهج البلاغه فيض الاسلام شماره نود است . اين قسمتى كه خوانديم در مورد علم خداوند بود كه به همه چيز احاطه دارد ، كوچكترين حركتِ ناچيزترين موجوداتِ جهان را مىداند و از آن غافل نيست ، مخفى ترين افكار و انديشه هاى مخلوقات را مىداند و از آن غفلت ندارد . سخن حضرت اميرالمؤمنين ( عليه السلام ) در مورد علم خداوند در اين خطبه از « عالم السّرّ من ضمائر المضمرين » شروع شده و به « او ناشئة خلق و سلالة » ختم شده است .\r\nسخنى از ابن ابى الحديد در عظمت حضرت على ( عليه السلام )\r\nابن ابى الحديد كه يك عالم سنّى مذهبِ معتزلى است در تمجيد و تجليل از حضرت اميرالمؤمنين ( عليه السلام ) راجع به اين قسمت از سخنان آن حضرت مىگويد : اگر نضر بن كنانة اين سخنان را مىشنيد به حضرت ابراهيم ( عليه السلام ) چشم روشنى مىداد و به او مىگفت : آنچه را تو محكم نمودى از پايه ها و نشانه هاى توحيد كهنه و محو نشده بلكه خداوند براى تو از پشت من فرزندى را خارج نمود كه در جاهليت عرب از علوم توحيد پديد آورد آنچه را كه تو در جاهليت نبط پديد نياوردى ; بلكه اگر اين كلمات ارزشمند را ارسطاطاليسى كه معتقد بود خدا علم به جزئيات ندارد مىشنيد ، قلبش نسبت به خداوند خاشع و مو بر بدنش راست مىشد و فكرش مضطرب مىگشت . ببينيد آنچه بر اين سخن است از زيبايى و عظمت و شوكت و متانت و روانى و شيرينى و لطف و سلاست كه « لا ارى كلاماً يشبه هذا الاّ ان يكون كلام الخالق سبحانه ، فانّ هذا الكلام نبعة من تلك الشّجرة ، و جدول من ذلك البحر ، و جذوة من تلك النّار » من كلامى كه شبيه اين كلام باشد نمىبينم مگر اين كه آن كلام ، كلام خداى سبحان است كه اين كلام هم جوششى است از آن درخت ، جويبارى از آن دريا ، و قطعه آتشى است از همان آتش . « و كانه شرح قوله تعالى :\r\n","description":"","footnote":"","page_name":" 638 ","page_number":638},
  {"content":"\r\n( و عنده مفاتح الغيب لا يعلمها الاّ هو و يعلم ما فى البرّ و البحر و ما تسقط من ورقة الاّ يعلمها و لا حبّة فى ظلمات الارض و لا رطب و لا يابس الاّ فى كتاب مبين ) ( 1 ) .\r\nابن ابى الحديد ادامه مىدهد : مثل اين كه حضرت على در اين جملات و كلمات ارزشمند خود اين آيه را شرح فرموده كه گفته است : « كليد خزائن غيب نزد خداست و كسى جز خدا بر آن آگاه نيست ; آنچه در خشكى و درياست همه را مىداند ، هيچ برگى از درخت نمىافتد مگر اين كه او آگاه است ، هيچ دانه اى در زير تاريكى هاى زمين نيست ، و هيچ تر و خشكى نيست جز اين كه در لوح محفوظ مسطور است » ( 2 ) .\r\nاين سخن ابن ابى الحديد در عظمت علمى حضرت اميرالمؤمنين ( عليه السلام ) بود . شما توجّه كرديد كه حضرت امير ( عليه السلام ) در اين قسمت از كلمات خود به بيان همه جزئيات پرداخته و از مخفى ترين آنها كه « عقد عزيمات اليقين » بود نگذشتند ، آن تصميم هايى كه يقين كننده پس از يقين خود مىگيرد از صداى پاى مورچه روى سنگ صاف در شب تاريك مخفى تر است و خدا قبل از هر كس به آن آگاه و عالم است ، و حضرت امير ( عليه السلام ) از تذكّر و يادآورى آن غفلت نفرموده اند . پس جا دارد كه ابن ابى الحديد معتزلى لب به تعريف و تمجيد حضرت در اين مورد بگشايد .\r\nادامه سخن در علم خدا نسبت به موجودات\r\n« وَما اَوْعَبَتْهُ الاَْصْدافُ ، وَحَضَنَتْ عَلَيْهِ اَمْوَاجُ الْبِحَارِ ، وَمَا غَشِيَتْهُ سُدْفَةُ لَيْل اَوْ ذَرَّ عَلَيْهِ شارِقُ نَهَار »\r\n( و نيز خداوند به آنچه در ميان صدفهاى مرواريد است و موجهاى دريا آن را پرورش داده ، و به آنچه تاريكى شب آن را پوشيده و يا آفتاب روز آن را نمايان كرده آگاه است . )\r\n\r\n","description":"","footnote":"\r\n1 - سوره انعام ، آيه 59\r\n2 - شرح ابن ابى الحديد ، ج 7 ، ص 23 و 24\r\n","page_name":" 639 ","page_number":639},
  {"content":"\r\n« اوعبته الاصداف » در بعضى از نسخه ها « اوعته الاصداف » نقل شده ( 1 ) و هر دو به يك معناست ، « اوعب » به معناى « جَمَعَ » است و « اوعى » به معناى « حَفِظَ » . مىفرمايد : « و ما اوعبته الاصداف » خداوند به آن چيزهايى كه در صدفها جمع شده يا حفظ شده است عالم و آگاه است .\r\n« حضنت » عطف است بر « اوعبته » ; « حضنت » از « حِضْن و حِضانت » در اصل به معناى در بغل گرفتن است ، حق الحضانة به معناى حق در بغل گرفتن مادر است كه فرزند خود را در بغل مىگيرد . « ما حضنت عليه امواج البحار » يعنى خداوند به آنچه امواج دريا در بغل دارد عالم و داناست . ممكن است به اين دليل كه « حضنت » با « على » متعدّى شده است متضمّن معناى احاطه باشد ، و چنين معنا شود كه آنچه را امواج دريا به آن احاطه دارد از علم خدا مخفى نيست .\r\n« و ما غشيته سدفة ليل او ذرّ عليه شارق نهار » ; « سدفة » به معناى تاريكى است ، « سدفة ليل » به معناى تاريكىِ شب است . « ما غشيته سدفة ليل » يعنى آن چيزى كه تاريكى شب آن را از چشم مخفى مىكند . « ذرّ » به معناى « طَلَعَ » است . « شارق » به معناى نورانى است ، و « شارق نهار » يعنى روز روشن و نورانى . « سدفة ليل » و « شارق نهار » از باب اضافه صفت به موصوف هستند . معناى جمله اين است كه خداوند هر آنچه را تاريكى شب از ديده ها مخفى مىكند و يا روشنايى روز بر آن طلوع مىنمايد آگاهى دارد .\r\n« وَمَا اعْتَقَبَتْ عَلَيْهِ اَطْباقُ الدَّياجِيرِ وَسُبُحاتُ النُّورِ ، وَاَثَرِ كُلِّ خَطْوَة ، وَحِسِّ كُلِّ حَرَكَة ، وَرَجْعِ كُلِّ كَلِمَة ، وَتَحْرِيكِ كُلِّ شَفَة »\r\n( و نيز خداوند به آنچه پى درپى پرده هاى تاريكى و درخشندگى هاى نور بر آن وارد گرديده ، و به نشانه هر گامى و به صداى آهسته هر حركتى و به آواى هر سخنى و به حركت و جنبش لبها عالم و داناست . )\r\n« و ما اعتقبت عليه اطباق الدّياجير و سبحات النّور » ; « اعتقبت » از مادّه « تعاقب »\r\n\r\n","description":"","footnote":"\r\n1 - شرح ابن ابى الحديد ، ج 7 ، ص 29 ; و منهاج البراعة ، ج 7 ، ص 46\r\n","page_name":" 640 ","page_number":640},
  {"content":"\r\nبه معناى پى درپى وارد شدن است . « اطباق » يعنى طبقه ها . « دياجير » جمع « ديجور » به معناى تاريكى هاست . « سبحات » جمع « سُبحة » به معناى شناور بودن است ، « سبحات النّور » يعنى شناوريهاى نور يا نورهاى شناور . يعنى خداوند آگاه است به آن چيزى كه پياپى بر آن وارد مىشود پرده هاى تاريكى و درجات نور .\r\n« و اثر كلّ خطوة » ; « خطوة » هم به فتح « خ » خوانده شده و هم به ضمّ آن ، اگر « خَطوة » باشد مصدر و به معناى قدم برداشتن است ، و اگر « خُطوة » باشد به معناى گام است . معناى جمله اين است كه خداوند اثر هر گام برداشتن را مىداند .\r\n« و حسّ كلّ حركة » ; « حسّ » به معناى احساس است ، يعنى خدا احساس هر حركتى را مىداند . وقتى گفته مىشود : « كلّ حركة » شامل حركت نور هم مىشود ، و با اين كه حركت نور خيلى مخفى و نامعلوم است امّا خداوند حركت آن را هم مىداند .\r\n« و رجع كلّ كلمة » ; « رَجْع » به معناى برگشتن است ، و در معناى اين جمله چند احتمال داده شده است : ( 1 ) يكى برگشتن كلام به خود انسان است ، يعنى خدا مىداند كه اين كلمه اى را كه مىگوييد به خودتان برگشت مىكند يا نه ; يك احتمال ديگر اين كه مقصود برگشت صداى انسان هنگام تلفّظ كلمه است ، چون وقتى انسان صدايى را از دهان بيرون مىدهد تا يك حدّى به جلو مىرود و بعد در اثر برخورد با عايق برمى گردد به طرف گوينده ; احتمال سوّم اين است كه مقصود تصميم به گفتن كلام و برگرداندن آن كلام باشد ، مثل اين كه هى مىخواهد بگويد و هى حرفش را فرو مىبرد و در دل خود نگه مىدارد .\r\n« و تحريك كلّ شفة » ; « شفة » به معناى لب است ; يعنى خداوند حركت هر لبى را مىداند . گاهى ممكن است انسان هنگام سخن گفتن هيچ صدايى از دهان خود بيرون ندهد و فقط لبها را تكان دهد و اتفاقاً طرف مقابل از حركت لب چيزى نفهمد ، امّا خداوند همه حركتهاى لبها را مىداند .\r\n\r\n","description":"","footnote":"\r\n1 - منهاج البراعة ، ج 7 ، ص 54\r\n","page_name":" 641 ","page_number":641},
  {"content":"\r\n« وَمُسْتَقَرِّ كُلِّ نَسَمَة ، وَمِثْقَالِ كُلِّ ذَرَّة ، وَهَمَاهِمِ كُلِّ نَفْس هَامَّة ، وَمَا عَلَيْها مِنْ ثَمَرِ شَجَرَة ، اَوْ سَاقِطِ وَرَقَة ، اَوْ قَرَارَةِ نُطْفَة ، اَوْ نُقَاعَةِ دَم وَمُضْغَة ، اَوْ نَاشِئَةِ خَلْق وَسُلاَلَة »\r\n( و نيز خداوند جايگاه هر جاندار و مقدارِ هر ذره‌اى و همهمه هاى آهسته هر نفسى را كه داراى اراده و عزم است مىداند ، و همچنين به هر ميوه اى كه روى زمين است يا هر برگى كه از درخت مىافتد و جايگاه هر نطفه و يا خونى كه در رحم جمع و بسته گشته يا مانند پاره گوشت گشته يا خلقى و صورتى پديد آمده آگاه است . )\r\n« و مستقرّ كلّ نسمة » ; « مستقرّ » به معناى جايگاه است ; « نسمة » از « نسيم » به معناى هواى صاف و زلال است ، انسان و هر حيوان ديگر را از اين باب كه نَفَس مىكشند و از هواى صاف و زلال استفاده مىكنند و حياتشان به وسيله هواست از آن به « نسمة » تعبير كرده اند . مقصود اين است كه خدا مكان و جايگاه هر انسان و حيوانى را مىداند .\r\n« و مثقال كلّ ذرّة » ; « مثقال » به معناى مقدار ، و « ذرّه » به معناى هر چيز كوچك است ; يعنى خداوند مقدار هر چيز كوچك و ريزى را مىداند .\r\n« و هماهم كلّ نفس هامّة » ; « هماهم » جمع « همهمة » است . « هامّة » به معناى تصميم گيرنده است ; اصولاً وقتى انسان تصميم مىگيرد ، متعاقب آن يك حركتها و سر و صداهايى هم وجود دارد . لذا حضرت فرموده است : خداوند همهمه هر تصميم گيرنده اى را مىداند .\r\n« و ما عليها من ثمر شجرة » ، ضمير در « عليها » به زمين برمى گردد ; يعنى خداوند همه آنچه را كه بر زمين است مىداند . « مِنْ » در « من ثمر شجرة » براى بيان است ; يعنى آنچه بر زمين است عبارت از ميوه درخت است كه خدا مىداند ; « او ساقط ورقة » يا برگ درختى است كه از درخت افتاده و روى زمين قرار گرفته است ; « او قرارة نطفة » ، معناى اصلى « نطفة » آب صاف و زلالى است كه اندك باشد ، و علّت اين كه به نطفه انسان و حيوانات نطفه مىگويند همين است كه صاف ، زلال و اندك است .\r\n« او نقاعة دم و مضغة » ; « نقاعة » به معناى محلّ جمع شدن آب و مانند آن\r\n","description":"","footnote":"","page_name":" 642 ","page_number":642},
  {"content":"\r\nمى باشد . « نقاعة دم و مضغة » يعنى آن چيزى كه خون صاف يا مضغه در آن قرار مىگيرد ; خداوند محلّ قرار گرفتن نطفه و خون و مضغه در رحم را مىداند .\r\n« او ناشئة خلق و سلالة » ; « ناشئة » از مادّه « نشأة » به معناى پديد آمدن و موجود شدن است . « ناشئة خلق » يعنى آخرين لحظه خلقت كه روح ايجاد مىشود . « سلالة » به معناى چكيده و خلاصه است . يعنى خداوند پديد آمده خلقت و چكيده خلقت انسان و هر موجود ديگر را مىداند و به آن آگاهى دارد .\r\nاشاره اى به چگونگى علم خداوند\r\n« لَمْ تَلْحَقْهُ فِى ذَلِكَ كُلْفَةٌ ، وَلااعْتَرَضَتْهُ فِى حِفْظِ مَا ابْتَدَعَهُ مِنْ خَلْقِهِ عَارِضَةٌ ، وَلاَاعْتَوَرَتْهُ فِى تَنْفِيذِ الاُْمُورِ وَتَدْبِيرِ الَْمخْلُوقِينَ مَلاَلَةٌ وَلا فَتْرَةٌ »\r\n( از اين علم و دانايى مشقّت و رنجى به او نرسيده ، و در حفظ و نگهدارى آنچه آفريده هيچ مانعى براى او پيش نيامده ، و در تدبير و اجراى امور مخلوقات هيچ خستگى و سستى به او روى نياورده است . )\r\n« لم تلحقه فى ذلك كلفة » ، مشاراليه « ذلك » در عبارتِ حضرت امير ( عليه السلام ) علم و احاطه خدا به اشياء و موجودات جهان هستى است . « كلفة » به معناى زحمت و مشقّت است . يعنى اين كه خداوند به همه موجودات جهان آگاهى دارد براى او مشقّتى را به بار نياورده است ، به عبارت ديگر دانايى خداوند و احاطه او به خلايق موجب زحمت براى خدا نيست .\r\n« و لا اعترضته فى حفظ ما ابتدعه من خلقه عارضة » ، مقصود از جمله « ما ابتدعه » خلايق است ، و « من خلقه » بيان ابهام در « ما » است . يعنى خداوند را در حفظ مخلوقاتش مانعى در كار نيست ، به خوبى قدرت بر حفظ مخلوقات خود را داشته و به حفظ آنها نيز برخاسته است . ممكن است ما چيزى را اختراع كنيم و يا ساختمانى را بسازيم و در حفظ و نگهدارى آن از فساد و نابودى عاجز باشيم ، ولى خداوند چنين نيست و همان گونه كه قدرت ابداع و ايجاد موجودات را دارد ، قدرت حفظ و نگهدارى آنها را نيز خواهد داشت .\r\n","description":"","footnote":"","page_name":" 643 ","page_number":643},
  {"content":"\r\n« و لا اعتورته فى تنفيذ الامور و تدبير المخلوقين ملالة و لا فترة » ; « اعتورته » از « اعتوار » به معناى عارض شدن است . يعنى در اجرا و تدبير امور مخلوقات ملالت و سستى به او نمىرسد ، اين طور نيست كه تدبير امور جهان هستى او را خسته كند و بر اثر خستگى در او سستى پديد آيد .\r\n« بَلْ نَفَذَ فِيهِمْ عِلْمُهُ وَاَحْصَاهُمْ عَدُّهُ ، وَوَسِعَهُمْ عَدْلُهُ ، وَغَمَرَهُمْ فَضْلُهُ ، مَعَ تَقْصِيرِهِمْ عَنْ كُنْهِ مَا هُوَ اَهْلُهُ »\r\n( بلكه علم او در همه مخلوقات جارى است و به آنها احاطه دارد ، و عدالت او آنها را فرا گرفته ، و با كوتاهى آنان در آنچه شايسته مقام اوست فضل و كرمش شامل حال آنها شده . )\r\n« احصاء » به معناى شماره كردن است ، « بل نفذ فيهم علمه و احصاهم عَدّه » يعنى نه اين كه تنفيذ امور مخلوقات او را خسته نمىكند ، بلكه علم خداوند به همه مخلوقات احاطه دارد و در آنها نفوذ كرده است و شماره آنها را نيز دارد .\r\n« و وسعهم عدله » و گذشته بر اين كه عدد مخلوقات را مىداند ، عدالت خدا هم شامل آنان خواهد بود ; اين كه ما نمىتوانيم معناى عدالت را در خداوند درك كنيم دليل بر اين نيست كه او به عدالت عمل نكرده باشد ; عدالت خداوند به اين معناست كه هر چيزى در جاى مناسب خود قرار داده شود و به اندازه استعدادش از نعمت هستى بهره مند باشد و به قول شاعر :\r\n« جهان چون زلف و خطّ و خال و ابروست * كه هر چيزى به جاى خويش نيكوست » ( 1 )\r\nوجود سم در دُم عقرب عين عدالت خداست گرچه شما از آن وحشت داريد و از وجود آن سم رنج مىبريد ، شما از تابستان گرم و يا زمستان سرد رنج مىبريد و آن را نگران كننده مىدانيد در صورتى كه وجود هر كدام موجب ادامه حيات بشر روى زمين است و به جاى خويش نيكوست .\r\n\r\n","description":"","footnote":"\r\n1 - گلشن راز\r\n","page_name":" 644 ","page_number":644},
  {"content":"\r\n« و غمرهم فضله » يعنى و تفضّل او همه بندگان را فرا گرفته است ، « مع تقصيرهم عن كنه ما هو اهله » با اين كه مردم در شناسايى و عبادت او كوتاهى مىكنند ، باز هم خدا تفضّل و جود و كرم خود را شامل همه آنها مىگرداند . اين كه مردم در عبادت و اطاعت از خدا كوتاهى مىكنند ، علّتش كوتاهى در اصل توحيد و شناخت خداست ، اگر در شناخت خدا كوتاهى نكنند و آن طور كه بايد او را بشناسند ، طبعاً در عبادت او هم كوتاهى نمىكنند و حقّ عبادت او را انجام مىدهند .\r\nاشاره اى به صفات نيك و كمالات نامحدود خداوند\r\n« اَللَّهُمَّ اَنْتَ اَهْلُ الْوَصْفِ الْجَمِيلِ ، وَالتَّعْدادِ الْكَثِيرِ ، اِنْ تُؤَمَّلْ فَخَيْرُ مُؤَمَّل ، وَاِنْ تُرْجَ فَاَكْرَمُ مَرْجُوٍّ »\r\n( خدايا تو سزاوار صفات نيك و كمالات بسيارى ، اگر به تو آرزومنديم پس تو بهترين آرزو شدگان هستى ، و اگر به تو اميدواريم پس تو بهترين كسى هستى كه بايد به او اميدوار بود . )\r\n« وصف » به معناى توصيف است ، « الوصف الجميل » يعنى صفات نيك . « اللّهمّ انت اهل الوصف الجميل » خدايا تو تنها كسى هستى كه سزاوار صفات خوبى و ديگران هرچه خوبى و زيبايى دارند از تو است و از خود چيزى ندارند .\r\n« و التّعداد الكثير » ; « تعداد » را برخى گفته اند در اصل « تعديد » مصدر باب تفعيل بوده « ياء » آن را به « الف » قلب كرده اند « تعداد » شده و به معناى شماره كردن است . يعنى تو اهل شماره بسيارى ، هم صفات تو بسيار و هم مخلوقات تو زياد و هم نعمت هايت بى پايان است .\r\n« اِن تؤمّل فخير مؤمّل » ; « تؤمّل » از « امل » به معناى آرزو است . يعنى اگر تو مورد آرزو واقع شوى بهترين آرزو شده ها هستى ، به عبارت بهتر تو بهترين كسى هستى كه بايد مورد توجّه و آرزو واقع شوى ; اگر امر داير شود كه آرزوى انسان رسيدن به مال و مقام دنيا باشد يا رسيدنِ به خدا ، طبيعى است كه آرزوى رسيدن به خدا سزاوارتر است ، براى اين كه مال و مقام دنيا زايل شدنى و از بين رفتنى است .\r\n« و ان ترج فأكرم مرجوّ » ; « ترج » و « مرجوّ » از مادّه « رجاء » به معناى اميدوارى\r\n","description":"","footnote":"","page_name":" 645 ","page_number":645},
  {"content":"\r\nاست . مقصود اين است كه اگر بنا شود به كسى اميدوار باشيم ، تو سزاوارترين افراد به اميدوارى هستى ، بايد به تو اميدوار بود و از اميد به ديگران بريد ، يا اين كه اگر رسيدن به تو اميد باشد تو بهترين اميدى .\r\nويژگى حضرت على ( عليه السلام ) در ستايش خداوند\r\n« اَللَّهُمَّ وَقَدْ بَسَطْتَ لِى فِيَما لا اَمْدَحُ بِهِ غَيْرَكَ ، وَلا اُثْنِى بِهِ عَلَى اَحَد سِواكَ ، وَلا اُوَجِّهُهُ اِلَى مَعَادِنِ الْخَيْبَةِ وَمَوَاضِعِ الرِّيْبَةِ »\r\n( بار خدايا تو به من قدرت و زبان گويايى دادى كه با آن غير تو را مدح و ستايش نمىكنم ، و غير تو را ثنا نمىگويم ، و متوجّه نمىكنم مدح و ثناى خود را به سوى كانونهاى نوميدى و موارد شك و ترديد . )\r\nمقصود از « قد بسطت لى فيما لا امدح به غيرك » قدرت بيان است ، عرض مىكند : خدايا تو قدرت سخن گفتن و فصاحت و بلاغت را به من دادى و من غير از تو را با آن ستايش نمىكنم . « و لا اثنى به على احد سواك » و با اين قدرت بيان ثناگوى كسى غير از تو نمىشوم . « و لا اوجّهه اِلى معادن الخيبة و مواضع الرّيبة » ; « اوجّهه » از « توجيه » به معناى روآوردن و توجّه كردن است ; يعنى متوجّه نمىكنم حمد و ثناى خود را به كسانى كه كانون نوميدى و يا جاى شك و ترديد هستند .\r\n« وَعَدَلْتَ بِلِسَانِى عَنْ مَدَائِحِ الاْدَمِيّينَ وَالثَّنَاءِ عَلَى المَرْبُوبِينَ الَْمخْلُوقِينَ »\r\n( و تو زبانم را از مدح آدميان و ثناى خلايقى كه آفريده هاى تو هستند باز داشتى . )\r\n« عدلت » از « عدول » به معناى برگرداندن است . « مدائح » جمع « مديحة » به معناى مدح ، و « آدميّين » جمع « آدمىّ » به معناى انسانهاست . « مربوبين » جمع « مربوب » به معناى خلق شدگان است . مىفرمايد : و تو زبانم را از مدح و ثناى انسانهايى كه مخلوق و تربيت يافته تو هستند باز گرداندى ; حيف از زبان حضرت اميرالمؤمنين ( عليه السلام ) با اين فصاحت و بلاغت است كه بخواهد در حمد و ثناى غير خداوند عالم به كار گرفته شود .\r\n","description":"","footnote":"","page_name":" 646 ","page_number":646},
  {"content":"\r\nپاداش ستايشگران و اميد حضرت على ( عليه السلام )\r\n« اَللَّهُمَّ وَلِكُلِّ مُثْن عَلَى مَنْ اَثْنَى عَلَيْهِ مَثُوبَةٌ مِنْ جَزاء ، اَوْ عَارِفَةٌ مِنْ عَطَاء ، وَقَدْ رَجَوْتُكَ دَلِيلاً عَلَى ذَخَائِرِ الرَّحْمَةِ وَكُنُوزِ الْمَغْفِرَةِ »\r\n( بار خدايا هر ستايش كننده اى را بر ستوده اش توقّع اجر و عطيه است ، ولى اميد من به تو اين است كه تو براى من راهنماى رسيدن به رحمتها و گنجهاى مغفرت باشى . )\r\n« مُثْن » اسم فاعل از باب افعال از مادّه « ثناء » به معناى سپاس گزارنده است ، « من اثنى عليه » كسى است كه او را ستايش كرده اند . « مثوبة » از مادّه « ثاب » به معناى برگشت داده شده است كه مقصود پاداش عمل است . « عارفة » به معناى چيز شناخته شده و مقصود از آن احسان است ; فاعل در اينجا به معناى مفعول است . عرض مىكند : خدايا هر كسى در مقابل ستايشى كه از ديگران مىكند توقّع بازگشت آن را دارد ; ولى من در مقابل ثنايى كه از تو به عمل مىآورم ، اميدوارم كه راهنماى من به رحمتهاى ذخيره شده خود باشى .\r\nحضرت اميرالمؤمنين ( عليه السلام ) با آن همه عبادتى كه دارند اميد به مغفرت و بخشش خداوند دارند ; وقتى كه حضرت امير ( عليه السلام ) با آن همه عبادت اين طور بگويد ، حساب من و شما پاك است ، ما بايد از آن حضرت بياموزيم و در طلب رحمت و مغفرت خداوند عالم باشيم .\r\nجايگاه ويژه موحّدان و نياز و تقاضاى آنان\r\n« اَللَّهُمَّ وَهذَا مَقامُ مَنْ اَفْرَدَكَ بِالتَّوْحِيدِ الَّذِى هُوَ لَكَ ، وَلَمْ يَرَ مُسْتَحِقّاً لِهذِهِ الَْمحَامِدِ وَالْمَمَادِحِ غَيْرَكَ ، وَبِى فَاقَةٌ اِلَيْكَ لايَجْبُرُ مَسْكَنَتَهَا اِلاّ فَضْلُكَ »\r\n( خداوندا اين است جايگاه كسى كه تو را در توحيد مخصوص به تو يكتا دانسته ، و براى اين سپاسگزاريها غير از تو را مستحق ندانسته است ، و فقر و نياز مرا به تو جز فضل و كرم تو جبران نمىكند . )\r\nمقصود از « هذا » جاى خطابه خواندن حضرت است . فرموده : اين جايى كه من در آن مشغول به تعظيم و توحيد تو هستم « مقام من افردك بالتّوحيد الّذى هو لك » جاى كسى است كه تو را مخصوص به توحيد مىكند ; اين مكان آنقدر مقدّس است\r\n","description":"","footnote":"","page_name":" 647 ","page_number":647},
  {"content":"\r\nكه فقط بايد انسان موحّد در آن بايستد ، جاى كافر و منافق نيست . و حتماً در اين مقام هم بايد سخن از توحيد خدا باشد نه تعريف و تمجيد ديگران .\r\n« و لم ير مستحقّاً لهذه المحامد و الممادح غيرك » اينجا مقام كسى است كه غير از تو كس ديگرى را مستحقّ اين همه مدح و ثنا نديده است . اين اوصاف مخصوص شخص حضرت امير ( عليه السلام ) است و حضرت هم خودشان را مىگويند . خطيبى كه موحّد باشد هرگز به ثناخوانى ديگران نمىپردازد . و بعداً به درگاه خداوند چنين درخواست مىكند كه : « و بى فاقة اليك » من به درگاه تو آن چنان فقير و نيازمندم كه « لايجبر مسكنتها الاّ فضلك » اين بيچارگى را هيچ چيزى جبران نمىكند مگر فضل و عطاى تو .\r\n« وَلاَيَنْعَشُ مِنْ خَلَّتِها اِلاّ مَنُّكَ وَجُودُكَ ، فَهَبْ لَنَا فِى هذَا الْمَقَامِ رِضَاكَ ، وَاَغْنِنَا عَنْ مَدِّ الاَْيْدِى اِلَى سِواكَ ، اِنَّكَ عَلَى كُلِّ شَىْء قَدِيرٌ »\r\n( و سختىِ آن را بر طرف نمىكند مگر جود و بخشش تو ، پس در اين مقام رضا و خشنودى خود را به ما ارزانى فرموده ، دستهاى ما را به سوى غير خود دراز نفرما ، زيرا تو بر هر چيزى قادر و توانا هستى . )\r\n« لاينعش » از مادّه « نعش » به معناى « رفع » يعنى بر طرف كردن است . « خَلَّة » به معناى كمبود و بدبختى است . « و لاينعش من خلّتها الاّ مَنّك و جودك » و اين كمبود و بدبختى را كه دارم هيچ چيزى بر طرف نمىكند مگر عطا و بخشش تو .\r\n« فهب لنا فى هذا المقام رضاك » پس ببخش به ما در اين مقامِ بدبختى و فقر و بيچارگى ، رضايت خود را « و اغننا عن مدّ الايدى الى سواك » و ما را از اين كه بخواهيم دستمان را پيش غير تو دراز كنيم بى نياز فرما « انّك على كلّ شىء قدير » زيرا كه تو بر هر كارى توانا و قدرتمند هستى .\r\nوالسّلام عليكم و رحمة الله و بركاته\r\nوالحمد لله ربّ العالمين\r\nوصلّى الله على محمّد و آله الطّاهرين .\r\n\r\n","description":"","footnote":"","page_name":" 648 ","page_number":648}
  ]