[
  {"content":"\r\n\r\nبسم الله الرحمن الرحيم\r\nتذكرة الأحباب\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nاحكام : 35 ( فقه و حقوق : 249 )\r\nگروه مخاطب :\r\nتخصصى ( طلاب ودانشجويان )\r\nشماره كتاب : 1322\r\nمسلسل انتشار : 2443\r\nآثار پژوهشگاه علوم فرهنگ اسلامى / 233\r\nنراقى ، احمد بن محمد مهدى ، 1185 - 1245 ق .\r\nتذكرة الأحباب / ملا احمد بن محمد مهدى نراقى ؛ تحقيق پژوهشگاه علوم وفرهنگ اسلامى ، واحد احياء آثار اسلامى - قم : بوستان كتاب قم ( انتشارات دفتر تبليغات اسلامى حوزهء علميهء قم ) ، 1383\r\n320 ص 40 : نمونه - ( بوستان كتاب قم ، 1322 آثار پژوهشگاه علوم وفرهنگ اسلامى 263 ) ( احكام ؛ 35 ، فقه و حقوق 249 )\r\n28000 ريال : ISBN 964 - 371 - 771 - 2\r\nفهرست نويسى براساس اطلاعات فيپا .\r\nص . ع . به انگليسى :\r\nmolla mohammad mahdi hahizar naraqi tohfeye razaviyye\r\n[ a alkeetuin of imam rezais sayinx 
  ]\r\nكتابنامه ص . [ 295 
  ] - 1303 ؛ همچنين به صورت زيرنويس .\r\n1 . فقه جعفرى - قرن 13 ق . 2 . روزه . 3 . زكات . 4 . خمس . الف - دفتر تبليغات اسلامى حوزهء علميهء قم . پژوهشگاه علوم وفرهنگ اسلامى .\r\nواحد احياء آثار اسلامى . ب . دفتر تبليغات اسلامى حوزهء علميهء قم . مؤسسه بوستان كتاب قم . ج . عنوان .\r\n4 ت 2 ن / 3 / 183 bp\r\n342 / 297\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتذكرة الأحباب\r\nملا أحمد بن محمد مهدى نراقى قدس سره\r\nتهيه و تحقيق : پژوهشگاه علوم وفرهنگ اسلامى\r\nواحد احياء آثار اسلامى\r\nبوستان كتاب قم\r\n1383\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب قم\r\nتذكرة الأحباب\r\nنويسندهء : ملا محمد مهدى بن أبى ذر نراقى\r\nتهيه و تحقيق : پژوهشگاه علوم وفرهنگ اسلامى . واحد احياء آثار اسلامى\r\nناشر : مؤسسه بوستان كتاب قم ( انتشارات دفتر تبليغات اسلامى حوزهء علميهء قم )\r\nليتوگرافى ، چاپ وصحافى : چاپخانهء دفتر تبليغات اسلامى نوبت چاپ : اول / 1384\r\nشمارگان : 1200 بها : 2800 تومان\r\nتمامى حقوق c محفوظ است\r\nprinted in the islamic repubic of iran\r\nدفتر مركزى : قم ، خ شهداء ( صفائيه ) مؤسسه بوستان كتاب قم ، ص ب 917 ، تلفن : 7742155 ، نمابر 7742154\r\nفروشگاه مركزى : قم ، چهارراه شهدا ( محل عرضه 12000 عنوان كتاب با همكارى بيش از 170 ناشر ) تلفن : 7743426\r\nفروشگاه شمارهء ص : تهران ، خ انقلاب ، خ فلسطين جنوبى ) ، كوچهء دوم ( پشن ) ، پلاك 3 / 22 ، تلفن : 6460735\r\nفروشگاه شمارهء 3 : مشهد ، چهارراه خسروى ، خ آزادى ، مجتمع ياس ( انتشارات دفتر تبليغات اسلامى ) ، تلفن : 2233672\r\nفروشگاه شمارهء 4 : اصفهان ، حافظ ، چهارراه كرمانى ، گلستان كتاب ( دفتر تبليغات اسلامى شعبهء اصفهان ، تلفن : 2220370\r\nپست الكترونيك : e - mail : bustan @ bustaneketab . com\r\nجديدترين آثار مؤسسه وآشنايى با آن در وب سايت :\r\nhttp : / / www . bustaneketab . com\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nدر آمد\r\nحفظ و بازشناسى ميراث علمى بر جاى مانده از پيشينيان و معرّفى آن به جامعهء علمى و پژوهشى و نسل‌هاى حال و آينده ، از اهداف و رسالت‌هاى مهم حوزه‌هاى علميه محسوب مىشود و بدون شك هر گونه تلاش در دستيابى به اين هدف ، تأثيرى شگرف در بالندگى و غناى ديگر فعاليت‌هاى پژوهشى و علمى خواهد داشت .\r\nبا وجود قدم‌هاى بلندى كه به ويژه پس از انقلاب شكوهمند اسلامى ، در راه تصحيح و نشر آثار و دست‌نوشت‌هاى مهجور و ناشناختهء بزرگان علم و فرهنگ شيعى برداشته شده است ، امّا تا دستيابى كامل به اين هدف ، فاصله‌اى بس دراز باقى مانده و بسيارند آثار و دست‌نوشت‌هاى چاپ نشده‌اى كه جز برخى صاحب نظران و انديشمندان ، عموم پژوهشگران و دانشجويان علوم اسلامى ، از آنها بىبهره بوده و حتى نام و نشانى از آنها نمىدانند .\r\nمركز مطالعات و تحقيقات اسلامى با در نظر گرفتن اين رسالت و در نيل به اهداف بلند حوزه‌هاى علميه و تلاش در راه تسهيل امر پژوهش ، مدت بيش از پانزده سال است كه با تأسيس « واحد احياء ميراث اسلامى » توانسته است بر اساس اولويت‌ها ، نيازها و توانمندىهاى موجود ، بيش از پنجاه مجلّد از آثار سترگ سلف صالح را تصحيح و تحقيق و به زيور طبع آراسته نمايد . خوشبختانه بسيارى از اين آثار ، حائز رتبه و امتيازهاى بالايى در جشنواره‌هاى مختلف علمى شده‌اند ، و از آن جمله كتاب « رسائل الشهيد الثاني » است كه به عنوان كتاب سال جمهورى اسلامى ايران در سال 1381 شناخته گرديد .\r\nشايان ذكر است كه يكى از محورهاى پژوهشى اين واحد ، احياء و تصحيح مجموعه آثار شخصيت‌ها است و مجموعهء « آثار فاضلين نراقى » از آن جمله مىباشد . در آستانهء برگزارى كنگرهء بزرگداشت ملا مهدى و ملا احمد نراقى ، اواسط سال 1380 بود كه تصحيح و نشر برخى از آثار آن بزرگواران ، به « واحد احياء تراث اسلامى » واگذار گرديد و پس از مطالعات و بررسىهاى اوليه و تعيين اولويت‌ها ، در نهايت هشت عنوان از تأليف‌هاى فقهى ، اصولى و كلامى ايشان تعيين و تصحيح آنها از\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاوايل سال 1381 به صورت جدّى دنبال گرديد ، كه عبارتند از :\r\n1 . سيف الامّة و برهان الملّة / كلام / ملا احمد\r\n2 . تحفهء رضويّه / فقه فارسى / ملا مهدى\r\n3 . تذكرة الأحباب / فقه فارسى / ملا احمد\r\n4 . أنيس التجّار / فقه فارسى / ملا مهدى\r\n5 . أنيس المجتهدين / اصول فقه / ملا مهدى\r\n6 . أساس الأحكام / اصول فقه / ملا احمد\r\n7 . مناهج الأحكام / اصول فقه / ملا احمد\r\n8 . مفتاح الأحكام / اصول فقه / ملا احمد\r\nدر ميان اين آثار ، تنها دو عنوان آن « سيف الامّة » و « أنيس التجّار » چاپ حجرى ، آن هم مغلوط و كم‌ياب داشته و مابقى آنها مخطوط بوده است .\r\nبه لطف عميم الهى و تحت عنايات و توجّهات حضرت ولىّ عصر ارواحنا فداه ، و به همّت والاى پژوهشگران مدقّق و فرهيختهء حوزهء علميّه ، اين مهمّ در كمتر از دو سال صورت انجام پذيرفت و كتاب حاضر ، « تذكرة الأحباب » ، سوّمين دفتر از اين مجموعه است كه تقديم فضلا و انديشمندان حوزه‌هاى علميه و همهء جوامع علمى و فكرى مىشود .\r\nدر اينجا جاى دارد از همكارى جناب حجة الاسلام و المسلمين سيد محمّد رضا حسينى ، در تصحيح و تحقيق اثر حاضر و نيز شوراى پژوهشى و كلّيهء محققان ارجمند واحد احياء تراث اسلامى ، بخصوص مدير محترم اين واحد ، جناب حجة الاسلام و المسلمين سيّد مهدى طباطبايى كه نظارت علمى و ويرايش اثر حاضر و مجموعهء ياد شده را بر عهده داشته است ، تقدير و تشكّر گردد .\r\nتوفيق روزافزون همهء احياگران ميراث اسلامى را از خداوند متعال مسألت نموده ، علوّ درجات را براى ارواح طيّبهء عالمان و انديشمندان بزرگ شيعى ، بالأخصّ علّامه ملا مهدى و ملا احمد نراقى ، از خداوند متعال مسألت داريم .\r\nپژوهشگاه علوم و فرهنگ اسلامى\r\nواحد احياء آثار اسلامى\r\nشعبان المعظّم 1424 ق\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nگفتارى دربارهء ملا احمد نراقى و كتاب تذكرة الأحباب\r\nيكى از بارزترين ويژگىهاى ملا احمد نراقى ، آگاهى دقيق وى نسبت به نيازهاى موجود و تلاش در راه رفع خلأهاى فكرى و علمى و پاسخ‌گويى به سؤال‌هاى اساسى عصر خويش بود ؛ چيزى كه از وى اسطوره‌اى كم نظير در عرصه‌هاى مختلف علوم و معارف اسلامى ساخت و هنوز هم رد پاى وى در بسيارى از آراء و انديشه‌هاى معاصر مشاهده مىشود .\r\nامّا حال وى در اين نيازشناسى ، به فراخور حال مخاطب و موضوع مربوطه و شرايط مختلف علمى و اجتماعى ، تفاوت مىكرد . گاه در مقام فقيهى ظاهر مىشد كه مىبايد سؤال‌هاى مختلف مقلّدانش را در احكام شرعى پاسخ‌گو باشد ، و زمانى بر كرسى مناظره و بحث علمى با هم‌قطارانش تكيه مىزد ، و در مواقعى نيز به عنوان يك متكلّم و فيلسوف ، به دفع شبهات و هجمه‌هاى دينى مىپرداخت . زمانى معلم اخلاق و مربّى نفوس بود و زلال معرفت را به كام تشنگان حريمش جارى مىساخت .\r\nگذشته از اين ، وى نيك مىدانست كه با مخاطبان مختلف خود و در رفع نيازهاى متفاوت آنان ، با چه زبان و بنانى سخن گويد ، يا بنگارد . از لطايف اخلاقى و حكمى گرفته تا غوامض علمى و فلسفى و احكام شريعت احمدى ، هر يك را به اسلوب و روش و زبان خاص خود مىنگاشت و از هيچ كوششى در راه خدمت به آحاد جامعهء خويش و تعالى فكرى آنان ، از عالم و عامى گرفته تا شاه و رعيّت ، فروگذار نمىكرد .\r\nاين همه سبب شد كه آثار نراقى نه فقط از جامعيّت و تنوّع علمى و فكرى برخوردار شود ، بلكه نوآورىها و ابداعات علمى و روشى بسيارى را براى نسل‌ها به ارمغان آورد . در اين رهگذر سهم بارز انديشه‌ها و منهجيّت علمى پدر ، ملا محمد مهدى را نبايد از ياد برد ؛ چه ملا احمد در وهلهء نخست ، به ويژه در اوان جوانى ، كوشيد تا نانوشته‌هاى پدر را تكميل كند ، يا دشوارىهاى قلم او را ترجمه و شرح نمايد .\r\n\r\nآثار فقهى ملا احمد :\r\nبا توجّه به مقدّمهء فوق ، آثار فقهى ملا احمد نراقى در سه محور زير خلاصه مىشوند :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n1 . فقه فتوايى ؛ شامل : تذكرة الأحباب ، مناسك حج ، خلاصة المسائل ، رسالهء عمليه ، وسيلة النجاة ، حاشيهء تحفهء رضويه .\r\n2 . سؤال و جواب فقهى : رسائل و مسائل .\r\n3 . فقه استدلالى ؛ شامل : مستند الشيعة ، حاشيهء شرح لمعه .\r\nمهم‌ترين و شناخته‌شده‌ترين اثر فقهى وى همان مستند الشيعة است كه به خاطر فروعات فقهى بديع و اسلوب و دقت نظر علمى ، در ميان فقه‌پژوهان از جايگاه رفيعى برخوردار بوده و هست . شايد علت اصلى كثرت و نو بودن فروعات در مستند به خاطر تتبّع ملا احمد در فقه فتوايى و آشنايى وى با مسائل و پرسش‌هاى مختلف فقهى باشد ، امرى كه جز با سنجش و تطبيق همهء آثار فقهى وى به دست نخواهد آمد و به دليل خطى بودن بسيارى از اين آثار ، تا كنون براى بسيارى از محقّقان نامعلوم مانده است .\r\n\r\nدربارهء اثر حاضر :\r\nزمان نگارش : اين كتاب از جمله نخستين آثار و تأليف‌هاى ملا احمد و تاريخ تأليف آن به سال 1212 ه - ق ، مقارن آغاز سلطنت فتحعلى شاه قاجار و مصادف با رحلت علّامهء بزرگوار سيد مهدى بحر العلوم رحمه اللّه مىباشد . ملا احمد در سنّ بيست و هفت سالگى پس از بازگشت از سفر نجف اشرف كه به همراه پدر رفته بود ، اين كتاب را نگاشته است . پيش از آن ، در ابتدا به سال 1208 ، در نجف اشرف عين الاصول را تأليف مىكند و سپس ، بر تحفهء رضويهء پدر حاشيه مىزند « 1 » .\r\nهدف از تأليف : چنان كه قبلا نيز يادآور شديم ، برخى از آثار ملا احمد در تكميل آثار و مصنّفات علمى پدرش ملا مهدى نراقى بوده است . تذكرة الأحباب نيز از همين مقوله مىباشد كه وى آن را در تكميل تحفهء رضويّه و حاشيهء آن نگاشته است ؛ زيرا آن كتاب در مسائل طهارت و نماز بوده و ملا احمد در تذكرة الأحباب ديگر ابواب عبادات ، شامل مباحث روزه ، زكات و خمس را براى مقلّدان خود برمىشمارد « 2 » .\r\nزبان و مخاطب كتاب : نگاشتن فقه به زبان فارسى در دورهء صفويان رواج يافت و با كم رنگ شدن فعاليت حوزه‌هاى علميّهء شيعى در ايران ، در اواخر عصر صفوى و اوايل عصر قاجار ، فقه فارسى نيز در انزوا قرار گرفت . فارسىنويسى فقه در عصر صفوى آن قدر به كمال خود رسيده بود كه مىبينيم مير داماد كتاب فقهى استدلالى خود شارع النجاة را نيز به زبان فارسى تأليف مىكند و رساله‌هاى مختلف تك نگارى در موضوعات نماز جمعه ، جهاد و . . . نيز كه عموما استدلالى و پژوهشى بوده‌اند ، در اين عصر بسيار بروز و ظهور پيدا مىكنند . پس از يك دوره ركود ، ملا مهدى و ملا احمد نراقى با نثر فارسى بسيار شيوا و آراستهء خود ، و به فراخور فهم عامهء مردم ، به دور از زبان تخصّصى علمى ، به احياء فقه فتوايى\r\n\r\n\r\n","description":"","footnote":"\r\n( 1 ) در تذكرة الأحباب ، ص 15 و 113 ، از حاشيه‌اش بر تحفهء رضويه ياد مىكند .\r\n( 2 ) ر . ك : اثر حاضر ، مقدّمهء مؤلف ، ص 15 .\r\n","page_name":" 8 ","page_number":8},
  {"content":"\r\n\r\nفارسى روى مىآورند و آثارى چون أنيس التجّار و تحفهء رضويّه توسط ملا مهدى نراقى ، و كتاب حاضر و چند كتاب ديگر توسط ملا احمد به منصهء ظهور مىرسند .\r\nبا توجه به فتوايى و غير استدلالى بودن كتاب ، مخاطب آن در وهلهء نخست عموم مردم و مقلّدان مؤلف هستند ، گرچه تنوّع فروعات و نوع بيان آنها ، اين كتاب را بر هر پژوهشگر فقه پرفايده و مطالعه آن را لازم مىكند .\r\nويژگىهاى اين اثر : آنچه به اجمال در باب ويژگىهاى مختلف علمى و اسلوب كتاب حاضر مىآيد ، حاصل مطالعهء مكرّر آن بوده است و تفصيل و دريافت بيشتر را به خواننده محترم واگذار مىكنيم .\r\n1 . جامعيّت فروعات : همگان از مستند الشيعهء ملا احمد به عنوان كتابى نسبتا جامع در طرح فروعات فقهى ياد مىكنند ، لكن در تذكره بسيارى از فروعات و مسائل را مىيابيم كه در مستند نيامده است « 1 » .\r\nهمچنين خود وى در تذكره از فروعاتى ياد مىكند و مىگويد علما متعرّض آن نشده‌اند ؛ مانند : حكم روزهء سنّتى براى ظانّ مرض ( ر . ك : ص 68 ) .\r\n2 . هم‌خوانى و انسجام : از ارجاع‌هايى كه مؤلف به مباحث قبل و بعد مىدهد ، اين انسجام و هم‌پارچگى كاملا مشخص مىشود ، به طورى كه هر مطلب در جاى خودش قرار گرفته و ميان بخش‌هاى مختلف كتاب كه نياز باشد بدان ارجاع داده مىشود .\r\nمعلوم است كه مؤلف قبلا جايگاه هر مطلب را براى خود مشخص كرده و سپس با اشراف بر همهء مباحث ، حتّى ارجاع مطالب در باب روزه و زكات را نيز مدّ نظر داشته است . نمونه‌هايى از آن در كتاب حاضر بسيار زياد است كه مىتوان از پىنوشت‌ها فهميد .\r\n3 . اسلوب و تبويب مناسب : چارچوب و تبويب كتاب در نوع خود مناسب‌ترين اسلوب عرضهء مباحث فقهى است و مىتوان آن را در فهم مخاطب و دستيابى وى به جزئيات فروعات ، مناسب‌ترين روش و اسلوب تا آن زمان و حتّى تا حال دانست . به واقع اين اثر مىتواند الگويى مناسب از طرح فتاواى فقهى باشد ، چنان كه به تبع روش پدر در أنيس التجّار داشته است ، در ابتداى كتاب فهرستى اجمالى از فصل‌ها و مباحث ذيل هر باب يا مقصد ارائه مىكند .\r\nمىتوان گفت كه وى در ارائه اين اسلوب از الحدائق الناضرة متأثّر بوده ، چنان كه محتمل است كه در دريافت اقوال و انظار نيز بدان مراجعه مىكرده است .\r\n4 . بيان ديگر اقوال : مؤلف بر خلاف روش پدرش در أنيس التجّار و تحفه ، اقوال و نظريات ديگر را ، البته اغلب بدون بيان نام اشخاص ، ارائه مىدهد . در وهلهء نخست به نظر مىرسد كه اين امر براى يك كتاب فقهى فتوايى مناسب نباشد ، لكن از آنجا كه مؤلف نمىخواهد مخاطبان اصلى كتاب ( عوام ) نسبت\r\n\r\n\r\n","description":"","footnote":"\r\n( 1 ) . مانند : الف ) احتياط تيمّم كسى كه در شب روزه جنب شده و متمكّن از آب و غسل نيست ( ص : 48 ) .\r\nب ) مشتبه شدن هلال چند ماه ( ص 80 ) .\r\n","page_name":" 9 ","page_number":9},
  {"content":"\r\n\r\nبه ديگر نظريات و اقوال بىخبر و جاهل بمانند ، روحيّهء آگاهى بخشى و بلند نظرى وى سبب مىشود در بسيارى از مسأله‌ها و فروعات ، آراء ديگر را نيز و لو به اجمال ، بيان كند . اين ويژگى در جاى خود قابل ملاحظه و توجّه جدّى است و از مزاياى فقه فتوايى و فارسى نراقى محسوب مىشود ، به خصوص آنكه وى در مسائل مختلفى ، بر خلاف مشهور و موافق اقوال نادر پيش رفته و فتوا داده است .\r\n5 . مخالفت با مشهور : مبانى مستحكم فقهى و اصولى نراقى سبب شده در برخى مسأله‌ها ، موافق قول مشهور سلوك نكند و بر اساس قول نادر فتوا دهد . به عنوان نمونه : الف ) حكم قى كردن از روى عمد در هنگام روزه ، ( ص 36 ) .\r\nب ) حكم دروغ بستن بر خدا يا رسول صلّى اللّه عليه و آله ، ( ص 35 ) .\r\nج ) اگر شخصى اجبار شود بر افطار و خود آن فعل را بكند در روزهايى كه قضا دارد ، بايد قضاى آن را بجا آورد ، ( ص 41 و 42 ) .\r\nد ) حكم تمضمض روزه‌دار در غير وضوء ، ( ص 38 ) .\r\n\r\nمقايسه‌اى ميان مستند الشيعة و تذكرة الأحباب :\r\nمقايسهء دو كتاب فقهى از يك فقيه هميشه جالب است و اگر از زواياى مختلف صورت پذيرد ، نكات و لطايف قابل توجهى را در پى خواهد داشت . تأليف مستند الشيعة تقريبا بيست سال پس از تذكره و در دوران مرجعيّت علمى و ميانسالى ملا احمد صورت گرفته است ، و با وجود اين فاصلهء زمانى و جوان بودن مؤلف هنگام تصنيف تذكره ، بررسى مشابهت‌ها و تفاوت‌هاى اين دو كتاب جالب خواهد بود :\r\n1 . بسيارى از نتيجه‌گيرىها و نظرات نهايى ملا احمد در مستند الشيعة همان فتواى وى در تذكره است .\r\n2 . دسته‌بندى اقوال و استقصاء آراء در تذكره چه بسا در مواردى جامع‌تر و كامل‌تر از مستند است ؛ به عنوان نمونه ر . ك :\r\nالف ) مسألهء رسانيدن غبار به حلق در زمان روزه ؛ تذكره ، ص 43 ، مستند ج 10 ، ص 227 .\r\nب ) حكم فرو بردن بلغم سينه يا دماغ ؛ تذكره ، ص 44 ، مستند ، ج 19 ، ص 235 .\r\nج ) مسألهء اخبار به طلوع صبح ؛ تذكره ، ص 45 ، م 12 ، مستند ، ج 10 ، ص 285 .\r\nد ) استحباب تقديم نماز بر افطار ، تذكره ، ص 63 ، م 5 ، مستند ، ج 10 ، ص 231 .\r\n3 . برخى فروعات در تذكره آمده ، امّا در مستند آن را نمىيابيم ، ( قبلا به نمونه‌هاى آن اشاره شد ) .\r\n4 . آراء و اقوال مربوط به برخى مسائل در تذكره آمده ، امّا در مستند نيامده است ؛ مانند :\r\nالف ) حكم روزهء يوم الشك به نيت وجوب ؛ تذكره ، ص 102 ، مستند ، ج 10 ، ص 510 .\r\nب ) حكم روزهء صمت ؛ تذكره ، ص 103 ، مستند ، ج 10 ، ص 510 و 511 .\r\nج ) در مسألهء كراهت روزهء مستحبّى پسر بدون اذن ابويه ، در تذكره اجازهء پدر و مادر هر دو را بررسى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكرده ، امّا در مستند ، اشاره‌اى به خلاف در اجازهء مادر نكرده ، بلكه مسأله را با لزوم اجازهء ابوين آغاز و سپس قائل به حرمت شده است .\r\nدستنوشتها :\r\nاثر حاضر تا كنون به زيور طبع آراسته نشده و بر اساس اطلاعات موجود در فهارس نسخه‌هاى خطى ، چهار نسخهء زير شناسائى شده است :\r\n1 . نسخهء كتابخانهء ملك ، تهران ، شمارهء 808 ، تاريخ كتابت آن 1217 بوده و داراى 197 ورق مىباشد . رمز آن را « الف » قرار داده‌ايم .\r\n2 . نسخهء عكسى كتابخانهء مركز احياء التراث الاسلامى ، قم ، به شمارهء 1647 ، تاريخ كتابت آن 1223 . و داراى 300 صفحه مىباشد . رمز آن را « ب » قرار داده‌ايم .\r\n3 . نسخهء كتابخانهء ملّى ، تهران ، به شمارهء 1653 / ف ، قرن 13 ، 123 برگ .\r\n4 . نسخهء دانشكدهء حقوق ، تهران ، به شمارهء 347 ، مصطفى قلى كاشانى ، رمضان 1236 ، 91 برگ .\r\nشيوهء تصحيح :\r\n- به دليل صحّت و كامل بودن دو نسخهء نخست ، اين اثر را بر اساس آنها بازخوانى و تصحيح نموديم .\r\nهر جا كه عبارت يا واژه‌اى نادرست مىنمود ، احتمال راجح در متن و عبارت نسخه‌ها در پى نوشت مشخص شده است . در موارد اختلاف ميان دو نسخه نيز به همين شكل عمل شده است .\r\n- در مواردى كه افزودن كلمه يا عبارتى براى فهم متن ضرورى مىنمود ، داخل دو قلاب آمده است .\r\n- علائم سجاوندى و تقطيع عبارات ، بر اساس رعايت اصول ساده‌خوانى متن و تفهيم عبارات و واژه‌ها بوده است .\r\n- علائم « + » و « - » در پىنوشت‌ها براى افزوده‌ها و كاستىها است .\r\n- در نگارش واژه‌ها از رسم الخط نوين زبان فارسى تبعيّت شده است ، بدون آنكه به مفهوم و معناى واژه يا عبارت خللى وارد شود .\r\n- در مستندسازى متن موارد زير انجام گرفته است :\r\n1 . تخريج آيات قرآنى .\r\n2 . تخريج روايات ؛ اين كار با توجه به فارسى بودن متن روايات ، در بعضى موارد بسيار مشكل بود و سعى بليغ در استناد روايات مصرّح يا كلى موجود در كتاب به عمل آمده است .\r\n3 . تخريج اقوال ؛ نظر به مجهول و كلّى بودن بسيارى از نقل قول‌ها ، همچون عبارات « بعض متأخرين » ، « بعض معاصرين » و . . . تلاش شد به نمونه‌هايى در هر مورد اشاره شود و قائلين هر نظريه مشخص گردند .\r\nسيد مهدى طباطبائى\r\n29 شعبان المعظّم 1424\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nتصوير صفحهء اول از نسخهء « الف » - خطى كتابخانهء ملك\r\nتصوير صفحهء اول از نسخهء « ب » - عكسى كتابخانهء مركز احياء التراث الإسلامى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nتذكرة الأحباب\r\nتأليف ملّا احمد بن محمّد مهدى نراقى\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ الحمد للّه ربّ العالمين و الصلاة على سيّد الأوّلين و الآخرين و على آله و عترته الطيّبين الطاهرين ما دامت السماوات فوق الأرضين .\r\nو بعد ، چنين گويد ذرّهء بىمقدار و بندهء بىاعتبار ، احمد بن محمد مهدى نراقى - اوتي كتابهما بيمينهما - كه چون در خصوص مسائل ضروريّهء طهارت و نماز ، كتاب التحفة الرضويّة را كه تأليف والد ماجد - طاب ثراه - بود و جامع اكثر مسائل متعلّقه به طهارت و نماز بود ، سابق بر اين مطالعه نموده و در بعضى مواضع در حاشيهء آن ، چيزى كه احتياج بود الحاق شد ، لهذا در اين وقت به خاطر رسيد كه رساله‌اى مشتمل بر مسائل و آداب ضروريّهء روزه و زكات و خمس از جهت طالبين زاد معاد و سالكين راه سداد تأليف نمايد ، لهذا شروع در تأليف اين رساله شد و آن را مسمّى نمود به تذكرة الأحباب و آن را مرتّب نمود بر سه مقصد :\r\nمقصد اول : در بيان مسائل و احكام و آداب روزه و آن مشتمل است بر يك مقدّمه و سه مطلب و يك خاتمه .\r\nمقدمه : در بيان [ فضيلت 
  ] روزه و ثواب آن .\r\nمطلب اول : در بيان حقيقت روزه و وقت روزه و آداب آن .\r\nو در آن شش فصل است :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nفصل اول : در بيان نيّت روزه و احكام آن .\r\nفصل دويم : در بيان آنچه بر روزه‌دار واجب است كه اجتناب از آنها كند .\r\nفصل سيم : در بيان آنچه بر روزه‌دار مكروه است ارتكاب آن .\r\nفصل چهارم : در بيان بعضى از آداب مطلق روزه و مستحبّات و مكمّلات آن .\r\nفصل پنجم : در بيان وقت روزه .\r\nفصل ششم : در بيان شرايط صحّت روزه .\r\nمطلب دويم : در بيان اقسام روزه .\r\nو در آن چهار مبحث است :\r\nمبحث اول : در بيان روزه‌هاى واجب .\r\nو در آن چهار فصل است :\r\nفصل اول : در بيان روزهء ماه مبارك رمضان .\r\nو در اين فصل بيان رؤيت هلال و آنچه متعلّق به آن است ، مىشود .\r\nفصل دويم : در بيان روزه‌اى كه به نذر يا عهد يا قسم واجب مىشود .\r\nفصل سيم : در روزه‌اى كه به اجاره واجب مىشود .\r\nفصل چهارم : در بيان شرايط وجوب روزه .\r\nمبحث دويم : در بيان روزه‌هاى سنّتى .\r\nمبحث سيم : در بيان روزه‌هاى حرام .\r\nمبحث چهارم : در بيان روزه‌هاى مكروه .\r\nمطلب سيم : در بيان احكام مسافر و قضا و كفّاره .\r\nو در آن سه فصل است :\r\nفصل اول : در احكام مسافر .\r\nفصل دويم : در روزهء قضايى .\r\nفصل سيم : در كفّارهء روزه و روزهء كفّاره .\r\n[ فصل چهارم : احكام متفرّقهء روزه . 
  ]\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخاتمه : در بيان اعتكاف بر سبيل اختصار .\r\nمقصد دويم : در بيان زكات و احكام آن و در آن يك مقدمه و چهار مطلب و يك خاتمه است .\r\nمقدمه : در ثواب زكات دادن و عقاب تارك آن .\r\nمطلب اول : در بيان آنچه از اموال كه زكات دارد و بيان شرايط تعلّق زكات و بيان نصاب و قدر زكات .\r\nو در اين مطلب دو باب است :\r\nباب اول : در بيان اموالى كه زكات در آنها واجب است .\r\nو در آن چهار مبحث است :\r\nمبحث اول : در بيان زكات طلا و نقره . و در آن سه فصل است .\r\nمبحث دويم : در بيان زكات گندم و جو و مويز و خرما .\r\nو در آن نيز سه فصل است .\r\nمبحث سيم : در بيان زكات گوسفند . و در آن دو فصل است .\r\nمبحث چهارم : در بيان زكات شتر و گاو . و در آن نيز دو فصل است .\r\nباب دويم : در بيان اموالى كه زكات در آنها مستحب است .\r\nمطلب دويم : در بيان اينكه بر چه شخصى زكات واجب مىشود و در بيان وقت دادن زكات . و در آن دو فصل است .\r\nمطلب سيم : در بيان مصرف زكات و مستحق زكات ، و در آن شش مبحث است .\r\nمطلب چهارم : در بيان احكام دادن زكات و بعضى مسائل متعلّقه به دادن زكات .\r\nخاتمه : در بيان زكات فطره .\r\nو در آن پنج فصل است :\r\nفصل اول : در شروط وجوب زكات فطره .\r\nفصل دويم : در بيان آنكه بر هر كسى واجب است كه زكات فطرهء چه شخصى را\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبدهد .\r\nفصل سيم : در وقت واجب شدن بيرون كردن [ زكات 
  ] فطره .\r\nفصل چهارم : در جنس زكات فطره و مقدار آن .\r\nفصل پنجم : در بيان مصرف زكات فطره .\r\nمقصد سيم : در بيان احكام خمس و مسائل آن و در آن دو فصل است .\r\nفصل اول : در بيان چيزهايى كه خمس در آنها واجب است .\r\nفصل دويم : در بيان مستحقّ خمس و طريق قسمت كردن آن .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقصد اول در مسائل و احكام روزه\r\nو در آن يك مقدّمه و سه مطلب و يك خاتمه است .\r\n[ مقدّمه : در بيان فضيلت روزه و ثواب آن 
  ]\r\n[ مطلب اول : در بيان حقيقت روزه و وقت روزه و آداب آن 
  ]\r\n[ مطلب دوم : در بيان اقسام روزه 
  ]\r\n[ مطلب سوم : در بيان احكام مسافر و قضا و كفّاره 
  ]\r\n[ خاتمه : در بيان اعتكاف 
  ]\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمقدمه در بيان فضيلت روزه و ثواب آن\r\nبدان اى طالب سعادت جاودانى ، كه شك و شبهه‌اى نيست در اينكه روزه آدمى را از حضيض رتبهء حيوانيّت به اوج مرتبهء روحانيّت مىرساند و او را از ظلمت بهيميّت به ضياء ملكيّت مىرساند ، و آدمى به سبب روزه داشتن از شباهت بهايم و انعام استخلاص مىيابد و شبيه به ملائكهء قدسيّه مىشود . و صفايى كه از براى نفوس كدره از روزه داشتن حاصل مىشود ، از هيچ عبادتى ديگر حاصل نمىشود ؛ چون كه مركب شيطان كه غذا است ، به واسطهء روزه ضعيف مىشود و لهذا داخل شدن جند شياطين در باطن آدمى كم مىشود و به اين جهت تسلّط آن لعين نيز نقصان مىيابد .\r\nو احاديث و اخبار بسيار در فضيلت روزه و ثواب آن وارد شده است كه اين رساله گنجايش ذكر همه را ندارد و ما در اينجا ده حديث كه دلالت بر مطلب مىكند ، ذكر مىكنيم :\r\n\r\nحديث اول :\r\nروايت شده است از حضرت صادق عليه السّلام كه او روايت نمود از پدران خود تا به پيغمبر صلّى اللّه عليه و آله ، كه آن حضرت فرمودند به اصحاب خود كه : « مىخواهيد خبر دهم شما را به چيزى كه اگر بكنيد آن را ، دور شود شيطان از شما همچنان كه دور\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاست مغرب از مشرق ؟ » عرض كردند : بلى يا رسول اللّه . فرمودند : « روزه ؛ به درستى كه آن سياه مىكند روى شيطان را ، و صدقه ، مىشكند پشت او را ، و دوستى در راه خدا و اعانت برادران در عمل صالح ، قطع مىكند دنبالهء او را ، و استغفار ، قطع مىكند رگ دل آن را از او . براى هر چيزى زكاتى است و زكات بدن‌ها روزه گرفتن است » « 1 » .\r\n\r\nحديث دويم :\r\nروايت است از حضرت صادق عليه السّلام به سند معتبر كه فرمودند كه :\r\n« خدا وحى كرد به موسى عليه السّلام كه چه چيز مانع تو است از مناجات كردن با من ؟\r\nعرض كرد كه : پروردگارا ! شرم مىكنم از مناجات كردن با تو به جهت تغيير بوى دهان من به سبب روزه . پس خدا وحى كرد كه : اى موسى ! بوى دهان روزه‌دار در نزد من خوشبوتر است از بوى مشك » « 2 » .\r\n\r\nحديث سيم :\r\nمروى است از حضرت صادق عليه السّلام كه فرمودند كه : « هر كه روزه بگيرد از براى خدا روزى را در شدّت گرما ، پس تشنگى در وى غالب شود ، خدا موكّل مىكند هزار ملك را كه دست بر صورت آن مىمالند و آن را بشارت به بهشت مىدهند ، تا وقتى كه افطار مىكند . مىگويد خداى - عزّ و جلّ - كه : چه خوشبو است نفس تو و چه خوشبويى تو . اى ملائكهء من ! شاهد باشيد كه آن را آمرزيدم و از گناهان او در گذشتم » « 3 » .\r\n\r\nحديث چهارم :\r\nمروى است از حضرت صادق عليه السّلام كه فرمودند كه : « فرمود پيغمبر خدا صلّى اللّه عليه و آله كه : روزه‌دار در عبادت است اگر چه در رختخواب خود باشد ، مادامىكه غيبت مسلمانى را نكند » « 4 » .\r\n\r\nحديث پنجم :\r\nمروى است از حضرت پيغمبر صلّى اللّه عليه و آله كه فرمودند كه : « هيچ روزه‌دارى نيست كه حاضر شود در نزد جمعى كه چيزى مىخورند ، مگر آنكه تسبيح مىكند از\r\n\r\n\r\n","description":"","footnote":"\r\n( 1 ) . الكافي 4 : 62 / 2 ؛ الفقيه 2 : 45 / 199 ؛ وسائل الشيعة 10 : 395 / 2 .\r\n( 2 ) . الكافي 4 : 64 / 13 ؛ الفقيه 2 : 45 / 203 ؛ وسائل الشيعة 10 : 397 / 5 .\r\n( 3 ) . الكافي 4 : 65 / 17 ؛ أمالي الصدوق : 470 / 8 ؛ وسائل الشيعة 10 : 409 / 1 .\r\n( 4 ) . الكافي 4 : 64 / 9 ؛ ثواب الأعمال : 75 / 1 ؛ وسائل الشيعة 10 : 399 / 12 .\r\n","page_name":" 22 ","page_number":22},
  {"content":"\r\n\r\nبراى او جميع اعضاى او و مىباشد صلوات ملائك بر او . و صلوات ملائكه طلب آمرزش است » « 1 » .\r\n\r\nحديث ششم :\r\nمروى است كه فرمودند : « خواب روزه‌دار عبادت است و سكوت او تسبيح كردن است و عمل او مقبول است و هر دعايى كه بكند مستجاب است » « 2 » .\r\n\r\nحديث هفتم :\r\nمروى است كه فرمودند در بيان قول خداى تعالى كه مىفرمايد :\r\n ( وَ اسْتَعِينُوا بِالصَّبْرِ وَ الصَّلاةِ )  « 3 » فرمودند كه : « مراد از صبر ، روزه است » . و فرمودند كه : « هرگاه حادثه يا شدّتى به مردى نازل شود ، بايد كه روزه بگيرد . پس به درستى كه خداى عزّ و جل مىفرمايد كه : طلب يارى كنيد به سبب صبر - كه روزه است - و به سبب نماز » « 4 » .\r\n\r\nحديث هشتم :\r\nمروى است از حضرت امير المؤمنين عليه السّلام كه فرمودند كه : « فرمود پيغمبر خدا صلّى اللّه عليه و آله كه : هر كه روزه بگيرد ماه مبارك رمضان را با ايمان درست و نيّت خالص و نگاه دارد گوش خود را و چشم خود را و زبان خود را از مردم ، قبول مىفرمايد خداوند عالم روزهء آن را و قبول مىكند و مىآمرزد گناهان گذشته و آيندهء او را و عطا مىفرمايد به او ثواب صبر كنندگان را » « 5 » .\r\n\r\nحديث نهم :\r\nمروى است از حضرت صادق عليه السّلام كه از پدران خود روايت فرمودند كه پيغمبر صلّى اللّه عليه و آله فرمودند كه : « خدا موكّل گردانيده است ملائكهء خود را به دعا كردن از براى روزه‌داران » و فرمودند كه : « جبرئيل مرا خبر داد كه خدا فرموده است كه من امر نكردم ملائكهء خود را به دعا كردن از براى هيچ مخلوقى ، مگر اينكه دعاى ايشان را\r\n\r\n\r\n","description":"","footnote":"\r\n( 1 ) . ثواب الأعمال : 77 / 1 ؛ الفقيه 2 : 52 / 299 ؛ وسائل الشيعة 10 : 156 / 2 .\r\n( 2 ) . ثواب الأعمال : 75 / 3 ؛ وسائل الشيعة 10 : 403 / 24 .\r\n( 3 ) . البقرة ( 2 ) : 45 .\r\n( 4 ) . الكافي 4 : 65 / 15 ؛ الفقيه 2 : 45 / 204 ؛ وسائل الشيعة 10 : 397 / 6 .\r\n( 5 ) . المقنعة : 49 ؛ وسائل الشيعة 10 : 164 / 7 .\r\n","page_name":" 23 ","page_number":23},
  {"content":"\r\n\r\nمستجاب كردم در حقّ آن مخلوق » « 1 » .\r\n\r\nحديث دهم :\r\nمروى است از حضرت صادق عليه السّلام كه فرمودند كه : « از براى روزه‌دار دو شادى و خوش‌حالى است : يكى در هنگام افطار كردن و يكى ديگر در وقت ملاقات كردن پروردگار » « 2 » .\r\nو بالجمله ، ثواب روزه و فوايد آن از آن بيشتر است كه بتوان اندكى از بسيار آن را در رشتهء تحرير و حيّز تقرير در آورد و همين قدر كه مذكور شد از براى طالب سعادت كافى است .\r\n\r\n\r\n","description":"","footnote":"\r\n( 1 ) . الكافي 4 : 64 / 11 ؛ الفقيه 2 : 45 / 202 ؛ وسائل الشيعة 10 : 396 / 3\r\n( 2 ) . الكافي 6 : 65 / 15 ؛ الفقيه 2 : 45 / 204 ؛ وسائل الشيعة 10 : 397 / 6 .\r\n","page_name":" 24 ","page_number":24},
  {"content":"\r\n\r\n\r\nمطلب اول در بيان حقيقت روزه\r\n- يعنى امورى كه روزه به آنها متحقّق مىشود -\r\nو وقت روزه و آداب آن و در آن چند فصل است .\r\n[ فصل اول : در بيان نيت روزه و احكام آن 
  ]\r\n[ فصل دوم : در بيان آنچه بر روزه‌دار واجب است كه اجتناب از آنها بكند 
  ]\r\n[ فصل سوم : در بيان آنچه بر روزه‌دار مكروه است ارتكاب آن 
  ]\r\n[ فصل چهارم : در بيان بعضى از آداب مطلب روزه و مستحبات و مكمّلات آن 
  ]\r\n[ فصل پنجم : در بيان وقت روزه 
  ]\r\n[ فصل ششم : در بيان شرايط صحّت روزه 
  ]\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل اول در بيان نيّت روزه و احكام آن\r\nبدان كه شكّى نيست در آنكه هر روزه‌اى - خواه واجب و خواه سنّت - موقوف است به نيّت ، و بدون آن روزه صحيح نيست . و كلام در نيّت ، يا در كيفيت آن است ، يا در وقت آن .\r\nپس در اينجا دو مقام است :\r\n\r\nمقام اول در كيفيّت نيّت\r\nبدان كه لازم در نيّت قصد فعل معيّن است با قصد قربت . پس اگر فعل فى الواقع معيّن باشد ، به نحوى كه در آن وقت شرعا غير آن نتواند متحقّق شد ، احتياج به تعيين در قصد نيّت آن نيست ، بلكه همان تعيين واقعى كافى است . و اگر وقت صلاحيّت روزه و غير آن را داشته باشد ، لازم است كه در قصد ، تعيين فعل بشود .\r\nهرگاه اين معلوم شد ، بدان كه در نيّت روزهء ماه مبارك رمضان همين قدر كافى است كه نيّت كند كه : « روزه مىگيرم فردا را قربة إلى اللّه » . و احتياط آن است كه زياد\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nكند قيد وجوب را ، به اين نحو بگويد كه : « روزه مىگيرم فردا را واجب ، قربة إلى اللّه » .\r\nو احتياج نيست به اينكه نيّت كند كه روزهء ماه رمضان يا روزهء ماه رمضان اين سال را مىگيرم .\r\nو همچنين است نذر معيّن ؛ يعنى هرگاه روزى را بخصوصه ، مانند پنجشنبه يا جمعه يا غير اينها در ايّام هفته ، يا يك روز معيّن از ايّام ماه را نذر كند كه روزه بگيرد ، قصد روزهء فردا يا قصد قربت كافى است و احتياطا نيّت وجوب را نيز ضمّ كند و احتياج به تعيين اينكه روزهء نذرى مىگيرم ، نيست .\r\nو امّا در غير روزهء ماه رمضان و نذر معيّن ، تعيين آن در قصد لازم است . پس اگر روزهء قضا باشد ، بايد نيّت چنين كند كه : « روزهء قضا در فردا مىگيرم ، واجب قربة إلى اللّه » . و بايد تعيين اينكه قضاى ماه رمضان است يا قضاى غير آن نيز بشود . و اگر روزهء كفّاره باشد ، بايد قيد كفّاره را با تعيين اينكه كفّارهء چه چيز است ، بكند . و اگر روزهء سنّتى باشد ، بايد قيد سنّت بودن بشود . و اگر سنّتى اى باشد كه تخصيص به بعضى ايّام داشته باشد ، مثل روزهء ايّام البيض يا روز عاشورا يا غير اينها ، بهتر آن است كه قيد آن نيز كرده بشود . و هرگاه روزهء نيابت باشد ، بايد قيد نيابت با تعيين شخص منوب عنه بشود . و هرگاه در روزه‌هايى كه در نيّت آنها « تعيين » شرط است ، تعيين نكند ، روزهء آن صحيح نيست .\r\n\r\nمقام دويم در بيان وقت نيّت روزه\r\nبدان كه وقت نيّت روزهء هر روزى ، شبى است كه مىخواهد روز آن را روزه بگيرد و از اول شب تا طلوع صبح ، هر وقت كه مىخواهد مىتواند نيّت كند . و بهتر آن است كه نيّت را در وقتى بكند كه بعد از آن يقين به باقى بودن شب يا ظنّ غالب به آن نداشته باشد ، يا در وقت خوابيدن ، هرگاه احتمال بيدار شدن تا صبح را ندهد . و هرگاه پيشتر نيّت كرده باشد ، بهتر آن است كه در اين وقت دوباره نيز نيّت كند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو در روزهء ماه مبارك رمضان و نذر معيّن جايز نيست كه عمدا نيّت را از طلوع صبح تأخير اندازد و هرگاه عمدا تأخير اندازد ، روزهء آن باطل است و بايد قضا كند . و در واجب بودن كفّاره خلاف است و تحقيق آن مذكور خواهد شد « 1 » .\r\nو امّا در روزهء واجبى كه غير از روزهء ماه رمضان و نذر معيّن باشد ، مانند روزهء قضاى ماه رمضان يا روزهء نذر مطلق و امثال اينها ، هرگاه در شب نيّت نكرده باشد ، مىتواند بعد از طلوع صبح تا وقت زوال نيّت كند ، اگر چه عمدا نيّت را در شب ترك كرده باشد ، به شرطى كه بعد از طلوع صبح امرى كه باعث بطلان روزه مىشود ، به عمل نياورده باشد . و هرگاه تا زوال ، عمدا نيّت را ترك كند ، بعد ديگر نمىتواند نيّت روزه كند و در آن روز ، روزهء واجب آن صحيح نخواهد بود .\r\nپس وقت نيّت روزهء ماه مبارك رمضان و نذر معيّن ، با وجود تذكّر ، از اول شب است تا طلوع صبح [ و 
  ] وقت نيّت غير اينها از روزه‌هاى واجبى ، تا ظهر است .\r\nو امّا در روزهء سنّتى ، پس شكّى نيست در اينكه با وجود تذكّر و عمدا ، تا اول ظهر مىتواند نيّت كند و از اول شب تا ظهر ، هر وقت كه نيّت روزه كند ، روزهء آن صحيح است .\r\nو امّا بعد از ظهر ، پس اكثر علماء بر آنند كه وقت نيّت روزهء سنّتى نيز گذشته است و نمىتواند بعد از آن نيّت كند و هرگاه عمدا تا زوال نيّت نكند ، ديگر روزهء آن صحيح نيست « 2 » .\r\nو بعضى از علماء گفته‌اند كه بعد از زوال نيز مىتواند نيّت روزهء سنّتى را بكند ، اگر چه عمدا پيش از زوال ترك كرده باشد « 3 » . و اين قول در نظر حقير اقوى است .\r\nبلى ، بايد نيّت را تأخير نكند تا وقتى كه بعد از نيّت بلافاصله غروب شود ، بلكه در وقتى نيّت كند كه بعد از نيّت ، قدرى از روز باقى باشد .\r\nو اين همه [ كه 
  ] مذكور شد ، در صورت عمد بود .\r\n\r\n\r\n","description":"","footnote":"\r\n( 1 ) . در مباحث آينده مطلبى را در اين باره نيافتيم .\r\n( 2 ) . محدّث بحرانى در الحدائق الناضرة 13 : 24 ادّعاى شهرت كرده است .\r\n( 3 ) . الانتصار : 60 ؛ المبسوط 1 : 278 ؛ السرائر 1 : 373 .\r\n","page_name":" 29 ","page_number":29},
  {"content":"\r\n\r\nو امّا در صورت سهو و فراموشى ، پس وقت نيّت روزهء واجبى مىكشد تا وقت زوال ؛ خواه روزهء ماه مبارك رمضان باشد يا نذر معيّن يا غير اينها . يعنى هرگاه نيّت را در شب فراموش كند تا اول ظهر ، هر وقت كه متذكّر شود مىتواند نيّت كند و روزهء آن صحيح است ، و ليكن در روزهء ماه رمضان و نذر معيّن لازم است كه به مجرّد متذكّر شدن ، فى الفور نيّت كند و هرگاه بعد از تذكّر تأخير اندازد ، روزهء او باطل است .\r\nو امّا وقت نيّت روزهء سنّتى در صورت فراموشى ، مىكشد تا وقت آن در صورت عمد ؛ يعنى تا آخر روز ، به شرطى كه قدرى از روز بعد از نيّت باقى باشد .\r\nو در اينجا چند مسأله است كه بايد ذكر شود :\r\n\r\nمسألهء اول :\r\nهرگاه در وقتى از شب نيّت روزهء روز را بكند ، بعد از آن مىتواند تا طلوع صبح امورى را كه منافى روزه است به عمل آورد ؛ مانند خوردن و آشاميدن و جماع كردن و غير اينها . و هرگاه يكى از اينها را به عمل آورد ، نيّت او بر هم نمىخورد و بعد از آن احتياج به نيّت دوباره نيست .\r\n\r\nمسألهء دويم :\r\nجايز نيست مقدّم داشتن نيّت روزهء هر روزى را بر شب آن ؛ يعنى روزى را كه مىخواهد روزه بگيرد ، نمىتواند كه نيّت آن را پيش از شب بكند و اگر دوباره تجديد نيّت نكند ، روزهء آن باطل است .\r\n\r\nمسألهء سيم :\r\nجمعى از علماء گفته‌اند كه : مىتواند از براى جميع ماه مبارك رمضان به يك نيّت در اول اكتفا نمايد « 1 » ؛ به اين نحو كه در شب اول ماه نيّت كند كه :\r\n« مجموع اين ماه را روزه مىگيرم ، قربة إلى اللّه » و ديگر در هر شب احتياج به نيّت نيست . و احتياط آن است كه از براى هر شب نيّت على حده بكند « 2 » .\r\n\r\nمسألهء چهارم :\r\nهرگاه كسى در ماه رمضان يا نذر معيّن ، در شب نيّت روزه بكند و در اثناى روز از نيّت روزه برگردد و نيّت افطار كند ، امّا افطار را به عمل نياورد ، ظاهر\r\n\r\n\r\n","description":"","footnote":"\r\n( 1 ) . الانتصار : 61 ؛ المراسم : 96 ؛ غنية النزوع : 571 ؛ الكافي في الفقه : 181 .\r\n( 2 ) . لزوم نيّت جداگانه در هر روز مشهور ميان متأخّرين است ( ر . ك : الحدائق الناضرة 13 : 27 ) .\r\n","page_name":" 30 ","page_number":30},
  {"content":"\r\n\r\nآن است كه روزهء آن باطل است ؛ خواه دوباره از نيّت افطار به نيّت روزه رجوع كند يا نه .\r\n\r\nمسألهء پنجم :\r\nدر ماه رمضان غير از روزهء ماه مبارك رمضان واقع نمىشود و صحيح نيست . پس هرگاه كسى در سفر باشد و ماه مبارك رمضان داخل شود ، نمىتواند روزهء ديگر را كه از براى مسافر جايز است بگيرد ، بلكه بايد البتّه افطار كند و هرگاه نيّت روزهء ديگر را بكند ، روزهء آن باطل است .\r\n\r\nمسألهء ششم :\r\nدر روزى كه شك شود كه آيا آخر شعبان است يا اول رمضان ، هرگاه به نيّت اول رمضان روزه بگيرد ، روزهء او باطل است و هرگاه معلوم شود كه اول رمضان بوده ، بايد قضا كند . و هرگاه نيّت كند كه اگر اول ماه باشد ، روزهء واجب باشد و اگر اول ماه نباشد ، روزهء سنّت باشد ، باز روزهء او باطل است ، بنابر اقوى .\r\n\r\nمسألهء هفتم :\r\nهرگاه در شب سىام شعبان هلال ثابت نشود و شخصى به نيّت افطار داخل شود و در ميان روز معلوم شود كه آن روز اول ماه رمضان است ، پس اگر بعد از زوال معلوم شود ، بايد ديگر چيزى نخورد و آن روز را قضا كند ؛ خواه در روز چيزى خورده باشد يا نه . و هرگاه قبل از زوال معلوم شود ، پس هرگاه چيزى نخورده باشد يا نيّت روزه كند ، روزهء آن صحيح است و اگر چيزى خورده باشد ، بايد آن روزه را قضا كند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nفصل دويم در بيان آنچه بر روزه‌دار واجب است كه اجتناب از آنها بكند\r\nو آنها بر سه قسم‌اند ؛ زيرا كه يا امورى هستند كه روزه را مطلقا باطل مىكنند - خواه سنّتى و خواه واجبى - و علاوه بر اين ، هرگاه در روزهء ماه مبارك رمضان يا نذر معيّن به عمل آورد ، باعث قضا و كفّاره نيز مىشوند .\r\nيا امورى هستند كه روزه را مطلقا باطل مىكنند و در روزهء واجبى باعث قضاى تنها مىشوند ، نه كفّاره .\r\nيا امورى هستند كه روزه را باطل نمىكنند ، امّا بر روزه‌دار حرام است كردن آنها .\r\n\r\nقسم اول\r\nيعنى امورى كه روزه را باطل مىكنند و علاوه بر اين ، باعث قضا و كفّاره نيز مىشود ، هفت چيز است :\r\n\r\nاول و دويم : خوردن و آشاميدن\r\nو خلافى نيست در اينكه خوردن و آشاميدن چيزى كه متعارف است خوردن و آشاميدن آن ، مانند طعام و آب ميوه‌ها و گوشت ، هرگاه به طريق متعارف بخورد ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nيعنى از راه دهان ، حرام است و روزه را باطل مىكند و باعث قضا و كفّاره - هر دو - مىشود .\r\nو امّا چيزهايى كه خوردن و آشاميدن آنها متعارف نيست ، مانند سنگ و خاك و چوب و زغال و گچ و آبى كه از گياه‌ها فشرده شود و همچنين خوردن و آشاميدن به طريقى كه متعارف نيست ، مثل اينكه چيزى در دماغ يا گوش بچكاند و در حلق داخل شود ، يا سوراخى در بالاى سينه حاصل شود و از اينجا چيزى داخل معده نمايند ، پس در حرام بودن آنها و باطل شدن روزه خلاف است .\r\nو اقوى آن است كه خوردن و آشاميدن به طريق متعارف حرام است - خواه چيزى را بخورد و بياشامد كه خوردن و آشاميدن آن متعارف نباشد ، يا چيزى را بخورد و بياشامد كه خوردن و آشاميدن آن متعارف باشد - و باعث بطلان روزه مىشود و قضا و كفّاره واجب مىشود .\r\nو امّا در خوردن و آشاميدن به طريق غير متعارف ، پس محلّ اشكال است و احوط آن است كه از آن نيز اجتناب شود و اگر بكند ، قضا و كفّاره به عمل آورد .\r\n\r\nسيم : جماع كردن است\r\nو جماع هرگاه در قبل زن باشد ، باعث بطلان روزه است و موجب قضا و كفّاره است ، مطلقا ؛ خواه با زن خود باشد يا اجنبى و خواه انزال بشود يا نه . همچنين هرگاه جماع در دبر زن بشود ؛ خواه انزال بشود يا نه ، بنا بر اقوى .\r\nو در جماع در دبر مرد يا در فرج حيوان با انزال ، شكّى نيست كه باعث بطلان روزه و وجوب قضا و كفّاره است ، امّا بدون انزال ، در آنها خلاف است و مشهور آن است كه باعث بطلان روزه و وجوب قضا و كفّاره است و اين احوط است .\r\n\r\nچهارم : استمناء است\r\nيعنى طلب حصول منى كردن با بيرون آمدن منى است . و آن باعث بطلان روزه و وجوب قضا و كفّاره است ، مطلقا ؛ خواه استمنا به دست بازى و ملاعبه باشد ، يا آنكه به دست خود يا عضوى ديگر ، يا به نگاه كردن يا غير اينها .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو هرگاه منى به غير قصد و اراده ، از دست بازى و نگاه كردن و مثل اينها بيرون آيد ، در آن خلاف است و حكم آن بعد از اين ذكر خواهد شد « 1 » ، إن شاء اللّه .\r\n\r\nپنجم : باقى بر جنابت ماندن تا صبح ، عمدا\r\nيعنى در شب جنب شود و عمدا غسل را ترك كند تا صبح ، به اين نحو كه بيدار باشد و قصد غسل نداشته باشد و غسل نكند تا صبح شود ، يا بخوابد و عزم بيدار شدن و غسل كردن نداشته باشد و تا صبح بيدار نشود ، كه در اين صورت روزه باطل است و قضا و كفّاره لازم است .\r\nو هرگاه قصد غسل داشته باشد و بخوابد و تا صبح بيدار نشود ، كفّاره مطلقا لازم نيست ، بنا بر اقوى ؛ خواه خواب اول يا دويم يا سيم باشد . بلى ، اگر خواب اول باشد ، علاوه بر اينكه كفّاره لازم نيست ، روزه نيز صحيح است و قضا هم لازم نيست و اگر خواب دويم يا سيم يا بيشتر باشد ، قضا لازم است و امّا كفاره لازم نيست . و جمعى در خواب سيم ، كفّاره را لازم دانسته‌اند و اقوى عدم وجوب است .\r\nو اين همه در وقتى است كه وقت خوابيدن آن ، وقتى باشد كه عرفا و عادة احتمال بيدار شدن پيش از صبح بدهد . و هرگاه قصد غسل داشته باشد امّا وقت باشد « 2 » كه داند كه تا صبح بيدار نخواهد شد و نشود ، باز قضا و كفّاره لازم است .\r\nو مخفى نماند كه آنچه مذكور شد كه عمدا بر جنابت باقى بودن تا صبح باعث بطلان روزه است ، در روزهء ماه رمضان است و در قضاى روزهء ماه رمضان .\r\nو امّا در غير اين دو ، از روزه‌هاى واجبى و سنّتى ، پس جمعى از علماء گفته‌اند كه شرط نيست كه در صبح پاك باشد ، بلكه اگر صبح را جنب دريابد ، مىتواند آن روز را روزه بگيرد و روزهء آن روز صحيح است ، اگر چه عمدا جنب باقى مانده باشد تا صبح « 3 » . و اين در نظر حقير اظهر است ، اگر چه هرگاه احتياط كند بهتر است ، به اين\r\n\r\n\r\n","description":"","footnote":"\r\n( 1 ) . ر . ك : ص 49 ، مسأله هفدهم .\r\n( 2 ) . در نسخه‌ها همين گونه است ، ولى مراد مؤلف اين است : « امّا وقتى باشد . . . » .\r\n( 3 ) . مانند : محقّق حلّى در المعتبر 2 : 656 ، و محدّث بحرانى در الحدائق الناضرة 13 : 121 .\r\n","page_name":" 34 ","page_number":34},
  {"content":"\r\n\r\nنحو كه اگر روزهء سنّتى باشد ، آن روز را كه عمدا تا صبح جنب بوده روزه نگيرد . و همچنين اگر واجب غير معيّن باشد . و اگر واجب معيّن باشد ، آن روز را روزه بگيرد و قضا نيز بكند .\r\n\r\nششم : دروغ بر خدا ، يا رسول صلّى اللّه عليه و آله ، يا يكى از ائمّه عليهم السّلام بستن\r\nو در حرام بودن آن شكّى نيست . و در اينكه آيا باعث بطلان روزه مىشود ، خلاف است . پس جمعى از علماء گفته‌اند كه روزه را باطل نمىكند « 1 » . و بعضى ديگر گفته‌اند كه باطل مىكند و باعث قضا و كفّاره نيز مىشود « 2 » . و اين قول در نظر حقير اقوى و اصحّ است .\r\nو مراد از دروغ بر خدا و رسول صلّى اللّه عليه و آله و ائمّه عليهم السّلام گفتن ، آن است كه حديث دروغى نقل كند ، يا مسألهء خلاف واقعى بگويد .\r\nو بعضى از علماء گفته‌اند كه : كسى كه مجتهد عادل نباشد و قابليّت اهليّت مسأله گفتن و حكم كردن نداشته باشد ، هرگاه مسأله بگويد يا حكم كند ، آن نيز دروغ بر خدا و رسول خدا صلّى اللّه عليه و آله گفته است و باعث بطلان روزهء آن مىشود ، و اگر چه آنچه را گفته باشد ، مطابق واقع باشد « 3 » .\r\nو ظاهر چنين است كه آن فرموده است .\r\nو همچنين است هرگاه كسى مسأله‌اى را كه حكم آن بر آن يقين نباشد [ بگويد 
  ] و بگويد آنچه را كه متعارف اكثر كسانى است كه در تعزيهء سيّد الشهدا عليه السّلام « 4 » ، يا غير آن از ائمّه ، بعضى سخنان به ايشان نسبت مىدهند در شعر يا غير شعر ، كه از ايشان نرسيده است . و احتمال مىرود كه باعث بطلان روزه نباشد ، اگر چه احوط اجتناب است .\r\n\r\n\r\n","description":"","footnote":"\r\n( 1 ) . مانند : سيّد مرتضى در جمل العلم و العمل ( رسائل الشريف المرتضى ) 3 : 54 ، و ابن ادريس در السرائر 1 : 375 .\r\nمحدّث بحرانى نيز در الحدائق الناضرة 13 : 141 ، آن را مشهور ميان متأخرين دانسته است .\r\n( 2 ) . مانند : شيخ مفيد در المقنعة : 344 ، و شيخ طوسى در النهاية : 153 و الخلاف 2 : 221 ، م 85 ، و شهيد در الدروس الشرعيّة 1 : 274 .\r\n( 3 ) . ظاهر عبارت محقق خوانسارى در مشارق الشموس : 413 ، چنين است . نيز ر . ك : منتهى المطلب 2 : 565 .\r\n( 4 ) . نسخه‌ها : + « را » .\r\n","page_name":" 35 ","page_number":35},
  {"content":"\r\n\r\nو همچنين داخل دروغ بر خدا و رسول صلّى اللّه عليه و آله است هرگاه تفسير بكند آيه‌اى از آيات ، يا فقره‌اى از دعا را كه خلاف واقع باشد ، يا يقين شرعى به صحّت آن نداشته باشد .\r\n\r\nهفتم : قى كردن ، هرگاه عمدا باشد\r\nو در حكم آن خلاف است و مشهور آن است كه موجب بطلان صوم و وجوب قضا است ، امّا باعث وجوب كفّاره نمىشود « 1 » . و بعضى گفته‌اند كه حرام است ، امّا باعث بطلان روزه نمىشود « 2 » . و بعضى ديگر گفته‌اند كه باعث بطلان روزه و وجوب قضا و كفّاره - هر دو - مىشود « 3 » . و اين قول خالى از قوّتى نيست .\r\nو هرگاه چيزى از آن را عمدا فرو برد ، بدون شبهه قضا و كفّاره بر آن لازم مىشود .\r\nو هرگاه شخصى را بىاختيار قى دست دهد ، هيچ يك از قضا و كفّاره بر آن لازم نمىشود و روزهء آن صحيح است ، به شرطى كه چيزى از آن را عمدا به حلق برنگرداند ، كه اگر عمدا چيزى را برگرداند ، روزهء او باطل است و قضا و كفّاره لازم است .\r\n\r\nقسم دويم امورى كه روزه را باطل مىكند ، امّا باعث قضاى تنها مىشود و باعث كفّاره نمىشود\r\n، چهار چيز است :\r\n\r\nاول : خوابيدن جنب تا صبح در خواب دويم يا بيشتر ،\r\nبا وجود قصد غسل و ممكن بودن بيدار شدن آن عرفا و عادة .\r\n\r\n\r\n","description":"","footnote":"\r\n( 1 ) . اين قول را محدّث بحرانى در الحدائق الناضرة 13 : 147 ، به اكثر نسبت داده و محقّق خوانسارى در مشارق الشموس : 410 ، بر آن ادّعاى شهرت نموده است .\r\n( 2 ) . ابن ادريس در السرائر 1 : 387 .\r\n( 3 ) . آن را سيد مرتضى به بعضى اصحاب نسبت داده است . ن . ك : جمل العلم و العمل ( رسائل الشريف المرتضى ) 3 : 54 .\r\n","page_name":" 36 ","page_number":36},
  {"content":"\r\n\r\nبه اين نحو كه بعد از جنب شدن بخوابد به قصد اينكه بيدار شود و غسل كند و بعد از بيدار شدن دوباره بخوابد به قصد اينكه بيدار شود و غسل كند و تا صبح بيدار نشود . در اين صورت بايد روزه را قضا كند .\r\nو همچنين است در خواب سيم يا بيشتر .\r\nو بعضى در خواب سيم يا بيشتر ، علاوه بر قضا ، كفّاره را نيز لازم دانسته‌اند « 1 » و اقوى وجوب قضا [ به 
  ] تنهايى است .\r\nو در خواب اول ، نه قضا لازم است و نه كفّاره .\r\nو ظاهر آن است كه خوابى كه در آن محتلم مىشود ، خواب اول محسوب نشود ، بلكه خوابى كه بعد از بيدار شدن از احتلام مىكند ، خواب اول باشد . و هرگاه احتياط كند و خواب بعد از احتلام را خواب دويم قرار بدهد ، بد نخواهد بود .\r\nو همچنان كه سابقا مذكور شد ، بطلان روزه در اين صورت تخصيص به روزهء ماه رمضان و قضاى آن دارد و غير اينها چنين نيست .\r\n\r\nدويم : ترك كردن حايض غسل را تا صبح ، هرگاه پيش از صبح پاك شود .\r\nپس هرگاه كه خون قبل از صبح به قدرى كه تواند غسل كند منقطع شود و عمدا غسل را ترك كند ، قضاى آن روزه بر او لازم است ، امّا كفّاره لازم نيست ، بنا بر اقوى .\r\n\r\nسيم : ترك كردن مستحاضه اغسال روزى را كه روزه مىگيرد\r\n، يا اغسال متقدّمه بر آن روز را .\r\nيعنى هرگاه مستحاضه در روزى كه بايد روزه بگيرد ، غسل صبح يا ظهر آن روز را ترك كند ، روزهء آن روز باطل است و بايد قضا كند . پس هرگاه غسل مغرب همان روز را ترك كند ، روزهء آن روز باطل نمىشود . و همچنين هرگاه اغسال متقدّمه بر آن روز را ترك كند و هيچ غسلى نكند ، روزهء آن روز باطل است .\r\nبلى ، هرگاه غسل صبح آن روز را در اين صورت پيش از طلوع صبح به قدر\r\n\r\n\r\n","description":"","footnote":"\r\n( 1 ) . مانند : ابن حمزه در الوسيلة : 142 ، و شيخ در الخلاف 2 : 222 ، م 87 ، و كركى در جامع المقاصد 3 : 70 .\r\n","page_name":" 37 ","page_number":37},
  {"content":"\r\n\r\nقليلى بكند ، روزهء آن روز صحيح است .\r\n\r\nچهارم : مضمضه كردن در غير وضو\r\n، هرگاه آب بىاختيار داخل حلق شود .\r\nامّا هرگاه آب داخل حلق نشود ، هيچ بر او لازم نيست . و هرگاه آب را عمدا داخل حلق كند ، هم قضا لازم است و هم كفّاره ، و قضا در اين صورت لازم است « 1 » .\r\nدر هر مضمضه كه در غير وضو باشد - خواه به جهت خنك شدن باشد يا به جهت شستن نجاست از دهان - قضا را لازم ندانسته‌اند « 2 » ، و اقوى لزوم است « 3 » .\r\nو بدان كه ظاهر از كلام علماء عدم وجوب قضا است در مضمضهء وضو مطلقا ؛ خواه وضوى واجب باشد يا سنّت . و آنچه از بعضى از اخبار معتبره « 4 » ظاهر مىشود اين است كه واجب نبودن قضا مخصوص است به مضمضه در وضوى واجب و در مضمضهء وضوى سنّت ، هرگاه آب به حلق فرو رود ، قضا واجب است . و احوط آن است كه در مضمضهء وضوى سنّت ، هرگاه آب به حلق فرو رود ، قضا كرده شود .\r\nو بدان كه بعضى امور ديگر هست كه باعث بطلان روزه و وجوب قضا مىشود ، مانند حاصل شدن حيض يا نفاس و مريض شدن و سفر مباح كردن و مرتد شدن ، و بيان هر يك از اينها - إن شاء اللّه - بعد از اين مذكور خواهد شد .\r\n\r\nقسم سيم يعنى امورى كه بر روزه‌دار واجب است اجتناب از آن\r\n، امّا باعث بطلان روزه و\r\n\r\n\r\n","description":"","footnote":"\r\n( 1 ) . مقصود مؤلف آن است كه قضا در صورت مضمضه كردن در غير وضو واجب مىشود ، در صورتى كه آب بىاختيار وارد حلق شود .\r\n( 2 ) . علّامه در منتهى المطلب 2 : 579 ، س 21 ، گويد : « لو تمضمض لم يفطر بلا خلاف بين العلماء سواء كان في الطهارة أو غيرها » .\r\n( 3 ) . اين در صورتى است كه آب بىاختيار داخل حلق شود ، امّا در غير اين صورت ، همچنان كه مؤلف نيز چند سطر قبل بدان اشاره كرد ، هيچ بر او لازم نيست .\r\n( 4 ) . مانند : روايت كلينى در الكافي 4 : 107 / 1 ، في الصائم ، يتوضّأ للصلاة ، فيدخل الماء حلقه ؟ قال : « إن كان وضوؤه لصلاة فريضة فليس عليه قضاء ، و إن كان وضوؤه لصلاة نافلة فعليه القضاء » .\r\nو روايت يونس : « و إن تمضمض في وقت فريضة فدخل الماء حلقه فلا شيء عليه و قد تمّ صومه ، و إن تمضمض في غير وقت فريضة فدخل الماء حلقه فعليه الإعادة » . ر . ك : وسائل الشيعة 10 : 71 / 3 .\r\n","page_name":" 38 ","page_number":38},
  {"content":"\r\n\r\nوجوب قضا و كفّاره نمىشود ، دو چيز است :\r\n\r\nاول : سر به آب فرو بردن\r\nو بعضى از علماء آن را باعث بطلان روزه و وجوب قضا و كفّاره - هر دو - دانسته‌اند « 1 » . و بعضى ديگر [ آن را 
  ] باعث وجوب قضاى به تنهايى دانسته‌اند « 2 » . و بعضى گفته‌اند كه مكروه است « 3 » .\r\nو حقّ آن است كه باعث هيچ يك از بطلان روزه و وجوب قضا و كفّاره نمىشود ، امّا حرام است بر روزه‌دار سر به آب فرو بردن و هرگاه بكند ، آثم و گناه‌كار خواهد بود .\r\nو هرگاه سر به آب فرو بردن به جهت غسل باشد ، باطل است غسل و صحيح نيست . و بعضى گفته‌اند كه هرگاه سر به آب برد بدون نيّت غسل و در وقت بيرون آوردن سر نيّت غسل كند ، غسل صحيح است « 4 » و صحّت اين قول بر حقير معلوم نيست .\r\nو بدان كه سر به آب فرو بردن مطلقا حرام است ؛ خواه سر را با بدن به آب فرو برد ، يا سر را به تنهايى . و ظاهر آن است كه هرگاه جميع سر را دفعة فرو نبرد ، بلكه بر سبيل تعاقب سر را بر آب فرو برد ، مثل اينكه اول قدرى از سر را داخل آب كند و آن را بيرون آورد و بعد بعضى ديگر را داخل آب كند ، حرام نباشد ، اگر چه احوط آن است كه اجتناب از اين نيز بكند .\r\nمخفى نماند كه بعضى از علماء احتمال داده‌اند كه حرمت سر به آب فرو بردن ، تخصيص به روزهء واجبى داشته باشد و در روزهء سنّتى حرام نباشد و احوط آن است كه در روزهء سنّتى نيز سر به آب فرو نبرد .\r\n\r\n\r\n","description":"","footnote":"\r\n( 1 ) . مانند : شيخ مفيد در المقنعة : 344 ، و شيخ طوسى در النهاية : 153 - 154 ، و الجمل و العقود ( الرسائل العشر ) : 212 ، و سيد مرتضى در الانتصار : 62 ، و شهيد در الدروس الشرعيّة 1 : 274 .\r\n( 2 ) . مانند : ابو الصلاح حلبى در الكافي في الفقه : 183 .\r\n( 3 ) . اين قول را محقّق در المعتبر 2 : 656 ، از سيد مرتضى در يكى از دو نظريه‌اش نقل مىكند . همچنين سيورى در التنقيح الرائع 1 : 359 ، آن را به ابن ابى عقيل و ابن ادريس نسبت داده است .\r\n( 4 ) . آن را عاملى در مدارك الأحكام 6 : 51 ، گفته است .\r\n","page_name":" 39 ","page_number":39},
  {"content":"\r\n\r\n\r\nدويم : حقنه كردن « 1 »\r\nو ظاهر آن است كه حرام بودن حقنه كردن در وقتى است كه حقنه به چيزى روان بكند . امّا هرگاه حقنه به جامد بكند ، حرام نباشد .\r\nو بعضى حقنه كردن را باعث بطلان روزه و وجوب قضا و كفّاره دانسته‌اند « 2 » و بعضى باعث وجوب قضاى تنها دانسته‌اند « 3 » . و هرگاه احتياطا قضا بكند ، بد نخواهد بود .\r\nو مخفى نماند كه در اين فصل بيست و يك مسأله است كه بايد ذكر آنها بشود .\r\nمسألهء اول : بدان كه آنچه را كه مذكور شد كه باعث بطلان روزه مىشود ، فرقى نيست در آنها ميان روزهء ماه رمضان و غير آن از روزه‌هاى واجبى يا سنّتى . پس هرگاه يكى از آنها در روزه به عمل آورده شود ، روزه باطل مىشود ؛ خواه روزهء سنّتى باشد يا واجبى ، و واجب هم معيّن باشد يا غير معيّن ، به سواى باقى بر جنابت ماندن يا حيض ماندن تا صبح ، كه اينها تخصيص به روزهء ماه رمضان و قضاى آن دارد ، اگر چه در غير اينها نيز احتياط بهتر است ، همچنان كه به تفصيل گذشت .\r\nو امّا واجب بودن قضاى به تنهايى ، يا قضا و كفّاره با هم ، پس مخصوص است بر روزهء ماه مبارك رمضان و نذر معيّن كه از براى اينها قضا و كفّاره واجب مىشود . امّا در غير اينها ، از روزه‌هايى كه واجب غير معيّن است ، مثل نذر مطلق و قضاى رمضان يا روزه‌اى كه مطلقا واجب نيست ، پس در آنها هرگاه باطل شوند ، قضا واجب نمىشود . بلى ، هرگاه روزهء واجبى باشد ، بايد دوباره آن را گرفت ، امّا آن را قضا نمىگويند .\r\nو همچنين هرگاه يكى از اينها را كسى باطل كند ، كفّاره واجب نمىشود ، مگر در\r\n\r\n\r\n","description":"","footnote":"\r\n( 1 ) . حقنه : داخل كردن دواى مايعى است بوسيلهء آلتى مخصوص از راه مقعد در روده‌ها ( فرهنگ فارسى ، معين ) .\r\n( 2 ) . مانند : شيخ مفيد در المقنعة : 344 و ظاهر قول سيد مرتضى در جمل العلم و العمل ( رسائل الشريف المرتضى ) 3 : 54 ، و الناصريات : 206 .\r\n( 3 ) . مانند : شيخ طوسى در الجمل و العقود ( الرسائل العشر ) : 213 ، و الاقتصاد : 288 ، و المبسوط 1 : 277 ، و ابو الصلاح حلبى در الكافي في الفقه : 183 ، و علّامهء حلّى در مختلف الشيعة 3 : 282 ، و شهيد در الدروس الشرعيّة 1 : 272 .\r\n","page_name":" 40 ","page_number":40},
  {"content":"\r\n\r\nقضاى رمضان در بعد از ظهر كه هرگاه كسى در اين وقت باطل كند ، بعضى قايل به وجوب كفّاره شده‌اند « 1 » . و تفصيل اينها بعد از اين - إن شاء اللّه - مذكور خواهد شد « 2 » .\r\nمسألهء دويم : آنچه مذكور شد كه حرام است بر روزه‌دار كردن آن و روزهء آن را باطل مىكند و باعث وجوب قضا و كفّاره يا قضاى تنها مىشود ، در صورتى است كه با وجود تذكّر ، آنها را به عمل آورد ، پس هرگاه فراموش كند كه روزه است و يكى از آنها را به عمل آورد ، روزهء آن باطل نمىشود ؛ خواه روزهء سنّتى يا واجبى ، و واجبى خواه واجب معيّن يا غير معيّن . و همچنين در جايى كه قضا و كفّاره واجب نمىشود « 3 » .\r\nو همچنين هرگاه فراموش كند كه روزه است و غسل ارتماسى كند ، غسل آن صحيح است .\r\nمسألهء سيم : هرگاه كسى را جبر كنند به عمل آوردن امور مذكوره ، پس اگر اجبار به نحوى باشد كه بدون اختيار و قصد او به عمل آيد ، به اين نحو كه طعام يا شراب را داخل حلق او كنند ، يا آنكه بعد از جنب شدن او را حبس كنند و نگذارند كه تا صبح غسل كند ، يا سر او را داخل آب كنند ، يا مثل اينها ، شكّى نيست كه گناهى بر آن مترتّب نمىشود و مطلقا باعث بطلان روزه نمىشود و باعث وجوب هيچ يك از قضا و كفّاره نمىشود .\r\nو اگر اجبار به نحوى باشد كه خود ، آن فعل را بكند ، مثل اينكه يقين يا ظنّ غالب داشته باشد كه هرگاه كه آن فعل را به عمل نياورد ، ضرر بدنى يا مالى كه نتواند متحمّل آن شد ، به آن مىرسد ، در اين صورت شكّى نيست كه بايد مرتكب آن عمل بشود و گناهى بر آن مترتّب نيست و كفّاره نيز بر آن لازم نمىشود . امّا در وجوب قضا در روزه‌اى كه قضا دارد ، خلاف است و مشهور آن است كه قضا لازم نيست . و\r\n\r\n\r\n","description":"","footnote":"\r\n( 1 ) . علّامهء حلّى در منتهى المطلب 2 : 576 ، س 29 ، مىگويد : « فرّق علماؤنا بين الإفطار في قضاء رمضان أوّل النهار و بعد الزوال ، فأوجبوا الكفّارة في الثاني دون الأوّل » .\r\n( 2 ) . ر . ك : ص 51 ، مسألهء بيستم ، و ص 132 ، مسألهء دوم .\r\n( 3 ) . يعنى : آنجا كه قضا و كفّاره واجب نيست ، اگر آن عمل را از روى فراموشى بجا آورد ، روزهء او باطل نمىشود .\r\n","page_name":" 41 ","page_number":41},
  {"content":"\r\n\r\nبعضى قضا را لازم دانسته‌اند « 1 » . و اين قول احوط است ، بلكه خالى از قوّتى نيست .\r\nو مخفى نماند كه در صورتى كه طعام يا شراب را داخل در حلق كنند ، يا يكى از امور ديگر را بدون قصد و اختيار شخص صائم به عمل آورند ، هرگاه بعد خود بدون جبر [ آن را 
  ] به عمل آورد ، باعث بطلان روزه و وجوب قضا و كفّاره خواهد شد ، امّا در صورتى كه خود به جهت ضرر به عمل آورد ، پس هرگاه زيادتر از قدرى كه مجبور است چيزى را مرتكب شود ، پس بنابر قول مشهور كفّاره و قضا بر آن لازم خواهد شد .\r\nو امّا بنابر قول به فساد روزه و وجوب قضا ، واجب شدن كفّاره [ محلّ 
  ] تأمّل است و تحقيق آن بعد از اين - إن شاء اللّه - مذكور خواهد شد .\r\nمسألهء چهارم : هرگاه كسى يكى از امور مذكوره را به عمل آورد و جاهل به حرمت يا باطل كردن روزه باشد و از راه ندانستگى آن را به عمل آورد ، جمعى از علماء گفته‌اند كه روزه باطل مىشود و قضا و كفّاره واجب مىشود ، هرگاه چيزى را مرتكب شود كه باعث قضاى تنها باشد « 2 » .\r\nو جمعى ديگر گفته‌اند كه مطلقا باعث وجوب كفّاره نمىشود ، امّا باعث بطلان روزه و وجوب قضا مىشود « 3 » .\r\nو بعضى ديگر گفته‌اند كه نه باعث وجوب قضا و نه كفّاره مىشود و روزه [ نيز 
  ] باطل نمىشود « 4 » .\r\nو مسأله در نزد حقير در نهايت اشكال است و احتياط كردن در دادن قضا و كفّاره اولى است ، اگر چه ظاهر - همچنان كه والد ماجد مرحوم حقير - طاب ثراه - در حكم جاهل مسأله فرموده‌اند - آن است كه هرگاه آن شخص به نحوى باشد كه مطلقا\r\n\r\n\r\n","description":"","footnote":"\r\n( 1 ) . آن را شهيد ثانى در مسالك الأفهام 2 : 20 ، گفته است .\r\n( 2 ) . قائلان به اين نظريه را نشناختيم .\r\n( 3 ) . مانند : محقّق در المعتبر 2 : 662 ، و شهيد در الدروس الشرعيّة 1 : 272 و عاملى در مدارك الأحكام 6 : 66 .\r\n( 4 ) . مانند : شيخ در موضعى از تهذيب الأحكام 4 : 208 ، و ابن ادريس در السرائر 1 : 386 ، و محدّث بحرانى در الحدائق الناضرة 13 : 66 .\r\n","page_name":" 42 ","page_number":42},
  {"content":"\r\n\r\nاحتمال حرمت آن را ندهد و اصلا به خاطر او خطور نكند كه اين امر حرام است يا ضرر به روزه مىرساند ، بلكه يقين قطعى داشته باشد كه اين امر مباح است و اصلا و مطلقا ضرر به روزه نمىرساند ، معذور باشد و روزهء او باطل نشود و قضا و كفّاره بر او لازم نباشد . و هرگاه در خاطر او تشكيكى راه يابد ، اگر چه بسيار ضعيف باشد ، كه آن احتمال جزئى بدهد كه آن امر حرام است يا ضرر به روزه مىرساند ، يا غافل باشد و در خاطر او هيچ يك از ضرر رسانيدن و ضرر نرسانيدن نگذرد ، روزهء آن باطل شود و قضا و كفّاره - هر دو - لازم باشد .\r\nمسألهء پنجم : جمعى از علماء گفته‌اند كه رسانيدن غبار غليظ در حلق ، باعث بطلان روزه است « 1 » و بعضى آن را موجب قضا و كفّاره مىدانند « 2 » و بعضى باعث قضاى تنها مىدانند « 3 » .\r\nو ظاهر در نظر حقير آن است كه باعث بطلان روزه نباشد ، اگر چه احوط رعايت قول مشهور است .\r\nو بعضى از متأخرين « 4 » ملحق ساخته‌اند به غبار غليظ ، دود و بخار غليظ را ، چون دود تنور و بخار ديگ و امثال اينها . و احوط اجتناب كردن است ، حتّى از دود تنباكو .\r\nمسألهء ششم : آب دهان را مادامىكه در دهان است و طعم چيز خارجى داخل او نشده است ، فرو بردن آن ضرر به روزه نمىرساند و جايز است فرو بردن . امّا هرگاه آن را از دهان بيندازد « 5 » ، بعد در فرو بردن آن خلاف است و ظاهر آن است كه حرام است [ و 
  ] باعث بطلان روزه و وجوب قضا و كفّاره نيز مىشود .\r\nو امّا هرگاه طعم آب دهان متغيّر شود به سبب چيز خارجى ، پس اگر تغيير آن به سبب داخل شدن بعضى از اجزاى آن چيز خارجى باشد در آب دهان ، فرو بردن آن\r\n\r\n\r\n","description":"","footnote":"\r\n( 1 ) . مانند : محقّق حلّى در شرائع الإسلام 1 : 189 ، و علّامهء حلّى در تذكرة الفقهاء 6 : 25 .\r\n( 2 ) . مانند : شيخ طوسى در الخلاف 2 : 177 ، و المبسوط 1 : 271 .\r\n( 3 ) . مانند : ابن ادريس حلّى در السرائر 1 : 377 ، و شيخ مفيد بنا به نقل الحدائق الناضرة 13 : 72 .\r\n( 4 ) . سيّد عاملى در مدارك الأحكام 6 : 52 - 53 ، به نقل از بعض متأخّرين .\r\n( 5 ) . ب : « بيندازى » .\r\n","page_name":" 43 ","page_number":43},
  {"content":"\r\n\r\nحرام است و باعث وجوب قضا و كفّاره مىشود . و اگر تغيير به سبب مجرّد مجاوره باشد و مطلقا اجزايى از آن چيز خارجى منفصل نشود ، مثل اينكه كسى علك « 1 » بجود و به آن جهت طعم آب دهان او متغيّر شود ، بدون آنكه چيزى از علك به آب دهان ممزوج شود ، ظاهر در اين صورت آن است كه فرو بردن آب دهان باعث بطلان روزه و وجوب قضا و كفّاره نشود . بلى ، فرو بردن آب در اين صورت مكروه است ؛ همچنان كه مذكور خواهد شد « 2 » .\r\nمسألهء هفتم : بلغمى كه از سينه بر مىآيد يا از دماغ فرود مىآيد ، هرگاه از دهان جدا شود ، فرو بردن آن باعث بطلان روزه و وجوب قضا و كفّاره مىشود و هرگاه از دهان جدا نشود ، پس اگر در پيش از داخل شدن در فضاى دهان باشد ، در بلغم سينه تشكيكى نيست كه ضرر ندارد و باعث بطلان روزه نمىشود . و اگر بلغم دماغ باشد ، بعضى قايل به حرام بودن فرو بردن آن شده‌اند « 3 » و اظهر آن است كه ضرر به روزه نرساند ، اگر چه احوط ترك فرو بردن آن است .\r\nو اگر داخل فضاى دهان شده باشد ، پس جمعى از علماء گفته‌اند : در اين صورت حرام است فرو بردن هر دو قسم آن بلغم « 4 » . و بعضى ديگر گفته‌اند كه فرو بردن بلغم سينه ضرر ندارد « 5 » . و بعضى ديگر گفته‌اند كه فرو بردن هر دو قسم جايز است و ضرر به روزه نمىرساند « 6 » .\r\nو آنچه در نزد حقير راجح است آن است كه فرو بردن بلغم سينه ، اگر چه داخل دهان شود ، ضرر ندارد و امّا جايز بودن فرو بردن بلغم دماغ بعد از داخل شدن در فضاى دهان ، خالى از تشكيكى نيست . و احتياط آن است كه هيچ يك را بعد از آنكه\r\n\r\n\r\n","description":"","footnote":"\r\n( 1 ) . علك : سقّز .\r\n( 2 ) . ر . ك : ص 55 ، سيزدهم .\r\n( 3 ) . و آن ظاهر شرائع الإسلام 1 : 174 ، و إرشاد الأذهان 1 : 298 ، است .\r\n( 4 ) . مانند : شهيد اوّل در الدروس الشرعيّة 1 : 278 ، و شهيد ثانى در مسالك الأفهام 2 : 34 .\r\n( 5 ) . قائل به اين نظريه شناخته نشد . ر . ك : الحدائق الناضرة 13 : 84 - 85 .\r\n( 6 ) . مانند : محقّق در المعتبر 2 : 653 ، و علامه در منتهى المطلب 2 : 563 ، و عاملى در مدارك الأحكام 6 : 105 .\r\n","page_name":" 44 ","page_number":44},
  {"content":"\r\n\r\nبه فضاى دهان بيايد ، فرو نبرد ؛ خواه بلغم سينه باشد ، يا دماغ .\r\nمسألهء هشتم : آنچه در ميان دندان‌ها باقى مىماند از طعام در روز ، فرو بردن آن حرام است و بنا بر اقوى باعث وجوب قضا و كفّاره - هر دو - مىشود ، هرگاه عمدا فرو برد ؛ خواه از دهان بيرون آورد و بعد فرو برد ، يا نه .\r\nمسألهء نهم : جايز است از براى روزه‌دار مكيدن انگشتر و امثال آن و خاييدن « 1 » طعام از براى طفل و چشيدن طعام از براى امتياز طعم آن ، به شرطى كه چيزى از آن داخل حلق نشود ، كه اگر عمدا چيزى از آن را به گلو فرو برد ، روزه باطل مىشود و باعث وجوب قضا و كفّاره مىشود .\r\nمسألهء دهم : هرگاه دوايى داخل ذكر خود كند و از آنجا داخل اندرون او شود ، روزهء او صحيح است و ضرر به روزه نمىرساند . و بعضى از علماء گفته‌اند كه روزه را باطل مىكند « 2 » ، و اين قول ضعيف است .\r\nمسألهء يازدهم : جايز است چكانيدن دوا به گوش از براى روزه [ دار 
  ] و ضرر به روزه نمىرساند . و بعضى از علماء در اينجا نيز قايل به بطلان شده‌اند « 3 » و اين قول نيز ضعيف است .\r\nو همچنين جايز است چكانيدن چيزى به بينى و مسواك كردن و حجامت كردن و دارو و سرمه به چشم كشيدن و بوى خوش به كار بردن و مضمضه كردن . بلى ، بعضى از اينها مكروه است ، به تفصيلى كه - إن شاء اللّه - بعد از اين مذكور خواهد شد « 4 » .\r\nمسألهء دوازدهم : هرگاه كسى به ظنّ صبح نبودن و باقى بودن شب چيزى بخورد ،\r\n\r\n\r\n","description":"","footnote":"\r\n( 1 ) . خاييدن : جويدن ، به دندان نرم كردن ( فرهنگ فارسى 1 : 1396 ) .\r\n( 2 ) . مانند : علامهء حلّى در مختلف الشيعة 3 : 283 .\r\n( 3 ) . مانند : ابو الصلاح حلبى در الكافي في الفقه : 183 .\r\n( 4 ) . ر . ك : ص 52 - 54 .\r\n","page_name":" 45 ","page_number":45},
  {"content":"\r\n\r\nيا يكى ديگر از مفطرات را به عمل آورد و بعد معلوم شود كه صبح طلوع كرده بوده است ، پس اگر خود به قدر امكان تفحّص و تفتيش نموده بود و صبح بودن بر او معلوم نشده بود ، پس بر او چيزى نيست و روزهء او صحيح است . و اگر خود تفحّص ننموده بود و به مجرّد آن استصحاب شب اكتفا نموده بود ، در اين صورت بايد آن روزه را تمام كند و قضا نيز بر او لازم است ، امّا كفّاره بر او لازم نيست .\r\nو همچنين است هرگاه مخبرى خبر از بقاى شب بدهد و ظنّ از براى او حاصل شود و افطار كند و بعد خلاف آن ظاهر شود ، كه در اين صورت باز قضا لازم است و كفّاره لازم نيست ؛ خواه آن شخصى كه خبر مىدهد يك نفر باشد يا بيشتر ، خواه عادل باشد و خواه فاسق .\r\nو بعضى در صورتى كه دو نفر عادل ، بلكه يك عادل هم شهادت بدهد به باقى بودن شب و بعد خلاف آن معلوم شود ، قضا را لازم ندانسته‌اند « 1 » ، و اقوى آن است كه ما گفتيم .\r\nو آنچه مذكور شد در صورتى است كه تفحّص از براى خود آن شخص ممكن باشد و قادر در تفتيش باشد . و هرگاه بر هيچ وجه قدرت بر تفحّص كردن نداشته باشد ، مثل اينكه كور باشد ، يا در جايى محبوس باشد و كسى نباشد كه او را خبر دهد ، يا مجموع اطراف افق را ابر فرو گرفته باشد ، در اين صورت هرگاه به ظنّ باقى بودن شب چيزى بخورد يا بياشامد بدون تفحّص و بعد معلوم شود كه آن وقت صبح بوده ، روزهء آن صحيح است و چيزى بر او لازم نيست . و همچنين هرگاه خود به هيچ وجه قدرت بر تفحّص از صبح نداشته باشد و به جهت خبر مخبرى ظنّ از براى او هم رسد كه صبح داخل نشده است و افطار كند ، كه در اين صورت نيز روزهء او صحيح است و قضا لازم نيست .\r\nو مخفى نيست كه آنچه مذكور شد در روزهء ماه مبارك رمضان است . امّا در غير\r\n\r\n\r\n","description":"","footnote":"\r\n( 1 ) . مانند : محقّق ثانى در جامع المقاصد 1 : 153 ، و شهيد ثانى در مسالك الأفهام 2 : 25 ، و عاملى در مدارك الأحكام 6 : 93 .\r\n","page_name":" 46 ","page_number":46},
  {"content":"\r\n\r\nروزهء ماه مبارك ، پس هرگاه بعد از چيزى خوردن يا آشاميدن يا غير آنها از مفطرات ، معلوم شود كه در آن وقت صبح بوده ، روزهء آن روز باطل است و بايد افطار كند ؛ خواه روزهء واجبى باشد ، مانند روزهء نذرى و قضاى رمضان ، يا سنّتى . بلى ، هرگاه روزهء واجبى باشد ، يك روز ديگر بايد آن روزه را بگيرد . و فرقى نيست در حكم ميان اينكه خود تفحّص و تفتيش كرده باشد ، بعد چيزى خورده باشد يا نه . پس هرگاه خود هم تفحّص كرده باشد و صبح بر آن معلوم نشده باشد ، بايد آن روز را افطار كند ، بنا بر اقوى . و بعضى در اين صورت « 1 » احتمال داده‌اند كه روزهء آن صحيح باشد « 2 » و اقوى بطلان است .\r\nو بدان كه - همچنان كه مذكور شد - در اين حكم فرقى نيست ميان روزهء واجبى غير ماه رمضان و روزهء سنّتى .\r\nو بعضى از علماء گفته‌اند كه روزهء واجب معيّن ، مثل نذر معيّن ، نيز حكم ماه رمضان را دارد « 3 » و بر اين مطلب دليلى كه توان بر آن اعتماد نمود ، ندارد .\r\nو هرگاه در واجب معيّن احتياط كند ، بهتر است به اين نحو ، با وجود تفحّص و تفتيش ، آن روز را روزه بگيرد و قضاى آن روز را نيز بگيرد و در صورت عدم تفحّص ، آن روز را امساك كند و قضا نيز بكند .\r\nمسألهء سيزدهم : هرگاه شخصى يا چند شخص خبر بدهند ديگرى را از داخل شدن شب و او افطار كند و بعد خلاف آن ظاهر شود كه روز باقى است ، پس اگر از قول آن اشخاص ظنّ از براى او هم نرسيده بود ، بلكه شك يا وهم حاصل شده بود ، در اين صورت روزهء او باطل است و قضا و كفّاره بر او لازم است .\r\nو هرگاه از قول آنها ظنّ از براى او حاصل شود ، پس اگر خود متمكّن و قادر بر تفحّص كردن و كذب و صدق خبر اينها را معلوم كردن بود و نكرد ، در اين صورت\r\n\r\n\r\n","description":"","footnote":"\r\n( 1 ) . يعنى : در صورتى كه خود تفحّص كرده باشد .\r\n( 2 ) . محدّث بحرانى در الحدائق الناضرة 13 : 94 .\r\n( 3 ) . عاملى در مدارك الأحكام 6 : 93 .\r\n","page_name":" 47 ","page_number":47},
  {"content":"\r\n\r\nباز روزه باطل است و قضا و كفّاره - هر دو - لازم است ؛ خواه مخبر دو نفر باشد ، يا بيشتر و خواه عادل باشد ، يا نه .\r\nو هرگاه متمكّن و قادر نبود ، روزهء او صحيح است و هيچ يك از قضا و كفّاره لازم نيست .\r\nو همچنين است حكم ، هرگاه ظنّ او حاصل شود به داخل شدن شب بدون خبر دادن كسى ، بلكه حصول ظنّ او به جهت تاريكى شديد و امثال آن باشد . يعنى در اين صورت نيز هرگاه قادر بر تحصيل علم و تفحّص از شب بود و نكرد ، هم قضا و هم كفّاره - هر دو - بر او لازم است . و هرگاه قادر نبود بر تحصيل علم ، به جهت ابر شديد يا امثال آن ، در اين صورت روزهء او صحيح است و هيچ يك از قضا و كفّاره لازم نيست .\r\nو بر او لازم نيست تأخير انداختن افطار تا وقتى كه يقين از براى او حاصل شود ، اگر چه احوط و اولى تأخير است ، بلكه هرگاه نصّ از جانب شارع نمىبود ، حكم مىشد به وجوب قضا و كفّاره - هر دو - در اين صورت نيز ، امّا سقوط قضا و كفّاره در اين صورت منصوص است « 1 » .\r\nمسألهء چهاردهم : هرگاه در شب روزه كسى جنب شود و از براى او ممكن نشود غسل كردن ، به جهت نبودن آب يا به جهت عذرى ديگر ، بعضى گفته‌اند كه بايد بدل غسل تيمّم كند و با تيمّم داخل صبح شود « 2 » و در دليلش تأمّلى هست ، اگر چه احوط آن است كه در اين صورت تيمّم كند و تيمّم را نشكند تا با تيمّم داخل صبح شود .\r\nمسألهء پانزدهم : هرگاه كسى در روزى كه روزه باشد بخوابد و محتلم شود ، روزهء او صحيح است و مطلقا ضرر به روزهء او نمىرسد و تا هر وقت كه خواهد مىتواند غسل را تأخير اندازد و هرگاه تا شام هم غسل نكند ، ضررى به روزهء او نمىرسد . و همچنين مىتواند كه بعد از احتلام دوباره بخوابد . و آنچه در بعضى اخبار رسيده كه :\r\n\r\n\r\n","description":"","footnote":"\r\n( 1 ) . ر . ك : وسائل الشيعة 10 : 122 ، باب 51 .\r\n( 2 ) . مانند : شهيد در البيان : 38 ، و محقّق كركى در جامع المقاصد 1 : 78 .\r\n","page_name":" 48 ","page_number":48},
  {"content":"\r\n\r\n« كسى [ كه 
  ] در روز ماه رمضان محتلم شود ، نبايد دوباره بخوابد ، تا غسل نكند » « 1 » ، ضعيف است .\r\nمسألهء شانزدهم : جايز است در شب ماه رمضان و شبى كه روزهء روز آن واجب معيّن است ، جماع كردن ، تا وقتى كه اين قدر به صبح مانده باشد كه از جماع فارغ شود و غسل كند . و هرگاه بداند كه وقت اين قدر وسعت ندارد كه پيش از صبح غسل كند و با وجود اين ، جماع كند و جنب داخل صبح شود ، روزهء آن روز باطل است و قضا و كفّاره - هر دو - لازم است .\r\nو اگر همچنان داند كه وقت وسعت دارد و جماع كند و بعد معلوم شود كه وقت تنگ بوده ، پس اگر خود تفحّص و تفتيش كرده باشد از وقت و همچنين بر او معلوم شده باشد ، ظاهر آن است كه روزهء آن روز صحيح باشد . و اگر بدون تفحّص و تفتيش جماع كرده باشد ، قضاى آن روز بر او واجب است و ظاهر آن است كه در اين صورت كفّاره واجب نباشد .\r\nمسألهء هفدهم : هرگاه كسى كه روزه باشد در [ روز 
  ] روزه دست بازى كند ، يا دست بر بدن او گذارد ، يا او را ببوسد و به اين سبب انزال او شود ، پس اگر عادت او انزال در چنين وقتى بوده و وثوق و اعتماد بر خود نداشته كه با وجود اين عمل ، انزال او نخواهد شد ، در اين صورت روزهء او باطل است و قضا و كفّاره - هر دو - لازم است . و هرگاه عادت او انزال نبوده ، امّا قصد انزال داشته باشد و ارادهء او بوده كه اين عمل بكند تا انزال او بشود و اتّفاق هم بيافتد كه انزال بشود ، در اين صورت نيز ظاهر آن است كه روزهء او باطل است و قضا و كفّاره - هر دو - لازم است .\r\nو هرگاه عادت او انزال نبوده و قصد انزال هم نداشته و اتّفاق افتد كه بىاختيار انزال او شود ، در اين صورت روزهء او صحيح است و هيچ يك از قضا و كفّاره بر آن لازم نيست .\r\n\r\n\r\n","description":"","footnote":"\r\n( 1 ) . الاستبصار 2 : 87 / 274 ؛ التهذيب 4 : 213 / 618 .\r\n","page_name":" 49 ","page_number":49},
  {"content":"\r\n\r\nو همچنين است حكم در صورتى كه نگاه به زنى كند ، يا با او تكلّم كند ، يا او را تخيّل كند و به اين سبب انزال او بشود به منى ، هرگاه عادت او انزال در چنين وقت بوده ، يا قصد انزال داشته ، قضا و كفّاره لازم است و هرگاه عادت او نبوده و قصد هم نداشته ، روزهء او صحيح است و قضا و كفّاره لازم نيست .\r\nو فرقى نيست در اين احكام كه مذكور شد ، ميان زن خود يا زن اجنبى يا پسر .\r\nمسألهء هجدهم : هرگاه كسى سهوا در روز روزه ، يكى از امورى را به عمل آورد كه باعث بطلان روزه مىشود و بعد از تذكّر هم ، چنين تصور كند كه روزهء او باطل است ، پس عمدا افطار كند ، در اين صورت قضا بر او لازم است و در واجب بودن كفّاره بر او خلاف است . و ظاهر آن است كه در كفّاره ، حكم او حكم جاهل مسأله است - به نحوى كه گذشت « 1 » - و احتياط در دادن كفّاره است .\r\nمسألهء نوزدهم : هرگاه كسى در روز روزه ، امرى را به عمل آورد كه باعث وجوب كفّاره شود و بعد از آن ، امرى روى دهد كه وجوب روزه از آن ساقط شود و از براى آن افطار كردن جايز شود ، مانند آنكه در بين روز حايض شود ، يا به سفر برود ، يا مثل اينها ، پس مشهور آن است كه در اين صورت كفّاره از آن ساقط نمىشود و باز كفّاره دادن لازم است « 2 » .\r\nو بعضى ديگر گفته‌اند كه كفّاره ساقط مىشود « 3 » . و اظهر قول مشهور است .\r\nو فرقى نيست ميان اينكه آن امرى كه روى مىدهد از جانب خدا باشد ، مثل حيض و مرض و سفر ضرورى ، يا از جانب خود آن شخص باشد ، مثل سفر غير ضرورى . بلى ، هرگاه همچنين داند كه روزهء رمضان است يا روزى كه روزهء آن روز بر آن واجب معيّن است و عمدا افطار كند و بعد معلوم شود كه روزهء آن روز واجب نيست ، مثل اينكه معلوم شود كه آن روز از رمضان نيست ، يا روزى نيست كه روزهء\r\n\r\n\r\n","description":"","footnote":"\r\n( 1 ) . ر . ك : ص 42 ، مسأله چهارم .\r\n( 2 ) . ن . ك : مدارك الأحكام 6 : 114 ؛ الحدائق الناضرة 13 : 231 .\r\n( 3 ) . مانند : علّامه در تذكرة الفقهاء 6 : 83 ، و مختلف الشيعة 3 : 318 ، م 62 .\r\n","page_name":" 50 ","page_number":50},
  {"content":"\r\n\r\nآن واجب معيّن است ، بر او كفّاره ساقط مىشود .\r\nمسألهء بيستم : شكّى در اين نيست كه روزى كه روزهء آن واجب معيّن است ، مثل روزهء ماه مبارك رمضان و نذر معيّن ، افطار در آن روز حرام است . و همچنين شكّى در اين نيست كه در روزهء سنّتى جايز است افطار كردن در هر وقت روز كه خواهد . و همچنين شكّى نيست در اينكه در روزهء قضاى ماه مبارك رمضان ، بعد از ظهر جايز نيست افطار كردن . و در غير اينها خلاف است . و اقوى آن است كه در روزهء قضاى ماه رمضان تا ظهر نشده است ، جايز است افطار كردن ، و در غير آن از روزهاى واجب مىتواند در هر وقت از روز كه خواهد افطار كند . و هر يك از اينها نيز بعد از اين - إن شاء اللّه - مذكور خواهد شد « 1 » .\r\nمسألهء بيست و يكم : كسى كه عمدا افطار كند روزى را كه روزهء آن روز واجب است و روزهء آن باطل شود ، حرام است بر او كه در همان روز يك دفعهء ديگر باز افطار كند ، بلكه بر او لازم است كه امساك كند از مفطرات تا مغرب . و هرگاه دوباره يكى از مفطرات را به عمل آورد ، خلاف است در اينكه آيا كفّاره نيز مكرّر مىشود يا نه ؟ و تفصيل آن - إن شاء اللّه - بعد از اين مذكور خواهد شد « 2 » .\r\nو بدان كه در اينجا مسائل ديگر هست كه اگر چه ذكر آنها در اينجا فى الجمله مناسبتى داشت ، امّا از براى هر يك از آنها مقامى مناسب‌تر هست ، لهذا ذكر آنها تأخير افتاد و هر يك در مقام مناسب خود - إن شاء اللّه - مذكور خواهد شد .\r\n\r\n\r\n","description":"","footnote":"\r\n( 1 ) . ر . ك : ص 102 ، مسألهء دوم .\r\n( 2 ) . ر . ك : ص 136 ، مسألهء هشتم .\r\n","page_name":" 51 ","page_number":51},
  {"content":"\r\n\r\n\r\nفصل سيم در بيان آنچه بر روزه‌دار مكروه است ارتكاب آن و سنّت است از براى او كه از اينها اجتناب كند\r\nو آن چهارده چيز است :\r\n\r\nاول : دست بازى كردن با زنان و بوسيدن آنها\r\nو دست بر بدن ايشان گذاشتن ، هرگاه ظنّ انزال نداشته باشد و عادت او انزال بعد از اين اعمال نباشد . و هرگاه ظنّ انزال داشته باشد ، حرام است .\r\nو بدان كه كلام جمعى از اصحاب ظاهر در اين است كه امور مذكوره مكروه است مطلقا ؛ خواه از راه شهوت باشد و ارتكاب آنها باعث تحريك شهوت بشود ، يا نه « 1 » . و آنچه از اخبار « 2 » مستفاد مىشود و جمعى از علماء « 3 » به آن تصريح كرده‌اند و اين نيز اقوى است ، آن است كه كراهت در صورتى است كه اعمال مذكور از راه شهوت\r\n\r\n\r\n","description":"","footnote":"\r\n( 1 ) . مانند : ابن ادريس در السرائر 1 : 389 ، و ابن حمزه در الوسيلة : 143 ، و اردبيلى در مجمع الفائدة و البرهان 5 : 339 ، و ظاهر كلام محقق حلّى در المختصر النافع : 90 .\r\n( 2 ) . ر . ك : وسائل الشيعة 10 : 128 .\r\n( 3 ) . مانند : علّامه حلّى در تذكرة الفقهاء 1 : 265 ، و شهيد در الدروس الشرعيّة 1 : 279 ، و شهيد ثانى در مسالك الأفهام 2 : 40 ، و عاملى در مدارك الأحكام 6 : 124 ، و سبزوارى در ذخيرة المعاد : 504 .\r\n","page_name":" 52 ","page_number":52},
  {"content":"\r\n\r\nباشد ، يا باعث تحريك شهوت بشوند ، امّا هرگاه مطلقا از راه شهوت نباشد و موجب هيجان شهوت نشوند ، كراهتى در آنها نيست .\r\n\r\nدويم : به چشم كشيدن سرمه و دارو مطلقا\r\n؛ خواه مشك داخل داشته باشد يا نه ، و خواه طعم آن در حلق معلوم شود يا نه .\r\nبلى ، دارويى كه مشك به آن ممزوج باشد ، يا طعم آن در حلق فهميده شود ، كراهت آن شديدتر است .\r\nو بعضى از اصحاب تخصيص كراهت را به آنچه مشك يا صبر « 1 » داخل داشته باشد داده‌اند « 2 » ، و ظاهر كراهت هر دو دارو است .\r\n\r\nسيم : چيزى داخل بينى كردن\r\n، اگر چه داخل حلق نشود . و هرگاه داخل حلق بشود ، بعضى بطلان روزه و موجب قضا و كفّاره دانسته‌اند « 3 » و اين قول احوط است ، اگر چه در دليلش تأمّل است .\r\n\r\nچهارم : مسواك كردن به مسواكى كه آن رطوبت داشته باشد .\r\nو مشهور عدم كراهت بلكه استحباب آن است مطلقا ؛ خواه تر باشد يا نه « 4 » . و اظهر كراهت مسواك رطب است .\r\n\r\nپنجم : خون از بدن بيرون آوردن به حجامت يا فصد كردن\r\nيا غير اينها ، به قدرى كه باعث ضعف و بىحالى شود .\r\n\r\nششم : حمّام رفتن\r\n، هرگاه خوف هم رسيدن ضعف باشد .\r\n\r\n\r\n","description":"","footnote":"\r\n( 1 ) . صبر : گياهى است داراى برگ ضخيم ، دراز و سبز مايل به قرمز . از اين گياه شيره‌اى مىآيد كه پس از تغليظ ، به نام صبر به صورت تكه‌هاى جامد به بازار عرضه مىشود .\r\n( 2 ) . كراهت در مشك را محقق در المعتبر 2 : 664 و شهيد در الدروس الشرعيّة 1 : 279 ، گفته‌اند و كراهت در مشك و صبر قول شهيد ثانى در الروضة البهيّه 2 : 132 ، است . نيز ر . ك : مستند الشيعة 10 : 308 - 309 .\r\n( 3 ) . مانند : مفيد در المقنعة : 344 و سلّار در المراسم : 98 . همچنين ر . ك : جمل العلم و العمل ( رسائل الشريف المرتضى ) 3 : 54 .\r\n( 4 ) . علّامه در منتهى المطلب 2 : 568 ، آن را مذهب علماى اماميّه ( مذهب علمائنا اجمع ) دانسته است .\r\nنيز ر . ك : مستند الشيعة 10 : 305 .\r\n","page_name":" 53 ","page_number":53},
  {"content":"\r\n\r\n\r\nهفتم : هر امرى ديگر كه باعث حصول ضعف شديد باشد\r\n، مانند حركت عنيف « 1 » و برداشتن بار گران و امثال آنها .\r\n\r\nهشتم : بوييدن گل‌ها\r\nو گياهانى كه از براى آنها بوى خوش است ، خصوصا نرگس . و همچنين مكروه است بوييدن مشك .\r\nو ساير بوهاى خوش مكروه نيست ، بلكه سنّت است .\r\n\r\nنهم : جامه‌اى را كه به بدن او چسبيده است ، تر كند\r\n. \r\nدهم : زن روزه‌دار در ميان آب بنشيند\r\n. و نشستن مرد در ميان آب مكروه نيست .\r\nو بعضى از اصحاب ملحق كرده‌اند به زن ، خنثى و خصى را « 2 » و ظاهر عدم الحاق است .\r\n\r\nيازدهم : شعر گفتن و شعر خواندن .\r\nو بعضى از علماء گفتن و خواندن مطلق شعر را از براى روزه‌دار مكروه دانسته‌اند « 3 » ؛ خواه اشعار مشتمل بر بيان حكمت‌هاى الهى و مواعظ و نصايح و مدح اهل بيت عليهم السّلام و مرثيهء ايشان باشد ، يا اشعار مشتمل بر مدح اهل دنيا يا مدح زنان و يا مردان و امثال اينها .\r\nو بعضى از علماء گفته‌اند كه كراهت تخصيص به قسم ثانى دارد و قسم اول مكروه نيست « 4 » .\r\nو ظاهر - همچنان كه بعضى از متأخّرين « 5 » گفته‌اند - آن است كه هر شعرى كه مشتمل باشد بر اغراقات شعرا و فكرهايى كه مطلقا در واقع و نفس الامر وقوع\r\n\r\n\r\n","description":"","footnote":"\r\n( 1 ) . عنيف : سخت ، سنگين .\r\n( 2 ) . شهيد در اللمعة الدمشقيّة : 28 .\r\n( 3 ) . محدّث فيض كاشانى در مفاتيح الشرائع 1 : 250 .\r\n( 4 ) . محدّث بحرانى در الحدائق الناضرة 13 : 164 .\r\n( 5 ) . محدّث كاشانى در الوافي 11 : 220 .\r\n","page_name":" 54 ","page_number":54},
  {"content":"\r\n\r\nندارند و اكثر آنها تخيّلات شعريّه و خيالات و هميّه هستند و مشتمل‌اند بر كذب و بعضى از معانى كه واقعيّت ندارند ، همچنان كه قاعدهء اكثر شعر هست ، مكروه است مطلقا ؛ خواه در حكمت و نصيحت و موعظه و مدح اهل بيت عليهم السّلام و مرثيه باشد ، يا در غير اينها . و هر شعرى كه مشتمل بر كذب و اغراق و خيالات موهوم شعرا نباشد ، بلكه معانى آن امورى باشد كه در خارج و واقع تحقيقى داشته باشد ، پس اگر در حكم و مصالح و مواعظ و نصايح و مدح اهل بيت عليهم السّلام و مرثيهء ايشان باشد ، مكروه نيست و اگر در غير اينها باشد ، باز مكروه است .\r\nو خلاصه آنكه هر شعرى كه در بيان حكمت و موعظه و مدح اهل بيت عليهم السّلام يا مرثيهء ايشان باشد و در آن كذب و اغراق و خيالات وهميّهء شعرا نباشد ، مكروه نيست و ساير اقسام شعر ، همه مكروه است .\r\n\r\nدوازدهم : چشيدن طعام بدون فرو بردن\r\n، از براى كسى كه حاجتى به آن ندارد و مستغنى است .\r\n\r\nسيزدهم : خاييدن علك\r\n« 1 » و امثال اينها .\r\n\r\nچهاردهم : جدال و نزاع كردن و قسم خوردن\r\n، اگر چه راست باشد .\r\nو بدان كه روزه‌دار بايد خود را از بعضى امور ديگر نگاه دارد ، كه ذكر آنها - إن شاء اللّه - در فصل آداب صائم مذكور خواهد شد « 2 » .\r\n\r\n\r\n","description":"","footnote":"\r\n( 1 ) . يعنى : جويدن سقز و آدامس .\r\n( 2 ) . ر . ك : فصل چهارم .\r\n","page_name":" 55 ","page_number":55},
  {"content":"\r\n\r\n\r\nفصل چهارم در بعضى آداب مطلق روزه و مستحبّات و مكمّلات آن\r\nبدان كه از براى روزه آداب شرعيّه‌اى چند هست كه اگر چه اهمال آنها باعث بطلان روزه در ظاهر نمىشود ، امّا تمام شدن روزه و كمال آن و رسيدن آن به درجهء قبول ، موقوف است به مراعات كردن و جا آوردن آنها .\r\nو بيان اين مطلب آن است كه هر روزه‌دارى كه خواهد روزهء او كامل باشد و به مثوباتى كه حق تعالى از براى روزه‌داران وعده داده است برسد ، بايد خود را از معصيت نگه دارد و پاره‌اى از اوقات شب و روز را مصرف عبادت نمايد .\r\nاز حضرت صادق عليه السّلام منقول است كه : « هرگاه روزه‌دارى ، بايد روزه باشد گوش تو و چشم تو و موى تو و پوست تو و جميع اعضاى تو » ؛ يعنى بايد اينها را از محرّمات بازدارى ، بلكه از مكروهات نيز بازدارى . و فرمود كه : « بايد روز روزهء تو مانند روز افطار تو نباشد » « 1 » .\r\nو نيز از آن حضرت مروى است كه : « روزه نه همين امساك از خوردن و آشاميدن است تنها ، بلكه بايد در روز روزه نگاه داريد زبان خود را از دروغ و بپوشانيد\r\n\r\n\r\n","description":"","footnote":"\r\n( 1 ) . تهذيب الأحكام 4 : 194 / 554 ؛ الفقيه 2 : 67 / 278 ؛ وسائل الشيعة 10 : 161 / 1 .\r\n","page_name":" 56 ","page_number":56},
  {"content":"\r\n\r\nديده‌هاى خود را از حرام و با يكديگر نزاع نكنيد و حسد مبريد و غيبت مكنيد و مجادله ننماييد و قسم دروغ نخوريد ، بلكه قسم راست نيز نخوريد و فحش و دشنام ندهيد و ستم به يكديگر نكنيد و سفاهت و بىخردى ننماييد و دل تنگ نشويد و غافل از ياد خدا نگرديد و در نماز كسالت ننماييد و خاموش باشيد از آنچه نبايد گفت و صبر كنيد و راست گوييد و دورى كنيد از اهل شرّ و اجتناب كنيد از گفتار به دروغ و افترا و بهتان و خصومت كردن با مردمان و گمان بد بردن و غيبت كردن و سخن‌چينى نمودن و خود را مشرف به آخرت دانيد و منتظر فرج و ظهور قائم آل محمّد باشيد و آرزومند ثواب آخرت باشيد و توشهء اعمال صالحه براى سفر آخرت برداريد .\r\nبر شما باد به آرام دل و آرام تن و خضوع و خشوع و شكستگى و مذلّت و فروتنى . و چون بنده‌اى [ كه 
  ] از آقاى خود بترسد ، ترسان باشيد از عذاب خدا و اميدوار رحمت او باشيد .\r\nو بايد پاك باشد اى روزه‌دار دل تو از عيب‌ها و باطن تو از حيله‌ها و مكرها و پاكيزه باشد بدن تو از كثافت‌ها . و بيزارى بجوى به سوى خدا از آنچه غير او است . و در روزه ، دوستى خود را خالص كن از براى او و خاموش كن از براى او و خاموش باش از آنچه حق تعالى نهى از آن گفته است . و بترس از پروردگار قهّار ، آنچه سزاوار ترسيدن اوست در پنهان و آشكار ، و ببخش روح و بدن خود را به حق تعالى در ايّام روزه ، و فارغ و خالص گردان دل خود را از براى محبّت او ، و بدن خود را به كار فرما در آنچه خدا تو را به آن امر كرده است .\r\nاگر همهء آنها را به عمل آورى ، هرآينه به عمل‌آورنده خواهى بود آنچه سزاوار روزه نخوردن است - يعنى داشتن است - و فرمودهء خدا را اطاعت كرده خواهى بود .\r\nو آنچه كم كنى از شرايطى كه بيان شد ، به قدر آن از فضل و ثواب روزهء تو كم مىشود » « 1 » .\r\n\r\n\r\n","description":"","footnote":"\r\n( 1 ) . وسائل الشيعة 10 : 166 / 13 ( به نقل از نوادر احمد بن محمد بن عيسى ) .\r\n","page_name":" 57 ","page_number":57},
  {"content":"\r\n\r\n« به درستى كه شنيدم از پدرم كه رسول خدا شنيد كه زنى در ايّام روزه كنيز خود را دشنام داد . حضرت طعامى طلبيد و آن زن را حاضر نمود و فرمود كه بخور . گفت كه روزه‌ام . حضرت فرمود : چگونه روزه‌اى كه كنيزك خود را دشنام دادى ؟ روزه از خوردن و آشاميدن تنها نيست ، بلكه حق تعالى روزه را حجاب امور قبيحه - چه از كردار بد و چه از گفتار بد - گردانيده است . چه بسيار كم‌اند روزه‌داران و بسيارند گرسنگى كشندگان » « 1 » .\r\nو حضرت امير المؤمنين عليه السّلام فرمود : « چه بسيار روزه‌دارى كه بهره‌اى نيست او را از روزه ، به غير از تشنگى و گرسنگى ، و چه بسيار عبادت كننده‌اى كه نيست او را بهره‌اى به غير از تعب . اى خوشا خواب زيركان ، كه بهتر است از بيدارى و عبادت احمقان ، و خوشا افطار كردن زيركان كه بهتر از روزه داشتن بىخردان است » « 2 » .\r\nكه [ روزهء 
  ] مقرّبان چون به نيّت صحيح و قلب طاهر واقع مىشود ، از جملهء عبادات ايشان است ، بلكه ارواح ايشان در عالم قدس با ارواح انبياء و اوصياء و خلّصان و مؤمنان محشور مىگردند ، بلكه به اسرار غيب به رؤياى صادقه مطّلع مىشوند . و افطار خردمندان چون از روى دانايى است و به وجهى كه حق تعالى خواسته افطار مىنمايند ، بهتر است از روزه‌هاى احمقان كه روزه را دستگاه خودفروشى كرده‌اند و به ريا و عجب ممزوج مىكنند و به شرايط روزه عمل نمىنمايند .\r\nو بدان كه علماء گفته‌اند كه روزه بر سه قسم است :\r\nقسم اول : آن است كه همين امساك كنى از مأكول و مشروب و ساير آنچه باعث بطلان روزه و وجوب قضا مىشود ، امّا از صدور معاصى مضايقه نكنى و در اداى وظايف طاعات و عبادات كوتاهى نمايى . و اين روزهء غالب عوام است و حاصل و فايدهء آن جز گرسنگى و تشنگى ، ديگر چيزى نيست .\r\nو جناب سيّد رسل صلّى اللّه عليه و آله به اين قسم از روزه اشاره فرموده به قول خود كه : « ربّ\r\n\r\n\r\n","description":"","footnote":"\r\n( 1 ) . الكافي 4 : 87 / 3 ؛ وسائل الشيعة 10 : 162 / 3 .\r\n( 2 ) . نهج البلاغه ، كلمات قصار ، ح 145 .\r\n","page_name":" 58 ","page_number":58},
  {"content":"\r\n\r\nصائم لا أجر له من صيامه إلّا الجوع و العطش » « 1 » ؛ يعنى كه بسا روزه‌دارى كه سواى گرسنگى و تشنگى ، ديگر چيزى بر روزهء آن مترتّب نمىشود .\r\nو مروى است كه : « در عهد پيغمبر صلّى اللّه عليه و آله زنى بودى كه روزه داشتى ، امّا غيبت مردمان كردى و چند مرتبه اتّفاق مىافتاد كه به خدمت پيغمبر مىرسيد و مىگفت :\r\nمن روزه دارم و حضرت مىفرمود كه تو روزه ندارى ؛ اگر روزه مىداشتى غيبت نمىكردى . تا اينكه يك روز روزه بود و اتّفاق افتاد كه در آن روز غيبت كسى را نكرد و شبانگاه آن روز به خدمت آن حضرت رسيد . حضرت فرمود : امروز روزه بودى » « 2 » .\r\nقسم دويم از روزه : آن است كه به علاوهء امساك از طعام و شراب ، جملهء اعضا و جوارح را از محرّمات و معاصى بازداريد و همهء آنها را مشغول به طاعت و عبادت پروردگار كنيد .\r\nو زبان را نگهداريد از هذيان و فحش و دروغ و بهتان و سخن‌چينى و افساد در ميان مردم و استهزا و سخريّه و مراء و جدال ، بلكه از هر سخن بىفايده ، و آن را مشغول به قرائت قرآن و دعا و ذكر خدا كنيد .\r\nو گوش را بازداريد از آنچه نبايد شنيد ، از غيبت و سخن بىفايده و غنا و حكايات و مزخرفات اهل دنيا ، بلكه از مطلق حرف دنيا ، و آن را مشغول شنيدن قرآن و ذكر خدا و مسائل و مواعظ و نصايح كنيد .\r\nو چشم را بازدارى از نامحرم و بازدارى آن را به نگاه كردن به ارباب معصيت ، بلكه به هر چه تو را از ياد خدا غافل كند . و آن را صرف كنى در ملاحظهء قرآن و مطالعهء احاديث و اخبار سيّد آخر الزمان ، يا در مشاهدهء مصنوعات الهى و غرايب مخلوقات غير متناهى ، يا در گريستن از خوف خدا .\r\nو دست را محافظت كنى از دراز كردن به چيزى كه از تو نباشد و از زدن بر\r\n\r\n\r\n","description":"","footnote":"\r\n( 1 ) . أمالي الصدوق : 166 ؛ وسائل الشيعة 10 : 72 / 9 .\r\n( 2 ) . ابن ابى الحديد ، شرح نهج البلاغة 9 : 61 .\r\n","page_name":" 59 ","page_number":59},
  {"content":"\r\n\r\nبىگناهان و از ساير حركات كه اثر اخروى و دنيوى بر وجه حلال بر آن مترتّب نشود ، بلكه آن را مشغول كنى به برداشتن قرآن ، يا دعا ، يا به حركات عبادت ، يا به تصدّق دادن ، يا به كتابت نمودن آنچه راجح است شرعا ، يا به بلند كردن به سوى قاضى الحاجات .\r\nو پا را نگهدارى از رفتن بجايى كه نبايد رفت از خانهء ظالمان ، و از براى رعايت كردن در حقّ بىگناهان و افساد كردن در ميان مردمان و از جهت تحصيل كردن مال حرام .\r\nو نگهدارى شكم را در وقت افطار از حرام و مشتبهات .\r\nو دل را نگهدارى از جملهء ملكات ذميمه ، از حسد و عداوت و كينهء مسلمانان و نفاق با مردمان و غشّ و تلبيس و مكر و حيله و كبر و عجب و ريا كردن در عبادت ، و از فرح و سرور به ضرر رسيدن به مسلمانى ، و از خيالات فاسده و وساوس شيطانيّه ، بلكه او را مشغول بسازى به ذكر خدا يا به تفكّر و تدبّر در علوم و مسائل ، يا در معانى قرآن و احاديث و دعا ، يا به تأمّل در عجايب صنع پروردگار ، يا در اعمال و افعال خود كه چه كرده است و چه از من خواسته‌اند و عاقبت امر من به كجا خواهد رسيد و امثال اين امور .\r\nو قول حضرت كه فرموده : « الصّوم جنّة من النار » « 1 » ؛ يعنى روزه سپرى است از آتش جهنّم ، اشاره به اين قسم از روزه است .\r\nقسم سيم : آن است كه با وجود امساك كردن از آنچه مذكور شد ، از جميع ما سوى اللّه اعراض كنى و دل را از غير معبود بپوشانى و هيچ چيز غير از پروردگار در نظر تو نباشد ، به احدى غير او التفات نكنى و به مضمون  ( قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ )  « 2 » برخورى و عمل نمايى .\r\nو بعضى گفته‌اند : اين قسم از روزه اشاره است به آنچه در حديث قدسى وارد شده\r\n\r\n\r\n","description":"","footnote":"\r\n( 1 ) . الكافي 4 : 62 / 1 ؛ الفقيه 2 : 44 / 196 ؛ وسائل الشيعة 10 : 395 / 1 .\r\n( 2 ) . الأنعام ( 6 ) : 91 .\r\n","page_name":" 60 ","page_number":60},
  {"content":"\r\n\r\nاست كه خداى تعالى فرموده است : « الصوم لي و أنا أجزي به » « 1 » ؛ يعنى روزه از من است و من عوض آن را مىدهم .\r\nو اين قسم از روزه كار هر كسى نيست .\r\nو بالجمله ، كسى كه خواهد روزهء او صحيح و كامل باشد و به ثواب‌هايى كه از شريعت رسيده فائز گردد ، بايد به قدر قوّت سعى كند و هر قدر از امورى كه مذكور شد كه تواند ، بجا آورد .\r\n\r\n\r\n","description":"","footnote":"\r\n( 1 ) . التهذيب 4 : 152 / 420 ؛ وسائل الشيعة 10 : 400 / 15 .\r\n","page_name":" 61 ","page_number":61},
  {"content":"\r\n\r\n\r\nفصل پنجم در بيان وقت روزه\r\nبدان كه وقت روزه روز است و در شب روزه صحيح نيست . پس هرگاه كسى نذر كند كه در شب روزه بگيرد ، نذر او منعقد نمىشود . و همچنين هرگاه كه نذر كند كه روز را با شب با هم بگيرد .\r\nو اوّل روز طالع شدن صبح صادق است ، بالاتّفاق . و آن اول وقتى است كه بايد امساك نمود از امورى كه باعث بطلان روزه مىشوند ، يا حرام است بر روزه‌دار ارتكاب آنها .\r\nو آخر وقت روزه - و آن اول وقتى است كه جايز است افطار كردن - غروب است ، و ليكن خلاف است در اينكه غروب به چه چيز متحقّق مىشود . و مشهور آن است كه اول مغرب وقت بر طرف شدن سرخى است از جانب مغرب . و حقّ ، همچنان كه والد ماجد حقير - طاب ثراه - اختيار فرموده‌اند ، آن است كه اول وقت مغرب وقتى است كه قرص آفتاب پنهان شود ؛ يعنى هرگاه آفتاب از بلندىها ، چون درختان و بناها و كوه‌ها بر طرف شود ، وقت مغرب است و افطار كردن جايز است و موقوف بر زوال سرخى از جانب مشرق نيست ، و اگر چه احوط آن است كه پيش از زوال سرخى افطار نكند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو در اينجا پنج مسأله است :\r\n\r\nمسألهء اول :\r\nجايز است چيزى خوردن ، مادامىكه يقين به طلوع صبح نشده باشد ، پس اگر چه بخورد و بعد تشكيك كند كه آيا در آن وقت كه چيزى خورده صبح بوده يا نه ، بر او چيزى نيست و روزهء او صحيح است . و اگر يقين كند كه در آن وقت صبح بود ، حكم آن چنان است كه مذكور شد .\r\n\r\nمسألهء دويم :\r\nجايز نيست افطار كردن از براى كسى كه متمكّن از تحصيل علم به وقت بوده باشد ، تا يقين به غروب نكند و چنين شخصى اعتماد بر ظنّ نمىتواند كرد ، هر چند ظنّ غالب باشد ؛ خواه آن ظنّ از بعضى امارات باشد ، يا از خبر دادن يك عادل باشد ، يا از اذان مؤذّن عادل باشد كه ضابط و صاحب احتياط باشد ، بنابر اظهر .\r\nو اگر متمكّن از تحصيل علم نباشد ، جايز است كه اعتماد كند بر ظنّ ، همچنانكه گذشت « 1 » .\r\n\r\nمسألهء سيم :\r\nهر يك از امورى كه باعث بطلان روزه مىشود ، تا صبح نشده است مىتواند به عمل آورد ، به غير از جماع و استمناء ، كه آن را مىتوان به عمل آورد تا وقتى كه اين قدر به صبح مانده باشد كه تواند بعد از فراغ از عمل غسل كند ، چنان كه گذشت « 2 » .\r\n\r\nمسألهء چهارم :\r\nهرگاه صبح طلوع كند و در دهان او لقمه باشد ، واجب است كه آن را بيرون آورد و هرگاه فرو برد ، روزهء آن باطل مىشود و قضا و كفّاره بر او لازم مىشود .\r\n\r\nمسألهء پنجم :\r\nبه مجرّد غروب كردن شمس جايز است افطار كردن . بلى ، سنّت است تأخير انداختن افطار تا نماز مغرب را بكند ، مگر آنكه جمعى باشند كه منتظر\r\n\r\n\r\n","description":"","footnote":"\r\n( 1 ) . ر . ك : ص 45 - 47 ، مسألهء دوازدهم و سيزدهم .\r\n( 2 ) . ر . ك : ص 49 ، مسألهء شانزدهم .\r\n","page_name":" 63 ","page_number":63},
  {"content":"\r\n\r\nاو باشند ، كه در اين صورت افضل اين است كه افطار كند و بعد از آن نماز كند .\r\nو بعضى از علماء گفته‌اند كه هرگاه گرسنه يا تشنه باشد و نفس او منازعه كند ، افضل تقديم افطار است « 1 » . و بعضى گويند : در اين صورت نيز افضل تقديم نماز است « 2 » .\r\nو اظهر آن است كه اگر اين قدر گرسنه باشد يا تشنه كه بىطاقت باشد و باعث آن شود كه نتواند نماز را با حضور قلب و خشوع دريابد ، افضل تقديم افطار است و در غير اين صورت ، بهتر آن است كه نماز را مقدّم دارد .\r\n\r\n\r\n","description":"","footnote":"\r\n( 1 ) . مانند : محقّق در شرائع الإسلام 1 : 182 ، و علّامه در قواعد الأحكام 1 : 388 ، و شهيد در الدروس الشرعيّة 1 :\r\n279 .\r\n( 2 ) . مدارك الأحكام 6 : 192 .\r\n","page_name":" 64 ","page_number":64},
  {"content":"\r\n\r\n\r\nفصل ششم در بيان شرايط صحّت روزه و بيان آنكه روزه گرفتن از كدام شخص صحيح نيست\r\nبدان كه از براى صحيح بودن روزه شش شرط است ، هر كه يكى از اين شروط در او موجود نباشد ، روزهء او صحيح نيست .\r\n\r\nشرط اول : اسلام\r\nپس صحيح نيست روزهء كافر ، اگر چه بر آن واجب است و به جهت نگرفتن روزه ، مستحقّ عذاب الهى مىشوند . و در هر روزى كه قبل از طلوع صبح آن روز مسلمان شود ، روزهء آن روز صحيح است و اگر بعد از طلوع صبح مسلمان شود ، اگر چه قبل از زوال باشد ، اقوى آن است كه روزهء آن روز از او صحيح نيست .\r\n\r\nشرط دويم : بالغ بودن\r\nپس صحيح نيست روزهء طفل نابالغ ، اگر چه مميّز باشد .\r\nو بعضى گفته‌اند : روزهء مميّز صحيح است ، اگر چه بر او روزه گرفتن واجب نيست « 1 » . و\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 13 : 52 ، مىگويد : « المشهور بين الأصحاب ( رضوان اللّه عليهم ) أنّ نية الصبي المميّز صحيحة و صومه شرعي و كذا جملة عباداته شرعيّة . . . ذهب إليه الشيخ و جمع ، منهم : المحقّق و غيره . . . و عندي في ذلك إشكال » .\r\n","page_name":" 65 ","page_number":65},
  {"content":"\r\n\r\nاقوى آن است كه روزهء آن شرعى نيست ، تا متّصف به صحّت و فساد بشود ، بلكه از جهت تمرّن و عادت كردن است .\r\nو هرگاه طفل قبل از صبح به حدّ بلوغ برسد ، روزهء آن روز از او صحيح است ، و هرگاه بعد از صبح بالغ شود ، اظهر آن است كه روزهء آن روز از او صحيح نيست ، اگر چه احوط آن است كه هرگاه روزه ، روزهء واجبى باشد و پيش از بلوغ افطار نكرده باشد ، آن روز را نيّت روزه بكند .\r\n\r\nشرط سيم : عاقل بودن\r\nپس صحيح نيست روزهء ديوانه ؛ خواه روزهء سنّتى باشد يا واجبى ، خواه در اثناى روز عاقل بشود ، يا در همهء روز ديوانه باشد . و هرگاه در ابتداى روز عاقل باشد و در اثناى روز ديوانگى عارض او شود ، بعضى از علماء گفته‌اند كه روزهء آن باطل مىشود ، اگر چه عروض ديوانگى در يك لحظه باشد « 1 » . و بعضى ديگر گفته‌اند كه هرگاه در اول روز عاقل باشد و نيّت كرده باشد ، روزهء آن روز صحيح است « 2 » .\r\nو مسأله محلّ اشكال است و چندان فايده بر اين نزاع مترتّب نمىشود ، به جهت اينكه كسانى كه مىگويند روزهء او صحيح نيست ، قضاى آن را واجب نمىدانند . بلى ، فايده ظاهر مىشود در صورتى كه بر ذمّهء او روزهء واجب غير معيّنى باشد ، مانند قضاى ماه مبارك و نذر مطلق ، و در آن روز ، نيّت روزه كرده باشد و در اثناى روز ديوانگى عارض شود . و احوط آن است كه دوباره آن روزه را بگيرد .\r\nو در حكم ديوانگى است بىهوشى ؛ يعنى هرگاه در تمام روز بىهوش باشد ، روزهء او صحيح نيست .\r\nو هرگاه در اثناى روز بىهوشى عارض شود و قبل از بىهوش شدن نيّت كرده باشد ، در آن خلاف است و ترجيح خالى از اشكال نيست و احتياط كردن اولى است ، به اين نحو كه اگر روزهء واجب غير معيّن باشد ، دوباره روز ديگر را روزه بگيرد و امّا\r\n\r\n\r\n","description":"","footnote":"\r\n( 1 ) . مانند : علّامه حلّى در مختلف الشيعة 3 : 256 . نيز ن . ك : الحدائق الناضرة 13 : 165 .\r\n( 2 ) . شيخ طوسى در المبسوط 1 : 285 .\r\n","page_name":" 66 ","page_number":66},
  {"content":"\r\n\r\nهرگاه واجب معيّن باشد ، قضا بر او لازم نيست مطلقا ؛ خواه روزهء او صحيح باشد يا نه ، همچنان كه بعد از اين مذكور خواهد شد « 1 » .\r\n\r\nشرط چهارم : خالى بودن از حيض و نفاس\r\nپس صحيح نيست روزهء زنى كه حايض باشد ، يا صاحب نفاس باشد ؛ خواه روزهء سنّتى باشد يا واجبى .\r\nو فرقى نيست در اين حكم ميان اينكه در تمام روز صاحب حيض يا نفاس باشد ، يا در بعضى از روز . پس هرگاه اندكى بعد از طلوع صبح خون او منقطع شود ، يا اندكى پيش از غروب آفتاب خون ببيند ، روزهء او باطل است .\r\n\r\nشرط پنجم : صحيح بودن\r\nپس هرگاه كسى مريض باشد و روزه ضرر به او برساند ، روزهء او صحيح نيست .\r\nو ضررى كه موجب عدم صحّت روزه مىشود ، به اين نحو است كه :\r\nروزه گرفتن باعث زيادتى آن مرض بشود ، به قدرى كه عادتا نتوان متحمّل آن شد ، يعنى زيادتى كه قدر معتمد به باشد .\r\nيا باعث آن بشود كه مرض طول بكشد - و اگر چه زياد نشود - و طول آن نيز به قدرى باشد كه عرفا نتوان متحمّل شد و اين در هر مرضى تفاوت مىكند .\r\nيا باعث آن بشود كه مرض ديگر زياده شود .\r\nيا باعث آن شود كه تعب و مشقّتى هم رسد كه متحمّل آن شدن دشوار باشد ، به حسب عادت .\r\nو لازم نيست در ضرر رسيدن كه يقين قطعى باشد به اينكه روزه گرفتن باعث ضرر مىشود ، بلكه هرگاه ظنّ غالب به ضرر رسيدن هم باشد ، روزهء آن صحيح نيست ؛ خواه آن ظنّ از تجربه كردن يا علامتى يا قول طبيب حاذقى - اگر چه عادل هم نباشد - هم رسد ، يا از قول طبيب عادل و مثل آن .\r\n\r\n\r\n","description":"","footnote":"\r\n( 1 ) . ر . ك : ص 123 ، مسألهء چهارم .\r\n","page_name":" 67 ","page_number":67},
  {"content":"\r\n\r\nو هرگاه مريض پيش از زوال مرض او رفع شود و امرى كه باعث بطلان روزه شود به عمل نياورده شود ، روزهء آن روز صحيح است . و ظاهر آن است كه صحيح بودن روزه در اين صورت مخصوص به روزهء واجب معيّن نباشد ، بلكه هر روزهء واجبى و سنّتى نيز چنين باشد . و هرگاه افطار كرده باشد ، روزهء آن روز صحيح نيست .\r\nامّا روزهء سنّتى را ، پس علماء متعرّض آن نشده‌اند و دور نيست قول به صحيح بودن روزهء آن ، نظر به آنكه بنابر اقوى - همچنان كه مذكور شد « 1 » - بعد از زوال ، وقت روزهء سنّتى باقى است .\r\nو هرگاه مبتلا به مرضى نباشد و صحيح باشد ، امّا يقين يا ظنّ غالب داشته باشد كه روزه گرفتن او باعث هم رسيدن مرض مىشود ، اقوى آن است كه روزهء آن صحيح نيست و بايد افطار كند .\r\n\r\nشرط ششم : حاضر بودن\r\nپس صحيح نيست روزه از كسى كه مسافر باشد و بايد نماز را قصر كند ؛ خواه روزهء واجب باشد يا سنّت ، بنابر اقوى ، مگر آنچه مذكور خواهد شد « 2 » كه استثنا شده است .\r\nو صحيح نبودن روزه در وقتى است كه در همهء روز در سفر باشد ، يا پيش از زوال از خانه بيرون رود ، يا بعد از زوال داخل خانه شود . و هرگاه بعد از زوال از خانه بيرون رود ، روزهء او صحيح است ؛ خواه در شب نيّت سفر داشته باشد يا نه . و همچنين هرگاه قبل از زوال داخل خانهء خود يا منزلى كه ارادهء قصد اقامت ده روز در آن دارد بشود ، روزهء آن صحيح است ؛ همچنان كه بعد از اين مذكور خواهد شد « 3 » .\r\nو اين همه در صورتى است كه علم داشته باشد كه در سفر روزه گرفتن صحيح نيست . و هرگاه از راه ندانستگى و جهل مسأله - يعنى همچنين دانسته باشد كه در سفر روزه صحيح است - روزه بگيرد ، روزهء او صحيح است . و هرگاه پيشتر دانسته\r\n\r\n\r\n","description":"","footnote":"\r\n( 1 ) . ر . ك : ص 29 .\r\n( 2 ) . ر . ك : ص 111 ، فصل اول از مطلب سيم .\r\n( 3 ) . همان .\r\n","page_name":" 68 ","page_number":68},
  {"content":"\r\n\r\nبود ، امّا فراموش كرده و از راه فراموشى روزه گرفته باشد ، در حكم عالم است ، بنابر اصحّ ؛ يعنى روزهء او صحيح نيست .\r\nو تفصيل هر يك از اين احكام و بيان سفر و آنچه متعلّق به آن است ، بعد از اين - إن شاء اللّه - مذكور خواهد شد « 1 » .\r\nو در اينجا دو مسأله است كه بايد بيان شود :\r\nمسألهء اول : صحيح است روزهء كسى كه بخوابد در روزى كه روزه است - خواه در بعضى از روز بخوابد ، يا در همهء روز - به شرطى كه پيش از خوابيدن نيّت روزه كرده باشد .\r\nو همچنين هرگاه پيش از صبح و پيش از آنكه نيّت كند بخوابد و تا غروب آفتاب در خواب باشد ، روزهء او صحيح نيست ؛ خواه روزهء واجبى باشد يا سنّتى .\r\nو هرگاه تا وقت زوال در خواب باشد و بعد بيدار شود ، روزهء واجبى از او صحيح نيست ، امّا روزهء سنّتى - بنابر اقوى - صحيح است .\r\nو بدان كه صحيح نبودن روزه در اين دو صورت مذكور ، به جهت خوابيدن نيست ، بلكه به جهت ترك نيّت روزه است و خواب ، مطلقا با روزه منافات ندارد .\r\nمسألهء دويم : همچنان كه شرط است در صحّت روزه خالى بودن از حيض و نفاس ، و روزهء حايض و صاحب نفاس صحيح نيست ، شرط نيست خالى بودن از استحاضه ، بلكه روزهء زن مستحاضه صحيح است - خواه استحاضهء قليله باشد يا كثيره - به شرطى كه در استحاضهء كثيره غسل‌هايى كه صحّت روزه موقوف بر آن است ، به عمل بياورد ، به تفصيلى كه سابق بر اين مذكور شد « 2 » .\r\nو بدان كه بعضى روزه‌هاى ديگر هست كه صحيح نيست ؛ مانند روزهء سنّتى از زن بدون اذن شوهر و از بنده بدون اذن آقا ، و روزهء عيدين و ايّام تشريق در منى ، كه بعد از اين در بيان روزه‌هاى حرام مذكور خواهد شد « 3 » .\r\n\r\n\r\n","description":"","footnote":"\r\n( 1 ) . همان .\r\n( 2 ) . ر . ك : ص 37 ، سيم .\r\n( 3 ) . ر . ك : ص 102 ، مبحث سيم .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nمطلب دويم در بيان اقسام روزه\r\nبدان كه روزه بر چهار قسم است :\r\nروزهء واجب و روزهء سنّت و روزهء حرام و روزهء مكروه .\r\nپس در اين مطلب چهار مبحث است .\r\n[ مبحث اول : در بيان روزه‌هاى واجب 
  ]\r\n[ مبحث دوم : در بيان روزه‌هاى سنّتى 
  ]\r\n[ مبحث سوم : در بيان روزه‌هاى حرام 
  ]\r\n[ مبحث چهارم : در بيان روزه‌هاى مكروه 
  ]\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nمبحث اول در بيان روزه‌هاى واجب\r\nبدان كه روزه‌هاى واجبى هفت است :\r\nاول : روزهء ماه مبارك رمضان .\r\nدويم : روزه‌اى كه به نذر و قسم و عهد واجب مىشود .\r\nسيم : روزه‌اى كه به اجاره واجب مىشود .\r\nچهارم : روزهء قضاى واجب .\r\nپنجم : روزهء كفّاره .\r\nششم : روزهء اعتكاف واجب .\r\nهفتم : روزه‌اى كه بر حاجى در عوض ذبح يا نحر واجب مىشود .\r\nو چون كه در اين كتاب از روزهء عوض ذبح و نحر گفت‌وگو نمىكنم و موضع او در كتاب حج است و حكم آن را در كتاب مناسك حج بيان نموده‌ايم ، و بيان روزهء قضا و روزهء كفّاره نيز در مطلب سيم « 1 » ذكر خواهد شد ، و بيان احكام اعتكاف و روزهء او نيز در خاتمه ذكر خواهد شد « 2 » ، بلكه در اين مطلب از آن سه روزهء ديگر گفت‌وگو مىكنيم .\r\n\r\n\r\n","description":"","footnote":"\r\n( 1 ) . ص 109 .\r\n( 2 ) . ر . ك : ص 149 و پس از آن .\r\n","page_name":" 73 ","page_number":73},
  {"content":"\r\n\r\nپس در اين مبحث چهار فصل است « 1 » .\r\n\r\nفصل اول در روزهء ماه مبارك رمضان\r\nبدان كه روزهء اين ماه واجب است بر هر بالغ و عاقلى كه خالى از حيض و نفاس و مرض و سفر باشد و بالجمله ، جميع شرايط روزه - به تفصيلى كه در آخر اين مطلب مذكور خواهد شد « 2 » - در آن موجود باشد .\r\nو واجب مىشود روزهء اين ماه بر هر كه عالم بشود به داخل شدن اين ماه .\r\nو دانستن دخول ماه به چهار چيز مىشود :\r\n\r\nاول : به ديدن هلال\r\nپس هرگاه ماه « 3 » رمضان را ببيند ، بر او واجب است كه روزه بگيرد ؛ خواه ديگرى هم ديده باشد يا نه و خواه هرگاه شهادت بدهد به ديدن ماه ، شهادت او را قبول كنند يا نه و خواه عادل باشد يا فاسق .\r\n\r\nدويم : به گذشتن سى روز تمام از اول ماه سابق ، هرگاه اول ماه سابق معلوم باشد\r\nپس هرگاه - در صورتى كه اول ماه شعبان معلوم باشد - پس « 4 » سى روز از اول شعبان بگذرد ، واجب است كه روز سى و يكم را روزه بگيرند ؛ خواه هلال رمضان را كسى ديده باشد يا نه .\r\nو هرگاه اول ماه شعبان بر يك نفر معلوم باشد ، بر همان شخص واجب است كه بعد از گذشتن سى روز از اول شعبان روزه بگيرد .\r\n\r\n\r\n","description":"","footnote":"\r\n( 1 ) . علّت اينكه مؤلّف بنا را بر بيان سه روزهء واجب گذاشت در چهار فصل ، آن است كه فصل‌هاى اوّل تا سوّم به بيان سه قسم اول تا سوّم از روزه‌هاى واجب اختصاص دارد و فصل چهارم به بيان شرايط وجوب روزه .\r\n( 2 ) . فصل چهارم ، ص 86 . مراد مؤلّف از « مطلب » همان « مبحث » است .\r\n( 3 ) . « ماه » در اينجا ترجمهء « هلال » است نه « شهر » .\r\n( 4 ) . در نسخه‌ها چنين است .\r\n","page_name":" 74 ","page_number":74},
  {"content":"\r\n\r\n\r\nسيم : به شياع و تواتر\r\nيعنى به شهادت دادن جمعى كثير ، به حدّى كه از شهادت آنها علم حاصل شود به بودن هلال ؛ خواه آن كسانى كه شهادت داده‌اند ، همه عادل باشند يا غير عادل ، زن باشند يا مرد ، طفل يا بالغ .\r\nو بالجمله ، مناط هم رسيدن علم است از شهادت آنها .\r\nو اقوى آن است كه هرگاه جميع يا جمعى شهادت بدهند كه از شهادت آنها ظنّ غالب حاصل شود به بودن هلال ، فايده ندارد و داخل شدن ماه ثابت نمىشود ، بلكه بايد آن قدر باشند كه از شهادت آنها يقين هم رسد .\r\n\r\nچهارم : به شهادت دادن دو مرد عادل\r\nو ثابت مىشود ديدن هلال به شهادت دو عادل « 1 » مطلقا ؛ يعنى هرگاه خواه در آسمان مانعى باشد يا نه و خواه آن دو نفر از اهل همان شهرى باشند كه در اينجا شهادت مىدهند ، يا از خارج شهر داخل شده باشند .\r\nو هر كه دو نفر عادل در نزد او شهادت بدهند به ديدن هلال ماه رمضان ، واجب است « 2 » بر او روزه گرفتن و شرط نيست كه در نزد مجتهد شهادت بدهند و او حكم كند .\r\nو بدان كه بعضى علامات ديگر هست كه قليلى از فقهاء به آنها نيز اعتماد كرده‌اند و از آنها حكم به دخول ماه نو كرده‌اند و حقّ آن است كه به هيچ يك از آنها دخول ماه نو ثابت نمىشود و اعتماد به هيچ يك از آنها نمىتوان نمود .\r\nاول : حساب تقويم و قول اهل نجوم\r\nپس هرگاه در تقويم روزى را اول ماه ثبت نموده باشد و هلال ديده نشود و هيچ\r\n\r\n\r\n","description":"","footnote":"\r\n( 1 ) . در نسخه‌ها آمده : « عادله » .\r\n( 2 ) . در نسخه‌ها آمده : « شهادت بدهند به ديدن هلال ماه رمضان ، بهتر است واجب است . . . » كه عبارت « بهتر است » را حذف كرديم .\r\n","page_name":" 75 ","page_number":75},
  {"content":"\r\n\r\nيك از علامات سابقه هم نبوده باشد ، شرعا نمىتوان آن را اول ماه قرار داد .\r\nدويم : باقى ماندن ماه تا بعد از سقوط شفق غربى\r\nيعنى در شب سىام ماه ديده نشود و در شبى كه بعد از آن است ، هلال باقى بماند تا بعد از آنكه سرخى از جانب مغرب بر طرف شود ، هلال غروب كند . و در اين صورت بعضى گفته‌اند كه حكم مىشود كه ماه سابق ، سى كم يك بوده باشد و اين شب ، شب دويم ماه است . و هرگاه ماه ، قبل از بر طرف شدن سرخى غروب كند ، حكم مىشود كه ماه سابق سى تمام بوده و اين شب اول ماه است « 1 » .\r\nو حق - چنان كه مذكور شد - آن است كه اعتمادى بر اين علامت نيست و آن شبى كه ماه ديده شده ، شب اول ماه است ؛ خواه بعد از بر طرف شدن سرخى غروب كند ، يا قبل از آن .\r\nسيم : عدد\r\nو آن به اين نحو است كه ماه شعبان را هميشه بيست و نه روز حساب كنند و ماه رمضان را سى روز . پس هرگاه بيست و نه روز از اول ماه شعبان بگذرد ، روز بعد را از ماه رمضان حساب مىكنند ، اگر چه هلال ديده نشود .\r\nو حق آن است كه هر يك از شعبان و رمضان ، سى كم يك و سى تمام مىشود و بعد از گذشتن بيست و نه روز از ماه شعبان ، هرگاه هلال ديده نشود ، روز بعد نيز از شعبان است نه از ماه رمضان .\r\nچهارم : شمردن پنج روز از اول ماه رمضان سال گذشته و روز پنجم را اول ماه رمضان اين سال قرار دادن\r\nيعنى هرگاه روزى مشتبه شود كه آيا آخر شعبان است يا اول رمضان ، گفته‌اند كه بايد ملاحظه كرد كه اول ماه رمضان سابق چه روزى بوده ، پنج روز از آن روز شمرد و روز پنجم را اول ماه رمضان حال ، قرار داد . پس اگر اول ماه رمضان سال گذشته ،\r\n\r\n\r\n","description":"","footnote":"\r\n( 1 ) . شيخ صدوق در المقنع : 183 .\r\n","page_name":" 76 ","page_number":76},
  {"content":"\r\n\r\nروز شنبه - مثلا - بود ، اول اين ماه رمضان ، روز چهارشنبه خواهد بود .\r\nو حقّ - همچنان كه گذشت - آن است كه اعتبارى به اين نيز نيست ، بلكه بايد رجوع به آنچه سابق مذكور شد نمود ، از ديدن ماه ، يا شهادت عدلين ، يا شياع ، يا گذشتن سى روز .\r\nپنجم : تطوّق\r\nيعنى حلقه‌اى نورانى بر دور همهء جرم ماه ظاهر شدن . پس هرگاه در شبى كه احتمال آن باشد كه اول ماه باشد ، ماه ديده نشود و در شب بعد از آن ديده شود و بر دور آن حلقه‌اى نورانى باشد ، آن بعض گفته‌اند كه حكم مىشود كه اين ، شب دويم ماه است « 1 » .\r\nو بر آن علامت نيز اعتمادى و اعتبارى نيست .\r\nششم : ديدن سر سايهء شاخص در مهتاب\r\nيعنى هرگاه در شبى كه احتمال اول ماه در آن برود ، ماه ديده نشود و در شب بعد از آن ، نور ماه به نحوى باشد كه هرگاه شاخصى نصب شود ، سايهء سر آن را توان در مهتاب تشخيص داد ، بعضى حكم مىكنند كه اين شب دويم ماه است « 2 » .\r\nو اين علامت نيز از درجهء اعتبار ساقط است و اعتماد بر آن نيست .\r\nهفتم : شهادت دادن يك مرد عادل به ديدن هلال\r\nو حقّ آن است كه ثابت نمىشود بودن هلال به قول آن ، بلكه لازم است كه دو نفر باشند ، همچنان كه مذكور شد .\r\nو مخفى نماند كه در اينجا چند مسأله است كه بايد بيان شود .\r\nمسألهء اول : هرگاه در شب هلال ديده نشود ، امّا در روز ديده شود ، پس اگر پيش\r\n\r\n\r\n","description":"","footnote":"\r\n( 1 ) . و آن ظاهر صدوق است در الفقيه 2 : 78 / 342 ، به دليل نقل روايت محمد بن مرازم ، عن أبي عبد اللّه عليه السّلام قال :\r\n« إذا تطوّق الهلال فهو لليلتين ، و إذا رأيت ظلّ رأسك فيه فهو لثلاث ليال » .\r\n( 2 ) . ن . ك : المبسوط 1 : 267 .\r\n","page_name":" 77 ","page_number":77},
  {"content":"\r\n\r\nاز زوال شمس - يعنى پيش از ظهر - ديده شود ، آن روز اول ماه است ، بنابر اقوى . و هرگاه بعد از زوال يا در وقت زوال ديده شود ، آن روز آخر ماه است و روز بعد از آن اول ماه است .\r\nمسألهء دويم : همچنان كه ثابت مىشود هلال به شهادت دادن دو نفر عادل ، همچنين ثابت مىشود به شهادت دادن بر شهادت ، بنابر اقوى ؛ به اين نحو كه دو شاهد عادل يا بيشتر ، شهادت بدهند كه دو نفر عادل شهادت دادند كه هلال را ديديم .\r\nو ليكن شرط است در ثبوت هلال كه هر يك از دو شاهد فرع ، شهادت بدهند كه از دو نفر اول شنيده‌ايم .\r\nو همچنين ثابت مىشود هلال به شهادت دادن دو عادل به حصول شياعى كه مفيد علم است .\r\nمسألهء سيم : هرگاه يك شاهد عادل شهادت بدهد كه من هلال شعبان را در شب دوشنبه - مثلا - ديدم و يكى ديگر شهادت بدهد كه من هلال رمضان را در شب چهارشنبه ديدم ، پس در اين صورت بعضى از اصحاب احتمال داده‌اند كه ثابت شود كه روز چهارشنبه اول ماه رمضان است « 1 » ، به جهت اينكه معناى قول شاهد اول نيز آن است كه چهارشنبه اول ماه رمضان است . و حق آن است كه ثابت نمىشود .\r\nمسألهء چهارم : هرگاه دو شاهد شهادت بدهند بر ديدن هلال ، امّا قول آنها مخالف باشد در مكان هلال ، به اين نحو كه يكى بگويد - مثلا - در شمال خورشيد بود و ديگرى بگويد در جنوب آن بود ، يا در استقامت و انحراف هلال ، يا در سمت نور هلال ، در اين صورت شهادت هر يك ، هيچ قبول نمىشود ، بلكه شهادت هر دو ردّ مىشود . و هرگاه شاهدى ديگر در اين صورت ضمّ شود كه قول آن با يكى از دو شاهد اول موافق باشد ، شهادت اين دو قبول مىشود .\r\n\r\n\r\n","description":"","footnote":"\r\n( 1 ) . عاملى در مدارك الأحكام 6 : 170 ، آن را محتمل دانسته است .\r\n","page_name":" 78 ","page_number":78},
  {"content":"\r\n\r\nمسألهء پنجم : شرط است در قبول كردن شهادت دو نفر كه شهادت بدهند به « ديدن هلال » . پس كافى نيست كه بگويند : « امروز روز اول ماه است » ، يا « روز روزه گرفتن است » ، يا « روز عيد فطر است » .\r\nمسألهء ششم : ظاهر از كلام اصحاب آن است كه هرگاه دو شاهد عادل شهادت بدهند به ديدن هلال ماه رمضان در نزد مجتهد و مجتهد حكم كند به داخل شدن ماه ، بر مردم لازم است كه حكم آن را قبول كنند و روزه بگيرند . و بعضى از متأخّرين در اين مسأله توقّف كرده‌اند « 1 » . و بعضى ديگر حكم كرده‌اند به اينكه لازم نيست قبول كردن ، بلكه بايد هر كسى يا خود ماه را ببيند يا در نزد او ثابت شود داخل شدن ماه به شياع يا شهادت دو عادل يا گذشتن سى روز از اول ماه شعبان « 2 » .\r\nو مسأله خالى از اشكالى نيست ، اگر چه اظهر آن است كه ثابت مىشود داخل شدن ماه به حكم او در اين صورت و لازم است بر مردم قبول كردن حكم او .\r\nو به هر حال شكّى نيست در اينكه هرگاه دو شاهد در نزد غير مجتهد از ائمّهء جماعات و امثال ايشان شهادت بدهند و بر ايشان ثابت شود ، بر ديگران لازم نيست قبول كردن قول آنها و اطاعت حكم ايشان را نمودن . و بسيارى از عوام الناس در اين خصوص مساهله و مسامحه مىكنند و به مجرّد اينكه پيش نمازى حكم كرد به ديدن هلال شوال - مثلا - افطار مىكنند ، اگر چه خود شهود را نديده باشند و نشناسند . و در اين صورت ، ظاهر آن است كه حكم كردن آن پيش نماز - با وجود اينكه مىداند كه مردم از راه جهل قول او را قبول مىكنند - قادح در عدالت او نيز باشد .\r\nمسألهء هفتم : هرگاه مجتهد خود به تنهايى هلال را ببيند ، بعضى از علماء گفته‌اند كه به ديدن آن به تنهايى دخول ماه ثابت مىشود « 3 » . و بعضى ديگر گفته‌اند : ثابت\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 13 : 260 .\r\n( 2 ) . محدّث بحرانى در الحدائق الناضرة 13 : 258 ، آن را به « بعض أفاضل متأخّرى المتأخرين » نسبت داده است .\r\n( 3 ) . مانند : شهيد در الدروس الشرعيّة 1 : 286 ، و محقق سبزوارى در الذخيرة المعاد : 531 .\r\n","page_name":" 79 ","page_number":79},
  {"content":"\r\n\r\nنمىشود ، بلكه حكم يك شاهد دارد « 1 » . و قول ثانى در نظر حقير اقوى است .\r\nمسألهء هشتم : هرگاه در ولايت [ ى 
  ] اول ماه ثابت شود و در ولايت ديگر ثابت نشود ، پس هرگاه دو ولايت نزديك به هم باشند ، مانند بغداد و كوفه ، يا كاشان و اصفهان ، يا شيراز و بصره ، حكم آنها يكى است و به ثابت شدن در احدهما حكم آن يك نيز مثل حكم آن است . و هرگاه ولايات متباعده باشند ، مانند مصر و بغداد ، يا بغداد و هرات و يا اصفهان و قندهار ، حكم آنها يكى نيست ، بنابر اقوى .\r\nمسألهء نهم : هر ماهى كه هلال آن مشتبه شود ، بايد ماه قبل از آن را سى تمام قرار داد .\r\nمسألهء دهم : هرگاه هلال چند ماه مشتبه شود و ديده نشود ، هرگاه سه ماه يا چهار ماه يا پنج ماه باشد ، بايد هر يك از آنها را سى تمام قرار داد .\r\nو هرگاه ماه‌هاى همهء سال يا بيشتر آن مشتبه شود ، بعضى گفته‌اند كه باز بايد همه را سى تمام گرفت « 2 » و بعضى ديگر گفته‌اند كه بعضى را بايد سى كم يك قرار داد « 3 » و بعضى ديگر گفته‌اند بايد يكى را سى كم يك و يكى را سى تمام گرفت « 4 » .\r\nو مسأله خالى از اشكال نيست ، اگر چه قول اول ظاهر است .\r\nمسألهء يازدهم : هرگاه در روزى شك شود كه آيا آخر شعبان است يا اول رمضان - همچنان كه گذشت « 5 » - سنّت است كه آن روز را به نيّت آخر شعبان روزه بگيرد . و هرگاه بعد ، معلوم شود كه اول رمضان بوده ، كافى است و قضا بر او لازم نيست . و هرگاه به نيّت اول رمضان روزه بگيرد ، روزهء او باطل است و بايد قضا كند . و هرگاه\r\n\r\n\r\n","description":"","footnote":"\r\n( 1 ) . ر . ك : الحدائق الناضرة 13 : 263 .\r\n( 2 ) . مانند : شيخ طوسى در المبسوط 1 : 268 ، و محقق حلّى در شرائع الإسلام 1 : 181 .\r\n( 3 ) . در الحدائق الناضرة 13 : 242 ، اين قول را مجهول القائل مىداند .\r\n( 4 ) . شهيد ثانى در تمهيد القواعد : 311 .\r\n( 5 ) . ر . ك : ص 31 ، مسألهء ششم .\r\n","page_name":" 80 ","page_number":80},
  {"content":"\r\n\r\nنيّت كند كه اگر اول ماه باشد ، روزهء واجب باشد و اگر اول ماه نباشد ، روزهء سنّت باشد ، روزهء او باطل است ، بنابر اقوى .\r\nمسألهء دوازدهم : هرگاه در شب سىام شعبان هلال ديده نشود و شخصى به نيّت افطار داخل روز شود و در ميان روز معلوم شود كه آن روز اول ماه رمضان است ، پس اگر بعد از زوال شمس معلوم شود ، بايد ديگر چيزى نخورد و آن روز را قضا كند ؛ خواه در روز چيزى خورده باشد يا نه . و هرگاه قبل از زوال معلوم شود ، پس هرگاه چيزى نخورده باشد ، نيّت روزه مىكند و روزهء او صحيح است . و اگر چيزى خورده باشد ، بايد آن روز را قضا كند .\r\nمسألهء سيزدهم : هرگاه كسى در روزى شك كند كه آخر شعبان است يا اول ماه رمضان و در آن روز افطار كند و اول ماه را روز بعد از آن قرار دهد و بعد در شب بيست و نهم ، هلال شوّال ديده شود ، واجب است كه آن روزى را كه افطار كرده ، قضا كند .\r\nمسألهء چهاردهم : آنچه مذكور شد در خصوص ثبوت هلال ، تخصيص به هلال ماه مبارك رمضان ندارد ، بلكه جارى است در جميع ماه‌ها .\r\n\r\nفصل دويم در بيان روزه‌اى كه به نذر يا عهد يا قسم واجب شود\r\nبدان كه حقيقت نذر لازم ساختن چيزى است بر خود به صيغهء « للّه عليّ » .\r\nو عهد لازم ساختن چيزى است بر ذمّه خود به صيغهء « عاهدت اللّه » .\r\nو قسم لازم ساختن چيزى است بر ذمّه خود به صيغهء « و اللّه » و « باللّه » و امثال آن از اسماء يا صفات مخصوصه به پروردگار .\r\nپس هر شخصى كه بالغ و عاقل باشد [ و 
  ] به يكى از اين سه صيغه روزه را بر خود واجب كند ، بايد آن را بجا آورد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو اقوى و اشهر آن است كه وقتى نذر يا عهد يا قسم لازم مىشود كه به صيغهء عربى باشد ، به نحو مذكور ؛ مثل اينكه در نذر بگويد : « للّه عليّ أن أصوم كذا » . و در عهد بگويد : « عاهدت اللّه أن أصوم كذا » . و در قسم بگويد : « و اللّه أصوم كذا » . پس اگر اين صيغه‌هاى مخصوصه را نگويد و در دل خود نذر كند ، يا عهد كند ، يا قسم ياد كند ، يا به فارسى نذر كند ، مثل اينكه بگويد : « از براى خدا است بر من كه فلان روز ، روزه بگيرم » ، بنا بر اشهر و اقوى وفا به آن نذر لازم نيست ، اگر چه احوط و اولى آن است به آن وفا كند .\r\nو بدان كه نذر و عهد بر دو قسم است : يكى نذر و عهد مطلق - همچنان كه مذكور شد - و ديگرى معلّق به شرط ؛ مثل اينكه اگر نذر كند كه مريض او شفا يابد ، يا مسافر او بيايد ، يا فلان حاجت او برآورده شود ، فلان روز را روزه بگيرد . و در اين صورت بايد صيغه را به اين طريق جارى سازد كه : « إن شفى اللّه مريضي أو قدم مسافري ، للّه عليّ أن أصوم كذا » .\r\nو حق و مشهور آن است كه هر دو قسم از نذر و عهد صحيح است و وفا كردن به آن لازم است .\r\nو بعضى بر آنند كه نذرى كه صحيح است و وفاى بر آن لازم است ، قسم دويم است نه اول ، و اين ضعيف است .\r\nو در اينجا چند مسأله است كه بايد بيان شود .\r\n\r\nمسألهء اول :\r\nبدان كه شرطى كه روزه را به آن معلّق مىسازد ، بايد معصيت نباشد .\r\nپس اگر نذر كند ، يا عهد كند كه : « اگر مرا ميسّر شود كه شراب بخورم ، يا فلان مسلمان را بكشم ، يا بر فلان فعل حرام ظفر يابم ، للّه عليّ أن أصوم كذا » ، نذر و عهد آن باطل است و بر آن روزه واجب نمىشود .\r\nبلى ، هرگاه قصد او از اين صيغه زجر نفس و بازداشتن خود باشد از افعال مذكوره ، نذر او منعقد مىشود و اگر مباشر يكى از افعال مذكوره شود ، بايد آن روزه را بگيرد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nمسألهء دويم :\r\nهرگاه نذر كند ، يا عهد كند كه روز معيّنى را روزه بگيرد و اتّفاق افتد كه در آن روز به سفر رود ، يا مريض شود ، يا زن حايض شود ، واجب است كه آن روز را افطار كند و قضاى آن را بگيرد . بلى ، هرگاه در وقت صيغهء بخصوص ، سفر را نيز قيد كند ، بايد هرگاه آن روز سفرى اتّفاق افتد ، روزه را بگيرد . و همچنين هرگاه اتّفاق افتد كه آن روز عيد فطر يا عيد اضحى باشد ، يا ايّام تشريق باشد در منى ، بايد افطار كند .\r\nو هرگاه اتّفاق افتد كه آن روز در ماه رمضان واقع شود ، بايد آن روز را به جهت ماه رمضان روز بگيرد و قضاى نذر بر او لازم نيست .\r\n\r\nمسألهء سيم :\r\nهرگاه روزه را نذر كند ، يا عهد كند ، يا [ به 
  ] قسم بر خود لازم كند ، پس اگر روز معيّنى را نذر يا عهد كرده باشد ، واجب است كه همان روز را روزه بگيرد و اگر بدون عذر ترك كند ، بايد قضا كند و كفّاره بدهد . و هرگاه روز معيّنى را نذر نكند ، بلكه مطلق روزه را نذر كند - مثل اينكه نذر كند كه دو روز يا سه روز روزه بگيرد - در اين صورت هر روزى را كه خواهد ، مىتواند روزه بگيرد .\r\n\r\nمسألهء چهارم :\r\nهرگاه عهد كند يا نذر كند كه در فلان مكان روزه بگيرد ، بايد روزه را در آنجا بگيرد نه در جاى ديگر .\r\n\r\nمسألهء پنجم :\r\nهرگاه نذر يا عهد كند كه اگر فلان حاجت بر آورده شود روزه بگيرد ، ظاهر آن است كه واجب نيست كه بعد از برآمدن حاجت ، به تعجيل آن روزه را بگيرد ، بلكه واجب موسّع است و مىتواند تأخير كند .\r\n\r\nمسألهء ششم :\r\nهرگاه كسى نذر كند كه در يكى از دو عيد روزه بگيرد ، نذر او باطل است و منعقد نمىشود و روزهء آن روز بر او لازم نيست .\r\n\r\nمسألهء هفتم :\r\nهرگاه كسى نذر كند كه فلان حاجت او برآورده شود ، مثل اينكه فلان سفرى او بيايد ، يا مريض او شفا يابد ، روزه بگيرد و بعد معلوم شود كه مريض\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاو پيش از نذر خوب شده بود ، يا مسافر او آمده بود ، بر او لازم نيست كه روزه بگيرد .\r\n\r\nمسألهء هشتم :\r\nبايد نذر يا عهد روزه به طريق مشروع باشد ، پس اگر نذر كند كه نصف روز روزه بگيرد ، يا شب روزه بگيرد ، يا يك روز و قدرى از شب روزه بگيرد ، نذر او باطل است .\r\nو مخفى نماند كه بعضى ديگر احكام است كه متعلّق به نذر و عهد و قسم است ، كه در كتاب « ايمان » و « نذر » مذكور است و ذكر آن مناسب اين رساله نيست .\r\n\r\nفصل سيم در بيان روزه‌اى كه به اجاره واجب مىشود\r\nبدان كه حق آن است كه اجاره كردن شخصى را كه به جهت ميّت روزه بگيرد ، جايز است و صحيح است . و آنكه خود را به اجاره مىدهد ، بر او لازم است كه روزه را بگيرد .\r\nو ظاهر آن است كه آن شخصى را كه استيجار مىكند به جهت روزه گرفتن از براى ميّت ، بايد عادل باشد و مسائل ضروريّهء روزه را از مجتهد زنده اخذ كرده باشد و بايد عاجز از گرفتن آن قدر از روزه كه بر او لازم مىشود به سبب اجاره دادن خود نباشد .\r\nو در اينجا چند مسأله است :\r\n\r\nمسألهء اول :\r\nبدان كه بعد از اين مذكور خواهد شد « 1 » كه هر روزه‌اى كه از آدمى ترك شود ، بر ولىّ او واجب است كه بعد از مردن آن شخص ، آن را قضا كند . و ظاهر آن است كه در صورتى كه يقينا بر ذمّهء ميّت روزه باشد و ولىّ داشته باشد ، نتوان به جهت او استيجار نمود ، بلكه بر ولى لازم است كه خود ، آن روزه را بگيرد . بلى ،\r\n\r\n\r\n","description":"","footnote":"\r\n( 1 ) . ر . ك : ص 126 ، مسألهء سيزدهم .\r\n","page_name":" 84 ","page_number":84},
  {"content":"\r\n\r\nمشهور آن است كه هرگاه ميّت ، خود وصيّت كند كه به جهت او استيجار كنند ، از ولى قطع مىشود و احوط آن است كه در اين صورت ، ولى نيز خود بگيرد .\r\nبلى ، هرگاه يقين نباشد كه بر ذمّهء ميّت روزه هست ، و ليكن او خود احتياطا وصيّت كرده باشد كه به جهت او استيجار كنند ، بايد استيجار كنند و بر ولى لازم نيست كه روزه بگيرد .\r\nو وجه اجازهء آن از ثلث تركه محسوب مىشود نه از اصل ، پس هرگاه زيادتر از ثلث باشد ، ورثه مىتوانند زيادتى را ندهند .\r\nو همچنين هرگاه ولى نداشته باشد و روزه بر ذمّهء او باشد و وصيّت كند ، بايد به جهت او استيجار كنند و اگر وصيّت نكند ، ديگرى مىتواند از مال خود به جهت او استيجار روزه بكند .\r\nو همچنين هرگاه مطلقا وصيّت نكرده باشد و يقين هم نباشد كه بر ذمّهء او روزه است ، جايز است استيجار روزه به جهت او كردن ؛ خواه روزهء سنّتى باشد و يا به جهت احتياط و خواه ولى داشته باشد يا نه .\r\n\r\nمسألهء دويم :\r\nهرگاه كسى خود را اجاره بدهد كه چند روزه به جهت ميّتى بگيرد ، پس اگر وقت آن را معيّن كرده باشند ، مثل اينكه در فلان ماه يا فلان روز بگيرد ، بايد در همان وقت روزه را بگيرد و جايز نيست تقديم و تأخير آن . و هرگاه پيش بگيرد ، صحيح نيست و هرگاه تأخير بيندازد ، بعد گرفتن آن صورت ندارد .\r\nو هرگاه وقت آن را معيّن نكرده باشند ، در هر وقتى كه خواهد مىتواند بگيرد .\r\nو لازم نيست كه بعد از اجاره دادن ، فى الفور مشغول روزه گرفتن شود .\r\n\r\nمسألهء سيم :\r\nبايد اجير به نيّت روزهء اجاره ، ذكر آن شخصى كه به جهت آن روزه مىگيرد بكند .\r\nپس اگر روزه‌اى باشد كه بر ذمّهء ميّت باشد ، چنين نيّت مىكند كه : « روزه مىگيرم به جهت اينكه بر من واجب است به نيابت از فلان شخص و بر او واجب باشد اصالة ، قربة الى اللّه » .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو هرگاه روزه‌اى باشد كه يقين نباشد كه بر ذمّهء او واجب بود ، بلكه از راه احتياط يا روزهء سنّتى باشد ، چنين نيّت مىكند : « روزه مىگيرم به جهت آنكه بر من واجب است نيابت از فلان شخص ، قربة الى اللّه » .\r\nو هرگاه در صورت اول همچنين نيّت كند ، كفايت مىكند .\r\n\r\nمسألهء چهارم :\r\nكسى كه خود را به اجاره بدهد كه به جهت ديگرى چند يوم روزه بگيرد ، لازم نيست كه آن روزه‌ها را پىدرپى بگيرد .\r\n\r\nمسألهء پنجم :\r\nجايز است كه اجير از جانب زن ، مرد باشد و جايز نيست كه طفل غير بالغ اجير باشد . و همچنين جايز نيست اجير شدن بنده بدون اذن آقا .\r\n\r\nمسألهء ششم :\r\nجايز است كه كسى كه روزهء واجبى - مانند قضا يا نذر - بر ذمّهء او باشد ، اجير ديگرى شود كه روزه بگيرد و هر يك را كه خواهد ، مىتواند مقدّم داشت .\r\nبلى ، هرگاه قضاى روزهء رمضان همان سال بر ذمّهء او باشد و اگر مشغول روزهء اجاره شود ، رمضان ديگر داخل شود ، بايد اول روزهء قضاى ماه رمضان گذشتهء خود را بگيرد و بعد از آن ، روزهء اجاره را .\r\n\r\nفصل چهارم در بيان شرايط وجوب روزه\r\nيعنى امورى كه هرگاه يكى از آنها در كسى موجود نباشد ، روزه بر آن شخص واجب نمىشود .\r\nو آن پنج چيز است :\r\n\r\nاول : بلوغ\r\nپس واجب نمىشود روزه مطلقا بر كسى كه بالغ نباشد ؛ خواه روزهء ماه مبارك رمضان باشد ، يا غير آن . بلى ، هرگاه در ماه مبارك رمضان پيش از صبح بالغ شود ، روزهء آن روز بر او واجب است . و هرگاه بعد از صبح به حدّ بلوغ برسد و هنوز چيزى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنخورده باشد ، روزه بر او واجب نيست ، بنابر اظهر ، اگر چه احوط آن است كه آن روز را نيّت روزه بكند .\r\n\r\nدويم : عاقل بودن\r\nپس واجب نمىشود روزه بر ديوانه ، مگر هرگاه پيش از صبح بالغ شود . و هرگاه بعد از صبح عاقل شود ، باز بنابر اظهر روزه بر او واجب نيست و اگر چه احوط آن است كه هرگاه چيزى نخورده باشد ، نيّت روزه بكند .\r\nو همچنين واجب نيست به بيهوش . و در واجب بودن قضا بر او و هرگاه پيش از بيهوشى نيّت روزه نكرده باشد ، خلاف است و بعد از اين مذكور خواهد شد « 1 » .\r\n\r\nسيم : خالى بودن از حيض و نفاس در مجموع روز\r\nپس اگر در جزوى از روز حايض شود ، يا نفاس به هم رسد ، روزهء آن روز بر او واجب نيست .\r\nو استحاضه مانند حيض و نفاس نيست ، بلكه روزه بر صاحب استحاضه واجب است ؛ خواه استحاضهء قليله باشد يا كثيره . بلى ، هرگاه در كثيره اغسالى را كه سابق بر اين مذكور شد نكند ، روزهء او صحيح نيست ، همچنان كه گذشت « 2 » .\r\n\r\nچهارم : صحيح بودن از مرض\r\nپس هر كه مريض باشد و روزه گرفتن باعث اذيّت رسيدن به او باشد - به تفصيلى كه مذكور شد « 3 » - روزه بر او واجب نيست . و همچنين است هرگاه مرض در اواخر روز هم رسد و امساك كردن باعث اذيّت رسيدن باشد .\r\nو هرگاه پيش از زوال مرض او رفع شود و امرى كه باعث بطلان روزه مىشود به عمل نياورده باشد ، روزهء آن روز بر او واجب است . و اگر امرى كه باعث بطلان روزه مىشود به عمل آورده باشد ، يا بعد از زوال مرض او رفع شود ، روزهء آن روز واجب\r\n\r\n\r\n","description":"","footnote":"\r\n( 1 ) . ر . ك : ص 123 ، مسأله چهارم .\r\n( 2 ) . ر . ك : ص 37 .\r\n( 3 ) . ر . ك : ص 67 .\r\n","page_name":" 87 ","page_number":87},
  {"content":"\r\n\r\nنيست ، امّا سنّت است كه تا شام ، ديگر چيزى نخورد و امساك نمايد .\r\nو هرگاه كسى صحيح باشد ، امّا يقين يا ظنّ غالب داشته باشد كه روزه گرفتن آن باعث حصول مرضى مىشود ، باز اقوى آن است كه روزه بر او واجب نيست .\r\n\r\nپنجم : حاضر بودن\r\nپس هر كه در سفر باشد ، روزه بر او واجب نيست ؛ خواه روزهء ماه رمضان بوده باشد يا غير آن ، مگر آنچه استثنا شده است كه در مطلب سيم مذكور خواهد شد « 1 » .\r\nو در حكم حاضر بودن است قصد اقامت ده روز .\r\nو ساير متعلّقات و احكام و مسائل مسافر در مطلب سيم بيان خواهد شد « 2 » .\r\nو هرگاه در سفر باشد و پيش از ظهر وارد خانهء خود يا منزلى كه در آن قصد اقامت ده روز دارد بشود ، روزهء آن روز بر او واجب است ، هرگاه چيزى نخورده باشد . و هرگاه چيزى خورده باشد ، سنّت است كه تا شام آن روز امساك كند . و همچنين واجب است روزهء روزى كه بعد از ظهر آن روز سفر مىكند .\r\nو در اينجا دو مسأله است كه بايد ذكر شود :\r\nمسألهء اول : بدان كه بالغ شدنى كه باعث وجوب روزه و ساير عبادات مىشود ، به چند چيز شناخته مىشود :\r\nاول : به بيرون آمدن منى ؛ خواه زن باشد و خواه مرد باشد ، و خواه بيرون آمدن به جماع باشد يا به غير آن ، و خواه در خواب باشد يا بيدارى .\r\nو هرگاه پسرى گمان كند كه منى از او بيرون مىآيد ، بر او لازم نيست كه متعرّض او شود و در صدد امتحان برآيد .\r\nو هرگاه پسرى منى در جامهء مختصّى خود ببيند ، حكم مىشود به بلوغ او . و هرگاه در جامهء مشترك باشد ، حكم به بلوغ آن نمىشود .\r\nدويم : به روييدن مويى زبر از زهار ؛ خواه پسر باشد ، يا دختر .\r\n\r\n\r\n","description":"","footnote":"\r\n( 1 ) . ر . ك : ص 115 ، مسألهء اوّل از مقام دوّم .\r\n( 2 ) . ر . ك : ص 111 و پس از آن .\r\n","page_name":" 88 ","page_number":88},
  {"content":"\r\n\r\nسيم : به سنّ . و سنّى كه باعث حكم به بلوغ مىشود ، در دختر نه سالگى است ، يعنى تمام شدن نه سال . و در پسر خلاف است و اقوى و اشهر آن است كه سنّى كه باعث حكم به بالغ شدن مىشود در پسر تمام شدن پانزده سال است و داخل شدن در سال شانزدهم .\r\nچهارم : به حايض شدن دختر .\r\nپنجم : به آبستن شدن او .\r\nمسألهء دويم : سنّت است امر فرمودن پسر را قبل از بلوغ به روزه گرفتن ، به قدرى كه طاقت داشته باشند . و ابتداى وقتى كه سنّت مىشود ، وقتى است كه نه سال او اتمام شود . و بعضى در هفت سالگى گفته‌اند « 1 » و دليل آن به نظر حقير نرسيده .\r\nو امّا در خصوص دختر ، پس بعضى باز گفته‌اند كه سنّت است در هفت سالگى او را عادت دادن « 2 » و اين نيز دليلى ندارد ، اگر چه در وقت طاقت او سنّت بودن و امر كردن او به روزه گرفتن دور نيست ، امّا مبدأ وقت استحباب در او معيّن نيست .\r\n\r\n\r\n","description":"","footnote":"\r\n( 1 ) . مانند : شيخ طوسى در المبسوط ( بنا به نقل مختلف الشيعة 3 : 351 ، م 87 ) ، و محقّق در شرائع الإسلام 1 : 198 ، و علّامهء حلّى در قواعد الأحكام 1 : 68 ، و شهيد ثانى در الروضة البهيّة 2 : 105 .\r\n( 2 ) . مانند : محقّق حلّى در شرائع الإسلام 1 : 198 .\r\n","page_name":" 89 ","page_number":89},
  {"content":"\r\n\r\n\r\nمبحث دويم در بيان روزه‌هاى سنّتى\r\nبدان كه روزه‌هاى سنّتى بسيار است و آنچه در اين كتاب ذكر مىشود ، هفده روزه است :\r\n\r\nاول : روزهء سه روز از هر ماهى\r\n؛ پنجشنبهء اول و پنجشنبهء آخر و چهارشنبهء اول دههء دويم .\r\nو همچنان كه بعضى از اصحاب تصريح به آن كرده‌اند ، ظاهر اين است كه اين روزه افضل جميع روزه‌هاى سنّت است و احاديث و اخبارى كه در ترغيب به اين رسيده است ، بسيار است و به حدّ استفاضه رسيده است « 1 » .\r\nو در حديث بسيار معتبر وارد است كه : « حضرت پيغمبر صلّى اللّه عليه و آله از دنيا رحلت فرمودند ، در حالتى كه اين روزه را مىگرفتند » « 2 » .\r\nو در حديث صحيح وارد شده است كه حضرت صادق عليه السّلام فرمودند كه :\r\n« پيامبر صلّى اللّه عليه و آله از دنيا رحلت فرمودند بر اين روزه » . و فرمود كه : « روزهء اين سه روز ، مقابل آن است كه هميشه را روزه بگيرد و وسوسه را رفع مىكند » . و بعد از\r\n\r\n\r\n","description":"","footnote":"\r\n( 1 ) . ن . ك : وسائل الشيعة 10 : 415 - 428 .\r\n( 2 ) . الكافي 4 : 91 / 7 ؛ وسائل الشيعة 10 : 423 / 17 .\r\n","page_name":" 90 ","page_number":90},
  {"content":"\r\n\r\nآن فرمودند كه : « امّت‌هايى كه پيش از اين بودند ، هرگاه عذاب نازل مىشد بر ايشان ، در اين روزها نازل مىشد ، پس پيغمبر صلّى اللّه عليه و آله اين روزهاى ترسناك را روزه گرفت » « 1 » .\r\nو در حديث ديگر وارد است كه : « حضرت پيغمبر صلّى اللّه عليه و آله اين روزها را روزه مىگرفت و مىفرمود كه اين روزه مقابل آن است كه كسى هميشه روزه بگيرد » « 2 » .\r\nو احاديث در خصوص اينكه روزهء اين سه روز مقابل روزهء تمام عمر است ، بسيار است « 3 » .\r\nو در حديث بسيار معتبر وارد است كه حضرت صادق عليه السّلام فرمودند كه : « در وصيّت حضرت پيغمبر صلّى اللّه عليه و آله از براى حضرت امير المؤمنين بود كه فرمودند كه يا على ! وصيّت مىكنم تو را در نفس تو به چند خصلت - تا بعد از شمردن آنها فرمود كه - ششم از آن خصلت‌ها اخذ كردن نسبت من است در نماز من و روزهء من و تصدّق من . امّا نماز ، پس پنجاه ركعت و امّا روزه ، پس سه روز در هر ماهى ، پنجشنبهء در اول و چهارشنبهء در وسط و پنجشنبهء در آخر » « 4 » .\r\nو بدان كه هرگاه كسى روزهء اين سه روز را ترك كند ، سنّت است كه قضا كند ، مگر هرگاه به جهت سفر كردن ترك كرده باشد ، كه در اين صورت قضاى آن سنّت نيست . و بعضى گفته‌اند كه هرگاه به جهت مرض هم ترك كرده باشد ، قضاى آن سنّت نيست « 5 » و حقّ آن است كه در اين صورت باز سنّت است .\r\nو جايز است كه اين روزه را در تابستان تأخير بيندازد و عوض آن را در زمستان بگيرد .\r\nو اگر كسى عاجز باشد از گرفتن آن ، سنّت است كه به عوض هر روزى يك\r\n\r\n\r\n","description":"","footnote":"\r\n( 1 ) . الفقيه 2 : 49 / 201 ؛ وسائل الشيعة 10 : 415 / 1 .\r\n( 2 ) . معاني الأخبار : 234 ؛ وسائل الشيعة 10 : 421 / 13 .\r\n( 3 ) . وسائل الشيعة 10 : 417 / 5 ؛ 419 / 8 ؛ 412 / 12 ؛ 422 / 15 ؛ 424 / 19 ؛ 425 / 22 ؛ 428 / 31 و 32 .\r\n( 4 ) . الكافي 8 : 79 / 33 ؛ وسائل الشيعة 15 : 181 / 2 .\r\n( 5 ) . محدّث بحرانى در الحدائق الناضرة 13 : 353 ، احتمال آن را داده است .\r\n","page_name":" 91 ","page_number":91},
  {"content":"\r\n\r\n« درهم » نقره يا يك « مد » از طعام تصدّق كند . و بيان « درهم » و « مد » در كتاب زكات مذكور خواهد شد « 1 » .\r\n\r\nدويم : روزهء ايّام البيض هر ماهى .\r\nو آن روز سيزدهم و چهاردهم و پانزدهم است ، بنابر اقوى .\r\nو سيّد ابن طاووس روايت كرده است از حضرت امير عليه السّلام كه فرمود كه : « فرمود رسول اللّه صلّى اللّه عليه و آله كه جبرئيل آمد و گفت كه : بگو به على كه روزه بگير از هر ماهى سه روز را كه نوشته شود به جهت روز اول كه روزه مىگيرد ، ثواب روزهء ده هزار سال و به روز دويم ، سى هزار سال و به روز سيم ، صد هزار سال . پس حضرت گفت كه گفتم : يا رسول اللّه ، اين خطاب به سوى من است به تنهايى يا همهء مردم ؟ پس پيغمبر صلّى اللّه عليه و آله فرمود كه : خدا اين ثواب را به تو مىدهد و به هر كه مثل اين را بجا آورد .\r\nپس گفتم : اين سه روز چه روزى هستند ؟ فرمود : ايّام البيض از هر ماهى ، سيزدهم و چهاردهم و پانزدهم » « 2 » .\r\nو بدان كه بعضى از علماء گفته‌اند كه استحباب روزهء اين سه روز منسوخ شد به روزهء سه روزى كه اول مذكور شد « 3 » . و اقوى آن است كه منسوخ نشده است ، امّا آن سه روز اول افضل است و تأكيد در آن بيشتر است .\r\n\r\nسيم : روزهء روز عيد بزرگ است ، يعنى عيد غدير خم .\r\nو آن هجدهم ماه ذى الحجّه است .\r\nو در فضيلت روزهء اين روز احاديث بسيار وارد شده است .\r\nروايت كرده است حسن بن رشدى از حضرت صادق عليه السّلام كه گفت كه : عرض كردم به آن حضرت كه فداى تو شوم ، كه از براى مسلمان عيدى غير از عيد فطر و عيد\r\n\r\n\r\n","description":"","footnote":"\r\n( 1 ) . ر . ك : ص 174 ( درهم ) ، و 135 و 181 ( مد ) .\r\n( 2 ) . شيخ حرّ عاملى آن را از كتاب الدروع الواقية تأليف سيد ابن طاووس روايت مىكند . ن . ك : وسائل الشيعة 10 : 437 / 3 .\r\n( 3 ) . شيخ صدوق در علل الشرائع : 379 ، مطلبى دارد كه اين قول از آن برداشت مىشود . براى مطالعهء بيشتر ر . ك :\r\nالحدائق الناضرة 13 : 356 - 357 .\r\n","page_name":" 92 ","page_number":92},
  {"content":"\r\n\r\nاضحى هست ؟ فرمود : « بلى اى حسن ! عيدى هست بزرگتر و شريفتر از آن دو » .\r\nگفتم : چه روزى هست ؟ يعنى از روزهاى هفته . فرمود كه : « ايّام مىگردد و آن روز هيجدهم ذى الحجّه است » . گفتم : چه سزاوار است كه در آن روز بكنم ؟ فرمود كه :\r\n« روزه بگير آن را اى حسن ! » و بعضى چيزهاى ديگر فرمود . عرض كردم كه چه ثواب است از براى كسى كه آن روز را روزه بگيرد ؟ فرمود : « روزهء شش ماه » « 1 » .\r\nو در حديث ديگر وارد شده است كه : « روزهء روز عيد غدير معادل روزهء عمر دنياست . هر كسى به آن قدر زنده باشد و روزه بگيرد ، خواهد بود از براى او بعينه همين ثواب . و روزهء اين روز مقابل است در نزد خدا و در هر سالى ، صد حج و صد عمرهء مبرورهء مقبوله » « 2 » .\r\n\r\nچهارم : روزهء روز ولادت با سعادت حضرت پيغمبر صلّى اللّه عليه و آله .\r\nو آن ، بنا بر اظهر و اقوى روز هفدهم ماه ربيع الاول است . و بعضى گفته‌اند كه روز دوازدهم اين ماه است « 3 » ، و اين مذهب اهل سنّت است . و ظاهر آن است كه روز هفدهم است .\r\nو روزهء اين روز ثواب بسيار دارد و احاديث در فضيلت اين روز به حدّ استفاضه رسيده است « 4 » .\r\nو شيخ طوسى رحمه اللّه در مصباح ، از ائمه هدى روايت كرده است كه ايشان فرموده‌اند كه : « هر كه روزه بدارد اين روز را ، مىنويسد خداى تعالى از براى او روزهء يك سال » « 5 » . و در بعضى روايات وارد شده است كه : « مىنويسد پروردگار از براى او روزهء شصت سال را » « 6 » .\r\n\r\n\r\n","description":"","footnote":"\r\n( 1 ) . الكافي 4 : 148 / 1 ؛ ثواب الأعمال : 99 / 1 ؛ وسائل الشيعة 10 : 442 / 2 .\r\n( 2 ) . تهذيب الأحكام 3 : 143 / 317 ؛ وسائل الشيعة 10 : 444 / 4 .\r\n( 3 ) . ثقة الإسلام كلينى در الكافي 1 : 439 ، آن را اختيار كرده است .\r\n( 4 ) . ن . ك : وسائل الشيعة 10 : 454 ، باب 19 .\r\n( 5 ) . مصباح المتهجّد : 554 .\r\n( 6 ) . روضة الواعظين : 351 ؛ وسائل الشيعة 10 : 456 / 7 .\r\n","page_name":" 93 ","page_number":93},
  {"content":"\r\n\r\n\r\nپنجم : روزهء روز مبعوث شدن پيغمبر صلّى اللّه عليه و آله بر خلق .\r\nآن ، روز بيست و هفتم ماه رجب است . و در حديث معتبر وارد است كه : « روزهء اين روز ، ثواب روزهء شصت ماه را دارد » « 1 » و به روايت ديگر « هفتاد سال » « 2 » .\r\n\r\nششم : روزهء روز « دحو الارض » است\r\n؛ يعنى روز پهن شدن زمين از زير خانهء كعبه بر روى آب .\r\nدر حديث بسيار معتبر وارد است كه : « هر كه اين روز را روزه بدارد ، مانند كسى است كه شصت ماه را روزه بدارد » « 3 » .\r\nو از حضرت رسول صلّى اللّه عليه و آله منقول است كه : « حق تعالى رحمت خود را در اين روز بر بندگان فرستاده است و روزه‌اش مثل روزهء هفتاد سال است » « 4 » .\r\n\r\nهفتم : روزهء روز مباهله است .\r\nو آن روز بيست و چهارم ذى الحجّه است ، بنا بر اشهر .\r\nو در اخبار هر چند تصريح به استحباب روزهء اين روز نشده ، امّا نظر به آنكه بسيارى از علماء گفته‌اند ، استحباب آن و فضيلت آن ، علاوه بر استحباب و فضيلت روزهء مطلق ، دور نيست .\r\n\r\nهشتم : روزهء روز جمعه است .\r\nو در ثواب روزهء آن احاديث بسيار است « 5 » .\r\nو بعضى از علماء گفته‌اند كه سنّت بودن روزه جمعه در وقتى است كه يك روز پيش از آن را با يك روز بعد از آن را به آن ضمّ كند و روزه گرفتن جمعه به تنهايى سنّت نيست « 6 » .\r\n\r\n\r\n","description":"","footnote":"\r\n( 1 ) . أمالي الطوسي 1 : 43 ؛ وسائل الشيعة 10 : 448 / 4 .\r\n( 2 ) . أمالي الصدوق : 470 / 7 ؛ وسائل الشيعة 10 : 448 / 3 .\r\n( 3 ) . الفقيه 2 : 54 / 238 ثواب الأعمال : 104 ؛ وسائل الشيعة 10 : 449 / 1 .\r\n( 4 ) . الاقبال : 312 ؛ وسائل الشيعة 10 : 451 / 8 .\r\n( 5 ) . ن . ك : وسائل الشيعة 10 : 411 - 413 .\r\n( 6 ) . علّامهء حلّى در مختلف الشيعة 3 : 369 ، م 97 ، اين قول را به ابن جنيد نسبت داده است .\r\n","page_name":" 94 ","page_number":94},
  {"content":"\r\n\r\nو بعضى از متأخّرين گفته است كه مطلقا روزهء روز جمعه بخصوصه مستحب نيست ، بلكه مانند ساير روزه‌ها است و فضيلتى بخصوص جمعه بودن از براى او ثابت نيست « 1 » .\r\nو اظهر آن است كه روز جمعه بخصوصه مستحب است ، به اين معنى كه روزهء اين روز سنّت شده است از جانب شارع و علاوه بر فضيلت و استحبابى كه از براى روزهء مطلق است ، بخصوص اين روز نيز زيادتى فضيلت و ثواب است « 2 » .\r\n\r\nنهم : روزهء روز پنج شنبه است .\r\nو در استحباب آن بخصوصه نيز بعضى از متأخّرين تأمل كرده است « 3 » و اظهر استحباب است .\r\n\r\nدهم : روزهء روز نوروز .\r\n\r\nيازدهم : روزهء روز اول ماه محرّم .\r\nروايت شده است كه : « اين روزى است كه دعا كرد در اين روز زكريّا و خدا مستجاب كرد دعاى آن را . پس هر كه روزه بگيرد اين روز را و دعا كند ، خدا مستجاب كند دعاى او را ، همچنان كه دعاى زكريّا را مستجاب كرد » « 4 » .\r\n\r\nدوازدهم : روزهء اول ماه ذى الحجّه است .\r\nو روايت شده كه : « هر كه اول ذى الحجّه را روزه بگيرد ، نوشته مىشود از براى او روزهء شصت ماه » « 5 » . و در بعضى روايات ، « هشتاد ماه » « 6 » نيز رسيده است .\r\n\r\n\r\n","description":"","footnote":"\r\n( 1 ) . محدّث كاشانى در مفاتيح الشرائع 1 : 283 .\r\n( 2 ) . مؤلّف در مستند الشيعة 10 : 494 ، خلاف اين نظريه را پذيرفته و بر آن استدلال كرده است و معتقد است كه روزهء روز جمعه به تنهايى سنّت نيست .\r\n( 3 ) . الحدائق الناضرة 13 : 379 .\r\n( 4 ) . الفقيه 2 : 55 / 241 ؛ وسائل الشيعة 10 : 468 / 1 .\r\n( 5 ) . الكافي 4 : 149 / 2 .\r\n( 6 ) . مصباح المتهجّد : 613 .\r\n","page_name":" 95 ","page_number":95},
  {"content":"\r\n\r\n\r\nسيزدهم : روزهء روز « ترويه » است .\r\nو آن ، روز هشتم ذى الحجّه است .\r\nو از حضرت صادق عليه السّلام مروى است كه : « روزهء روز ترويه ، كفّارهء يك سال گناه است » « 1 » . و در بعضى احاديث ، گويا « شصت سال » نيز رسيده است « 2 » .\r\n\r\nچهاردهم : روزهء ماه رجب ، همهء آن يا بعضى از آن .\r\nمروى است از حضرت پيغمبر صلّى اللّه عليه و آله كه فرمود كه : « هر كه جميع ماه رجب را روزه بدارد ، خداى تعالى خشنودى خود را براى او بنويسد و هرگز او را عذاب نكند » « 3 » .\r\nو از حضرت صادق عليه السّلام مروى است كه : « هر كه روز اول ماه رجب را روزه بگيرد ، آتش جهنّم به قدر يك سال راه از او دور مىشود . و هر كه هفت روز از رجب را روزه بگيرد ، هفت در جهنّم به روى او بسته مىشود . و هر كه هشت روز را روزه بگيرد ، هشت در بهشت به روى او گشوده مىشود . و هر كه پانزده روز را روزه بگيرد ، هر حاجت كه از حق تعالى بخواهد ، برآورد . و هر كه بيست و پنج روز آن را روزه بگيرد ، گفته مىشود كه عمل را از سر بگير كه خدا گناهان تو را آمرزيده . و هر كه زياد كند ، خداى تعالى هم اجر او را زياد مىكند » « 4 » .\r\nو از حضرت باقر عليه السّلام مروى است كه فرمود كه : « هر كه يك روز از اول ماه رجب را ، يا وسط آن ، يا آخر آن را روزه بگيرد ، واجب مىگرداند خدا از براى او بهشت را و مىگرداند او را با ما در درجهء ما در روز قيامت . و هر كه دو روز از رجب را روزه بگيرد ، گفته مىشود كه عمل را از سر بگير كه به تحقيق خدا آمرزيد گناهان گذشتهء تو را . و هر كه سه روز آن را روزه بگيرد ، گفته مىشود از براى او كه خدا آمرزيد گناهان گذشته و آيندهء تو را ، پس شفاعت كن از براى هر كه مىخواهى از برادران\r\n\r\n\r\n","description":"","footnote":"\r\n( 1 ) . الفقيه 2 : 52 / 231 .\r\n( 2 ) . روايتى در اين خصوص نيافتيم .\r\n( 3 ) . المقنعة : 59 ؛ وسائل الشيعة 10 : 480 / 15 .\r\n( 4 ) . الفقيه 2 : 55 / 243 ؛ وسائل الشيعة 10 : 471 / 1 .\r\n","page_name":" 96 ","page_number":96},
  {"content":"\r\n\r\nمؤمن و آشنايان . و هر كه هفت روز از رجب را روزه بگيرد ، هفت در جهنّم به روى او بسته مىشود . و هر كه هشت روز آن را روزه بگيرد ، هشت در بهشت از براى او گشوده مىشود » « 1 » .\r\n\r\nپانزدهم : روزهء ماه شعبان ، همهء آن يا بعضى از آن .\r\nو در فضيلت روزهء آن احاديث بسيار وارد شده است ، كه منقول است كه از حضرت رسول صلّى اللّه عليه و آله سؤال كردند كه كدام روزه از روزه‌هاى سنّتى افضل است ؟\r\nفرمود : « روزهء شعبان ، براى تعظيم ماه رمضان » « 2 » .\r\nو ايضا از حضرت باقر عليه السّلام منقول است كه : « هر كه ماه شعبان را روزه دارد ، او را پاك كند از هر نفرتى و از قسم‌هاى معصيت و قسم‌هاى در وقت غضب » « 3 » .\r\nو به سند معتبر از حضرت صادق عليه السّلام منقول است كه : « روزهء شعبان ذخيرهء بنده است از براى روز قيامت و هر بنده‌اى كه در شعبان روزهء بسيار بگيرد ، البته حق تعالى امر معيشت او را به اصلاح آورد و كفايت كند شرّ دشمنان او را . و كمتر ثوابى كه بر روزه‌دار روزى از شعبان مىدهند آن است كه بهشت از براى او واجب گردد » « 4 » .\r\nو به سندهاى معتبر از آن حضرت منقول است كه : « حضرت رسول صلّى اللّه عليه و آله فرمود كه : شعبان ماه من است و رمضان ماه خداست ، پس هر كه يك روز از ماه من روزه بگيرد ، من شفيع او باشم در قيامت و هر كه دو روز از ماه من روزه بدارد ، گناهان گذشتهء او آمرزيده گردد و هر كه سه روز از ماه من روزه بدارد ، او را ندا كنند كه عمل را از سر گير » « 5 » ؛ يعنى هيچ گناهى ندارى .\r\nو احاديث در فضيلت روزهء اين ماه بىشمار است و ذكر همهء آنها در اين رساله\r\n\r\n\r\n","description":"","footnote":"\r\n( 1 ) . أمالى الصدوق : 14 / 1 ؛ وسائل الشيعة 10 : 473 / 55 .\r\n( 2 ) . ثواب الأعمال : 86 / 14 ؛ وسائل الشيعة 10 : 502 / 15 .\r\n( 3 ) . الفقيه 2 : 56 / 246 ؛ وسائل الشيعة 10 : 448 / 7 .\r\n( 4 ) . أمالي الصدوق : 24 / 1 ؛ وسائل الشيعة 10 : 505 / 24 .\r\n( 5 ) . أمالي الصدوق : 26 / 1 ؛ وسائل الشيعة 10 : 505 / 25 .\r\n","page_name":" 97 ","page_number":97},
  {"content":"\r\n\r\nمناسب نيست « 1 » . و از بعضى روايات معلوم مىشود كه بهتر آن است كه روزهء اين ماه را وصل نكنند به روزهء ماه مبارك رمضان « 2 » ؛ يعنى لااقل يك روز در ميان ماه شعبان و رمضان افطار كرده شود . و حق آن است كه وصل كردن روزهء شعبان به روزهء ماه رمضان افضل است و ثواب آن بىحدّ است ، همچنان كه احاديث بسيار بر آن دلالت مىكند .\r\n\r\nشانزدهم : روزهء ايّام البيض ماه رجب\r\n، به جهت جا آوردن عمل امّ داود ، به نحوى كه در كتب ادعيه مذكور است « 3 » .\r\n\r\nهفدهم : روز چهارشنبه و پنج‌شنبه و جمعه\r\n، به جهت طلب حاجتى كه رو داده باشد .\r\nو اين نيز در كتب ادعيه ذكر شده است « 4 » .\r\nو بعضى از روزه‌هاى سنّت ديگر هست كه در كتب مطوّله مذكور است و ما به همين قدر در اينجا اكتفا نموديم .\r\nاز جمله روزه‌هاى سنّت ، روزهء هر روز است ، مگر روزهايى كه روزهء آن حرام است ، به تفصيلى كه بعد از اين مذكور خواهد شد « 5 » .\r\nو در هر روز روزه گرفتن سنّت است و موجب ثواب مىشود . بلى ، فرق روزه‌هاى مخصوصى كه ذكر شده آن است كه علاوه بر ثواب مطلق روزه ، وقوع آن در آن روز نيز زيادتى ثواب دارد و هرگاه در روزى ديگر روزه بدارد ، آن زيادتى ثواب را نخواهد داشت ، به خلاف روزهء مطلق ، كه در هر روزى كه گرفته شود ، ثواب آن تفاوت نمىكند ، مگر در روزهايى كه روزه آنها مكروه است ؛\r\n\r\n\r\n","description":"","footnote":"\r\n( 1 ) . ن . ك : وسائل الشيعة 10 ، ابواب 28 و 29 از ابواب الصوم المندوب .\r\n( 2 ) . ن . ك : وسائل الشيعة 10 : 497 / 6 .\r\n( 3 ) . ن . ك : مصباح المتهجّد : 807 .\r\n( 4 ) . ن . ك : همان : 531 .\r\n( 5 ) . ر . ك : ص 93 ، مبحث سيم .\r\n","page_name":" 98 ","page_number":98},
  {"content":"\r\n\r\nهمچنان كه خواهد آمد « 1 » .\r\nو نيز بدان كه بعضى از علماء گفته‌اند كه روزهء روز عرفه هرگاه هلال محقّق باشد و باعث ضعف از دعا و عبادت نباشد ، سنّت است « 2 » و اظهر در نظر حقير آن است كه روزهء روز عرفه بخصوصه سنّت نيست ، بلكه آن هم مانند روزهاى ديگر است كه ترغيبى در آن نرسيده است .\r\nو همچنين بعضى روزهء روز عاشورا را به جهت حزن و اندوه ، مستحب دانسته‌اند « 3 » و اظهر عدم استحباب ، بلكه كراهت است ، همچنان كه مذكور خواهد شد « 4 » .\r\nو از جمله روزه‌هايى كه بعضى روزهء آن را سنّت دانسته‌اند ، روز دوشنبه است « 5 » و اقوى آن است كه سنّت نيست ، بلكه روزه نگرفتن آن بهتر است ، مگر هرگاه روز دوشنبه يكى از روزهايى واقع شود كه روزهء آن سنّت است . و از حضرت امام رضا عليه السّلام مروى است كه : « روز دوشنبه روز نحسى است كه حق تعالى در آن روز قبض روح پيغمبر خود را نمود و مصيبتى نرسيد به آل محمّد مگر در روز دوشنبه ، پس ما آن را شوم گرفتيم و دشمنان ما به آن روز تبرّك جستند . و روز عاشورا ، شهيد شد در آن حسين عليه السّلام و تبرّك جست به آن ابن مرجانه و شوم گرفتند آن را آل محمّد صلّى اللّه عليه و آله ، پس هر كه روزه بگيرد اين دو روز را يا تبرّك بجويد به اين دو روز ، ملاقات خواهد كرد پروردگار را در حالتى كه قلب او مسخ شده خواهد بود و حشر او در قيامت با كسانى خواهد بود كه سنّت قرار داده‌اند روزهء اين دو روز را و تبرّك جسته‌اند به اين دو روز » « 6 » .\r\nو مخفى نماند كه از جمله روزه‌هاى سنّت ، « روزهء تأديب » است . و آن عبارت\r\n\r\n\r\n","description":"","footnote":"\r\n( 1 ) . ر . ك : ص 105 ، مبحث چهارم .\r\n( 2 ) . محدّث بحرانى در الحدائق الناضرة 13 : 364 .\r\n( 3 ) . مانند : شيخ در المبسوط 1 : 282 ، و محقق حلّى در المختصر النافع : 71 ، و علّامه در قواعد الأحكام 1 : 68 .\r\n( 4 ) . ر . ك : ص 105 ، مبحث چهارم .\r\n( 5 ) . علّامهء حلّى در تذكرة الفقهاء 6 : 199 ، م 136 .\r\n( 6 ) . الكافي 4 : 146 / 5 ؛ تهذيب الأحكام 4 : 301 / 911 ؛ وسائل الشيعة 10 : 460 / 3 .\r\n","page_name":" 99 ","page_number":99},
  {"content":"\r\n\r\nاست از امساك كردن و بازداشتن خود از چيزهايى كه باعث افطار مىشود ، در بعضى از روز ، به جهت نگاه داشتن و مراعات كردن ادب . پس فى الحقيقه آن ، روزه نيست ، امّا نظر به اينكه آن شخص شبيه به روزه‌داران است در اينكه امساك مىكند از مفطرات ، آن را روزه گفته‌اند .\r\nو آن در هفت موضع است :\r\nاول : در مسافر ، هرگاه بعد از ظهر وارد خانهء خود يا مكانى كه قصد اقامت ده روز دارد ، بشود . پس از براى او مستحب است كه تا شام امساك كند و چيزى كه باعث افطار شود به عمل نياورد ، اگر چه در آن روز روزهء او صحيح نيست .\r\nو همچنين است هرگاه پيش از ظهر وارد خانهء خود يا موضع قصد اقامت بشود ، امّا پيش از ورود افطار كرده باشد ، كه در اين صورت نيز از براى او سنّت است كه تا شام امساك كند .\r\nدويم : مريض ، هرگاه پيش از ظهر از مرض شفا يابد و پيش از رفع شدن مرض افطار كرده باشد ، يا بعد از ظهر مرض او رفع شود ؛ خواه افطار كرده باشد يا نه ، كه در اين دو صورت ، مستحب است از براى او كه تا شام شبيه به روزه‌داران باشد و ديگر افطار نكند .\r\nسيم : حايض و صاحب نفاس ، هرگاه در اثناى روز خون او منقطع شود و پاك شود . در اين صورت مستحب است كه ديگر تا شام چيزى نخورد و افطار نكند ؛ خواه پيش از انقطاع خون افطار كرده باشد يا نه .\r\nچهارم : كافر ، هرگاه در اثناى روز مسلمان شود ، سنّت است از براى او كه بعد از مسلمان شدن امساك بكند .\r\nپنجم : طفل ، هرگاه در ميان روز بالغ شود ، از براى او سنّت است كه در بقيهء آن روز افطار نكند .\r\nششم : ديوانه ، هرگاه در ميان روز ديوانگى او رفع شود .\r\nهفتم : بىهوش ، چنانچه در اثناى روز افاقهء او بشود و به حال خود بازآيد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو بدان كه ظاهر آن است كه روزهء روز عاشورا نيز - كه در بعضى اخبار رسيده است « 1 » - از اين قبيل باشد ؛ يعنى سنّت باشد كه در روز عاشورا در اكثر روز امساك كند از مضطرات ، به جهت حزن و اندوه ، امّا تا شام نرساند ، همچنان كه خواهد آمد « 2 » .\r\nو همچنين روزهء طفل در بعضى از روز ، كه در وقتى كه طاقت روزهء تمام روز را نداشته باشد ، از اين قبيل است ؛ يعنى سنّت است كه طفل را عادت بدهند به روزه گرفتن ، همچنان كه گذشت « 3 » . و هرگاه همهء روز را تاب نياورد ، تا هر قدر كه مىتواند امساك كند و بعد افطار مىكند و روزهء او « روزهء تأديب » خواهد بود .\r\nو در اينجا دو مسأله است كه بايد بيان شود :\r\nمسألهء اول : بدان كه احكام روزهء سنّت و مسائل و متعلّقات و مبطلات و مكروهات [ آن 
  ] به نحوى است كه سابق بر اين مذكور شد .\r\nمسألهء دويم : هرگاه كسى در روزى نيّت روزهء سنّت كند از صبح تا شام ، در هر وقت كه خواهد مىتواند روزه را برهم زند و افطار كند . بلى ، بعد از داخل شدن ظهر مكروه است برهم زدن روزه و افطار كردن ، و قبل از ظهر كراهت هم ندارد .\r\nو كراهت افطار كردن بعد از ظهر در وقتى است كه كسى او را تكليف به طعام خوردن نكند . امّا هرگاه كسى او را تكليف كند ، يا وارد شود بر كسى و او طعامى از جهت او بياورد ، پس افطار كردن كراهت ندارد ، بلكه افضل افطار كردن است .\r\n\r\n\r\n","description":"","footnote":"\r\n( 1 ) . ن . ك : وسائل الشيعة 10 : 457 ، باب 20 از ابواب الصوم المندوب .\r\n( 2 ) . ر . ك : ص 105 .\r\n( 3 ) . ر . ك : ص 89 ، مسألهء دويم .\r\n","page_name":" 101 ","page_number":101},
  {"content":"\r\n\r\n\r\nمبحث سيم در بيان روزه‌هاى حرام\r\nو آنها ده روز است :\r\n\r\nاول : روزهء دو روز عيد\r\n؛ يعنى : عيد فطر و عيد اضحى .\r\n\r\nدويم : روزهء سه روز ايّام تشريق\r\n؛ يعنى : روز يازدهم و دوازدهم و سيزدهم ماه ذى الحجّه ، از براى كسى كه در منى باشد ، و كسى كه در منى نباشد روزه گرفتن آن ضرر ندارد .\r\n\r\nسيم : روزهء روزى كه شك شود در آن روز كه آيا آخر شعبان است يا اول رمضان\r\n، به نيّت واجب ، يا به نيّت اول رمضان .\r\nامّا هرگاه به نيّت سنّت يا به نيّت آخر شعبان روزه بگيرد ، حرام نيست ، بلكه سنّت است ، چنان كه گذشت « 1 » .\r\nو بعضى از متأخّرين گفته است كه : احتياط آن است كه روز شك را مطلقا روزه نگيرد ، نه به نيّت اول رمضان و نه به نيّت آخر شعبان « 2 » . و اين كلام ضعيف است .\r\n\r\n\r\n","description":"","footnote":"\r\n( 1 ) . ر . ك : ص 31 و 97 - 98 .\r\n( 2 ) . محدّث فيض كاشانى در مفاتيح الشرائع 1 : 286 .\r\n","page_name":" 102 ","page_number":102},
  {"content":"\r\n\r\n\r\nچهارم : روزهء صمت .\r\nو آن روزه‌اى « 1 » است كه علاوه بر نيّت روزه ، نيّت كند كه تا شام حرف نزند . هرگاه چنين نيتى بكند ، مشهور ميان علماء آن است كه علاوه بر آنكه فعل حرام كرده ، روزهء او نيز باطل مىشود . و بعضى احتمال داده‌اند كه همين فعل حرام كرده باشد و روزه باطل نشود « 2 » . و اين اظهر است ، اگر چه قول اول نيز دور نيست .\r\nو هرگاه با نيّت روزه ضمّ كند كه در بعضى از روز حرف نزند ، احتمال مىرود كه حرام نباشد ، به جهت اينكه اخبارى كه تواند حجّت باشد ، در آنها تصريح شده است به حرمت حرف نزدن تا شام « 3 » . و ظاهر آن است كه حرام باشد نيّت حرف نزدن تا شام ، اگر چه با قصد روزه نباشد ، مگر اينكه به جهت اين نيّت را بكند كه شرعا رجحانى داشته باشد .\r\n\r\nپنجم : روزهء وصال .\r\nو روزهء وصال آن است كه نيّت كند كه روز را روزه بگيرد تا وقت سحر و در سحر افطار كند . و هرگاه چنين نيّت كند ، علاوه بر اينكه فعل حرام كرده است ، روزهء او نيز باطل است .\r\nو بعضى از فقهاء گفته‌اند كه روزهء وصال آن است كه دو روز و يك شب روزه بگيرد كه در يك شب مطلقا افطار نكند و روز قبل و بعد آن را - هر دو - روزه بگيرد « 4 » . و ظاهر آن است كه اين نيز حرام باشد ، اگر چه اقوى آن است كه معناى روزهء وصال ، همان اول است .\r\nو مخفى نماند كه حرام بودن در صورتى است كه افطار نكردن آن تا سحر به نيّت روزه باشد ، امّا اگر افطار نكردن به جهتى ديگر باشد ، مانند انتظار شخصى ، يا مشغول\r\n\r\n\r\n","description":"","footnote":"\r\n( 1 ) . در نسخه‌ها « روزى » آمده است .\r\n( 2 ) . عاملى در مدارك الأحكام 5 : 282 .\r\n( 3 ) . ن . ك : وسائل الشيعة 10 : 533 ، باب 5 از ابواب الصوم المحرم / 1 و 3 .\r\n( 4 ) . شيخ طوسى در الاقتصاد : 293 ، ابن ادريس در السرائر 1 : 420 ، محقّق در المعتبر 2 : 714 .\r\n","page_name":" 103 ","page_number":103},
  {"content":"\r\n\r\nبودن به شغلى ، يا غير اينها ، حرام نيست ، اگر چه احوط آن است كه به هيچ جهتى از جهات افطار كردن را تا سحر تأخير نيندازد .\r\n\r\nششم : روزهء نذر معصيت .\r\nيعنى نذر كند كه هرگاه فلان معصيت از براى او ميسّر شود ، به شكرانهء آن روزه بگيرد . و هرگاه همچنين نذرى بكند ، نذر او منعقد نمىشود . امّا هرگاه نذر كند كه هرگاه فلان معصيت از آن سر زند ، به جهت « زجر نفس » روزه بگيرد ، نذر او منعقد مىشود و حرام نيست ، بلكه بعد از نذر و سر زدن معصيت ، واجب است كه روزه را بگيرد .\r\n\r\nهفتم : روزهء زن بدون اذن شوهر .\r\nهرگاه روزهء سنّتى باشد ، حرام است بر زن بدون اذن شوهر روزهء سنّتى گرفتن ، مطلقا ؛ خواه زن دائمى باشد يا متعه ، و خواه شوهر حاضر باشد يا به سفر رفته باشد .\r\nو فرقى نيست ميان اينكه صريحا منع كند از روزه گرفتن ، يا زن نداند كه راضى است يا نه . و ظاهر آن است كه هرگاه اذن فحوى بر رضاى او باشد ، كفايت مىكند .\r\n\r\nهشتم : روزهء سنّتى بنده بدون اذن آقا\r\n. و آن نيز حرام است مطلقا ؛ خواه آقا حاضر باشد يا غايب .\r\n\r\nنهم : روزهء مسافر در وقتى كه شرايط سفر در او متحقّق باشد\r\n؛ خواه روزهء واجبى و خواه روزهء سنّتى ، بنا بر اقوى ، مگر آنچه استثنا شده است ، به تفصيلى كه مذكور خواهد شد « 1 » .\r\n\r\nدهم : روزهء مريض\r\n، هرگاه به [ موجب 
  ] روزه متضرّر شود .\r\n\r\n\r\n","description":"","footnote":"\r\n( 1 ) . ر . ك : ص 115 ، مسألهء اوّل از مقام دوم .\r\n","page_name":" 104 ","page_number":104},
  {"content":"\r\n\r\n\r\nمبحث چهارم در بيان روزه‌هايى كه مكروه است\r\nو آن هشت روزه است :\r\n\r\nاول : روزهء روز عرفه\r\n، در صورتى كه خوف آن باشد كه روزه موجب ضعفى شود كه مانع از دعا و عبادت باشد ، يا در صورتى كه هلال ذى الحجّه مشتبه است و احتمال برود كه آن روز عيد باشد .\r\n\r\nدويم : روزهء روز عاشورا .\r\nو آن روز دهم ماه محرم است و روزهء آن روز مكروه است ، بنابر اقوى .\r\nو بعضى از متأخّرين گفته‌اند كه حرام است روزهء روز عاشورا ، بلكه گفته است كه حرام بودن روزهء او در نهايت ظهور و وضوح است « 1 » .\r\nو جمعى از علماء گفته‌اند كه مستحب است روزه روز عاشورا به قصد حزن و اندوه‌ناك بودن « 2 » .\r\nو اقوى آن است كه روزهء آن مكروه است . بلى ، سنّت است كه در اين روز امساك كند از چيزى خوردن بدون نيّت روزه تا عصر و بعد از آن افطار كند .\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 13 : 375 .\r\n( 2 ) . مانند : شيخ در المبسوط 1 : 282 ، و محقّق حلّى در المختصر النافع : 71 ، و علّامه در قواعد الأحكام 1 : 68 .\r\n","page_name":" 105 ","page_number":105},
  {"content":"\r\n\r\nو بدان كه كراهت روزهء اين دو روز در وقتى است كه اتّفاق نيفتاده باشد كه روزه آنها واجب باشد ، امّا هرگاه روزهء آنها واجب شده باشد ، مثل اينكه پنجشنبه را نذر كرده باشد كه روزه بگيرد و اتّفاق بيفتد كه عاشورا باشد ، يا عرفه باشد و هلال ذى الحجّه مشتبه باشد ، يا باعث ضعف در دعا و عبادت نباشد ، روزهء آن مكروه نيست ، بلكه واجب است .\r\n\r\nسيم : روزه گرفتن ميهمان روزهء سنّتى را بدون اذن ميزبان .\r\nو بعضى از علماء گفته‌اند كه مكروه بودن در صورتى است كه منع نكند و اگر منع كند ، حرام است و روزهء آن باطل است « 1 » .\r\nو بعضى از متأخّرين گفته است كه مطلقا روزهء سنّتى ميهمان بدون اذن ميزبان ، حرام است ؛ خواه منع بكند يا نه « 2 » .\r\nو اقوى آن است كه مطلقا روزهء آن مكروه است ؛ خواه منع بكند يا نه .\r\n\r\nچهارم : روزه گرفتن ميزبان روزهء سنّتى را بدون اذن ميهمان .\r\n\r\nپنجم : روزه گرفتن پسر بدون اذن پدر و مادر .\r\nو جمعى از علماء در اينجا نيز تصريح كرده‌اند به حرام بودن روزهء او بدون اذن آنها « 3 » ، و اظهر كراهت است .\r\nو بعضى تخصيص داده‌اند كراهت روزه پسر را در وقتى كه بدون اذن پدر باشد و ذكر مادر را نكرده‌اند « 4 » ، و حق آن است كه بدون اذن مادر نيز مكروه است .\r\n\r\n\r\n","description":"","footnote":"\r\n( 1 ) . مانند : محقّق حلّى در شرائع الاسلام 1 : 209 ، و شهيد در الدروس الشرعيّة 1 : 283 .\r\n( 2 ) . مانند : محدّث بحرانى در الحدائق الناضرة 13 : 203 ، و ظاهر محدّث كاشانى در الوافى 11 : 88 . همچنين محقّق حلّى در المعتبر 2 : 712 ، و المختصر النافع : 71 ، و علّامهء حلّى در إرشاد الأذهان 1 : 301 ، قول به حرمت را پذيرفته‌اند .\r\n( 3 ) . مانند : محقّق در المختصر النافع : 71 ، و علّامه در إرشاد الأذهان 1 : 301 ، و تبصرة المتعلّمين : 56 ، و شهيد در الدروس الشرعيّة 1 : 283 ، و محدّث بحرانى در الحدائق الناضرة 13 : 203 .\r\n( 4 ) . مانند : محقّق حلّى در شرائع الإسلام 1 : 209 ، و علّامه در قواعد الأحكام 1 : 384 .\r\n","page_name":" 106 ","page_number":106},
  {"content":"\r\n\r\nو ظاهر آن است كه اين حكم تخصيص به پسر نداشته باشد ، بلكه دختر نيز چنين باشد .\r\n\r\nششم : روزهء سه روز بعد از عيد فطر .\r\nو آنچه را جمعى از علماء گفته‌اند كه روزهء شش روز بعد از عيد فطر سنّت است « 1 » ، ضعيف است .\r\n\r\nهفتم : روزهء ايّام تشريق از براى كسى كه در منى نباشد .\r\n\r\nهشتم : روزهء كسى كه نيّت روزهء سنّت كرده باشد\r\nو او را تكليف كنند به طعام خوردن . و احاديث بسيار ، دلالت بر افضليّت افطار در اين صورت مىكند « 2 » ، بلكه ظاهر آن است كه خلافى در اين نباشد كه هرگاه كسى نيّت روزه سنّتى كرده باشد و او را تكليف به طعام خوردن كنند ، بهتر آن است كه افطار كند .\r\nو افضل آن است كه در اين صورت اظهار نكند كه من روزه‌ام و افطار كند ؛ خواه طعام را بخصوص او حاضر كرده باشند ، يا بخصوص او نباشد ، و خواه تكليف‌كننده كسى باشد كه مكدّر شود از چيزى نخوردن او يا نه ، و خواه پيش از ظهر باشد يا بعد از آن .\r\nدر حديث صحيح مروى است از حضرت صادق عليه السّلام كه فرمود كه : « هر كه داخل بشود بر برادر مؤمن خود و روزه باشد ، پس افطار كند در نزد او و اعلام نكند او را كه من روزه‌ام ، خداى تعالى روزهء يك سال به جهت او مىنويسد » « 3 » .\r\nو ايضا مروى است از حضرت صادق عليه السّلام كه فرمود كه : « هر كه داخل بشود بر برادر مؤمن خود و روزه باشد و افطار كند به جهت خاطر برادر مؤمن ، افضل است از روزهء سنّتى گرفتن » « 4 » .\r\n\r\n\r\n","description":"","footnote":"\r\n( 1 ) . مانند : علّامه در تذكرة الفقهاء 6 : 198 ، و شهيد در الدروس الشرعيّة 1 : 281 ، و شهيد ثانى در الروضة البهيّة 2 :\r\n135 .\r\n( 2 ) . ر . ك : وسائل الشيعة 10 : 151 ، باب 8 از ابواب آداب الصائم .\r\n( 3 ) . الكافي 4 : 150 / 4 ؛ وسائل الشيعة 10 : 153 / 5 .\r\n( 4 ) . الكافي 4 : 150 / 1 ؛ وسائل الشيعة 10 : 152 / 3 .\r\n","page_name":" 107 ","page_number":107},
  {"content":"\r\n\r\nو ايضا مروى است از على بن حديد كه گفت : عرض كردم به حضرت كاظم عليه السّلام كه من داخل مىشوم بر جمعى و ايشان چيزى مىخورند و من نماز عصر را كرده‌ام و روزه‌ام ، پس به من مىگويند : افطار كن ، حضرت فرمود كه : « افطار كن ! پس به درستى كه افطار كردن افضل است » « 1 » .\r\n\r\n\r\n","description":"","footnote":"\r\n( 1 ) . الكافي 4 : 151 / 5 ؛ وسائل الشيعة 10 : 154 / 7 .\r\n","page_name":" 108 ","page_number":108},
  {"content":"\r\n\r\n\r\nمطلب سيم در بيان احكام مسافر\r\nو بيان قضاى روزه و احكام آن و بيان كفّارهء روزه و احكامى كه متعلّق به آن است و در اين مطلب سه فصل است « 1 » .\r\n[ فصل اول : در احكام سفر و مسافر 
  ]\r\n[ فصل دوم : در بيان روزهء قضايى 
  ]\r\n[ فصل سوم : در بيان كفارهء افطار روزه و روزهء كفاره 
  ]\r\n[ فصل چهارم : در بيان بعضى از احكام و مسائل متفرقهء كتاب صوم 
  ]\r\n\r\n\r\n","description":"","footnote":"\r\n( 1 ) . مؤلّف در ادامه چهار فصل را بر مىشمارد .\r\n","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nفصل اول در بيان احكام سفر و مسافر و آنچه متعلّق به آن است\r\nو هر چند جميع مسائل متعلّقه به سفر ، از شرايط و احكام ، در كتاب تحفهء رضويه « 1 » به تفصيل مذكور شده است ، ليكن در اينجا بر سبيل اجمال ، بعضى از آنها ذكر مىشود .\r\nو در اين فصل دو مقام است :\r\n\r\nمقام اول در بيان سفرى كه در آن افطار كردن واجب است\r\nبدان كه - همچنان كه مكرّر مذكور شد « 2 » - واجب است بر مسافر كه افطار كند و روزه گرفتن بر آن حرام است . و سفرى كه بايد افطار نمود ، بعينه همان سفرى است كه نماز را بايد در آن قصر نمود . و آن موقوف به چند شرط است :\r\n\r\nاول : مسافت\r\nبدان كه اگر مسافتى كه مىرود هشت فرسخ شرعى باشد - كه هر فرسخى سه\r\n\r\n\r\n","description":"","footnote":"\r\n( 1 ) . تأليف والد مؤلّف ، ملّا محمّد مهدى نراقى .\r\n( 2 ) . ر . ك : ص 104 .\r\n","page_name":" 111 ","page_number":111},
  {"content":"\r\n\r\nميل است و هر ميلى چهار هزار زرع ، به زراع دست - البتّه بايد روزه را بخورد و روزه گرفتن بر آن حرام است . و همچنين اگر مسافتى كه مىرود به چهار فرسخ شرعى رسيده باشد و خواهد همان روز برگردد ، بايد البته افطار كند . و اگر به چهار فرسخ رسيده باشد و به هشت فرسخ نرسيده باشد و ارادهء برگشتن در همان روز نداشته باشد ، مشهور آن است كه بايد روزه را بگيرد . و ابن ابى عقيل و بعضى از متأخّرين گفته‌اند كه در اين صورت افطار كردن واجب است و جايز نيست روزه گرفتن « 1 » . امّا اقوى و اصح آن است كه روزه گرفتن واجب نيست ، بلكه مخيّر است ميان روزه گرفتن و افطار كردن ، امّا افطار كردن و روزه نگرفتن افضل است ، بلكه احوط نيز آن است كه افطار كند و روزه را ترك كند ؛ خواه پيش از ده روز اراده داشته باشد به مكان خود عود كند ، يا نه .\r\n\r\nدويم : قصد مسافت\r\nپس اگر كسى اضعاف مسافت شرعى را قطع كند ، ليكن در زمان قطع هرگز قصد مسافت نداشته ، بلكه هميشه قصد كمتر را داشته و چون آن را قطع كرده ، باز قصد مقدارى ديگر - كمتر از حد مسافت - نموده و همچنين تا چند مقابل مسافت را قطع نمايد ، در اين صورت افطار كردن او در هيچ موضع از اين راه جايز نيست ، و اگر چه موضعى باشد كه از منزل او تا آنجا هشت فرسخ و زيادتر باشد . بلى ، بعد از برگشتن واجب است كه افطار كند ، هرگاه از موضع برگشتن او تا منزل خود به قدر مسافت شرعى باشد .\r\n\r\nسيم : آنكه سفر واجب باشد يا سنّت يا مباح\r\n؛ چون سفر حج ، يا زيارت ائمّه عليهم السّلام ، يا تحصيل علم ، يا تجارت ، يا ديدن دوستان .\r\nو سفر معصيت نباشد ، كه اگر سفر معصيت باشد ، بايد روزه بگيرد و افطار كردن جايز نيست .\r\n\r\n\r\n","description":"","footnote":"\r\n( 1 ) . مختلف الشيعة 2 : 526 ، م 390 .\r\n","page_name":" 112 ","page_number":112},
  {"content":"\r\n\r\nو تفصيل سفر معصيت در تحفهء رضويه و حاشيهء آن ذكر شده است « 1 » .\r\n\r\nچهارم : آنكه در اثناى سفر به وطن خود نرسد .\r\nپس اگر در اثناء سفر به وطن خود عبور كند ، واجب است كه تا در اينجا هست ، روزه بگيرد ، هر چند قصد اقامهء ده روز نكند .\r\nو وطن عبارت است از موضعى كه كسى در آنجا منزلى داشته باشد كه در آن متوطّن باشد ، يعنى در عرف بگويند كه در آنجا متوطّن است و مسكن دارد ؛ خواه هميشه در آنجا باشد ، يا سالى اين قدر در آنجا باشد كه متوطّن و مسكن داشتن صادق آيد . بلكه هرگاه بعضى سال‌ها اصلا در آنجا نماند ، همچنان كه بعضى از تجّار يا بعضى از مسافرين مثل حجّه‌فروشان « 2 » و غيرهم ، همين كه عرفا توطّن صادق آيد ، كافى است .\r\nو مراد از منزل جايى است كه در اينجا سكنى كند ؛ خواه خود مالك آن منزل باشد يا به اجاره يا عاريه و امثال اينها گرفته باشد . و لازم نيست كه البتّه بايد خود مالك آن باشد .\r\n\r\n\r\n","description":"","footnote":"\r\n( 1 ) . حاشيهء كتاب تحفهء رضويه ، مقصد چهارم ، شرط سيم از شروط قصر .\r\nتفصيل آن چنين است :\r\n« مخفى نماند كه آنچه [ والد ماجد 
  ] در خصوص سفر معصيت فرموده‌اند صحيح است و شكّى در آن نيست ، ليكن در سفر معصيت سه صورت ديگر هست كه حكم آن درست از متن معلوم نمىشود و بايد بيان شود :\r\nاوّل : آنكه سفر به اجبار باشد ، ليكن بر آن سفر معصيتى مترتّب شود كه اختيارى باشد . مثل اينكه سلطان قهرا و جبرا كسى را به غارت بفرستد ، و لكن او تواند كه غارت نكند و قصد او آن باشد كه غارت را نكند . و ظاهر در اين صورت آن است كه بايد قصر كند و اتمام جايز نباشد .\r\nدويم : اينكه سفر اختيارى باشد ، و لكن يقين داند كه در اين سفر مجبور بر معصيتى خواهد شد . و ظاهر آن است كه در اين صورت بايد اتمام كند ، به جهت آنكه اين معصيت بر سفرى كه اختيارى است مترتّب مىشود و هرگاه سفر را نكند ، اين معصيت صادر نخواهد شد . پس واجب است سفر را ترك كند و اگر سفر بكند سفر او معصيت خواهد بود .\r\nسيم : آن است كه سفر اختيارى باشد و غايت آن هم معصيت نباشد ، لكن داند كه در اين سفر معصيتى از او سر نخواهد زد . و حكم آن است كه اگر معصيت معصيتى باشد كه بر سفر مترتّب شود و اگر در حضر باشد ، آن معصيت صادر نخواهد شد ، بايد اتمام كند . و اگر آن معصيت بر سفر مترتّب نشود ، بلكه در حضر هم باشد آن معصيت صادر نخواهد شد ، بايد قصر كند » . ( احمد )\r\n( 2 ) . حجّه فروش : آن‌كه به نيابت از ميت مستطيع و واجب الحجّ در ازاء مزدى حج گذارد . ( لغت‌نامه دهخدا )\r\n","page_name":" 113 ","page_number":113},
  {"content":"\r\n\r\n\r\nپنجم : آنكه در اثناى سفر در موضعى قصد اقامهء ده روز نكند .\r\nپس اگر مسافر در موضعى كه منزل و وطن او نباشد نيّت اقامهء ده روز كند ، بايد در آنجا روزه را بگيرد و افطار كردن جايز نيست .\r\nو هرگاه در موضعى قصد اقامهء ده روز كند و بعد از آن قصد او تغيير يابد ، پس اگر بعد از قصد اقامه ، يك نماز واجبى را تمام گذارده باشد ، بايد تا در آن موضع است ، روزه را بگيرد . و اگر بعد از قصد اقامه ، هنوز هيچ نماز واجبى را تمام نكرده ، بايد روزه را افطار كند ، اگر چه بعد از قصد اقامه ، نيّت روزه كرده باشد و در اثناى روز قصدش تغيير يابد ، هر چند كه تغيير عزم ، بعد از زوال به هم رسد .\r\n\r\nششم : آنكه سفر عمل و پيشهء او نباشد\r\n؛ چون مكارى و ملّاح و جمّال و راعى « 1 » و صحرانشين و خانه به دوشان و بعضى تجّار كه طالب رواج بازاراند و به اين جهت سفر را عمل و پيشهء خود قرار داده‌اند .\r\nپس هر كه عرفا سفر عمل و پيشه او باشد ، يا يكى از اسماى مذكور . بر آن صادق آيد كه مردم بگويند كه فلان شخص مكارى يا جمّال يا راعى يا خيمه‌نشين است ، بايد كه هميشه روزه را بگيرد ؛ خواه اين صدق به دو نوبت سفر كردن باشد يا بيشتر .\r\nو مناط را سه سفر پىدرپى قرار دادن ، صورتى ندارد .\r\nو هر كه در عرف يكى از اسماى مذكوره بر آن صادق نيايد و نگويند كه شغل و عمل او سفر كردن است ، بايد روزه را افطار كند ، اگر چه ده سفر پىدرپى كند . بلى ، هرگاه يكى از جماعت مذكوره ده روز در وطن خود بايستد كه در اثناى آن ده روز ، به مسافتى بيرون نرود و بعد از آن به سفر رود ، بايد در آن سفر روزه را افطار كند .\r\nو حق آن است كه با وجود صدق اينكه سفر عمل و پيشه اوست ، بعد از ماندن ده روز ، همين در يك سفر روزه را افطار مىكند و در سفر دويم عود به روزه مىكند . و توقّف ده روز در غير وطن به جهت قصد اقامه ، و توقّف ده روز بعد از سى روز يا\r\n\r\n\r\n","description":"","footnote":"\r\n( 1 ) . مكارى : خربنده ، كسى كه اسب و شتر و غيره به كرايه دهد . ملّاح : دريانورد . جمّال : شترچران ، راعى : چوپان .\r\n( لغت‌نامه دهخدا )\r\n","page_name":" 114 ","page_number":114},
  {"content":"\r\n\r\nتردّد ، در حكم اقامهء ده روز در وطن نيست ، بنابر اقوى .\r\n\r\nهفتم : آنكه از شهر خود يا از موضع اقامه اين قدر دور شود كه به حدّ ترخّص برسد .\r\nپس پيش از رسيدن به حدّ ترخّص نمىتواند افطار كند . و مراد از حدّ ترخّص آن است كه آن مقدار از شهر دور شود كه اذان را نشنود ، يا ديوارها را نبيند و تميز نكند .\r\n\r\nهشتم : آنكه سى روز بىقصد اقامه در يك موضع بماند .\r\nپس هرگاه در جايى قصد اقامه ده روز نكند ، بلكه متردّد باشد و تا سى روز با تردّد در موضعى بماند ، بعد از سى روز بايد روزه را بگيرد ، اگر چه يك روز باشد .\r\n\r\nمقام دويم در مسائلى كه متعلّق به مسافر است\r\nو در اين مقام يازده مسأله است :\r\n\r\nمسألهء اول :\r\nبدان كه بعد از تحقّق شرايط سفر ، روزه حرام است و بايد افطار نمود ؛ خواه روزهء واجب باشد يا سنّت . و هيچ يك از روزهء واجب و سنّت در سفر صحيح نيست ، بنا بر اقوى .\r\nو هرگاه كسى با وجود دانستن مسأله در سفر روزه بگيرد ، فعل حرام كرده خواهد بود . و هرگاه روزه‌اى باشد كه قضا داشته باشد ، بايد قضا كند . بلى ، از روزهء واجب سه روز استثنا شده است كه در سفر مىتوان گرفت :\r\nاول : سه روز روزهء بدل هدى در حجّ تمتّع .\r\nدويم : هيجده روز بدل نحر ، از براى كسى كه قبل از غروب آفتاب روز عرفه عمدا از عرفات كوچ كند و عاجز باشد از نحر للّه .\r\nسيم : روزهء نذر معيّن ، هرگاه در نذر ، بخصوص سفر را قيد كرده باشد ، به اين نحو كه نذر كرده باشد كه فلان روز را روزه بگيرد در سفر و حضر . امّا هرگاه مطلق نذر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكرده ، به اين نحو كه نذر كرده باشد كه فلان روز را هميشه روزه بگيرد و بخصوص سفر را ذكر نكرده باشد ، لازم نيست كه آن روز را در سفر روزه بگيرد ، بلكه حرام است روزه گرفتن .\r\nو احوط آن است كه كسى در نذر ، بخصوص سفر را قيد نكند ؛ يعنى نذرى كه سفر نيز در آن مذكور باشد ، نكند .\r\nو از روزهء سنّت يك روز استثنا شده است كه در سفر مىتوان گرفت و آن ، سه روز روزه‌اى است كه در مدينهء منوّره به جهت طلب حاجات مىگيرد . و كيفيّت اين روزه و آداب طلب حاجات را در آخر رسالهء مناسك حج بيان نموده‌ايم .\r\n\r\nمسألهء دويم :\r\nدانستى كه هر كه در سفر با وجود علم به حرمت روزه ، روزه بگيرد ، مجزى نيست و بايد قضا كند . امّا هرگاه جاهل مسأله باشد و نداند كه در سفر بايد افطار كرد و به اين جهت افطار نكند ، روزهء او صحيح است و مجزى است و قضا بر او لازم نيست .\r\nبلى ، هرگاه در اثناى روز عالم شود ، بايد افطار كند و اگر افطار نكند ، فعل حرام كرده و قضا بر او لازم است .\r\nو ظاهر آن است كه اين حكم مختص باشد به كسى كه نداند كه در سفر بايد افطار كرد . امّا هرگاه اين را داند و ليكن بعضى از احكام سفر را نداند ، مثل اينكه نداند كه كثير السفر هرگاه ده روز در وطن خود بماند ، حكم كثرت سفر او باطل مىشود و بايد كه روزه را افطار كند و به اين جهت روزه را بگيرد ، ظاهر آن است كه مجزى نباشد و بايد قضا كند .\r\n\r\nمسألهء سيم :\r\nكسى كه اصل مسأله را داند ، امّا فراموش كرده باشد و از راه جهل و فراموشى در سفر روزه را گرفته باشد ، بعضى گفته‌اند حكم آن حكم جاهل است و روزه او صحيح است « 1 » و بعضى ديگر گفته‌اند كه در حكم عالم است و روزه او صحيح\r\n\r\n\r\n","description":"","footnote":"\r\n( 1 ) . سبزوارى در ذخيرة المعاد : 525 ، س 36 .\r\n","page_name":" 116 ","page_number":116},
  {"content":"\r\n\r\nنيست و بايد قضا كند « 1 » و اين قول اظهر است .\r\n\r\nمسألهء چهارم :\r\nبدان كه در وقتى روزه بر مسافر حرام است و روزهء او صحيح نيست كه پيش از ظهر از خانه بيرون رود و از حدّ ترخّص بگذرد . و هرگاه بعد از ظهر بيرون رود ، روزهء او صحيح است و واجب است كه روزه را بگيرد . و خلاصه اينكه هرگاه پيش از ظهر از خانه بيرون رود ، [ بايد 
  ] افطار كند ؛ خواه در شب نيّت سفر داشته باشد يا نه . و هرگاه بعد از زوال بيرون رود ، بايد روزه را بگيرد و افطار كردن جايز نيست . و جمعى از علماء گفته‌اند كه هر وقت از روز كه بيرون رود ، افطار مىكند « 2 » . و هرگاه در شب نيّت سفر نداشته ، هر وقت كه بيرون مىرود ، روزه را مىگيرد « 3 » . و اقوى و اصح همان است كه ما گفتيم .\r\nو مخفى نماند كه هر چند كلام علماء در خصوص اين حكم مطلق است و شامل روزهء واجب معيّن و واجب غير معيّن و روزهء سنّتى ، همه هست ، ليكن احوط آن است كه در روزهء سنّتى و واجب غير معيّن ، هرگاه بعد از ظهر هم سفر كند ، افطار كند و آن روز را روزه نگيرد . و اگر واجب معيّن باشد ، روز ديگر روزه بگيرد .\r\n\r\nمسألهء پنجم :\r\nكسى كه در سفر است ، در هر روزى كه پيش از ظهر داخل وطن خود يا مكانى كه در آن قصد اقامهء ده روز دارد بشود و پيش از داخل شدن افطار نكرده باشد ، روزهء آن روز صحيح است . و اگر روز روزهء واجبى باشد ، واجب است كه آن روز را روزه بگيرد .\r\nو همچنين هرگاه داخل ولايتى بشود و قصد اقامه نداشته باشد و بعد قصد اقامه\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 13 : 397 .\r\n( 2 ) . از كسانى كه معتقدند در هر وقت كى به سفر رفت بايد افطار كند ، صدوق است در رساله‌اش ، بنا به نقل مختلف الشيعة 3 : 335 م 77 ، و سيّد مرتضى در جمل العلم و العمل ( رسائل الشريف المرتضى ) 3 : 55 ، و ابن ادريس در السرائر 1 : 392 ، و علّامهء حلّى در إرشاد الأذهان 1 : 304 .\r\n( 3 ) . شيخ مفيد در المقنعة : 354 ، گفته : « إذا خرج إلى السفر بعد طلوع الفجر أيّ وقت كان من النهار ، و كان قد بيّت نيّته من الليل للسفر ، وجب عليه الإفطار . . . » . علّامه در مختلف الشيعة 3 : 336 ، م 77 ، نيز همين قول را پذيرفته است .\r\n","page_name":" 117 ","page_number":117},
  {"content":"\r\n\r\nكند ، پس اگر پيش از ظهر قصد اقامه كند ، بايد آن روز را روزه بگيرد .\r\nو در هر روزى كه بعد از ظهر داخل وطن خود يا موضع قصد اقامه بشود ، واجب است كه آن روز را افطار بكند ؛ خواه پيش از دخول افطار كرده باشد يا نه . بلى ، مستحب است كه تا شام امساك كند ، همچنان كه گذشت « 1 » . و همچنين هرگاه داخل ولايتى شود و قصد اقامه نداشته باشد و بعد از ظهر قصد اقامه كند .\r\n\r\nمسألهء ششم :\r\nهرگاه كسى در سفر باشد و داند كه پيش از ظهر داخل وطن خود يا موضع قصد اقامه مىشود ، امّا هنوز داخل نشده باشد ، مخيّر است ميان اينكه آن روز را افطار كند و ميان اينكه چيزى نخورد تا داخل منزل شود و آن روز را روزه بگيرد .\r\n\r\nمسألهء هفتم :\r\nهرگاه كسى در حضر باشد كه ماه مبارك رمضان داخل شود ، جايز است از براى او سفر كردن ؛ خواه سفر واجب باشد يا سنّت يا مباح . بلى ، هرگاه سفر واجب باشد ، مانند حج يا عمره يا سفرى كه ترك آن باعث هلاكت برادر مؤمنى يا تلف شدن مالى از خود يا غير باشد ، علاوه بر جايز بودن ، كراهتى هم در آن نيست .\r\nو امّا در غير اينها ، پس مشهور آن است كه سفر نكردن افضل است و سفر كردن ، مكروه « 2 » .\r\nو اظهر آن است كه هرگاه مقصود از سفر ، امر مباحى باشد ، مطلقا مكروه است و هرگاه امر مستحبّى باشد ، پس اگر امرى باشد كه اگر در آن وقت ، آن را ادراك نكند ، ديگر نتواند ادراك كرد ، مانند متابعت برادر مؤمنى ، سفر كردن مكروه نيست ، بلكه دور نيست كه افضل باشد . و اگر امرى باشد كه اگر حال ترك كند ، بعد از تمام شدن ماه رمضان باز تواند آن را ادراك كند ، سفر كردن مكروه است .\r\nو بدان كه كراهت سفر كردن تا روز بيست و سيم است و هرگاه بيست و سه روز\r\n\r\n\r\n","description":"","footnote":"\r\n( 1 ) . ر . ك : ص 100 ، موضع اوّل .\r\n( 2 ) . ن . ك : مختلف الشيعة 3 : 326 .\r\n","page_name":" 118 ","page_number":118},
  {"content":"\r\n\r\nاز ماه بگذرد ، كراهت بر طرف مىشود ، همچنان كه اكثر علماء تصريح به آن نموده‌اند « 1 » . و اللّه اعلم .\r\n\r\nمسألهء هشتم :\r\nجايز است از براى مسافر جماع كردن در ماه مبارك رمضان ، در روزى كه در سفر است ، يا بعد از زوال داخل خانه خود شود ، يا قبل از زوال بيرون رود ، امّا كراهت شديد دارد ، بلكه احوط ترك است .\r\nو جايز بودن جماع كردن در وقتى است كه زن نيز جايز باشد از براى او افطار كردن ، و روزه گرفتن بر او واجب نباشد ، مانند اينكه مسافر باشد ، يا مريض باشد ، يا در بعضى از روز حايض بوده و پاك شده . امّا هرگاه زن روزه‌دار باشد ، ظاهر آن است كه حرام است جبر كردن او بر جماع . و ظاهر آن است كه در حكم مسافر است هر كه روزهء ماه مبارك رمضان بر او واجب نباشد ، مانند مريض و زن حايض كه پاك شده باشد و امثال اينها .\r\n\r\nمسألهء نهم :\r\nمكروه است از براى مسافر و هر كس ديگر كه جايز است از براى او افطار در ماه مبارك رمضان ، كه خود را از طعام و آب سير كند ؛ يعنى اين قدر چيزى بخورد و آب بياشامد كه سير شود ، بلكه بايد تقليل در طعام و آب كند ، كه در گرسنگى شبيه به روزه‌داران باشد .\r\nو ظاهر - همچنان كه مذكور شد - آن است كه اين دو حكم ، يعنى كراهت جماع و سير خوردن و آشاميدن ، مختصّ روزهء ماه مبارك باشد و در روزهاى ديگر كه روزهء آن واجب معيّن باشد ، مثل روزى كه روزهء آن را نذر كرده باشد ، هيچ يك از جماع و سير خوردن و آشاميدن كراهت نداشته باشد .\r\n\r\nمسألهء دهم :\r\nبدان كه جايز نيست كه در ماه مبارك رمضان ، روزه‌اى غير از روزهء ماه رمضان گرفته شود .\r\nپس بنابراين جايز نيست از براى مسافر كه روزه‌هايى را كه در سفر مىتوان\r\n\r\n\r\n","description":"","footnote":"\r\n( 1 ) . همان .\r\n","page_name":" 119 ","page_number":119},
  {"content":"\r\n\r\nگرفت ، در ماه رمضان بگيرد . يعنى هرگاه مثلا نذر كرده باشد كه روز پنجشنبه را روزه بگيرد ؛ خواه سفر و خواه حضر ، پس در سفر روزهاى پنجشنبه ماه رمضان را نبايد روزه بگيرد . و همچنين هرگاه در ماه رمضان در مدينه باشد و قصد اقامه نكرده باشد ، نمىتواند كه سه روز روزهء سنّتى در مدينه را بگيرد ، بلكه بعد از خروج رمضان مىتواند بگيرد .\r\n\r\nمسألهء يازدهم :\r\nبدان كه چهار موضع است كه هرگاه مسافر در اثناى سفر به يكى از آن چهار موضع برسد ، مخيّر است كه نماز را تمام كند يا قصر ، و آن مسجد الحرام و مسجد حضرت رسول صلّى اللّه عليه و آله و مسجد كوفه و حاير كربلا است . و تخيير در اين چهار موضع مخصوص نماز است و شامل روزه نيست . پس اگر مسافر در يكى از اين چهار موضع قصد اقامه « 1 » نكند ، واجب است كه روزه را افطار كند .\r\n\r\n\r\n","description":"","footnote":"\r\n( 1 ) . يعنى اقامت ده روز .\r\n","page_name":" 120 ","page_number":120},
  {"content":"\r\n\r\n\r\nفصل دويم در بيان روزهء قضايى و احكام آن\r\nو در اين فصل دو مقام است :\r\n\r\nمقام اول در بيان اينكه كدام روزه هرگاه فوت شود ، قضا دارد و كدام قضا ندارد ؟\r\nبدان كه - همچنان كه دانستى - كه روزه يا واجب است يا سنّت ، و روزهء واجبى بر هشت قسم است : روزهء رمضان و قضاى آن و نذر معيّن و نذر غير معيّن و روزهء كفّاره و روزهء بدل هدى و نحر و روزهء اعتكاف و روزه‌اى كه به اجاره واجب شده باشد .\r\nو حكم فوت روزهء هدى و نحر در كتاب حج مذكور است . و همچنين احكام روزهء كفّاره و روزهء اعتكاف ، بعد از اين مذكور خواهد شد « 1 » .\r\nو امّا ساير روزه‌ها ، پس روزهء ماه رمضان و نذر معيّن هرگاه فوت شود ، قضاى آن واجب است ، به شروطى كه مذكور خواهد شد « 2 » .\r\nو امّا روزهء قضا و نذر غير معيّن ، پس در آنها قضا معنى ندارد ، بلكه هرگاه در\r\n\r\n\r\n","description":"","footnote":"\r\n( 1 ) . ر . ك : ص 133 و 149 .\r\n( 2 ) . ر . ك : ص 126 ، مسأله سيزدهم .\r\n","page_name":" 121 ","page_number":121},
  {"content":"\r\n\r\nروزى نيّت يكى از آنها را بكند و بعد افطار كند ، بايد يك روزهء ديگر بگيرد ، امّا آن را قضاى آن روز نمىگويند و نبايد نيّت قضا بكند . بلى ، هرگاه بر ذمّهء شخصى روزهء نذر غير معيّن باشد و نگيرد تا بميرد ، در كلام فقهاء واقع است كه بايد ولىّ او قضاى او را به جهت او بگيرد « 1 » .\r\nو امّا روزهء اجاره ، پس اگر اجارهء مطلقه باشد ، يعنى مقيّد به وقتى نباشد ، پس در آن نيز قضا معنى ندارد . امّا هرگاه [ اجاره 
  ] مقيّد به وقت معيّنى باشد و در اين وقت [ معيّن روزه 
  ] نگيرد ، قضاى او بر او واجب نيست ، همچنان كه گذشت .\r\n\r\nمقام دويم در بيان مسائل و احكامى كه متعلّق به قضاى روزه است\r\nو در اينجا بيست و دو « 2 » مسأله است :\r\n\r\nمسألهء اول :\r\nبدان كه شرط است در واجب شدن قضا ، بلوغ و عقل و اسلام . پس واجب نيست قضاى روزه‌اى كه از طفل فوت شود ، مگر همان روز ، پيش از صبح بالغ شود . و همچنين واجب نيست قضاى روزه‌اى كه از ديوانه فوت شود . و همچنين واجب نيست بر كافر كه قضاى روزه‌اى كه در حالت كفر از او فوت شده ، بگيرد .\r\n\r\nمسألهء دويم :\r\nبدان كه غير فرقهء شيعهء اثنىعشريه - كثّرهم اللّه - از فرق مسلمين ، مانند سنّى و زيدى و غيرهم ، بر ايشان لازم است كه هر روزه‌اى كه در حالت گمراهى و ضلالت از ايشان فوت شده ، قضا كنند . امّا روزه‌هايى را كه در آن حالت گرفته‌اند ، بعد از هدايت ايشان به طريقهء حقّه ، قضاى آنها لازم نيست .\r\n\r\nمسألهء سيم :\r\nواجب است بر مرتدّ كه قضاى روزه‌اى كه در حالت ارتداد از او فوت شده ، بگيرد ؛ خواه مرتد فطرى باشد يا ملّى .\r\n\r\n\r\n","description":"","footnote":"\r\n( 1 ) . ر . ك : المقنعة : 353 ؛ المبسوط 1 : 286 .\r\n( 2 ) . مؤلّف بيست و سه مسأله را بيان خواهد نمود .\r\n","page_name":" 122 ","page_number":122},
  {"content":"\r\n\r\nو هرگاه شخصى در اول روز مسلم باشد و نيّت روزه بكند و در اثناى روز مرتد شود و بعد از آن باز عود به اسلام كند ، بعضى از علماء گفته‌اند كه روزهء او صحيح است و قضاى آن بر او لازم نيست « 1 » . و بعضى ديگر گفته‌اند كه ارتداد باعث بطلان روزهء او مىشود و قضاى آن روزه بر او لازم است « 2 » ، و اين اظهر است .\r\n\r\nمسألهء چهارم :\r\nواجب نيست بر كسى كه بىهوش شود ، قضاى روزه‌اى كه به سبب بىهوشى از او فوت شده باشد ؛ خواه در همهء روز بىهوش شده باشد ، يا در بعضى از آن .\r\n\r\nمسألهء پنجم :\r\nبر حايض و صاحب نفاس واجب است كه روزه‌اى كه در ايّام حيض و نفاس از آنها فوت شده ، قضا كنند ؛ خواه روزهء رمضان باشد ، يا روزه نذر معيّن . و همچنين واجب است قضاى روزه‌اى كه به سبب مرض يا سفر كردن فوت شده و افطار شده ؛ خواه روزهء ماه رمضان باشد ، يا نذر معيّن .\r\n\r\nمسألهء ششم :\r\nواجب است بر هر كه افطار كند روزى از ماه مبارك رمضان را عمدا ، يا روزى را كه روزهء آن به نذر بر آن واجب شده باشد ، يا يكى از چيزهاى ديگر كه مذكور شد كه باعث بطلان روزه مىشود ، در آن روز به عمل آورد و غير از كسانى باشد كه مذكور شد كه قضاى آنها واجب نيست - از طفل و ديوانه و بىهوش و كافر - واجب است كه آن روز را قضا كند . بلى ، چند صورت است كه با وجود افطار ، قضا لازم نيست و بايد به عوض ، فدا بدهد ، همچنان كه مذكور خواهد شد « 3 » .\r\n\r\nمسألهء هفتم :\r\nهرگاه كسى روز معيّنى را نذر كند كه هميشه روزه بگيرد و اتّفاق افتد كه آن روز ، روز عيد فطر يا عيد اضحى باشد ، واجب است كه آن روز را افطار كند و قضاى آن را بگيرد . و همچنين اگر اتّفاق افتد كه آن روز يكى از ايّام تشريق واقع شود و او در منى باشد .\r\n\r\n\r\n","description":"","footnote":"\r\n( 1 ) . مانند : شيخ طوسى در المبسوط 1 : 266 ، و ابن ادريس در السرائر 1 : 366 .\r\n( 2 ) . علّامهء حلّى در مختلف الشيعة 3 : 325 ، م 71 .\r\n( 3 ) . مانند مريضى كه تا سال آينده مرض او رفع نشود . ر . ك : همين مقام ، مسألهء نهم .\r\n","page_name":" 123 ","page_number":123},
  {"content":"\r\n\r\n\r\nمسألهء هشتم :\r\nكسى كه جنب شود در ماه مبارك رمضان و غسل را فراموش كند ، پس اگر در همان روز به خاطر او آيد و غسل كند ، روزهء او صحيح است و چيزى بر او نيست . و هرگاه به خاطر او نيايد تا آن روز بگذرد ، يا تا ماه رمضان بيرون رود ، واجب است كه روزه‌هايى را كه بعد از جنب شدن گرفته ، قضا كند .\r\n\r\nمسألهء نهم :\r\nدانستى كه هرگاه كسى در ماه مبارك رمضان مريض شود و افطار كند ، واجب است كه بعد از صحيح شدن ، آن روز را قضا كند . بلى ، هرگاه كسى در ماه مبارك رمضان مريض شود و افطار كند و مرض او طول بكشد و رفع نشود تا ماه رمضان آينده ، در اين صورت قضا از او ساقط مىشود [ و 
  ] نبايد قضاى آنچه از رمضان اول فوت شده بگيرد ، بلكه بايد به عوض هر روزى كه افطار كرده ، يك مد طعام به مستحقّين تصدّق كند . پس هرگاه در رمضان دويم مرض رفع شد ، آن ماه رمضان را روزه مىگيرد و هرگاه در آن رمضان رفع نشد ، پس اگر پيش از رمضان سيم مرض رفع شد ، همين رمضان دويم را قضا مىكند . و اگر مرض طول كشيد تا رمضان سيم نيز داخل شد ، در اين صورت قضاى رمضان دويم نيز از او ساقط است و به عوض هر روزى از اين رمضان نيز ، يك مد طعام تصدّق مىكند .\r\nو هرگاه كسى در رمضان مريض شود و چند روز را افطار كند و پيش از رمضان دويم ، به قدرى كه كمتر از روزه‌هايى باشد كه افطار كرده ، مرض او رفع شود ، مثل اينكه تمام ماه رمضان اول را افطار كرده و ده روز پيش از رمضان دويم مرض « 1 » رفع شود ، در اين صورت شكّى نيست كه قضاى اين ده روز بر او واجب است . و امّا قضاى بيست روز ديگر كه پيش از رمضان دويم وقت نبوده ، پس محلّ اشكال است و در كلام فقهاء تصريحى در حكم آن به نظر حقير نرسيده و ظاهر آن است كه قضاى آن بيست روز از او ساقط باشد . و هرگاه احتياط كند و آن بيست روز را نيز قضا كند و از براى هر روزى يك مد كفّاره نيز بدهد ، بد نخواهد بود .\r\n\r\n\r\n","description":"","footnote":"\r\n( 1 ) . الف : - « مرض » .\r\n","page_name":" 124 ","page_number":124},
  {"content":"\r\n\r\nو همچنين است هرگاه در ماه رمضانى مريض شود و بعد از رمضان به قدر بعضى از آن روزه‌ها كه افطار كرده ، مرض او رفع شود و دوباره باز مريض شود و مرض او طول بكشد تا رمضان آينده .\r\n\r\nمسألهء دهم :\r\nهرگاه كسى چند روز از ماه رمضانى را افطار كند به جهت عذرى غير از مرض ، مثل سفر يا حيض ، و بعد از اين بلافاصله مريض شود و مرض او طول بكشد تا ماه رمضان ديگر ، پس بعضى گفته‌اند كه حكم آن مثل حكم كسى است كه به جهت مرض افطار كرده باشد « 1 » ، يعنى قضا بر او لازم نيست و بايد به جهت هر روزى ، يك مد كفّاره بدهد . و بعضى ديگر گفته‌اند كه حكم آنها مساوى نيست ، بلكه قضا بر او لازم است « 2 » . و مسأله محل اشكال است ، اگر چه اظهر آن است كه قضا لازم است و احتياط كردن به گرفتن قضا و دادن يك مد كفّاره بهتر است .\r\n[ و 
  ] هرگاه روزه را به جهت مرض افطار كند و بعد بلافاصله به سفر رود و تا رمضان آينده در سفر باشد و نتواند قضا بگيرد ، در اين صورت نيز بعضى گفته‌اند قضا لازم نيست و به جهت هر روزى يك مد كفّاره بدهد « 3 » . و اقوى در اين صورت آن است كه قضا واجب است « 4 » .\r\nو همچنين است هرگاه افطار كردن به جهت غير مرض باشد و عذرى هم كه تا رمضان آينده بوده ، غير از مرض باشد ؛ يعنى قضا واجب است .\r\n\r\nمسألهء يازدهم :\r\nهرگاه كسى روزهء ماه مبارك رمضان را به جهت مريض بودن افطار كند و بعد از رفع مرض ، با وجود اختيار و بدون عذر ، قضاى آن را تأخير بيندازد تا رمضان ديگر داخل شود ، واجب است كه قضاى آن را بگيرد و علاوه بر قضا ، به جهت هر روزى يك مد از طعام تصدّق كند .\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 13 : 307 ، آن را از ظاهر شيخ طوسى در الخلاف نقل كرده است و خود نيز همين قول را اختيار كرده است .\r\n( 2 ) . محدّث بحرانى آن را از علّامه در مختلف الشيعة نقل كرده است . ر . ك : الحدائق الناضرة 13 : 307 .\r\n( 3 ) . محدّث بحرانى در الحدائق الناضرة 13 : 308 .\r\n( 4 ) . مؤلّف در مستند الشيعة 10 : 448 ، در هر دو فرع گذشته و فرع بعدى قائل به سقوط قضا شده است .\r\n","page_name":" 125 ","page_number":125},
  {"content":"\r\n\r\nو ظاهر آن است كه واجب بودن كفّاره مخصوص باشد به صورتى كه افطار كردن او به جهت مرض باشد . پس اگر به جهت ديگر باشد ، مانند حيض يا سفر يا غير اينها ، كفّاره واجب نباشد ، و جمعى واجب دانسته‌اند « 1 » و اين احوط است .\r\n\r\nمسألهء دوازدهم :\r\nبعضى از متأخّرين گفته است كه : هرگاه كسى روزهء قضاى ماه مبارك رمضان بر ذمّهء او باشد ، نظر به اينكه واجب است كه پيش از آمدن رمضان ديگر آن را قضا كند و تأخير نيندازد تا دخول رمضان دويم ، پس هرگاه پيش از آنكه روزهء قضايى را بگيرد ، سفرى اراده بكند كه يقين داشته باشد كه به جهت آن سفر ، پيش از دخول رمضان متمكّن از روزهء قضايى نخواهد شد ، سفر كردن او حرام خواهد بود ، هرگاه سفر مباح يا مستحب باشد « 2 » .\r\nو اين ظاهرا دور نيست ، بلكه قوّت دارد . بلى ، هرگاه يك رمضان بگذرد و قضا نكند ، اين حكم در ميان رمضان دويم و سيم جارى نيست .\r\n\r\nمسألهء سيزدهم :\r\nبدان كه هر روزهء واجبى كه بر ذمّه شخصى باشد و آن شخص فوت شود ، بر ولىّ او واجب است كه آن را به جهت او قضا كند ؛ خواه روزهء ماه رمضان باشد يا غير آن . بلى ، شرط است در واجب شدن قضا بر ولى در هر روزه‌اى كه در غير سفر فوت شده باشد ، كه آن شخص خود در ايّام حيات متمكّن از قضا كردن شده باشد و اهمال كرده باشد . پس هرگاه روزه از شخصى فوت شود [ كه 
  ] در غير سفر باشد و متمكّن از قضا كردن آن نشود ، مثل اينكه مريض شود و در آن مرض بميرد ، يا از آن مرض خوب شود ليكن بيرون از ماه رمضان بميرد ، يا زن حايض شود و پيش از تمام شدن ماه رمضان بميرد ، قضاى روزه‌اى كه در آن مرض و در آن حيض از او فوت شده ، بر ولىّ او واجب نيست . و هرگاه از آن مرض خوب شود ، يا از حيض پاك شود و بعد از رمضان به قدرى كه بعضى از آن روزه‌ها را كه\r\n\r\n\r\n","description":"","footnote":"\r\n( 1 ) . مانند : علامه در مختلف الشيعة 3 : 390 ، شهيد ثانى در مسالك الأفهام 2 : 61 ، عاملى در مدارك الأحكام 6 : 220 .\r\n( 2 ) . الحدائق الناضرة 13 : 306 .\r\n","page_name":" 126 ","page_number":126},
  {"content":"\r\n\r\nافطار كرده تواند بگيرد ، زنده باشد و بعد بميرد ، در اين وقت بر ولى واجب است كه همان قدر از روزه‌هايى را كه متمكّن از قضا بوده بگيرد و آنچه را كه متمكّن نشده ، بر ولى واجب نيست .\r\nو اين حكم - بنا بر اقوى - مختص به روزه‌اى است كه در غير سفر فوت شده باشد . پس هر روزه‌اى كه در سفر فوت شود ، قضاى آن بر ولى واجب است مطلقا ؛ خواه آن شخص خود در ايّام حيات متمكّن از قضا كردن شده باشد يا نه . پس هرگاه كسى در ماه رمضان سفر كند و در آن سفر بميرد ، يا پيش از تمام شدن ماه رمضان بميرد ، قضاى روزه‌اى كه در آن سفر از او فوت شده ، بر ولى واجب است .\r\nو مخفى نماند كه در ولىاى كه قضاى روزهء ميّت بر او واجب است ، خلاف است ( و اقوى آن است كه ) « 1 » بر هيچ يك از زنان منسوب به ميّت قضا كردن واجب نيست ؛ خواه مادر و خواهر و خواه دختر آن ميّت باشند . پس هرگاه ميّت هيچ خويشى به غير از زنان نداشته باشد ، قضاى روزه بر آنها واجب نيست .\r\nپس ولى بودن مخصوص به مردان است . و در مردان نيز خلاف است و آنچه حال بر حقير معلوم است اين است كه پسر بزرگ‌تر يقينا ولى هست و بر آن قضاى روزه‌اى كه از پدر فوت شده واجب است . و امّا ديگران از مردانى كه منسوب به ميّت هستند و داخل ورثهء او هستند ، محلّ تشكيك است .\r\n\r\nمسألهء چهاردهم :\r\nحق آن است كه زن نيز در حكم مرد است . يعنى هر روزه‌اى كه در سفر از او فوت شده باشد مطلقا ، و در غير سفر هرگاه متمكّن از قضاى آن در ايّام حيات شده باشد و قضا نكرده بميرد ، بر پسر بزرگ او واجب است كه آنها را به جهت او قضا كند .\r\n\r\nمسألهء پانزدهم :\r\nبعضى از علماء گفته‌اند كه : روزه‌اى كه بر ولى واجب است قضا كردن آن از ميّت ، روزه‌اى است كه به سبب عذرى از او فوت مىشود و شده باشد ،\r\n\r\n\r\n","description":"","footnote":"\r\n( 1 ) . در نسخه « ب » نيامده است .\r\n","page_name":" 127 ","page_number":127},
  {"content":"\r\n\r\nمانند سفر يا مرض يا حيض يا غير اينها . و هرگاه روزه را افطار كرده باشد عمدا ، قضاى آن بر ولى واجب نيست « 1 » .\r\nو مسأله خالى از اشكال نيست ، اگر چه احوط ، بلكه اظهر آن است كه قضاى آنها نيز بر ولى واجب است .\r\nو مشكل‌تر روزه‌اى است كه گرفته باشد ، امّا به جهت جهل مسأله ، بعضى از امور را مرتكب شده باشد كه باعث بطلان روزهء او شده باشد .\r\n\r\nمسألهء شانزدهم :\r\nهرگاه از براى ميّت چند پسر باشد كه در سن مساوى باشند ، بر سبيل تساوى بايد قضا كنند . و اگر از قسمت چيزى زياد بيايد ، هر يك از آنها كه آن را بكنند ، از ديگران ساقط مىشود .\r\n\r\nمسألهء هفدهم :\r\nهرگاه بر ذمّهء ميّت روزه باشد و شخصى اجنبى تبرّعا قضا كند ، اظهر آن است كه از ذمّهء ولى ساقط نمىشود و بر او واجب است كه بكند .\r\nو همچنين ولى نمىتواند كه آن را استيجار كند ، بلكه بايد خود بگيرد . بلى ، هرگاه ميّت خود وصيّت كند ، بعضى گفته‌اند كه از ولى ساقط مىشود . و احوط آن است كه در اين صورت ، علاوه بر استيجار ، ولى نيز خود قضا را بكند .\r\n\r\nمسألهء هجدهم :\r\nواجب نيست تعجيل كردن در قضا ، بلكه قضاى روزه واجب موسّع است . پس لازم نيست كه هرگاه چند روز از رمضان را افطار كرده باشد ، كه بعد از عيد فطر بلافاصله شروع در قضا شود ، بلكه در هر وقت كه خواهد مىتواند قضا كند .\r\n\r\nمسألهء نوزدهم :\r\nواجب نيست هرگاه چند روز از رمضان را افطار كرده باشد ، كه قضاى آن را پىدرپى بگيرد ، بلكه مىتواند كه هر چند روز يكى را بگيرد . بلى ، موالات و پىدرپى گرفتن قضاى روزه سنّت است .\r\n\r\n\r\n","description":"","footnote":"\r\n( 1 ) . اين قول را شهيد در ذكرى الشيعة 2 : 447 ، از محقق حلّى در المسائل البغدادية نقل كرده است و خود نيز آن را پذيرفته است .\r\n","page_name":" 128 ","page_number":128},
  {"content":"\r\n\r\n\r\nمسألهء بيستم :\r\nترتيب در قضاى روزه واجب نيست ؛ به اين نحو كه روز اول را نيّت كند كه اين قضاى روز اوّلى است كه افطار كرده‌ام ، و روز دويم را نيّت قضاى روز دويم كند ، و همچنين ، بلكه ترتيب سنّت هم نيست .\r\n\r\nمسألهء بيست و يكم :\r\nكسى كه روزهء قضاى ماه مبارك رمضان بر ذمّهء او باشد ، جايز نيست از براى او كه روزهء سنّتى بگيرد ، بلكه بايد اول روزهء قضا را بگيرد .\r\nو مخفى نماند كه اين حكم مختصّ به روزهء قضاى رمضان است و روزه‌هاى واجبى ديگر ، مانند روزهء نذرى و كفّاره همچنين نيستند . پس كسى كه روزهء نذر يا كفّاره يا اجارهء غير موقته يا قضاى ميّت بر ذمّهء او باشد ، مىتواند روزهء سنّتى بگيرد ، بنا بر اقوى .\r\n\r\nمسألهء بيست و دوم :\r\nهرگاه كسى در روزى نيّت روزهء قضاى ماه رمضان را بكند ، تا ظهر داخل نشده است جايز است كه افطار كند ، اگر چه بدون عذر باشد . بلى ، كراهت دارد . امّا بعد از ظهر ، پس حرام است از براى او افطار كردن و نمىتواند افطار كند . و هرگاه عمدا بعد از ظهر افطار كند ، واجب است كه كفّاره بدهد و مقدار كفّارهء آن در فصل بعد از اين مذكور خواهد شد .\r\nو مخفى نماند كه آنچه مذكور شد كه در قضاى ماه رمضان پيش از ظهر مىتواند افطار نمود ، در وقتى است كه وقت آن تنگ نشده باشد . پس اگر وقت تنگ شده باشد - مثل اينكه اين قدر به رمضان دويم مانده كه هرگاه آن روز را افطار كند ، روزهء قضايى آن تأخير مىافتد از رمضان دويم - در پيش از ظهر نيز جايز نيست افطار كردن .\r\nو بدان كه روزه‌هاى واجب ديگر از واجبات موسّعه ، مانند قضاى رمضان نيستند ، بلكه در آنها مىتوان افطار كرد ؛ خواه بعد از ظهر يا قبل از ظهر ، و احوط افطار نكردن است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nفصل سيم در بيان كفّارهء افطار روزه و روزهء كفّاره و بيان احكام و متعلّقات آن\r\nبدان كه مقصود ما در اين فصل بيان دو چيز است :\r\nيكى : بيان كفّارهء افطار در روزه ؛ يعنى بيان اينكه كدام روزه هرگاه كسى در آن افطار كند ، بايد كفّاره داد ، و مقدار كفّاره و بيان احكام آن .\r\nو ديگرى : در بيان روزهء كفّاره ؛ يعنى بيان روزه‌هايى كه به سبب كفّارهء معاصى واجب يا مستحب مىشود ؛ خواه آن معصيت در افطار روزه باشد يا غير آن .\r\nپس در اين فصل دو مبحث است .\r\n\r\nمبحث اول در بيان كفّارهء افطار در روزه و احكام و متعلّقات آن\r\nو در اين مبحث سه مقام است :\r\n\r\nمقام اول : در بيان اينكه كدام روزه هرگاه در آن عمدا افطار كرده شود ، بايد كفّاره داد\r\nبدان كه روزه بر دو قسم است : سنّت و واجب . و واجب بر هشت قسم است : روزهء ماه رمضان ، و قضاى آن ، و نذر معيّن ، و نذر غير معيّن ، و روزهء اعتكاف واجب ، و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاجاره ، و روزهء كفّاره ، و روزهء بدل هدى و نحر .\r\nشكّى نيست كه در قسم اول - كه روزهء سنّتى باشد - هرگاه آن را باطل كنند ، مطلقا كفّاره لازم نمىشود ، و خلافى در اين نيست . و همچنين در چهار قسم از روزهء واجب ، هرگاه باطل كرده شود ، كفّاره لازم نمىشود ، بلا شك . و آن ، روزهء نذر غير معيّن است و روزهء اجاره و روزهء كفّاره و روزهء بدل هدى يا نحر .\r\nو امّا در چهار قسم ديگر ، پس واجب مىشود كفّاره در افطار كردن در روزهء ماه مبارك رمضان بالاتفاق ، و خلافى در آن نيست . و همچنين شكّى نيست در اينكه در روزهء نذر معيّن يا عهد معيّن يا قسم ، هرگاه كسى افطار كند ، كفّاره واجب مىشود . و همچنين است در روزهء اعتكاف ، هرگاه به جماع افطار كرده باشد .\r\nو امّا در روزهء قضاى ماه مبارك رمضان ، پس شكّى نيست در اينكه در پيش از ظهر هرگاه باطل كرده شود ، كفّاره واجب نمىشود ، و امّا هرگاه بعد از ظهر كسى افطار كند ، پس در آن خلاف است و اقوى آن است كه كفّاره واجب مىشود .\r\nو در اينكه آيا وجوب كفّاره در اين صورت مخصوص است به كسى كه قضاى روزهء ماه رمضان را از براى خود بگيرد ، يا اينكه هرگاه كسى قضاى ماه مبارك رمضان را از جهت غير بگيرد - مانند ولى كه قضا از جهت ميّت كند - نيز اين حكم را دارد ؟ اشكال است و اول اظهر است ، اگر چه ثانى احوط است .\r\n\r\nمقام دويم : در بيان مقدار كفّارهء روزه\r\nو در آن چهار مسأله است :\r\n\r\nمسألهء اول :\r\nبدان كه در كفّارهء افطار كردن در روزهء ماه رمضان خلاف است . و مشهور « 1 » آن است كه كفّارهء آن ، يا آزاد كردن يك بنده ، يا روزه گرفتن دو ماه پىدرپى ، يا اطعام كردن شصت نفر مسكين است . و آدمى مخيّر است كه از اين سه ، هر يك را كه خواهد ، اختيار كند و به عمل آورد .\r\n\r\n\r\n","description":"","footnote":"\r\n( 1 ) . ن . ك : السرائر 1 : 376 ؛ غنية النزوع : 571 .\r\n","page_name":" 131 ","page_number":131},
  {"content":"\r\n\r\nو بعضى گفته‌اند كه كفّارهء او به ترتيب است « 1 » ؛ يعنى اول واجب است آزاد كردن يك بنده ، پس اگر نتواند و قدرت نداشته باشد ، بايد دو ماه پىدرپى روزه بگيرد و اگر بر آن نيز قادر نباشد و طاقت آن را نداشته باشد ، شصت مسكين را طعام بدهد .\r\nو اقوى قول مشهور است ؛ يعنى كسى كه افطار كند در روزهء ماه رمضان عمدا و بدون عذر يا يكى از چيزهايى كه مذكور شد كه باعث كفّاره مىشود ، عمدا و بدون عذر به عمل آورد . بايد يكى از سه چيز مذكور را به عمل آورد و مخيّر است كه هر يك را كه خواهد ، اختيار كند .\r\nو بدان كه جمعى از علماء گفته‌اند كه مخيّر بودن در ميان اين سه چيز ، در صورتى است كه از حلال افطار كرده باشد ؛ مثل اينكه از مال حلال خود خورده باشد ، يا با زن خود جماع كرده باشد . و اگر از حرام افطار كرده باشد ، مثل اينكه مال حرام خورده باشد ، يا با زن غير خود جماع كرده باشد ، يا استمناى به دست كرده باشد ، يا شراب خورده باشد ، بايد هر سه كفّاره را بدهد ؛ يعنى هم بنده آزاد كند و هم دو ماه پىدرپى روزه بگيرد و هم شصت مسكين را طعام بدهد « 2 » . و والد ماجد - طاب ثراه - نيز اين قول را اختيار فرموده‌اند .\r\nو اظهر آن است كه حكم افطار كردن از حرام نيز مثل افطار كردن از حلال است .\r\nبلى ، مستحب است كه در صورت افطار كردن از حرام ، هر سه كفّاره را بدهد ، بلكه احوط نيز هست « 3 » .\r\n\r\nمسألهء دويم :\r\nكفّارهء افطار كردن عمدا در روزهء قضاى ماه رمضان بعد از ظهر ، طعام دادن است به ده نفر مسكين ، و با وجود عدم قدرت ، سه روز روزه گرفتن . پس هر كه افطار كند در قضاى رمضان بعد از ظهر ، بايد ده مسكين را اطعام كند و اگر قادر نباشد ، سه روز روزه بگيرد .\r\n\r\n\r\n","description":"","footnote":"\r\n( 1 ) . مانند : شيخ طوسى در الخلاف 2 : 186 ؛ و محقق حلّى در المعتبر 2 : 671 .\r\n( 2 ) . مانند : ابن حمزه در الوسيلة : 156 ، و علّامه در إرشاد الأذهان 1 : 298 ، و شهيد در الدروس الشرعيّة 1 : 273 .\r\nر . ك : مستند الشيعة 10 : 522 .\r\n( 3 ) . مؤلف در مستند الشيعة 10 : 522 ، بر خلاف نظريه‌اى كه در متن آورده ، كفارهء جمع را پذيرفته است .\r\n","page_name":" 132 ","page_number":132},
  {"content":"\r\n\r\nو بعضى گفته‌اند كه كفّارهء آن مثل كفّارهء ماه رمضان است « 1 » . و اقوى آن است كه كفّارهء واجب همان است كه مذكور شد . بلى ، دادن كفّارهء افطار در روزهء رمضان سنّت است .\r\n\r\nمسألهء سيم :\r\nكفّارهء افطار كردن عمدا در روزه‌اى كه به قسم واجب شده باشد و معيّن باشد ، طعام دادن ده نفر مسكين است ، يا پوشانيدن ايشان ، يا آزاد كردن يك بنده . و هرگاه از اينها عاجز باشد و نتواند ، سه روز روزه بگيرد . و كفّارهء افطار كردن در روزى كه روزهء آن به نذر واجب شده باشد ، كفّارهء افطار در روزهء قسم است ، بنا بر اقوى .\r\nو كفّارهء افطار كردن در روزى كه روزهء آن به عهد واجب شده باشد ، كفّارهء آن كفّارهء افطار در ماه رمضان است .\r\n\r\nمسألهء چهارم :\r\nكفّارهء افطار در روزهء اعتكاف است عمدا بدون عذر ، ظاهر است « 2 » - بنا بر اقوى - و آن ، يك بنده آزاد كردن است ، و با عجز ، دو ماه پىدرپى روزه گرفتن ، و با عجز ، شصت مسكين طعام دادن .\r\nو بدان كه افطار در روزهء اعتكاف وقتى باعث كفّاره مىشود كه جماع كرده باشد ، نه چيزهاى ديگر ، بنا بر اقوى . و همچنين بايد در غير روز اول و دويم باشد ، به تفصيلى كه مذكور خواهد شد « 3 » .\r\n\r\nمقام سيم : در بيان مسائلى كه متعلّق به اين مبحث است\r\nو در آن دوازده مسأله است .\r\n\r\nمسألهء اول :\r\nبدان كه در روزه‌اى كه به جهت كفّاره در مواضع مذكوره گرفته\r\n\r\n\r\n","description":"","footnote":"\r\n( 1 ) . مانند : سيّد عاملى در مدارك الأحكام 6 : 80 ، و سبزوارى در ذخيرة المعاد : 510 . مؤلّف در مستند الشيعة 10 : 517 اين حكم را اتّفاقى دانسته است و در مبحث روزهء قضا ، ص 473 ، در آن توقّف كرده و مسأله را محل اشكال دانسته است .\r\n( 2 ) . در نسخه‌ها چنين است .\r\n( 3 ) . ر . ك : ص 159 .\r\n","page_name":" 133 ","page_number":133},
  {"content":"\r\n\r\nمىشود ، شرط است كه پىدرپى باشد و جايز نيست فاصله در ميان آنها قرار دادن ، مگر در كفّارهء قضاى رمضان - بنا بر اقوى - كه در آن جايز است تفريق كردن .\r\n\r\nمسألهء دويم :\r\nهر جا كه بايد روزهء پىدرپى بگيرد ، هرگاه بعضى از روزه را بگيرد و بعضى ديگر مانده باشد كه مرضى يا عذرى ديگر - مانند حيض و مثل آن - رو دهد ، بايد افطار كند و بعد از رفع عذر ، بقيه را بگيرد و لازم نيست كه از سر بگيرد ؛ خواه آن روزهء پىدرپى دو ماه باشد ، يا سه روز ، يا غير اينها ، بنا بر اقوى . و بعد از زوال عذر بلافاصله شروع به روزه گرفتن كند كه اگر يك روز تأخير كند ، بايد از سر بگيرد .\r\nو اگر بدون عذر عمدا افطار كند ، بايد دوباره از سر بگيرد . و آنچه را كه گرفته است حساب نمىشود ، مگر سه موضع :\r\nيكى : در صورتى كه دو ماه پىدرپى واجب باشد و يك ماه و يك روز آن را لااقل پىدرپى گرفته باشد و بعد ، افطار كند . در اين صورت لازم نيست كه از سر بگيرد ، بلكه بقيه را مىگيرد . و بعد در بقيه هم پىدرپى بودن شرط نيست ، بنا بر اقوى .\r\nديگر : در صورتى كه يك ماه پىدرپى روزه بر او واجب باشد و پانزده روز آن را گرفته باشد .\r\nو يكى ديگر : در سه روز بدل هدى ، هرگاه روز سيم روز عيد باشد ، بنا بر قول جمعى از علماء « 1 » . و اللّه اعلم .\r\n\r\nمسألهء سيم :\r\nكسى كه چند روزهء پىدرپى در ذمّهء او باشد ، بايد وقتى شروع در گرفتن آن كند كه تواند پىدرپى گرفتن را ادراك كند . پس كسى كه خواهد دو ماه پىدرپى بگيرد ، جايز نيست كه اول شعبان شروع كند . بلى ، هرگاه يك روز قبل از شعبان شروع كند ، صحيح است .\r\n\r\n\r\n","description":"","footnote":"\r\n( 1 ) . مانند : شهيد ثانى در مسالك الأفهام 2 : 72 ، عاملى در مدارك الأحكام 6 : 253 ، و محدّث بحرانى در الحدائق الناضرة 13 : 347 .\r\n","page_name":" 134 ","page_number":134},
  {"content":"\r\n\r\n\r\nمسألهء چهارم :\r\nدر جايى كه بايد كه در كفّاره بنده آزاد كند ، بايد مسلمان باشد ، امّا شيعه بودن شرط نيست . و بايد عيوبى كه باعث آزاد شدن بنده است در آن نباشد ، امّا عيوب ديگر مانند كرى و گنگى ضرر ندارد .\r\nو همچنين ضرر ندارد هرگاه دست يا يك پاى او مقطوع باشد .\r\nو همچنين مىتواند بنده‌اى را كه ولد الزنا باشد ، آزاد كند .\r\nو همچنين مىتواند كنيزى را كه امّ ولد باشد ، آزاد كند .\r\nو همچنين مىتواند آزاد كند بنده‌اى را كه گريخته باشد ، به شرطى كه علم به مردن آن نداشته باشد .\r\nو فرقى نيست در بنده ، ميان اينكه مرد باشد يا زن ، بالغ باشد يا غير بالغ .\r\n\r\nمسألهء پنجم :\r\nدر جايى كه مسكين طعام داده مىشود ، بايد هر مسكينى را يك مد از طعام بدهد كه عبارت است از صد و پنجاه و سه مثقال و نيم صيرفى و يك جزو از شانزده جزو مثقال .\r\nو احوط آن است كه هر فقيرى را پنجاه درهم به وزن شاهى - كه حال متعارف اكثر بلاد عجم است - بدهد .\r\nو احتياط آن است كه اين يك مد را از گندم يا آرد يا نان بدهد . و مستحب است كه يك نان خورشتى به آن ضمّ كند .\r\nو بايد طعام را به فقير داد و به غير آن مجزى نيست .\r\nو بايد در هر جايى به عدد معيّنى كه هست از اشخاص ، داد . پس در جايى كه شصت نفر رسيده است ، به شصت نفر داد و در جايى كه ده نفر رسيده است ، بايد به ده نفر داد ، و همچنين . و جايز نيست مجموع را به يك نفر يا دو نفر يا غير اينها داد از عددى كه در آن عدد معيّن كمتر است « 1 » ، اگر چه در ميان دادن‌ها فاصله بسيار باشد .\r\nو لازم نيست كه همان عدد معيّن جمع باشند ، پس مىتوان به تدريج داد .\r\n\r\n\r\n","description":"","footnote":"\r\n( 1 ) . مثلا اگر بايد به شصت مسكين اطعام كند ، نبايد مجموع را به افرادى كه عدد آنها كمتر از شصت نفر است ، بدهد .\r\n","page_name":" 135 ","page_number":135},
  {"content":"\r\n\r\nو همچنين جايز نيست كه هر فقيرى را كمتر از يك مد بدهند .\r\nو نمىتوان كفّاره را به كسى داد كه واجب النفقهء آن شخص باشد ، بلكه بايد به غير واجب النفقه داد .\r\nو هرگاه كفّاره به طفل داده شود ، احوط آن است كه به ولى او داده شود نه به خود آن طفل ، مگر در صورتى كه ولى او اذن بدهد كه به طفل بدهند .\r\n\r\nمسألهء ششم :\r\nدر جايى كه مخيّر است در ميان چند چيز در كفّاره ، نمىتواند كه بعضى از يك چيز را بدهد و بعضى از چيز ديگر را ؛ مثل اينكه يك ماه روزه بگيرد و سى مسكين را طعام بدهد ، بلكه هر كدام را كه اختيار مىكند ، آن را تمام كند .\r\n\r\nمسألهء هفتم :\r\nبدان كه جايز نيست دادن قيمت در كفّاره ، بلكه بايد همان چيز كه از شارع رسيده ، به عمل آورد .\r\nپس جايز نيست دادن قيمت يك بنده . و همچنين كفايت نمىكند دادن قيمت طعام ، بلكه بايد خود آن را بدهد .\r\n\r\nمسألهء هشتم :\r\nشكّى نيست كه هرگاه مكرّر شود امورى كه باعث كفّاره مىشود ، در بيشتر از يك روز ، كفّاره نيز مكرّر مىشود . يعنى هرگاه كسى در يك روز از ماه مبارك رمضان يا روزهء نذر معيّن ، امرى به عمل آورد كه كفّاره واجب شود ، بايد يك كفّاره بدهد و هرگاه در روز ديگر نيز به عمل آورد ، بايد يك كفّارهء ديگر بدهد ؛ خواه كفّارهء روزهء سابق را داده باشد يا نه . و همچنين هرگاه در روز ديگر نيز به عمل آورد ، بايد سه كفّاره بدهد . و اگر روز چهارم نيز به عمل آورد ، بايد چهار كفّاره بدهد .\r\nو همچنين خلاف در اين است كه هرگاه در يك روز ، چيزى را كه باعث وجوب كفّاره مىشود ، مكرّر به عمل آورد ، مثل اينكه در يك روز ، دو بار يا بيشتر جماع كند ، يا چيزى بخورد ، يا يك‌دفعه جماع كند و چيزى هم بخورد ، پس بعضى از علماء گفته‌اند كه به قدرى كه امر باعث كفّاره مكرّر شده ، كفّاره نيز مكرّر مىشود ، مطلقا « 1 » .\r\n\r\n\r\n","description":"","footnote":"\r\n( 1 ) . اين قول را شيخ در الخلاف 2 : 189 ، به سيّد مرتضى نسبت داده است . همچنين نظريهء محقق كركى در جامع المقاصد 3 : 70 ، و شهيد ثانى در مسالك الأفهام 1 : 73 ، است .\r\n","page_name":" 136 ","page_number":136},
  {"content":"\r\n\r\nپس اگر دفعهء دويم امر باعث كفّاره را به عمل آورده ، بايد دو دفعه كفّاره بدهد و اگر سه دفعه به عمل آورد ، بايد سه دفعه كفّاره بدهد و همچنين .\r\nو بعضى ديگر گفته‌اند كه مطلقا كفّاره مكرّر نمىشود « 1 » . پس اگر يك‌دفعه در يك روز امرى را بكند كه كفّاره واجب شود ، بايد يك كفّاره بدهد ، و اگر دو دفعه بكند يا سه دفعه ، باز بايد يك كفّاره بدهد ؛ خواه آن امور از يك جنس باشند ، مثل اينكه دو مرتبه چيزى بخورد و دو مرتبه جماع كند ، يا از دو جنس باشد ، مثل اينكه يك‌دفعه چيزى بخورد و يك‌دفعه جماع كند .\r\nو بعضى ديگر گفته‌اند كه اگر جماع مكرّر شود ، كفّاره نيز مكرّر مىشود ، امّا تعدّد چيزهاى ديگر باعث تعدّد كفّاره نمىشود « 2 » .\r\nو بعضى ديگر گفته‌اند كه اگر كفّارهء اول را داده باشد و بعد از آن ، مرتبهء دويم امرى را به عمل آورد ، بايد دوباره كفّاره بدهد . و اگر پيش از دادن كفّارهء اول آن امر را به عمل آورد ، يك كفّاره كفايت مىكند « 3 » .\r\nو بعضى ديگر گفته‌اند كه اگر آن دو امرى را كه به عمل آورده از دو جنس باشند ، كفّاره مكرّر مىشود و اگر از يك جنس باشند و كفّاره اول را داده باشد ، بايد دوباره كفّاره بدهد و اگر نداده باشد ، يك كفّاره كافى است « 4 » .\r\nو اقوى و اصحّ در نظر حقير قول دويم است « 5 » ؛ يعنى مطلقا كفّاره مكرّر نمىشود به مكرّر به عمل آوردن امرى كه باعث كفّاره مىشود . بلى ، احوط آن است كه هرگاه جماع يا استمناء مكرّر به عمل آورد ، يا آن فعل دوباره ، جماع يا استمناء باشد ، كفّاره را بدهد مكرّر .\r\n\r\n\r\n","description":"","footnote":"\r\n( 1 ) . مانند : شيخ طوسى در المبسوط 1 : 274 ، و ابن حمزه در الوسيلة : 146 ، و محقّق حلّى در شرائع الإسلام 1 :\r\n194 ، و علّامه در منتهى المطلب 2 : 580 .\r\n( 2 ) . اين قول را علّامه در مختلف الشيعة 3 : 316 ، به ابن ابى عقيل نسبت داده است .\r\n( 3 ) . اين قول را شيخ طوسى در المبسوط 1 : 274 ، به بعضى از اصحاب اماميّه نسبت داده است .\r\n( 4 ) . علّامهء حلّى در مختلف الشيعة 10 : 316 ، آن را اختيار كرده است .\r\n( 5 ) . مؤلّف در مستند الشيعة 10 : 528 ، قول به تفصيل ميان جماع و غير آن از مفطرات را پذيرفته و اقوى دانسته است ، كه همان قول سوّم است .\r\n","page_name":" 137 ","page_number":137},
  {"content":"\r\n\r\nو همچنين است هرگاه ابتدا امرى را به عمل آورد كه موجب قضاى تنها باشد و بعد از آن ، فعلى را به عمل آورد كه موجب كفّاره باشد ؛ يعنى كفّاره واجب نمىشود ، اگر چه احوط ، دادن كفّاره است ، خصوصا هرگاه فعل دويم ، جماع يا استمناء باشد .\r\n\r\nمسألهء نهم :\r\nهرگاه كسى در روزى از ماه رمضان يا روزهء نذر معيّن ، امرى را به عمل آورد كه باعث كفّاره مىشود و اتّفاق افتد كه بعد از آن ، در آن روز امرى رو دهد كه بايد افطار كند ، مثل اينكه حائض شود ، يا سفرى رو دهد ، يا مريض شود ، بعضى گفته‌اند كه كفّارهء آن امرى كه اول به عمل آورده ، ساقط مىشود « 1 » .\r\nو حق آن است كه ساقط نمىشود ، بلكه بايد كفّاره را بدهد . بلى ، هرگاه امرى را به عمل آورد كه باعث كفّاره مىشود و بعد از آن معلوم شود كه آن روز از ماه رمضان نيست ، يا معلوم شود كه آن روزى نيست كه روزهء آن را نذر كرده ، كفّاره ساقط مىشود .\r\n\r\nمسألهء دهم :\r\nبدان كه هرگاه مردى زن خود را جبر كند و با او جماع كند در روزى از ماه رمضان و هر دو روزه باشند ، واجب است بر مرد دو كفّاره : يكى به جهت خود و يكى به جهت زن . و پنجاه تازيانه حدّ بايد به مرد زد ؛ خواه آن زن متعه باشد يا زن دائمى ، و خواه جبر كردن به بستن و مثل آن باشد يا به زدن .\r\nو بر زن مطلقا چيزى لازم نيست ، نه قضا و نه كفّاره . و هرگاه غير زن خود را جبر كند بر جماع ، مثل اينكه كنيز خود را يا زن اجنبيّه را يا پسرى را جبر كند بر لواط ، ظاهر آن است كه حكم آن همچنين نيست ، بلكه بر آن مرد يك كفّاره به جهت خود لازم است و به جهت آنها چيزى لازم نمىشود و بر خود آنها نيز چيزى لازم نيست .\r\nو همچنين است هرگاه خواه اجنبيه و خواه زن خود در خواب باشد و بيدار نشود و مرد با او جماع كند ؛ يعنى بر مرد بيش از يك كفّاره لازم نمىشود و بر زن چيزى نيست .\r\n\r\n\r\n","description":"","footnote":"\r\n( 1 ) . محقّق حلّى در شرائع الاسلام 1 : 194 .\r\n","page_name":" 138 ","page_number":138},
  {"content":"\r\n\r\nو هرگاه زن مرد را اجبار كند بر جماع ، حكم آن مثل حكم مرد نيست و بر او يك كفّاره به جهت خود لازم مىشود و بر مرد چيزى لازم نمىآيد .\r\nو هرگاه مرد مسافر اجبار كند زن را كه روزه‌دار باشد ، بر جماع ، ظاهر آن است كه كفّاره بر هيچ بر يك لازم نباشد ، اگر چه مرد فعل حرام كرده و گناه‌كار است .\r\nو هرگاه مردى زن خود را يا ديگرى را جبر كند بر غير جماع ، مثل اينكه جبر كند بر چيزى خوردن ، به جهت آن كفّاره بر مرد لازم نمىشود و بر زن نيز هيچ لازم نمىآيد .\r\nو هرگاه اول جبر كند بر چيزى خوردن و بعد از آن جبر كند بر جماع ، در اين صورت هرگاه مرد هم روزه باشد ، باز دو كفّاره لازم مىشود .\r\nو هرگاه مردى و زنى را ديگرى جبر كند بر جماع كردن ، بر آن ديگرى كفّارهء آنها لازم نمىشود و بر خود آنها نيز كفّاره لازم نيست .\r\n\r\nمسألهء يازدهم :\r\nهرگاه بر كسى كفّاره لازم شود و ديگرى تبرّعا به جهت او بدهد ، اقوى آن است كه [ كفّاره 
  ] از او ساقط نمىشود و باز بر او لازم است كه كفّاره را به عمل آورد . بلى ، هرگاه ديگرى چيزى به او ببخشد كه آن شخص ، خود مالك شود و كفّاره را به عمل آورد ، ساقط مىشود .\r\nو هرگاه كسى مرده باشد و كفّاره بر ذمّهء او باشد و كسى تبرّعا به جهت او به عمل بياورد ، ضرر ندارد و باعث تخفيف از ميّت مىشود .\r\n\r\nمسألهء دوازدهم :\r\nهرگاه كسى عاجز باشد از كفّاره ، يعنى نتواند روزه بگيرد و نه بنده آزاد كند و نه شصت مسكين را طعام بدهد ، اظهر آن است كه بايد به هر قدر كه آن را ممكن مىشود و قوّه دارد ، تصدّق كند « 1 » . و جمعى از علماء گفته‌اند كه بايد هيجده روز روزه بگيرد ، هرگاه تواند « 2 » . و احوط آن است كه هر دو را به عمل آورد . و\r\n\r\n\r\n","description":"","footnote":"\r\n( 1 ) . ابن جنيد اسكافى ، بنا به نقل علامه در مختلف الشيعة 3 : 311 ، و شيخ صدوق در المقنع : 192 و سيد عاملى در مدارك الأحكام 6 : 120 ، و سبزوارى در ذخيرة المعاد : 535 ، آن را اختيار كرده‌اند .\r\n( 2 ) . مانند : شيخ مفيد در المقنعة : 345 ، و سيّد مرتضى در جمل العلم و العمل ( رسائل الشريف ) 3 : 55 ، و ابن ادريس در السرائر 1 : 376 .\r\n","page_name":" 139 ","page_number":139},
  {"content":"\r\n\r\nاگر از هيجده روز روزه گرفتن عاجز باشد ، احوط آن است كه به هر قدر كه تواند ، روزه بگيرد و به قدر ممكن تصدّق نيز بكند . و اگر از اينها همه عاجز باشد ، توبه و استغفار كند . و در اين روزه ، پىدرپى بودن شرط نيست .\r\nو هرگاه كسى عاجز باشد از كفّاره و تصدّق يا روزه ، يا هر دو را به عمل آورد ، يا از اينها نيز عاجز باشد ، توبه و استغفار كند و بعد قدرت به هم رساند ، بر او كفّاره لازم نيست و از او ساقط است .\r\nو بدان كه مراد از قادر نبودن بر دادن كفّاره آن است كه عرفا بگويند كه آن قادر نيست بر جا آوردن آن . پس اگر كسى فى الواقع قادر باشد بر بنده آزاد كردن ، يا طعام شصت مسكين ، امّا به جهت آنكه - مثلا - تنخواه او با لفعل حاضر نباشد ، يا اينكه در سفرى باشد كه مسكين حاضر نباشد ، ظاهر آن است كه كفّاره از آن ساقط نشود . و همچنين است هرگاه به جهت ضعفى در چند روز قادر به روزه گرفتن نباشد ، اگر چه بعد از رفع ضعف قدرت داشته باشد .\r\nو مخفى نماند كه آنچه مذكور شد ، در كفّاره‌اى است كه دو ماه روزه در آن باشد ؛ خواه معيّن يا مخيّر . و امّا در كفّاره‌هاى ديگر - مثل كفّاره قسم و نذر ، بنا بر اقوى و غير اينها - پس هرگاه از دادن كفّاره عاجز شود ، بايد همين استغفار كند . و احتياط آن است كه اگر بعضى از خصال كفّاره را عاجز نباشد ، [ هر مقدار كه 
  ] قادر باشد ، به عمل آورد .\r\n\r\nمبحث دويم در بيان روزه‌هايى كه در كفّارات معاصى واجب است\r\nخواه آن ، معصيت افطار در روزه باشد يا غير آن .\r\nو چون كه اين رساله [ در 
  ] مقام ذكر آنها به تفصيل و بيان احكام آنها نيست ، لهذا بر سبيل اجمال و اختصار بيان آنها مىشود ، تا استيفاى جميع اقسام صوم شده باشد .\r\nبدان كه روزه [ اى كه 
  ] به جهت كفّارهء معاصى واجب مىشود ، بر پنج قسم است :\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاول : آنكه روزه در آن واجب است با چيزى ديگر .\r\nدويم : آنكه روزه در آن واجب است بعد از عاجز شدن از چيز ديگر .\r\nسيم : آنكه روزه در آن واجب است تخييرا ؛ يعنى مخيّر است ميان روزه و غير آن و هر يك را به عمل آورد كفايت مىكند .\r\nچهارم : آنكه روزه يا چيز ديگر ( بر سبيل تخيير ) « 1 » واجب است در آن ، بعد از عاجز شدن از چيز ديگرى كه غير از آن چيز اوّلى است .\r\nپنجم : آنكه روزه در آن واجب است نه چيز ديگر .\r\n\r\nامّا اول ، يعنى آنكه روزه و چيز ديگر ، هر دو در آن واجب است\r\n، پس آن در يك موضع است و آن كفّارهء كشتن مؤمنى است عمدا ، بىآنكه شرعا كشتن لازم شده باشد .\r\nو كفّارهء آن ، آن است كه يك بنده آزاد كند و شصت مسكين را طعام دهد و دو ماه پىدرپى روزه بگيرد .\r\nو دانستى كه جمعى از علماء در كفّارهء افطار كردن در روزهء ماه مبارك رمضان به حرام نيز به اين قايل شده‌اند و مذكور شد كه اقوى آن است كه اين مستحب است نه واجب « 2 » .\r\n\r\nو امّا دويم ، يعنى آنكه روزه در آن واجب مىشود بعد از عاجز شدن از چيز ديگر\r\n، پس در هشت موضع است :\r\nاول : كفّارهء قتل خطا ، كه كسى را به نادانى بكشند « 3 » ، يا آنكه قصد كشتن نداشته باشد و كارى كند كه غالبا كشنده نباشد و او كشته شود ؛ مانند آنكه طفلى را براى تاديب بزند و او بميرد ، يا تيرى به سوى آهوئى بيندازد و به شخصى خورد و كشته شود ، يا در راه بر كسى بخورد و او بيفتد و بميرد .\r\n\r\n\r\n","description":"","footnote":"\r\n( 1 ) . در نسخه « ب » نيامده است .\r\n( 2 ) . ر . ك : ص 131 ، مسألهء اوّل .\r\n( 3 ) . در نسخه‌ها چنين است .\r\n","page_name":" 141 ","page_number":141},
  {"content":"\r\n\r\nكفّارهء آن ، آن است كه يك بنده آزاد كند و اگر عاجز باشد و قدرت نداشته باشد ، دو ماه متوالى روزه بگيرد و اگر بر آن نيز قدرت نداشته باشد ، شصت مسكين را طعام بدهد .\r\nدويم : كفّارهء افطار كردن در روزهء قضاى ماه رمضان بعد از ظهر . و دانستى كه كفّارهء آن ، آن است كه ده مسكين را طعام بدهد و اگر قدرت نداشته باشد ، سه روز روزه بگيرد « 1 » .\r\nسيم : كفّارهء مخالفت قسم است ، به اينكه قسم خورده به اسماء مقدّسهء خدا بر كردن فعلى كه تركش رجحان نداشته باشد ، يا نكردن فعلى كه فعلش رجحان نداشته باشد و مخالفت آن قسم نمايد .\r\nو كفّاره‌اش آن است كه يك بنده آزاد كند ، يا ده مسكين را جامه بپوشاند ، يا ده مسكين را طعام دهد و اگر از هر سه عاجز شود ، سه روز پياپى روزه بگيرد .\r\nچهارم : كفّارهء ظهار ، كه كسى به زن خود بگويد : « أنت عليّ كظهر امّي » و شرايط آن نيز موجود باشد ، به تفصيلى كه در مقام خود مذكور است . پس اگر خواهد جماع كند بايد كفّاره بدهد .\r\nو كفّارهء آن ، آن است كه يك بنده آزاد كند و اگر عاجز شود ، دو ماه پىدرپى روزه بگيرد ، و اگر از آن نيز عاجز باشد ، شصت مسكين را نيز اطعام كند .\r\nپنجم : كفّارهء كوچ كردن از عرفات پيش از غروب ، عمدا .\r\nو كفّارهء آن ، آن است كه يك شتر نحر كند ، و اگر عاجز شود ، هيجده روز روزه بگيرد . و تفصيل اين را در رسالهء حج بيان كرده‌ايم .\r\nششم : در جزاء صيد و در حال احرام . و در آن خلاف است و تفصيل آن مناسب اين مقام نيست و در كتاب حج مذكور است .\r\nهفتم : كفّارهء جماع كردن در اعتكاف . و آن نيز بعينه مثل كفّارهء ظهار ، است بنا بر\r\n\r\n\r\n","description":"","footnote":"\r\n( 1 ) . ر . ك : ص 132 ، مسألهء دوّم .\r\n","page_name":" 142 ","page_number":142},
  {"content":"\r\n\r\nاقوى . و كفّاره در آن نيز تخصيص دارد به جماع كردن ، همچنان كه مذكور شد « 1 » .\r\nهشتم : كفّارهء مخالفت نذر ، بنا بر اقوى . و كفّارهء آن كفّارهء مخالفت قسم است ، همچنان كه سابق بر اين مذكور شد .\r\nو مخفى نماند كه بعضى گفته‌اند : كه هرگاه زنى در مصيبت ، موى [ سر 
  ] خود را بكند ، يا روى خود را بخراشد ، به نحوى كه خون شود ، يا مردى جامه خود را در مرگ فرزند خود ، يا زن خود چاك كند ، بايد كفّارهء مخالفت قسم را بدهد « 2 » . و روايتى نيز بر اين مضمون وارد شده است « 3 » ، و ليكن ضعيف است . و واجب بودن اين كفّاره بر حقير معلوم نيست و ظاهر آن است كه سنّت است ، همچنان كه بعضى از علماء گفته‌اند « 4 » .\r\n\r\nو امّا قسم سيم ، يعنى آنكه روزه در آن واجب است تخييرا\r\n، با اينكه مخيّر است ميان روزه و غير آن و هر يك را كه بكند مخيّر است [ و 
  ] كفايت مىكند ، پس در سه موضع است :\r\nاول : كفّارهء آنكه در روز ماه رمضان افطار كند ، يا يكى از چيزهائى كه باعث كفّاره مىشود به عمل آورد .\r\nو كفّارهء آن - همچنان كه گذشت « 5 » - آن است كه يك بنده آزاد كند ، يا شصت مسكين را طعام بدهد ، يا دو ماه پىدرپى روزه بگيرد .\r\nدوم : كفّارهء سر تراشيدن در حالت احرام .\r\nو كفّارهء آن يك گوسفند است ، يا سه روز روزه ، يا اطعام ده مسكين .\r\nسيم : كفّارهء مخالفت كردن عهد ، بنا بر اقوى .\r\n\r\n\r\n","description":"","footnote":"\r\n( 1 ) . ر . ك : ص 133 ، مسألهء چهارم .\r\n( 2 ) . زاد المعاد ، خاتمهء كفارات ، دهم .\r\n( 3 ) . تهذيب الأحكام 8 : 325 / 1207 .\r\n( 4 ) . فخر المحقّقين در ايضاح الفوائد 4 : 82 .\r\n( 5 ) . ر . ك : ص 131 ، مسألهء اوّل .\r\n","page_name":" 143 ","page_number":143},
  {"content":"\r\n\r\nو كفّارهء آن مثل كفّارهء افطار در روز ماه مبارك رمضان است عمدا ، همچنان كه سابق بر اين مذكور گرديد « 1 » .\r\nو بعضى كفّارهء مخالفت عهد را مثل كفّارهء مخالفت قسم گفته‌اند « 2 » ، و اقوى آن است كه ما گفتيم .\r\nو بدان كه بعضى از علماء قايل شده‌اند كه : زنى كه در مصيبت موى سر خود را ببرد ، كفّارهء افطار در روز ماه رمضان مىدهد به ترتيب « 3 » ، و بعضى گفته‌اند كه به تخيير « 4 » ، و بعضى ديگر گفته‌اند : گناه دارد و كفّاره ندارد « 5 » ، و اين اظهر است ، و اگر چه كفّاره دادن سنّت ، بلكه احوط است .\r\n\r\nامّا قسم چهارم ، يعنى آنكه روزه يا چيز ديگر بر سبيل تخيير واجب است و بعد از عاجز شدن آن ، چيز ديگر .\r\nو آن در صورتى است كه كسى با كنيز خود كه به اذن او احرام بسته باشد ، در حالت احرام جماع كند . و كفّارهء [ آن 
  ] يك شتر است ، يا گاو ، يا يك گوسفند . پس اگر از شتر و گاو عاجز شود ، مخيّر است ميان يك گوسفند و سه روز روزه گرفتن .\r\n\r\nو امّا قسم پنجم : پس كفّارهء بنده است در جميع اقسام كفّارات كه بر او روزه گرفتن متعيّن است .\r\nبلى ، هرگاه آقاى او يا زن او ، آزاد كردن يا اطعام دادن را به عمل آورد ، روزه از آن ساقط مىشود .\r\nو بدان كه بعضى از علماء گفته‌اند كه [ اگر 
  ] كسى بخوابد و نماز خفتن را نكند تا نصف شب بگذرد ، واجب است كه كفّاره بدهد و كفّارهء آن ، آن است كه آن روز را روزه بگيرد « 6 » .\r\n\r\n\r\n","description":"","footnote":"\r\n( 1 ) . ر . ك : همان .\r\n( 2 ) . شرائع الإسلام 3 : 193 ، إرشاد الأذهان 2 : 97 .\r\n( 3 ) . سلّار در المراسم : 187 ، ابن ادريس در السرائر 3 : 78 .\r\n( 4 ) . المهذّب 2 : 424 .\r\n( 5 ) . زاد المعاد ، خاتمهء كفارات ، نهم .\r\n( 6 ) . همان ، دوازدهم .\r\n","page_name":" 144 ","page_number":144},
  {"content":"\r\n\r\nو حق آن است كه روزه گرفتن آن روز سنّت است نه واجب .\r\nو ايضا بدان كه از جمله مواضعى كه خلاف شده است در آنكه آيا كفّاره دارد يا نه ، در صورتى است كه كسى قسم بخورد به بيزار بودن از خدا يا پيغمبر صلّى اللّه عليه و آله ، يا ائمّه عليهم السّلام . و در حرام بودن چنين قسمى ، خواه راست و خواه دروغ ، خلافى نيست ، و ليكن در وجوب كفّارهء چنين قسمى ياد كردن خلاف است . بعضى گفته‌اند : كفّاره‌اش كفّارهء ظهار است « 1 » ؛ اوّل بنده آزاد كردن ، و با عجز از آن دو ماه روزه داشتن ، و با عجز از آن شصت مسكين را طعام دادن ، و اگر عاجز شود ، ده مسكين را طعام يا كسوه دهند ، و اگر عاجز شود ، سه روز متوالى روزه بگيرد .\r\nو بعضى گفته‌اند : كفّاره‌اش كفّارهء نذر است « 2 » .\r\nو ابن بابويه گفته است كه : سه روز روزه بگيرد و ده مسكين را طعام بدهد « 3 » .\r\nو بعضى گفته‌اند : گناه كرده است و كفّاره ندارد « 4 » .\r\nو در حديث صحيح وارد شده است كه صفّار به حضرت امام حسن عسكرى عليه السّلام نوشت كه : مردى سوگند ياد كرده به بيزارى خدا و رسول و مخالفت كرده ، توبه و كفّارهء او چيست ؟ حضرت فرمودند كه : « ده مسكين را طعام مىدهد و هر مسكينى را يك مد و طلب آمرزش مىكند از خدا » « 5 » .\r\nو والد ماجد حقير طاب ثراه و بعضى علماء به اين مضمون قايل شده‌اند « 6 » ، و اين قول خالى از قوّتى نيست .\r\nو بدان كه تفصيل احكام كفّارات چون كه در اين مقام مناسب نبود ، به همين قدر اكتفا شد .\r\n\r\n\r\n","description":"","footnote":"\r\n( 1 ) . النهاية : 570 ؛ المهذّب 2 : 403 و 421 .\r\n( 2 ) . الوسيلة : 349 .\r\n( 3 ) . المقنع : 136 - 137 .\r\n( 4 ) . شرائع الإسلام 3 : 68 .\r\n( 5 ) . التهذيب 8 : 299 / 100 ، وسائل الشيعة 22 : 390 / 1 .\r\n( 6 ) . مختلف الشيعة 8 : 163 ، كفاية الأحكام 2 : 415 .\r\n","page_name":" 145 ","page_number":145},
  {"content":"\r\n\r\n\r\nفصل چهارم در بيان بعضى از احكام و مسائل متفرّقه كه متعلّق به كتاب صوم است\r\nو در آن چهار مسأله است :\r\n\r\nمسألهء اول :\r\nزنى كه آبستن باشد و وضع حمل او نزديك باشد و زنى كه شير بدهد ، هرگاه به جهت روزه گرفتن تشويشى داشته باشند كه ضرر به خود ايشان يا طفل ايشان برسد ، مىتوانند افطار كنند و بايد بعد ، قضا بگيرند و به عوض هر روزى كه افطار كرده‌اند ، يك مد طعام تصدّق كنند .\r\nو فرقى نيست در اينكه شير دهنده مادر باشد يا غير مادر . بلى ، شرط است در جواز افطار ، آنكه ممكن نباشد كه شير دهندهء ديگر طفل را شير بدهد ، كه هرگاه ممكن باشد ، افطار كردن آن جايز نيست .\r\nو بدان كه كفّارهء ايشان در اين صورت واجب است بر خود ايشان و لازم نيست بر شوهر ايشان كه كفّاره را بدهند .\r\n\r\nمسألهء دويم :\r\nمرد و زن پير ، هرگاه به نحوى پير شده باشند كه قدرت به روزه گرفتن نداشته باشند ، يا روزه گرفتن باعث مشقّتى شديد شود كه عرفا نتوان متحمّل آن شد ، مىتواند افطار كنند و به عوض هر روزى ، يك مد طعام تصدّق مىكنند و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nقضا كردن بر آنها لازم نيست .\r\nو مشهور آن است كه هرگاه بعد قدرت به هم رسانند ، بايد قضا كنند . و اظهر عدم وجوب قضا است بعد از قدرت ، اگر چه احوط قضا كردن است .\r\n\r\nمسألهء سيم :\r\nكسى كه مبتلا به مرض « عطاش » باشد - و آن مرضى است كه صاحب آن هر چه آب خورد ، سيراب نشود - هرگاه مشكل باشد بر آن روزه گرفتن ، افطار مىكند و به عوض هر روزى يك مد طعام تصدّق مىكند .\r\nو احوط آن است كه بيش از قدر ضرورت آب نخورد .\r\nو مشهور آن است كه بعد از رفع شدن مرض ، بايد روزه را قضا كند و آن احوط است ، اگر چه اظهر عدم وجوب است .\r\n\r\nمسألهء چهارم :\r\nكسى كه عمدا در روز ماه مبارك رمضان بدون عذر افطار كند ، بايد مجتهد آن را تعذير كند و هرگاه دوباره عود كند به اين عمل ، باز مجتهد آن را تعذير مىكند و مرتبهء چهارم آن را مىكشد . و اقوى اول است و دويم احوط است « 1 » .\r\nو مخفى نماند كه كشتن در مرتبه سيم و چهارم در صورتى است كه در دفعات پيشتر به مجتهد عرض شده باشد . پس اگر پيشتر به او عرض نشده باشد ، كشتن آن جايز نيست .\r\n\r\n\r\n","description":"","footnote":"\r\n( 1 ) . در نسخه‌ها چنين آمده است .\r\n","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nخاتمه در بيان اعتكاف\r\n( بر سبيل اختصار )\r\n\r\n[ تعريف شرعى اعتكاف 
  ] :\r\nبدان كه اعتكاف عبارت است از مكث نمودن در مسجد جامع با شرايطى كه مذكور خواهد شد ، به جهت عبادت كردن .\r\nو آن از جمله سننى اكيده است و در همهء اوقات مىتوان بجا آورد ، مگر در وقتى كه روزه نمىتوان گرفت ؛ مانند عيدين و حالت حيض و سفر و مرض و امثال اينها .\r\nو ترغيب در آن در دههء آخر ماه رمضان بيشتر است .\r\nاز حضرت پيغمبر صلّى اللّه عليه و آله مروى است كه : « اعتكاف دهه آخر رمضان برابر است با دو حج و دو عمره » « 1 » . و آن حضرت هميشه در دهه آخر اين ماه اعتكاف مىنمودند ، مگر يك سال كه در آن جنگ بدر واقع شد و در سال بعد از آن ، بيست روز اعتكاف داشتند ، ده روز قضاى سال گذشته و ده روز اداء .\r\nو هرگاه كسى نذر كند كه اعتكاف كند ، يا عهد كند ، يا قسم بخورد ، يا خود را به اجاره غير بدهد به جهت اعتكاف نمودن ، اعتكاف واجب مىشود .\r\nو در اين فصل سه مقام است .\r\n\r\n\r\n","description":"","footnote":"\r\n( 1 ) . الفقيه 2 : 122 / 531 ؛ وسائل الشيعة 10 : 534 / 3 .\r\n","page_name":" 149 ","page_number":149},
  {"content":"\r\n\r\n\r\nمقام اول در شروط اعتكاف\r\nبدان كه از براى صحيح بودن اعتكاف چند شرط است :\r\n\r\nاول : روزه\r\nپس صحيح نيست اعتكاف بدون روزه بودن . و شرط نيست كه روزه را به جهت اعتكاف بگيرد ، بلكه هرگاه در روزى كه روزهء آن واجب است - مثل ماه رمضان - كسى اعتكاف نمايد ، صحيح است . و همچنين در روزى كه روزهء واجبى ديگر ، يا روزهء سنّتى بگيرد ، در آن نيز جايز است كه اعتكاف كند .\r\nو از اين جهت كه اعتكاف بدون روزه صحيح نيست ، جايز نيست اعتكاف كردن از براى كسى كه حرام است بر آن روزه گرفتن . و همچنين جايز نيست اعتكاف كردن در روزهايى كه روزه گرفتن در آنها حرام است ، به تفصيلى كه گذشت « 1 » .\r\n\r\nدويم : مسجد\r\nپس اعتكاف كردن در غير مسجد صحيح نيست . و بايد مسجد جامع باشد و در غير آن صحيح نيست . و مراد به مسجد جامع ، مسجدى است بزرگ در ولايت كه در\r\n\r\n\r\n","description":"","footnote":"\r\n( 1 ) . ر . ك : ص 102 ، مبحث سوم .\r\n","page_name":" 150 ","page_number":150},
  {"content":"\r\n\r\nآنجا نماز جماعت كنند و مخصوص محلّه نباشد و از اكثر محلّات شهر نماز جمعه يا جماعت حاضر شوند ، اگر چه متعدّد باشد ؛ مثل مسجد جامع « ميدان قديم » و مسجد « عمادى » در كاشان . و [ در 
  ] ساير آنها مثل مسجد « كرسى » و مسجد « بالاى بازار » محلّ تأمّل است .\r\nو احوط آن است كه اگر در مكّه يا مدينه يا كوفه باشد ، در غير مسجد الحرام و مسجد حضرت پيغمبر صلّى اللّه عليه و آله و مسجد بزرگ كوفه واقع نسازند . و در ولايت ديگر ، احوط آن است كه در مسجد بزرگ ولايات كه مشهور به جامع باشد ، بجا آورند .\r\n\r\nسيم : اينكه از سه روز بيشتر باشد .\r\nو كمتر از سه روز اعتكاف صحيح نيست و بايد دو شب ميان نيز داخل باشد . و احوط آن است كه شب اول را نيز داخل كند و نزديك به غروب آفتاب شب اول ، نيّت كند و تا شام روز سيم بماند در مسجد . و ظاهر آن است كه اين تخصيص به سه روز اول ندارد ، بلكه در همه وقت چنين است ؛ به اين معنى كه هرگاه سه روز اعتكاف كند « 1 » ، روز چهارم [ آنگاه 
  ] صحيح است كه اگر خواهد تا روز ششم بماند .\r\nو هرگاه يك روز يا دو روز بعد از سيم مىخواهد اعتكاف كند ، اعتكاف آن در بعد از سه روز صحيح نيست . و همچنين است حكم در بعد از ششم و نهم و دوازدهم و هر چه بالا رود .\r\n\r\nچهارم : آنكه از مسجدى كه در آن اعتكاف مىكند بيرون نرود ، مگر از براى امور ضروريّه\r\nكه از براى آنها جايز است بيرون رفتن .\r\nپس بايد معتكف از مسجد بيرون نرود بدون ضرورت و با ضرورت مىتوان بيرون رفت . پس مىتواند بيرون رفت از براى تحصيل آب و نان و ساير ضروريات ، اگر كسى نداشته باشد كه براى او تحصيل نمايد . و همچنين جايز است رفتن به\r\n\r\n\r\n","description":"","footnote":"\r\n( 1 ) . در نسخه‌ها آمده است : « و روز چهارم » .\r\n","page_name":" 151 ","page_number":151},
  {"content":"\r\n\r\nبيت الخلا و از جهت غسل جنابت - هرگاه محتلم شده باشد - و از براى نماز جمعه - در صورتى كه واجب باشد و در غير آن مسجد كنند - و به جهت عيادت مريض مؤمن ، يا حاضر شدن در جنازهء مؤمنى ، و از براى قضاى حاجت ضرورى مؤمن . و از براى غير اين امور بايد بيرون نرود .\r\nو از براى امور مذكوره چون بيرون رود ، بايد در زير سايه ننشيند ، بلكه در هيچ مكانى ننشيند و بعضى در زير سايه راه رفتن را منع كرده‌اند « 1 » .\r\nو بايد به جايى كه مىرود ، از نزديك‌ترين راه‌ها برود و به بيت الخلاى نزديك‌تر برود ، اگر ممكن باشد ، و توقّف بيشتر از قدر ضرورت نكند .\r\nو بايد چون وقت نماز شود ، نماز را در جايى ديگر غير آن مسجد كه محلّ اعتكاف است نكند ، مگر در مكّهء معظّمه ، كه در همه جا مىتوان [ نماز 
  ] كرد . و اگر وقت نماز تنگ شود ، در جايى ديگر نيز مىتوان [ نماز 
  ] كرد .\r\nو هرگاه از براى غير امور مذكوره بدون ضرورت بيرون رود ، يا در شروطى كه از براى بيرون رفتن ذكر شد اخلال كند ، اعتكاف او باطل مىشود .\r\nو هرگاه سهوا از مسجد بيرون رود ، اعتكاف باطل نمىشود ، مگر اينكه زمانى بسيار بگذرد كه ديگر او را معتكف نگويند . و همچنين است حكم هرگاه او را جبرا بيرون برند .\r\n\r\nپنجم : نيّت كردن .\r\nو بايد نيّت كردن در وقت شروع در ابتداى اعتكاف باشد و هرگاه تأخير بيندازد ، تا آن وقت كه نيّت نكرده ، از اعتكاف محسوب نخواهد شد .\r\nو در نيّت آن ، قصد اعتكاف يا قربت كافى است .\r\n\r\nششم : آنكه هرگاه بنده باشد ، بدون اذن آقا اعتكاف نكند و همچنين زن بدون اذن شوهر .\r\n\r\n\r\n","description":"","footnote":"\r\n( 1 ) . المقنعة : 363 ؛ المبسوط 1 : 293 ؛ السرائر 1 : 425 .\r\n","page_name":" 152 ","page_number":152},
  {"content":"\r\n\r\nو در صحيح بودن اعتكاف پسر بدون اذن پدر و مهمان بدون اذن صاحب خانه ، خلاف است . و اظهر آن است كه اگر در وقتى بكند كه روزهء آن واجب باشد ، مطلقا ضرر ندارد و صحيح است . و اگر در وقتى باشد كه روزهء سنّتى باشد ، بدون اذن پدر و صاحب خانه كراهت دارد و اين كراهت به جهت روزه است ، نه به جهت اعتكاف .\r\nپس هرگاه روزه را اذن بدهند ، در اعتكاف كراهتى نخواهد بود ، اگر چه آن را اذن ندهند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nمقام دويم در امورى كه بر كسى كه اعتكاف كند حرام است\r\nو آنها چند چيز است كه بعضى از آنها علاوه بر حرام بودن ، باعث بطلان اعتكاف نيز مىشود و بعضى ديگر حرام هستند ، امّا اعتكاف را باطل نمىكنند .\r\n\r\nاول : جماع كردن\r\n؛ خواه در روز و خواه در شب ، خواه در مسجد و خواه در خارج مسجد .\r\nو اين از جملهء امورى است كه علاوه بر حرام بودن ، اعتكاف را نيز باطل مىكنند .\r\n\r\nدويم : دست بازى كردن و بوسيدن به شهوت\r\n، امّا بدون شهوت ضرر ندارد .\r\nو ظاهر آن است كه دست بازى و بوسيدن حرام باشند ، امّا باعث بطلان اعتكاف نشوند .\r\n\r\nسيم : استمناء كردن .\r\nو آن اگر در روز واقع شود و منى حاصل شود ، اعتكاف را باطل مىكند و امّا در شب ، پس باطل شدن اعتكاف به آن محلّ تأمّل است .\r\n\r\nچهارم : بوى خوش استعمال كردن و بوييدن .\r\nو اين نيز حرام است ، امّا باعث بطلان نمىشود .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nپنجم : خريدوفروش كردن\r\n، مگر آنچه را كه مضطر باشد در خريدن آن ، مثل چيزى كه بايد بخورد در صورتى كه كسى نباشد كه به جهت او بخرد . و آن نيز حرام است و باعث بطلان [ اعتكاف 
  ] نمىشود .\r\n\r\nششم : جدال و مخاصمه كردن در امرى كه غير از امر دين باشد\r\n، و همچنين در امر دينى ، هرگاه غرض آن غالب شدن و اظهار فضيلت باشد .\r\nو اين نيز باعث بطلان [ اعتكاف 
  ] نمىشود ، اگر چه حرام است .\r\n\r\nهفتم : آنچه بر روزه‌دار حرام است ، خواه روزه را باطل كند يا نه .\r\nپس اگر چيزى باشد كه روزه را باطل كند ، اعتكاف را نيز باطل كند و اگر چيزى باشد كه بر روزه‌دار حرام باشد و روزه را باطل نكند ، بر معتكف نيز حرام است و اعتكاف را باطل نمىكند .\r\nو بدان كه شش چيز اول ، در حالت اعتكاف مطلقا حرام است ؛ خواه در روز و خواه در شب . و امّا هفتم ، پس به غير از جماع كردن و استمناء كردن نيز بنابر احوط در روز حرام است و امّا در شب حرام نيست .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nمقام سيم در بعضى از مسائل متعلّقه به اين دو فصل\r\nو در آن چند مسأله است :\r\n\r\nمسألهء اول :\r\nبدان كه اعتكاف اگر واجب معيّن باشد ، واجب است كه در آن روز كه بر او واجب است بكند و تأخير انداختن جايز نيست . و اگر واجب مطلق باشد ، پيش از شروع كردن در آن مىتواند تا هر وقت كه [ مى 
  ] خواهد تأخير اندازد ، امّا بعد از آنكه شروع در آن كرد ، بعضى گفته‌اند كه بايد آن را تمام كند و نمىتواند كه پيش از تمام كردن بر هم زند « 1 » . و بعضى ديگر گفته‌اند كه آن نيز مثل اعتكاف سنّت است « 2 » ، همچنان كه مذكور مىشود .\r\nو احوط آن است كه در اعتكاف واجب ، مطلقا بعد از شروع كردن در آن ، آن را بر هم نزند تا تمام كند .\r\nو امّا اعتكاف سنّت ، پس به مجرّد شروع در آن كردن ، واجب نمىشود و مىتواند بر هم زند ، بنا بر اقوى ، مگر هرگاه دو روز بگذرد كه در اين صورت روز سيم واجب\r\n\r\n\r\n","description":"","footnote":"\r\n( 1 ) . عاملى در مدارك الأحكام 6 : 312 .\r\n( 2 ) . محدّث بحرانى در الحدائق الناضرة 13 : 479 .\r\n","page_name":" 156 ","page_number":156},
  {"content":"\r\n\r\nمىشود و ديگر نمىتواند بر هم زند .\r\n\r\nمسألهء دويم :\r\nبدان كه هرگاه كسى اعتكاف سنّت كند و در غير ماه رمضان باشد و روزهء آن هم روزهء نذر معيّن يا قضاى رمضان نباشد و پيش از روز سيم آن را باطل كند ، يا يكى از امورى كه بر معتكف حرام است بجا آورد ، بر او مطلقا چيزى لازم نمىآيد ، نه قضا و نه كفّاره .\r\nو اگر در روز سيم يا ششم يا نهم آنها را به عمل آورد ، پس اگر جماع كرده باشد در شب يا روز ، بايد يك كفّارهء اعتكاف بدهد و اگر غير از جماع از چيزهايى ديگر را كه باعث بطلان اعتكاف مىشود به عمل آورده باشد ، كفّاره مطلقا بر او لازم نيست و بايد قضا كند .\r\nو هرگاه اعتكاف سنّت باشد ، امّا روزهء آن روزه واجبى باشد ، پس اگر روزهء واجبى غير از ماه رمضان و قضاى آن و نذر معيّن باشد ، حكم آن بعينه همچنان است كه مذكور شد . و اگر يكى از اينها باشد ، پس اگر در ماه رمضان باشد ، پيش از تمام شدن روز دويم آنچه بكند ، كفّارهء اعتكاف بر او لازم نمىآيد . بلى ، اگر در روز امرى به عمل آورد عمدا كه باعث بطلان روزه شود ، بايد كفّاره افطار در روز ماه رمضان را بدهد .\r\nو هرگاه بعد از روز دويم باشد ، پس اگر غير از جماع امور ديگر را به عمل آورد ، به جهت اعتكاف ، كفّاره بر آن لازم نمىآيد ، بنا بر اقوى . و اگر جماع را به عمل آورد ، پس اگر در شب باشد ، يك كفّارهء اعتكاف مىدهد ، و اگر در روز باشد ، دو كفّاره ، يكى كفّارهء اعتكاف و يكى كفّارهء افطار روز رمضان . و همچنين است حكم بعينه ، هرگاه روزهء آن روزهء نذر معيّن باشد ، مگر اينكه در اين صورت دو كفّاره كه مىدهد ، يكى كفّارهء اعتكاف است و يكى كفّارهء مخالفت نذر .\r\nو اگر روزهء قضاى ماه رمضان باشد ، هرگاه جماع يا افطار پيش از ظهر باشد و پيش از تمام شدن روز دويم باشد ، مطلقا كفّاره بر آن لازم نيست ، و اگر بعد از ظهر\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدر روز باشد و پيش از تمام شدن روز دويم باشد و پيش از ظهر روز سيم ، يك كفّارهء اعتكاف بر آن لازم است .\r\nو اگر بعد از ظهر باشد و غير از جماع باشد ، باز يك كفّارهء افطار در قضا .\r\nو اگر اعتكاف او واجب باشد ، پس فرق در ميان روز سيم و پيش از آن نيست ، بلكه در هر وقت كه جماع كند ، كفّارهء اعتكاف را مىدهد و در غير جماع به جهت اعتكاف كفّاره نيست .\r\nو در صورتى كه جماع كند ، پس اگر در روز ماه رمضان است ، يك كفّارهء ديگر هم به جهت افطار مىدهد و اگر در روز روزهء نذر معيّن باشد ، يك كفّارهء ديگر به جهت مخالفت نذر مىدهد و اگر در روزهء قضاى رمضان باشد و بعد از ظهر باشد ، يك كفّارهء ديگر به جهت افطار در قضا مىدهد .\r\nو ظاهر آن است كه اگر وجوب اعتكاف آن در بعضى از اين صورت‌ها باشد به جهت نذر معيّن ، يك كفّارهء ديگر هم به جهت مخالفت نذر بايد بدهد ، كه سه كفاره باشد . و اگر روزهء آن روزهء واجبى جدا نباشد ، يك كفارهء اعتكاف مىدهد . و ظاهر اين است كه در اين صورت نيز هرگاه وجوب اعتكاف آن به جهت نذر معيّن باشد ، بايد دو كفاره بدهد ، يكى كفّارهء اعتكاف و يكى كفّارهء مخالفت نذر .\r\nو بدان كه كيفيّت كفّارهء اعتكاف قبل از اين مذكور شد « 1 » .\r\n\r\nمسألهء سيم :\r\nهرگاه كسى شروع در اعتكاف كند در يك روز يا دو روز پيش از عيد فطر يا عيد اضحى ، اعتكاف او صحيح نيست .\r\n\r\nمسألهء چهارم :\r\nحكم زن در سنّت بودن اعتكاف بر او و ساير احكام ، مثل حكم مرد است .\r\n\r\n\r\n","description":"","footnote":"\r\n( 1 ) . ر . ك : ص 133 ، مسألهء چهارم از مقام دوّم .\r\n","page_name":" 158 ","page_number":158},
  {"content":"\r\n\r\n\r\nمسألهء پنجم :\r\nهرگاه كسى نذر كند كه يك روز يا دو روز اعتكاف كند نه زيادتر ، نذر او منعقد نمىشود بلكه اگر يك روز يا دو روز نذر كند امّا نفى زيادتى را نكند ، نذر او منعقد مىشود و بايد سه روز تمام كند .\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\nمقصد دويم در بيان زكات و مسائل و احكام متعلّقه به آن\r\nو در آن يك مقدّمه و چهار مطلب و يك خاتمه است .\r\n[ مقدمه : در بيان ثواب زكات دادن و عقاب تارك آن 
  ]\r\n[ مطلب اول : در بيان آنچه از اموال كه زكات دارد 
  ]\r\n[ مطلب دوم : در بيان اينكه بر چه شخصى زكات واجب مىشود و در بيان وقت دادن زكات 
  ]\r\n[ مطلب سوم : در بيان مصرف زكات و مستحق آن 
  ]\r\n[ مطلب چهارم : در بيان احكام دادن زكات و بعضى مسائل متعلّقه به آن 
  ]\r\n[ خاتمه : در بيان زكات فطره 
  ]\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\n\r\nمقدّمه در بيان ثواب دادن زكات و عقاب تارك آن\r\nبدان كه آيات و احاديث در اين خصوص بسيار وارد شده است . از آن جمله پروردگار عالم مىفرمايد :   ( وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ )   « 1 » .\r\nيعنى : و آن كسانى كه جمع مىكنند طلا و نقره را و حقوق الهى را نمىدهند و در راه خدا صرف نمىنمايند ، پس بشارت ده ايشان را به عذابى دردناك و در روزى كه سرخ كنند اين طلا و نقره را در آتش جهنّم و داغ كنند بر آنها « 2 » پيشانى و پهلوها و پشت‌هاى ايشان را و به ايشان گويند : اين است مال‌هايى كه از براى خود جمع كرده بوديد ، الحال بچشيد عذاب آنها را .\r\nو بعضى گفته‌اند كه تخصيص اين سه عضو به جهت آن است كه فقير را مىديدند و گره بر پيشانى مىزدند و پهلو از او تهى مىكردند و پشت به او مىنمودند « 3 » .\r\n\r\n\r\n","description":"","footnote":"\r\n( 1 ) . التوبة ( 9 ) : 34 .\r\n( 2 ) . در نسخه‌ها چنين است و شايد « به آنها » يا « به وسيلهء آنها » منظور باشد .\r\n( 3 ) . ر . ك : تفسير روض الجنان و روح الجنان 9 : 231 .\r\n","page_name":" 163 ","page_number":163},
  {"content":"\r\n\r\nو ديگر حق تعالى مىفرمايد :  ( مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ )  « 1 » .\r\nيعنى : مثل جماعتى كه صرف مىنمايند مال‌هاى خود را در راه خدا - از زكات و خمس و حج و جهاد و غير اينها - مانند دانه‌اى است كه برويد از آن هفت خوشه و در هر خوشه صد دانه بوده باشد ، كه مجموع هفتصد برابر مىشود و خدا مضاعف مىگرداند به اضعاف اين از براى هر كه خواهد .\r\nو امّا احاديث در اين خصوص بسيار است و ما در اينجا هجده حديث نقل مىكنيم :\r\n\r\nحديث اول :\r\nاز حضرت صادق عليه السّلام مروى است كه : « هر كه ندهد قيراطى از زكات را - كه بيست و يك دينار است - او نه مؤمن است و نه مسلمان و در وقت مردن استغاثه خواهد كرد كه مرا برگردانيد به دنيا تا زكات را بدهم » « 2 » .\r\n\r\nحديث دويم :\r\nاز حضرت رسول صلّى اللّه عليه و آله مروى است كه : « كسى كه پول طلا و نقره داشته باشد و زكات آن را ندهد ، حق تعالى در روز قيامت حشر خواهد نمود او را در زمين لغزنده‌اى كه پا بر آن بند نشود و مسلّط خواهد ساخت به او مارى پيسه را كه زهرش از همهء مارها عظيم‌تر است و از عقب او خواهد دويد و او خواهد گريخت و تا چون به او برسد و داند كه خلاصى از او نخواهد يافت و ندارد ، دست خود را به دهان او خواهد داد ، پس او را به دندان گيرد مانند شتر نرى كه علف به دندان گيرد ، پس طوقى گردد و در گردن او افتد . و هر كس شتر يا گاو و يا گوسفند داشته و زكات آن را ندهد ، حق تعالى آن را در قيامت حبس كند در صحراى لغزنده‌اى و پامال كند او را هر حيوان شكافته سمى به سم خود و بگزد او را هر صاحب نيشى و هر صاحب زهرى به نيش خود . و هر كه زراعت داشته باشد يا انگور و خرما داشته باشد و زكات آن را ندهد ، آن قطعه‌هاى زمين را تا طبقه هفتم طوق گردانند و در\r\n\r\n\r\n","description":"","footnote":"\r\n( 1 ) . البقرة ( 2 ) : 261 .\r\n( 2 ) . الفقيه 2 : 7 / 21 ؛ الكافي 3 : 503 / 3 ؛ وسائل الشيعة 10 : 32 / 3 .\r\n","page_name":" 164 ","page_number":164},
  {"content":"\r\n\r\nگردن او اندازند و آن همه آتش گردد » « 1 » .\r\n\r\nحديث سيم :\r\nاز حضرت رسول صلّى اللّه عليه و آله مروى است كه : « هر كه را مال باشد و زكات آن را ندهد ، هر روزى هزار فرشته او را بشارت به آتش دوزخ دهند « 2 » ، پس اگر در شهر و دهى كه او در آنجا هست فقيرى از گرسنگى بميرد ، آن مانع زكات در خون او شريك باشد و در لعنت بر او روز و شب گشاده گردد و اگر او يا رب بگويد ، حق تعالى گويد : ساكت شو اى ملعون ! اى عاصى ! و او را از حق تعالى و بهشت دور كنند و به دوزخش رسانند » .\r\n\r\nحديث چهارم :\r\nاز حضرت رسول صلّى اللّه عليه و آله مروى است كه : « كسى كه زكات ندهد در جهنّم خواهد بود ، اگر چه هزار سال عبادت پروردگار كند » و « كسى كه زكات ندهد در جهنّم خواهد بود ، اگر چه عبادت داود و عيسى را كرده باشد » . و نيز فرمودند :\r\n« كسى كه زكات ندهد مثل كسى است كه گوشت خوك و شراب خورد » « 3 » .\r\n\r\nحديث پنجم :\r\nمروى است از حضرت باقر عليه السّلام كه فرمودند كه : « حضرت پيغمبر صلّى اللّه عليه و آله در مسجد بودند و فرمودند كه : برخيزيد اى فلان و اى فلان و اى فلان ! تا پنج نفر را از مسجد بيرون كردند . پس فرمودند كه : بيرون رويد از مسجد ما و نماز در آن مكنيد كه شما زكات نمىدهيد » « 4 » .\r\n\r\nحديث ششم :\r\nمروى است كه حضرت پيغمبر صلّى اللّه عليه و آله به حضرت امير گفت كه : « يا على ! هشت گروه از امت من اهل اسلام نيستند ، بلكه كافرند . اول : ديّوث ، دويم : مانع زكات ، سيم : كشندهء مسلمانى به غير حق ، چهارم : ساحر ، پنجم : كسى كه با بهايم جماع كند ، ششم : كسى كه در فتنه سعى كند و ميان مردم تفتّن نمايد ، هفتم : كسى كه\r\n\r\n\r\n","description":"","footnote":"\r\n( 1 ) . معاني الاخبار : 335 / 1 ؛ وسائل الشيعة 9 : 21 / 1 . همچنين ر . ك : زاد المعاد : 519 ( فصل اوّل از باب چهارم ) .\r\n( 2 ) . تا اينجاى روايت را مستدرك الوسائل 24 : 7 ، به نقل از لبّ اللباب روايت كرده است ، لكن ادامهء آن را در كتب روايى شيعه نيافتيم .\r\n( 3 ) . اين روايات را به رغم جستجوى بسيار ، در كتب روايى شيعه نيافتيم .\r\n( 4 ) . الفقيه 2 : 7 / 20 ؛ الكافي 3 : 503 / 2 ؛ وسائل الشيعة 9 : 24 / 7 .\r\n","page_name":" 165 ","page_number":165},
  {"content":"\r\n\r\nمستطيع شود و حج نكند ، هشتم : كسى كه با محرم خود زنا كند » « 1 » .\r\n\r\nحديث هفتم :\r\nمروى است از حضرت صادق عليه السّلام كه : « واجب نگردانيده است خدا بر اين امّت چيزى را اشدّ بر ايشان از زكات و در ندادن زكات هلاك مىشوند بيشتر ايشان » « 2 » .\r\n\r\nحديث هشتم :\r\nاز حضرت صادق عليه السّلام مروى است كه : « يك نماز واجب بهتر است از بيست حج ، و يك حج بهتر است از يك خانه كه پر باشد از طلا و در راه خدا انفاق كند تا تمام شود » . پس فرمودند كه : « رستگار نشود كسى كه ضايع كند بيست خانه از طلا را به بيست و پنج درهم » . راوى عرض كرد كه : چيست معناى اين كلام ؟\r\nحضرت فرمودند : « كسى كه منع كند زكات را نماز او حبس مىشود تا زكات را بدهد » « 3 » .\r\n\r\nحديث نهم :\r\nمروى است از امام جعفر صادق عليه السّلام كه فرمودند كه : « هر كه ندهد يك قيراط از زكات را ، پس مىميرد اگر خواهد يهودى و اگر خواهد نصرانى » « 4 » .\r\n\r\nحديث دهم :\r\nاز حضرت صادق عليه السّلام مروى است كه : « هيچ مردى نيست كه زكات خود را ندهد و منع كند آن را و مال او زياد شود » « 5 » .\r\n\r\nحديث يازدهم :\r\nبه سند بسيار معتبر از حضرت صادق عليه السّلام مروى است كه فرمودند كه : « فرمود پيغمبر خدا صلّى اللّه عليه و آله كه حبس نكرد هيچ بنده‌اى زكات خود را كه مال او زياد شود » « 6 » .\r\n\r\n\r\n","description":"","footnote":"\r\n( 1 ) . الفقيه 4 : 257 / 821 ، با تفاوتى اندك .\r\n( 2 ) . الكافي 3 : 497 / 3 ؛ وسائل الشيعة 9 : 28 / 18 .\r\n( 3 ) . الكافي 3 : 504 / 12 ؛ الفقيه 2 : 7 / 22 ؛ وسائل الشيعة 9 : 27 / 17 .\r\n( 4 ) . الكافي 3 : 505 / 14 ؛ المحاسن ( للبرقى ) : 87 / 27 ؛ وسائل الشيعة 9 : 33 / 5 .\r\n( 5 ) . الكافي 3 : 504 / 6 ؛ وسائل الشيعة 9 : 23 / 6 . لفظ حديث چنين است : « ما أدّى أحد الزكاة فنقصت من ماله ، و لا منعها أحد فزادت في ماله » .\r\n( 6 ) . الكافي 3 : 506 / 20 ؛ وسائل الشيعة 9 : 26 / 15 .\r\n","page_name":" 166 ","page_number":166},
  {"content":"\r\n\r\n\r\nحديث دوازدهم :\r\nبه سند معتبر از حضرت صادق عليه السّلام مروى است كه فرمودند كه :\r\n« هر كه ندهد حقّى از خدا را ، خرج مىكند در راه باطل دو مقابل او را » « 1 » .\r\n\r\nحديث سيزدهم :\r\nمروى است از حضرت صادق عليه السّلام كه فرمودند كه : « ضايع نمىشود هيچ مالى در برّ و بحر ، مگر به ضايع كردن زكات و ندادن آن » « 2 » .\r\n\r\nحديث چهاردهم :\r\nمروى است از حضرت صادق عليه السّلام كه : « هيچ مالى بلا به آن نمىرسد ، مگر به ترك كردن دادن زكات » « 3 » .\r\n\r\nحديث پانزدهم :\r\nاز حضرت امام موسى كاظم عليه السّلام مروى است كه فرمودند كه :\r\n« محافظت كنيد مال‌هاى خود را به دادن زكات » « 4 » .\r\n\r\nحديث شانزدهم :\r\nمروى است از حضرت باقر عليه السّلام كه فرمودند كه : « فرمود رسول خدا صلّى اللّه عليه و آله ملعون است ، مالى كه زكات آن داده نشود » « 5 » .\r\n\r\nحديث هفدهم :\r\nمروى است از حضرت كاظم عليه السّلام كه فرمودند كه : « هر كه زكات مال خود را تمام و كمال بدهد ، پس برساند به مصرفى كه بايد رسانيد ، سؤال نمىشود در روز قيامت كه اين مال را از كجا كسب كرده » « 6 » .\r\n\r\n\r\n","description":"","footnote":"\r\n( 1 ) . الكافي 3 : 506 / 21 ؛ وسائل الشيعة 9 : 43 / 2 .\r\n( 2 ) . الكافي 3 : 505 / 15 ؛ الفقيه 2 : 7 / 23 ؛ وسائل الشيعة 9 : 28 / 19 .\r\n( 3 ) . ثواب الأعمال : 46 ؛ وسائل الشيعة 9 : 24 / 8 .\r\n( 4 ) . الكافي 4 : 61 / 5 ؛ وسائل الشيعة 9 : 14 / 11 .\r\n( 5 ) . الكافي 3 : 505 / 13 ؛ الفقيه 2 : 6 / 13 ؛ وسائل الشيعة 9 : 23 / 4 .\r\n( 6 ) . الفقيه 2 : 5 / 8 ؛ الكافي 3 : 504 / 9 ؛ وسائل الشيعة 9 : 218 / 3 .\r\n","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nمطلب اول در بيان آنچه از اموال كه زكات دارد\r\nو بيان شرايط تعلّق زكات به آنها و بيان نصاب قدر زكات هر يك از آنها بدان كه زكات در بعضى اموال واجب است و در بعضى مستحب .\r\nپس در اين مطلب دو باب است :\r\n[ باب اول : در بيان اموالى كه زكات دادن در آنها واجب است 
  ]\r\n[ باب دوم : در بيان اموالى كه زكات دادن در آنها مستحب است 
  ]\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nباب اول در بيان اموالى كه زكات دادن در آنها واجب است\r\nبدان كه زكات واجب در نه چيز است و در غير آنها زكات واجب نيست و آن نه چيز : طلا و نقره و گندم و جو و خرما و مويز و شتر و گاو و گوسفند .\r\nو از براى وجوب زكات در هر يك از اينها شروطى چند است كه بيان احكام اينها در چهار مبحث مىشود .\r\n\r\nمبحث اول در بيان زكات طلا و نقره\r\nو در آن سه فصل است :\r\n\r\nفصل اول : در شروط وجوب زكات طلا و نقره\r\nبدان كه واجب است دادن زكات طلا و نقره ، و ليكن واجب بودن زكات در اينها موقوف است به سه شرط و هرگاه يكى از اين شرطها يافت نشود ، واجب نمىشود دادن زكات در آنها .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nشرط اول : آنكه سكّه‌دار باشد\r\nيعنى سكّه‌اى كه به جهت دادوستد بر آن زده باشند داشته باشد ؛ خواه سكّهء قديم باشد كه حال « 1 » معامله به او نشود ، يا سكّه تازه باشد .\r\nپس واجب نيست زكات در شمش طلا و نقره و ظرف طلا و نقره و خاكهء آنها . و همچنين زكات نيست در آنچه از طلا آلاتى كه زيور ساخته باشند و مانند اينها .\r\n\r\nشرط دوم : آنكه به حدّ نصاب برسند\r\nپس اگر آنچه از نصاب كمتر باشد ، زكات بر آن نيست ، اگر چه سكّه‌دار باشند .\r\nو از براى هر يك از طلا و نقره دو نصاب است :\r\n\r\n[ امّا نصاب طلا 
  ]\r\n\r\nامّا نصاب اول طلا : بيست مثقال شرعى است\r\n. و هر مثقال شرعى سه ربع مثقال صيرفى است كه حال متعارف است ، پس بيست مثقال شرعى ، پانزده مثقال صيرفى متعارف مىشود . و مادامىكه به پانزده مثقال [ صيرفى 
  ] نرسد ، زكات بر آن واجب نمىشود و بعد از آنكه به پانزده مثقال صيرفى رسيد و سكّه‌دار هم باشد و سال نيز بر آن بگذرد ، بايد چهل - يك آن را زكات داد ، كه نصف مثقال شرعى است ، كه يك ربع مثقال صيرفى و نيم ربع مثقال است .\r\n\r\nو امّا نصاب دويم طلا : چهار مثقال شرعى است\r\nكه سه مثقال صيرفى باشد كه زياد شود بر نصاب سابق ؛ به اين معنى كه پيش از نصاب اول زكات واجب نيست و بعد از آنكه به نصاب اول رسيد ، بايد چهل - يك آن را داد . و هرگاه كمتر از سه مثقال صيرفى بر آن زياد شود ، همان چهل - يك نصاب اول را مىدهند و از براى آن زيادتى چيزى نمىدهند تا سه مثقال تمام زياد شود « 2 » ، در آن وقت چهل - يك مجموع را مىدهند . و آنچه كمتر از سه مثقال صيرفى بر آن مجموع نيز زياد شود ، به جهت زيادتى چيزى واجب نمىشود ، تا باز سه مثقال تمام شود . و همچنين به هر قدر كه بالا رود .\r\n\r\n\r\n","description":"","footnote":"\r\n( 1 ) . الف : - « حال » .\r\n( 2 ) . ب : « تا سه مثقال زيادى تمام شود » .\r\n","page_name":" 172 ","page_number":172},
  {"content":"\r\n\r\nو توضيح اين آن است كه : دانستى كه نصاب اول طلا پانزده مثقال صيرفى است و تا به پانزده مثقال نرسد ، زكات بر آن واجب نمىشود ، اگر چه به قدر قليلى كم باشد .\r\nو بعد از آنكه پانزده مثقال تمام شد ، زكات بر آن واجب مىشود و بايد چهل - يك پانزده مثقال كه يك ربع و نيم مثقال باشد ، زكات آن را داد .\r\nو هرگاه از پانزده مثقال زياد شد ، تا به هجده مثقال صيرفى نرسيده است ، به جهت زيادتى از پانزده چيزى از زكات زياد نمىشود ، بلكه همان چهل - يك پانزده مثقال را مىدهد . پس هرگاه شانزده مثقال يا هفده مثقال و نيم باشد - مثلا - باز بايد يك ربع و نيم مثقال را كه چهل - يك پانزده مثقال است « 1 » ، بدهد و زيادتر چيزى لازم نيست تا هجده مثقال صيرفى تمام شود . در آن وقت بايد چهل - يك هجده مثقال را داد كه يك ربع و نيم مثقال است و سه ربع عشر مثقال « 2 » ، پس سه ربع عشر مثقال « 3 »\r\nزياد مىشود . و چون از هجده مثقال صيرفى گذشت ، تا سه مثقال صيرفى ديگر بر آن زياد نشود ، از براى زيادتى در زكات چيزى لازم نمىشود ، بلكه همان قدر كه از براى هجده مثقال مىدادند ، از براى آن هم مىدهند . پس هرگاه نوزده مثقال يا بيست مثقال و نيم - مثلا - باشد ، بايد همان چهل - يك هجده مثقال را داد كه يك ربع و نيم مثقال و سه ربع عشر مثقال « 4 » است ، و از براى زيادتى چيزى نبايد داد تا به بيست و يك مثقال صيرفى برسد . در آن وقت بايد چهل - يك بيست و يك مثقال را داد كه نيم مثقال و ربع عشر مثقال است ، و چون از بيست و يك مثقال زياد شود ، باز از براى زيادتى چيزى زياد نمىشود و بايد نيم مثقال و ربع عشر مثقال داد كه چهل - يك بيست و يك مثقال است ، تا به بيست و چهار مثقال برسد ، در آن وقت چهل - يك بيست و چهار مثقال را مىدهد . و همچنين است حكم تا به هر قدر كه بالا رود ؛ يعنى آنچه را كه از سه مثقال صيرفى كمتر است ، چهل - يك آن را نمىدهد و همان\r\n\r\n\r\n","description":"","footnote":"\r\n( 1 ) . معادل : 375 / . مثقال .\r\n( 2 ) . 1 - 40 + 18 ( 1 - 4 + 1 - 8 ) + ( 3 - 4 + 1 - 10 ) 45 / . مثقال .\r\n( 3 ) . 3 - 4 + 1 - 10 مثقال 3 - 40 مثقال 75 / . مثقال .\r\n( 4 ) . معادل : 525 / . مثقال .\r\n","page_name":" 173 ","page_number":173},
  {"content":"\r\n\r\nچهل - يك قبل از آن را مىدهد تا سه مثقال تمام شود ، آن وقت چهل - يك مجموع را مىدهد .\r\n\r\nو امّا نصاب نقره :\r\n\r\nپس نصاب اول آن : دويست درهم است\r\nو چون كه هر درهمى نصف مثقال شرعى و خمس آن است ، پس هر ده درهم هفت مثقال شرعى است ، و دويست درهم ، صد و چهل مثقال شرعى است . و چون كه دانستى كه هر بيست مثقال شرعى پانزده مثقال صيرفى است ، پس صد و چهل مثقال شرعى ، صد و پنج مثقال صيرفى كه حال متعارف است ، مىشود .\r\nپس نصاب اول نقره صد و پنج مثقال صيرفى مىشود و مادامىكه نقره به صد و پنج مثقال نرسد ، زكات بر آن واجب نمىشود . و بعد از آنكه به صد و پنج مثقال رسيد و سكّه‌دار باشد و سال بر آن بگذرد ، بايد چهل - يك آن را زكات داد ، كه دو مثقال و نيم و نيم ربع مثقال است « 1 » .\r\n\r\nو امّا نصاب دويم نقره : چهل درهم است\r\n- كه بيست و هشت مثقال شرعى باشد كه بيست و يك مثقال صيرفى - كه زياد شود بر نصاب سابق .\r\nو حكم در نقره نيز بعينه مثل حكم طلا است ؛ يعنى در ميان دو نصاب آنچه زياد شود ، زكات در آن واجب نيست تا به نصاب بعد برسد . پس در نقره تا به صد و پنج مثقال صيرفى نرسد ، چيزى در آن لازم نيست . و بعد از آنكه به صد و پنج مثقال رسيد ، بايد چهل - يك آن را كه سه مثقال به يك ربع ، به نيم ربع مثقال كم ، زكات داد « 2 » . و بعد از آن ، آنچه از بيست و يك مثقال صيرفى كمتر زياد شود ، به جهت زيادتى چيزى لازم نمىشود ، بلكه بايد همان چهل - يك صد و پنج مثقال را داد .\r\nپس هرگاه صد و ده مثقال ، يا صد و بيست مثقال ، يا صد و بيست و پنج مثقال باشد ،\r\n\r\n\r\n","description":"","footnote":"\r\n( 1 ) . معادل : 625 / 2 مثقال .\r\n( 2 ) . به تعبير ديگر ، كه قبلا مؤلّف از آن ياد كرده بود : « دو مثقال و نيم و نيم ربع مثقال » ، معادل 625 / 2 مثقال .\r\n","page_name":" 174 ","page_number":174},
  {"content":"\r\n\r\nبايد همان سه مثقال به يك ربع و نيم ربع مثقال كم را داد ، تا به صد و بيست و شش مثقال صيرفى تمام شود . در آن وقت بايد چهل - يك مجموع را داد ، كه سه مثقال و نيم ربع مثقال و ربع عشر مثقال است « 1 » .\r\nو بعد از آن ، باز آنچه زياد شود ، اگر از بيست و يك مثقال صيرفى كمتر باشد ، زكات زياد نمىشود . پس در صد و سى مثقال و صد و چهل مثقال و صد و چهل و پنج مثقال ، همان چهل - يك صد و بيست و شش مثقال است كه سه مثقال و نيم ربع مثقال و ربع عشر مثقال است . و از براى زيادتى چيزى لازم نيست تا بيست و يك مثقال بر صد و بيست و شش مثقال زياد شود كه مجموع صد و چهل و هفت مثقال شود . در آن وقت بايد چهل - يك مجموع را داد ، كه سه مثقال و نيم و نيم ربع مثقال و نيم عشر مثقال است « 2 » . و همچنين است حكم تا هر قدر كه بالا رود ؛ يعنى تا آنچه زياد مىشود به بيست و يك مثقال نرسيده است ، از براى زيادتى لازم نيست چيزى و بايد چهل - يك سابق را داد و بعد از آنكه زيادتى به بيست و يك مثقال رسيد ، بايد زكات مجموع را داد .\r\n\r\nشرط سيم : گذشتن سال بر آنها\r\nپس مادامىكه سال بر طلا و نقره نگذرد ، زكات آنها واجب نمىشود ، اگر چه سكّه‌دار باشد ( و به حدّ نصاب رسيده باشند ) « 3 » . و هرگاه در ميان سال آن را خرج كند و به مصرف رساند ، زكات واجب نيست .\r\nو مراد از گذشتن سال در زكات نه سال معروف است ، بلكه مراد يازده ماه است . پس همين كه يازده ماه تمام شد و در ماه دوازدهم داخل شد ، واجب مىشود دادن زكات ، اگر چه هنوز ماه دوازدهم تمام نشده باشد . و خلافى در اين نيست .\r\n\r\n\r\n","description":"","footnote":"\r\n( 1 ) . ( 1 - 10 + 1 - 4 ) + ( 1 - 2 + 1 - 4 ) + 3 15 / 3 مثقال .\r\n( 2 ) . معادل : 675 / 3 .\r\n( 3 ) . در نسخهء « ب » نيامده است .\r\n","page_name":" 175 ","page_number":175},
  {"content":"\r\n\r\nبلى ، خلاف است در اينكه آيا ماه دوازدهم از سال اول حساب مىشود ، يا از سال دويم ؟ به اين معنى كه آيا اول سال دويم را از اول ماه دوازدهم سال اول حساب مىكنند يا از اول ماه سيزدهم ؟ و احوط بلكه اظهر آن است كه ماه دوازدهم از سال دويم حساب مىشود نه از سال اول . پس همين كه يازده ماه تمام شد ، سال اول تمام مىشود و اول ماه دوازدهم ، اول سال دويم است و تا ده ماه كه از آخر ماه دوازدهم از سال اول بگذرد ، سال دويم تمام خواهد شد . پس بنابراين هرگاه بر طلايى يا نقره‌اى بيست و دو ماه بگذرد ، دو سال بر آن گذشته خواهد شد و بايد زكات دو سال را داد ، و سى و سه ماه كه بگذرد ، سه سال گذشته خواهد بود ، و همچنين . . .\r\n\r\nفصل دويم : در بيان قدر زكات طلا و نقره\r\nو دانستى كه قدر زكات آنها چهل - يك است ؛ يعنى بعد از آنكه شرايط زكات در طلا و نقره متحقّق شد ، بايد چهل - يك آن را به جهت زكات اخراج نمود ، مگر در آنچه كه در ميان دو نصاب است . در اين صورت بايد چهل - يك نصاب سابق را داد و از براى آنچه زياد شده و به نصاب دويم نرسيده ، چيزى نبايد داد ، به تفصيلى كه گذشت « 1 » .\r\n\r\nفصل سيم : در بيان بعضى از مسائل كه متعلّق به اين مقصد است « 2 »\r\nو در آن نه مسأله است :\r\n\r\nمسألهء اول :\r\nدانستى كه واجب نيست زكات در طلا و نقره‌اى كه سكّه‌دار نباشد ؛ خواه از قبيل طلا آلاتى كه از براى زينت مىسازند باشند ، يا از قبيل ظروف طلا و نقره ، يا غير اينها باشد .\r\nو اهل سنّت در آلات طلا و نقره به تفصيل قايل شده‌اند ، بعضى گفته‌اند كه اگر\r\n\r\n\r\n","description":"","footnote":"\r\n( 1 ) . در فصل سابق .\r\n( 2 ) . در نسخه‌ها چنين آمده و روشن است كه « مبحث » درست است نه « مقصد » كه شايد اشتباه از كاتب باشد .\r\n","page_name":" 176 ","page_number":176},
  {"content":"\r\n\r\nچيزى باشد كه ساختن و استعمال آن مباح باشد ، زكات ندارد و اگر چيزى باشد كه حرام باشد ، مانند ظروف طلا و نقره ، زكات در آنها واجب مىشود « 1 » .\r\nو صحيح آن است كه مطلقا زكات ندارند ؛ خواه مباح باشد استعمال و ساختن آنها ، يا نه . بلى ، در بعضى احاديث وارد شده است كه زكات طلا آلات و نقره آلاتى كه از براى زينت ساخته مىشود اين است كه به عاريت داده شود « 2 » ؛ يعنى هرگاه كسى خواهد آن را چند روز به عاريت بگيرد ، به او بدهند .\r\n\r\nمسألهء دويم :\r\nفرقى نيست در واجب نبودن زكات در طلا و نقرهء غير مسكوك از طلا آلات و شمش و غيره ، ميان اينكه طلا و نقره را شمش كرده باشد ، يا آلات و زيور ساخته باشد به جهت گريختن از زكات دادن و ندادن زكات ، يا اينكه آنها را چنين ساخته باشد به جهتى ديگر و قصد گريختن از زكات در نظر او نباشد .\r\nو جمعى از علماء قايل به اين شده‌اند كه اگر غرض از ساختن آنها و بىسكّه گذاشتن فرار از زكات دادن باشد ، واجب است كه بعد از گذشتن سال بر آنها ، هرگاه به حدّ نصاب رسيده باشند ، زكات آنها را بدهد « 3 » . و اقوى آن است كه واجب نيست . بلى ، دور نيست كه هرگاه به اين قصد آنها را بىسكّه گذاشته باشد ، يا زيور ساخته باشد ، سنّت باشد كه بعد از گذشتن سال بر آنها زكات آنها را بدهد .\r\nو اللّه اعلم .\r\n\r\nمسألهء سيم :\r\nهرگاه كسى پولى طلا يا نقره داشته باشد و پيش از تمام شدن يازده ماه آن را عوض كند با پولى ديگر ، يا به قرض بدهد ، يا به كسى ببخشد ، زكات بر آن واجب نمىشود . و همچنين است در هر صورتى كه پول اول پيش از گذشتن سال بر\r\n\r\n\r\n","description":"","footnote":"\r\n( 1 ) . المغنى و الشرح الكبير 2 : 609 ، 614 .\r\n( 2 ) . الكافي 3 : 518 / 6 ؛ وسائل الشيعة 9 : 158 / 1 .\r\n( 3 ) . اين قول را علّامه در مختلف الشيعة 3 : 63 ، م 35 ، از ابن ابى عقيل نقل كرده است . همچنين ر . ك : الحدائق الناضرة 12 : 96 .\r\n","page_name":" 177 ","page_number":177},
  {"content":"\r\n\r\nآن ، از ملكيّت او بيرون رود .\r\n\r\nمسألهء چهارم :\r\nهرگاه دو نوع از طلا داشته باشد كه يكى طلاى خوب باشد و يكى طلاى پست ، لازم نيست كه هر يك جدا به حدّ نصاب برسند ، بلكه همين كه هر دو با هم به حدّ نصاب برسند ، دادن زكات واجب مىشود . مثل اينكه هفت مثقال صيرفى طلاى خوب داشته باشد و هشت مثقال طلاى بد ، در اين صورت بايد بعد از گذشتن سال زكات آن را اخراج كند و در اين صورت مىتواند از هر كدام كه مىخواهد بدهد ، بنابر اظهر . پس مىتواند كه از طلاى پست هم بدهد ، اگر چه افضل آن است كه از هر يك از خوب و بد ، به قدر الحصّه زكات را اخراج كند و بهتر آن است كه همهء زكات را از طلاى خوب اخراج كند .\r\nمثلا هرگاه ده مثقال شرعى طلاى خوب داشته باشد و ده مثقال طلاى بد پست ، بايد نيم مثقال زكات را بدهد و مىتواند نيم مثقال را از طلاى پست بدهد و افضل آن است كه ربع مثقال را از طلاى خوب بدهد و ربع را از طلاى پست . و بهتر آن است كه نيم مثقال را از طلاى خوب بدهد .\r\nو شكّى نيست كه مىتواند نيز كه از طلاى پست به قيمت طلاى خوب بدهد ، يعنى از طلاى پست در فرض مذكور از نيم مثقال بيشتر بدهد كه به قدر قيمت طلاى خوب باشد .\r\nو امّا در اينكه آيا مىتواند كه از طلاى خوب به قدر قيمت طلاى پست بدهد كه در فرض مذكور از نيم مثقال كمتر باشد ، خلاف است . و اظهر آن است كه اگر اول قرار بدهد كه طلاى پست بدهد و بعد از آن ، آن را قيمت كند و به قيمت آن طلاى خوب بدهد ، جايز باشد و در غير اين صورت جايز نباشد . و احوط آن است كه مطلقا چنين نكند .\r\nو حكم نقره نيز در آنچه مذكور شد بعينه مثل حكم طلا است .\r\n\r\nمسألهء پنجم :\r\nبدان كه شرط است در وجوب زكات بر طلا و نقره كه هر يك جدا به حدّ نصاب خود برسند و طلا و نقره را با هم نبايد اعتبار كرد . پس\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهرگاه كسى نوزده مثقال شرعى طلا داشته باشد ، زكات بر آن واجب نمىشود ، اگر چه صد مثقال نقره هم داشته باشد . و همچنين هرگاه صد و نود و نه درهم نقره داشته باشد ، زكات بر آن واجب نمىشود ، اگر چه ده مثقال طلا هم داشته باشد . بلكه در وقتى زكات بر طلا واجب مىشود كه خود به تنهايى به حدّ نصاب برسد و همچنين در وقتى زكات بر نقره واجب مىشود كه خود جدا به حدّ نصاب برسد .\r\n\r\nمسألهء ششم :\r\nهرگاه كسى پولى داشته باشد كه طلا يا نقرهء خالص نباشد ، بلكه مس يا روى يا غير اينها داخل داشته باشد ، پس اگر به قدرى باشد كه طلا يا نقرهء خالص آن به تنهايى به نصاب رسيده باشد ، زكات بر آن واجب مىشود و اگر طلا يا نقرهء خالص آن به تنهايى به نصاب نرسيده باشد ، زكات آن واجب نيست ، اگر چه مجموع آن پول كه طلا يا نقره است با چيز ديگر به حدّ نصاب رسيده باشد .\r\nو در صورتى كه داند كه طلا يا نقرهء خالص آن به حدّ نصاب رسيده است و بايد زكات آن را داد ، پس اگر داند كه چقدر طلا يا نقرهء خالص دارد ، به حساب آن زكاتش را مىدهد . و اگر همين قدر داند كه طلاى خالص يا نقرهء خالص به حدّ نصاب رسيده است امّا نداند كه چقدر است ، بعضى گفته‌اند كه واجب است كه آن را بگذارد و طلا يا نقره را از غير اينها جدا كند و ببيند چقدر است و زكات آن را بدهد ، يا اين قدر بدهد كه يقين از براى او حاصل شود كه بيش از آن زكات آن نمىشود « 1 » . و بعضى ديگر گفته‌اند كه هر قدر كه يقين دارد كه از آن كمتر نيست ، از همان قرار زكات مىدهد « 2 » . و اول احوط است ، اگر چه ثانى اقوى است .\r\nو اگر نداند كه طلا يا نقرهء خالص آن به حدّ نصاب رسيده است يا نه ، واجب نيست كه آنها را از هم جدا كند و بگذارد و معلوم كند كه به حدّ نصاب رسيده است يا\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 12 : 92 - 93 .\r\n( 2 ) . مانند : محقّق در المعتبر 2 : 525 ، و شرائع الإسلام 1 : 151 ، و علّامه در منتهى المطلب 8 : 172 .\r\n","page_name":" 179 ","page_number":179},
  {"content":"\r\n\r\nنه ، بلكه تا يقين از براى او هم نرسد كه به حدّ نصاب رسيده است ، زكات واجب نمىشود .\r\n\r\nمسألهء هفتم :\r\nهرگاه كسى پول طلا يا نقره‌اى را كه به نصاب رسيده باشد از ديگرى قرض كند و در نزد او بماند تا سال بر آن بگذرد ، بايد زكات آن را بدهد و بر آن كسى كه قرض داده زكات آن لازم نيست .\r\n\r\nمسألهء هشتم :\r\nاگر كسى پول طلا يا نقره‌اى را كه به نصاب رسيده باشد ، به جهت اخراجات عيال خود بگذارد و اتّفاق افتد كه آن را خرج نكند تا سال بر آن بگذرد ، اقوى آن است كه اگر خود در مجموع سال حاضر بوده و در سفر نبوده ، بايد زكات آن را بدهد . و اگر آن را به جهت اخراجات گذاشته باشد و به سفر رفته باشد ، زكات آن بر او واجب نيست . و هرگاه در اين صورت نيز زكات آن را بدهد ، احتياط را به عمل آورده خواهد بود .\r\nو اگر در بعضى از سال در سفر بوده و بعضى در خانه ، ظاهر آن است كه باز حكم آن را داشته باشد كه در همهء سال در سفر باشد . و احوط در اين صورت آن است كه زكات آن را بدهد .\r\n\r\nمسألهء نهم :\r\nاگر كسى بميرد و پولى طلا يا نقره داشته باشد كه به نصاب رسيده باشد ، پس اگر پيش از گذشتن سال بر آنها بميرد ، زكات بر آن پول نيست . و اگر بعد از گذشتن سال بر آن بميرد و سال بر آن گذشته باشد و زكات آن را نداده باشد ، واجب است كه زكات آن از اصل تركه داده شود و آنچه بماند ميان ورثه تقسيم شود .\r\nو هرگاه آن شخص قرض نيز داشته باشد و مجموع تركهء او به قدرى نباشد كه وفا به زكات و قرض كند ، پس اگر عين آن پولى كه زكات بر آن تعلّق گرفته موجود باشد ، بايد اول زكات آن را بيرون كرد و آنچه بماند ميان طلبكاران تقسيم نمود . و اگر عين آن موجود نباشد ، بايد مجموع تركه را ميان مستحقّين زكات و طلبكاران به قدر الحصّه تقسيم نمود .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nمبحث دويم در بيان زكات جو و گندم و مويز و خرما و بيان احكام آنها\r\nو در آن سه فصل است :\r\n\r\nفصل اول : در بيان شروط واجب شدن زكات در اين چهار جنس\r\nبدان كه همچنان كه واجب شدن زكات بر طلا و نقره موقوف بود به شروطى چند ، همچنين واجب شدن زكات بر اين چهار جنس موقوف است بر چند شرط ، كه هرگاه يكى از آنها يافت نشود ، واجب نمىشود ، دادن زكات آنها . و آن دو شرط است :\r\n\r\nشرط اول : آنكه به حدّ نصاب برسند\r\nپس مادامىكه به حدّ نصاب نرسند ، زكات در آنها واجب نمىشود . و از براى هر يك از اينها يك نصاب است و آن سيصد صاع است . و هر صاعى چهار مد است و هر مدى دو رطل و ربع است ، به رطل عراقى . پس هر صاعى نه رطل عراقى است .\r\nپس حدّ نصاب آنها دو هزار و هفتصد رطل عراقى است . و رطل عراقى ، صد و سى درهم است كه شصت و هشت مثقال صيرفى و ربع مثقال باشد . پس دو هزار و هفتصد رطل ، صد و هشتاد و چهار هزار و دويست و هفتاد و پنج مثقال صيرفى مىشود . پس حدّ نصاب وقتى است كه به اين قدر برسد .\r\nو چون كه هر يك من شاهى قديم هزار و دويست مثقال صيرفى است ، پس صد و هشتاد و چهار هزار و دويست و هفتاد و پنج مثقال ، صد و پنجاه و سه من و نيم [ و 
  ] بيست و پنج درم به وزن شاه مىشود و اين حدّ نصاب است . لكن مخفى نماند كه اين من شاهى كه مذكور شد ، من شاهى قديم است كه قبل از اين متعارف بوده و وزن آن هزار و دويست مثقال است . و حال در اكثر بلاد عجم اين متعارف نيست و من شاهى كه حال در اكثر بلاد متعارف است ، هزار و دويست و هشتاد مثقال صيرفى است . پس بنابراين من ، حدّ نصاب صد و چهل و چهار من خواهد بود ، به چهل و پنج مثقال كم .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو آنچه را كه بعضى از متأخّرين ، مانند ملّا محمّد باقر مجلسى « 1 » و غيره فرموده‌اند كه حدّ نصاب گندم صد و پنجاه و سه من و نيم [ و 
  ] بيست و پنج درم است به وزن شاه ، بنا بر من قديم است كه حال متعارف اكثر بلاد عجم نيست و بنا و متعارف حال صد و چهل و چهار من خواهد بود به چهل و پنج مثقال كم .\r\nپس خلاصهء آنچه معلوم شد آن است كه حدّ نصاب جو و گندم و مويز و خرما در اين زمان ، صد و چهل و چهار من است به وزن شاه به سيزده درم و نيم كم . پس به اين حد كه برسند ، واجب است كه زكات آنها داده شود . و احتياط آن است كه همين كه به صد و چهل من شاه برسد ، كه هفت خروار بيست منى و سه من است ، زكات داده شود و در كمتر از اين ، زكات واجب نيست .\r\nو بدان كه در زكات انگور شرط است كه به قدرى باشد كه مويز آن به حدّ نصاب برسد . پس هرگاه انگور هفت خروار و چهار من به سيزده درم و نيم كم باشد ، زكات بر آن واجب نيست ، بلكه در وقتى كه انگور به قدرى باشد كه هرگاه آن را مويز كنند و مويز آن اين قدر باشد ، زكات واجب مىشود .\r\nو ظاهر آنچه از كلام ارباب زراعت و اهل وقوف و خبرت معلوم مىشود آن است كه لااقل هر چهار من انگور يك من مويز دارد و كمتر از چهار من ، يك من مويز نمىدارد ، اگر چه بعضى گويند كه چهار من ، يك من كمتر مىدارد . پس احتياط آن است كه از اين قرار حساب كرده شود ؛ يعنى مويز چهار - يك انگور حساب شود .\r\nپس در وقتى كه انگور به پانصد و هفتاد و شش من به وزن شاه به پنجاه و شش درم كم برسد ، بايد زكات آن را داد . و احوط آن است كه همين كه پانصد و شصت من ، كه بيست و هشت خروار بيست منى است برسد ، زكات آن داده شود .\r\nو آنچه از كلام ملّا محمّد باقر مجلسى در زاد المعاد معلوم مىشود آن است كه مويز سه - يك انگور حساب مىشود « 2 » . و بنابراين در وقتى كه انگور به چهار صد و\r\n\r\n\r\n","description":"","footnote":"\r\n( 1 ) . زاد المعاد : 521 .\r\n( 2 ) . همان .\r\n","page_name":" 182 ","page_number":182},
  {"content":"\r\n\r\nسى و دو من شاهى جديد ، به چهل درم تخمينا كم برسد ، كه بيست و يك خروار و دوازده من شاه است به چهل درم كم ، بايد زكات آن را داد . و شكّى نيست كه اين به احتياط نزديك‌تر است .\r\n\r\nشرط دويم :\r\nآنكه يا خود به زراعت مالك آن شده باشد ، يعنى اصل زرع آن مال او باشد به تنهايى ، يا با ديگرى به شراكت ؛ خواه خود زراعت كرده باشد ، يا به مزارعت داده باشد ، يا مزد داده باشد و از براى او زراعت كرده باشد ، يا با كسى شريك شده باشد ، يا آنكه پيش از بسته شدن دانهء گندم و جو [ و 
  ] ترش و شيرين شدن انگور ، يا غوره شدن آن - بنابر احوط - و خرما شدن غورهء خرما ، به او منتقل شده باشد ؛ خواه انتقال به خريدن باشد ، يا به بخشيدن ، يا به ارث ، يا به غير اينها .\r\nپس هرگاه كسى گندمى يا جوى يا مويزى يا خرمايى را مالك شود ، امّا زراعت [ را 
  ] خود برنداشته باشد ، بلكه آنها را بعد از چيدن « 1 » و درو كردن خريده باشد ، يا به جهت وجه اجارهء ملك خود گرفته باشد ، يا ارث به او منتقل شده باشد ، يا پيش از درو كردن و چيدن به او منتقل شده باشد ، امّا بعد از بسته شدن دانهء جو و گندم و غوره شدن يا ترش و شيرين شدن انگور ، يا خرما شدن غوره انتقال به او يافته باشد ، زكات بر او لازم نيست .\r\nو تفصيل اين در فصل سيم نيز مذكور خواهد شد « 2 » .\r\n\r\nفصل دويم : در بيان قدر زكات جو و گندم و مويز و خرما\r\nبدان كه قدر زكات هر يك از اينها در وقتى كه به حدّ نصاب برسند ، ده - يك است ، اگر از آب جارى يا آب باران يا آب قنات خورده باشند ، يا ريشهء آنها آب به خود كشيده باشند ؛ مثل اينكه بر كنار نهرى يا رودى درخت انگور يا خرما واقع شده\r\n\r\n\r\n","description":"","footnote":"\r\n( 1 ) . ب : « به غير از چيدن » به جاى : « بعد از چيدن » .\r\n( 2 ) . ر . ك : ص 193 ؛ مسألهء يازدهم .\r\n","page_name":" 183 ","page_number":183},
  {"content":"\r\n\r\nباشد و به ريشه‌هاى خود آب را به خود بكشند .\r\nو قدر زكات آنها بيست - يك است ، اگر آنها را به چرخ يا گاو يا شتر يا به كشيدن آب به دست آب داده باشند .\r\nو خلاصه آنكه هر زرعى يا باغى كه آب آن احتياج به كشيدن از دست يا دلو يا به شتر يا گاو ندارد و آب خود در آن جارى مىشود ، يا آب باران مىخورد ، يا ريشهء آنها آب را به خود مىكشد ، بايد ده - يك آن را زكات داد . و اگر آب آنها احتياج به كشيدن داشته باشد ، خواه از دست يا از چرخاب يا از گاو يا از شتر ، بايد بيست - يك آنها را زكات داد ؛ خواه از چاه آب كشيده باشد يا از رودخانه و مثل آن ، يا از هر نهرى كه دور باشد به زراعت يا باغ ، آب را به خيك يا به بار كردن به پشت حيوانى به آن برسانند .\r\nو اگر زراعتى يا باغى از هر دو نوع آب خورده باشد ، يعنى بعضى اوقات آب روان يا آب روان با آب باران - مثلا - خورده باشد و بعضى اوقات ديگر آب دست خورده باشد ، پس اگر هر دو نوع مساوى باشد در زمان و عدد ، بايد نصف حاصل زراعت يا باغ را ده - يك داد و نصف را بيست - يك . يعنى مثل اينكه در سه ماه ، ده آب از دست خورده باشد و در سه ماه ديگر ، آب جارى . در اين صورت بايد آنچه حاصل به دست مىآيد ، نصف آن را ده - يك و نصف آن را بيست - يك زكات داد .\r\nو هرگاه هر دو نوع مساوى نباشند ، بلكه از يك نوع آب بيشتر خورده باشد و از يك نوع كمتر ، بايد زكات آن را از قرار آبى كه بيشتر خورده داد . پس اگر آب روان يا باران بيشتر خورده باشد ، بايد زكات آن را بيست - يك داد .\r\nو خلاف است در اينكه بيشترى كه در اينجا ملاحظه مىشود ، آيا بيشترى به حسب زمان است ، يا به حسب عدد ، يا به حسب نفع . پس جمعى از علماء گفته‌اند كه معتبر زمان است « 1 » . پس هرگاه سه ماه - مثلا - آب روان خورده باشد و سه ماه آب دست ، بايد نصف را ده - يك داد و نصف را بيست - يك ، اگر چه در سه ماه آن ده آب\r\n\r\n\r\n","description":"","footnote":"\r\n( 1 ) . مانند : شهيد ثانى در مسالك الأفهام 1 : 395 .\r\n","page_name":" 184 ","page_number":184},
  {"content":"\r\n\r\nخورده باشد و در سه ماه پنج آب . و اگر چهار ماه - مثلا - آب روان خورده باشد و دو ماه آب دست ، بايد ده - يك داد و اگر برعكس باشد ، بايد بيست - يك داد .\r\nو بعضى ديگر گفته‌اند كه معتبر عدد است « 1 » . پس اگر ده آب روان - مثلا - خورده باشد و ده آب دست ، نصف را ده - يك - و نصف را بيست - يك مىدهند ، اگر چه ده آب اول را - مثلا - در چهار ماه داده باشند و ده آب آخر را در دو ماه . پس اگر ده آب روان داده باشند و پنج آب دست ، ده - يك مىدهند و اگر برعكس باشد ، بيست - يك .\r\nو بعضى ديگر گفته‌اند : معتبر نفع زراعت است « 2 » ، پس ترقّى و نفعى كه از براى زرع و باغ هم رسيده از اين دو آب ، اگر هر دو مساوى باشند ، نصف را ده - يك و نصف را بيست - يك مىدهند . و اگر ترقّى آن بيشتر از آب جارى هم رسيده ، ده - يك مىدهند . و اگر از آب دست بيشتر ترقّى كرده ، بيست - يك مىدهند .\r\nو ظاهر در نظر حقير آن است كه زيادتى و بيشترى ، به حسب نفع و ترقّى اعتبار ندارد ، و ليكن در اينكه آيا معتبر زمان است يا عدد ، محلّ اشكال است و بايد احتياط كرد « 3 » ، به اين نحو كه اگر اين هر دو آب در زمان و عدد مساوى باشند ، نصف را ده - يك داد و نصف را بيست - يك . و اگر زمان آب روان بيشتر باشد ، همه را ده - يك بدهند ، اگر چه عدد آب دست بيشتر باشد . و اگر عدد آب روان بيشتر باشد ، باز همه را ده - يك بدهند .\r\nو مشكل‌تر در صورتى است كه از يك آب ، از هر دو نوع خورده باشد . مثل اينكه روزى كه نوبت آب زرع است يا باغ آب جارى به آن بدهند ، و ليكن آب جارى در آن نوبت كفايت آن را نكند و بقيه را در آن نوبت آب دست بدهند . و به هر حال بايد احتياط را مراعات كرد .\r\nو مخفى نماند كه دانستى كه از براى هر يك از اين چهار جنس يك نصاب است ،\r\n\r\n\r\n","description":"","footnote":"\r\n( 1 ) . مانند : سيّد عاملى در مدارك الأحكام 5 : 149 ، و طباطبايى در رياض المسائل 5 : 110 .\r\n( 2 ) . علّامهء حلّى در تذكرة الفقهاء 5 : 153 ، و قواعد الأحكام 1 : 55 .\r\n( 3 ) . ر . ك : مستند الشيعة 9 : 179 - 181 .\r\n","page_name":" 185 ","page_number":185},
  {"content":"\r\n\r\nپس همين كه به آن نصاب رسيد ، بايد ده - يك يا بيست - يك آن را داد . و هر قدر كه از نصاب زياد شود ، به همان قدر نيز از قدر زكات زياد مىشود ، اگر چه قدر قليلى باشد .\r\n\r\nفصل سيم : در بيان بعضى از مسائل كه متعلّق به اين مبحث است\r\nو در آن دوازده مسأله است :\r\n\r\nمسألهء اول :\r\nبدان كه خلاف است در اينكه آيا بايد كه وضع اخراجات باغ و زراعت را كرد و بعد از آن آنچه بماند زكات را داد يا نه ؟\r\nپس جمعى از علماء گفته‌اند كه جميع اخراجات زراعت را كه از ابتداى شروع در امر زراعت يا باغ كرده تا وقت صاف شدن گندم و جو و چيدن خرما و خشك شدن مويز به آن احتياج مىشود - از قيمت گاو و تخم و كود دادن و شيار كردن و اجرت عمله و دشتبانى و حصّادى « 1 » و مقربلى « 2 » و چان‌كوبى « 3 » و مثل اينها از اخراجاتى كه در اكثر اوقات ، هر ساله احتياج به تجديد آنها است - بايد بيرون كنند و بعد از وضع اخراجات مذكوره ، آنچه را كه باقى بماند ده - يك آن را بدهد « 4 » .\r\nو كسانى كه اين قول را اختيار كرده‌اند نيز خلاف كرده‌اند در اينكه بعد از وضع اخراجات مذكوره در وجوب زكات شرط است كه آيا بايد كه باقى مانده به حدّ نصاب باشد ، اگر چه بعد از وضع جميع اخراجات از حدّ نصاب كمتر شود ؟\r\nو جمعى ديگر از علماء گفته‌اند كه مطلقا هيچ يك از اخراجات مذكوره وضع نمىشود ، بلكه بدون بيرون كردن اخراجات ، همين كه اصل زرع يا انگور يا خرما به\r\n\r\n\r\n","description":"","footnote":"\r\n( 1 ) . حصادى : دروگرى .\r\n( 2 ) . مقربلى : قربال كردن .\r\n( 3 ) . چان‌كوبى : خرمن‌كوبى .\r\n( 4 ) . علّامه در مختلف الشيعة 3 : 65 ، م 41 ، آن را مشهور دانسته و به شيخ طوسى در النهاية و مفيد نسبت داده است ، امّا تفصيلى را كه مؤلف بعد از اين بيان مىكند ، مطرح نكرده است .\r\n","page_name":" 186 ","page_number":186},
  {"content":"\r\n\r\nحدّ نصاب برسد ، بايد از اصل قبهء خرمن ، ده - يك را داد « 1 » .\r\nو اين قول اقوى و اصح است « 2 » ؛ يعنى همين كه اصل قبه به حدّ نصاب رسيده ، ده - يك آن را زكات داد و هيچ يك از اخراجات مذكوره وضع نمىشود و نبايد بيرون كرد .\r\nبلى ، در برزگر هرگاه به طريق مزارعه به او قرار داده شده باشد ، حصّهء برزگر « 3 » وضع مىشود ، همچنان كه بعد از اين مذكور خواهد شد « 4 » .\r\nو همچنين شكّى در اين نيست كه خراج « 5 » و مقاسمهء پادشاه نيز وضع مىشود ، و ليكن در تحقيق اينكه خراج و مقاسمه‌اى كه وضع مىشود كدام است ، نهايت اشكال است . و ظاهر آن است كه شكّى نيست كه هرگاه پادشاه سنّى باشد كه خود را امام داند و خراج و مقاسمه را بر ملكى قرار داده باشند كه از املاك خراجيه باشد ، يعنى بر املاكى كه مال امام باشد ، آنچه از خراج و مقاسمه كه از آن ملك مىگيرد ، مىبايد وضع شود .\r\nو هرگاه پادشاه شيعه باشد ، پس آنچه را كه مىگيرد از مردم ، هرگاه چيزى باشد كه او بر ملك قرار نداده باشد و از املاك نخواهد ، بلكه از مردم وجهى مطالبه كند و بگيرد ، شكّى نيست كه وضع نمىشود ، اگر چه اهل ولايت خود بر وى ملك تقسيم كنند و از قرار حساب ملك بگيرند . و اگر چيزى بگيرد كه آن پادشاه خود بر املاك قرار داده و از املاك مطالبه كند ، پس اگر آن املاك املاك خراجيه نباشد ، يعنى ملك رعيّتى باشد و آن وجهى را كه مىگيرد از زراعت نباشد ، خواه آن ملك را زرع بكند يا نه ، پادشاه وجه خود را بگيرد ، باز ظاهر آن است كه آنچه را كه مىگيرد ، وضع\r\n\r\n\r\n","description":"","footnote":"\r\n( 1 ) . از آن جمله است : شيخ طوسى در المبسوط 1 : 217 ، و الخلاف 2 : 67 ، و يحيى بن سعيد در الجامع للشرائع :\r\n134 ، و محدّث بحرانى در الحدائق الناضرة 12 : 125 .\r\n( 2 ) . مؤلّف در مستند الشيعة 9 : 192 ، نيز اين قول را اختيار كرده است .\r\n( 3 ) . برزگر : زراعت‌كننده ، كشاورز . مقصود مؤلف در اينجا كسى است كه مالك ملك را به عنوان عامل جهت مزارعه به وى واگذار مىكند . چنان كه در مسألهء دوم خواهد آمد .\r\n( 4 ) . در مسألهء دوّم از همين فصل .\r\n( 5 ) . الف : « خراجى » .\r\n","page_name":" 187 ","page_number":187},
  {"content":"\r\n\r\nنمىشود ، بايد زكات را از اصل داد .\r\nو در غير اين سه صورت محلّ اشكال است ؛ مثل اينكه پادشاه سنّى باشد و از املاك غير خراجيّه خراج و مقاسمه بگيرد ، يا آنكه پادشاه شيعه باشد و از املاك خواه خراجيّه و خواه غير خراجيّه ، حصّه‌اى از زراعت را بگيرد ، يعنى قرار بدهد كه فلان ملك را زرع كنند و فلان قدر از حاصل را به پادشاه دهند ، [ يا آنكه 
  ] پادشاه شيعه باشد و از املاك خراجيّه خراج و مقاسمه بگيرد .\r\nبلى ، ظاهر آن است كه در صورتى كه پادشاه - خواه شيعه و خواه سنّى - قرار بدهد كه فلان ملك را زرع كنند و چهار - يك و يا سه - يك و يا كمتر يا بيشتر آن را به پادشاه بدهند و مردم نتوانند كه آنچه را كه برمىدارند از حاصل ، از پادشاه مخفى كنند ، در اين صورت آنچه را از حصّه كه قرار داده مىگيرد ، بايد وضع نمود و زكات را داد ؛ خواه آن ملك رعيّتى باشد يا خراجى . و اللّه اعلم .\r\n\r\nمسألهء دويم :\r\nهرگاه كسى ملكى را به عنوان مزارعه به ديگرى بدهد ، آنچه حصّهء صاحب ملك است هرگاه به نصاب برسد بايد زكات آن را بدهد ، امّا زكات حصّهء عامل بر صاحب ملك لازم نيست كه بدهد ، بلكه آن وضع مىشود و بقيّه هرگاه به حدّ نصاب برسد ، زكات آن داده مىشود .\r\nو هرگاه حصّهء عامل هم به نصاب برسد ، بايد عامل خود زكات آن را بدهد .\r\nو مزارعه به اين نحو است كه كسى كه ملكى را داشته باشد ، خواه از خود يا اجاره كرده باشد يا به عاريه گرفته باشد ، به ديگرى بدهد ، يا تخم و مصالح الاملاك در مدّت معيّنه كه بعضى امور آن را مانند بيل‌دارى كردن و آب دادن و تخم پاشيدن و شيار كردن و كود دادن و امثال اينها را متوجّه شود و با او باشد . و آنچه [ از 
  ] حاصل كه هم رسد ، يك حصّه از عامل باشد ؛ مثل اينكه سه - يك آن يا چهار - يك آن يا پنج - يك آن يا كمتر يا بيشتر از عامل باشد . و هرگاه شرط شود كه تخم و مصالح الاملاك يا يك كدام از اينها با عامل باشد ، صحيح است .\r\nو بالجمله ، طريق مزارعت همين است كه كسى ملكى را قرار بدهد كه ديگرى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمتوجّه امر زراعت آن باشد در مدّت معيّنى ؛ خواه بعضى از امور متعلّقه به زراعت از كود و عوامل و تخم هم شرط شود كه با صاحب ملك باشد ، يا با عامل ، يا بعضى با صاحب ملك و بعضى با عامل . پس بنابراين برزگرهايى كه به ايشان قرار داد مىشود كه در فلان مدّت مشغول خدمات زراعت باشند و از حاصل ، چهار - يك يا پنج - يك آن را بردارند ، بايد حصّهء برزگر وضع شود و از باقى مانده هرگاه به حدّ نصاب رسيده باشد ، زكات داده شود و برزگر هم هرگاه حصّهء او به حدّ نصاب برسد ، بايد ده - يك آن را زكات بدهد .\r\n\r\nمسألهء سيم :\r\nهرگاه كسى ملكى داشته باشد و آن را به اجاره بدهد به گندم يا جو يا مويز يا خرما ، آنچه از وجه اجاره را كه مىگيرد زكات ندارد ، اگر چه به حدّ نصاب رسيده باشد . امّا مستأجر هرگاه آنچه را كه برمىدارد از زراعت ، هرگاه به نصاب رسيده باشد ، بايد زكات آن را بدهد و نبايد وجه اجاره را وضع كند ، بلكه بدون بيرون كردن آن زكات را بايد بدهد .\r\n\r\nمسألهء چهارم :\r\nبدان كه شرط است در واجب شدن زكات بر جو و گندم كه هر يك جدا به حدّ نصاب برسند . پس هرگاه كسى اين قدر جو و گندم كه هر دو با هم به حدّ نصاب برسند ، مالك شود ، امّا هر يك از نصاب كمتر باشند ، زكات هيچ كدام لازم نيست كه داده شود . و اگر يك كدام به نصاب رسيده باشد و ديگرى نرسيده باشد ، زكات همان يكى كه به نصاب رسيده بايد داد و آن ديگرى زكات ندارد .\r\n\r\nمسألهء پنجم :\r\nلازم نيست در نصاب رسيدن جو و گندم و انگور و خرما كه از يك موضع باشند . پس اگر چند جا زراعت داشته باشد كه هر يك جدا جدا به حدّ نصاب نرسند ، امّا مجموع با هم به نصاب برسند ، واجب است كه زكات مجموع را بدهد . و هرگاه كسى در دو ولايت زراعت داشته باشد ، بايد زراعت هر دو ولايت را با هم ضمّ كند و همين كه هر دو به حدّ نصاب برسند ، بايد زكات مجموع را بدهد ، و اگر چه زراعت هر يك جدا به حدّ نصاب نرسد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو اگر كسى در دو ولايت زراعت داشته باشد كه در يكى زودتر حاصل به دست بيايد ، يا زودتر دانهء جو و گندم بسته شود ، يا زودتر غوره به هم رسد ، يا انگور ترش و شيرين شود ، پس اگر آنچه اول به دست مىآيد به تنهايى به حدّ نصاب رسيده باشد ، مىتواند در آن وقت زكات آن را بدهد و بعد هر چه به تدريج به دست مىآيد ، زكات آن را بدهد ؛ خواه آنچه بعد به دست مىآيد ، به حدّ نصاب رسيده باشد يا نه . و اگر آنچه اول به دست مىآيد به حدّ نصاب نباشد ، پس اگر از حاصل موضع ديگر به قدرى كه با آنچه به دست آمده به حدّ نصاب برسد ، به نحوى شده باشد كه زكات تعلّق به آن بگيرد ، باز مىتواند كه زكات آنچه را كه به دست آمده ، بدهد و بعد زكات بقيه را بدهد . و اگر از حاصل موضع ديگر به قدرى كه با آنچه به دست آمده به نصاب برسد ، به نحوى نشده باشد كه زكات بر آن تعلّق گيرد ، زكات دادن آنچه را كه به دست آمده بايد تأخير اندازد تا وقتى كه به قدرى از حاصل ديگر كه با اين به حدّ نصاب برسد ، زكات تعلّق بگيرد ، در آن وقت ، زكات آنچه را كه به دست آمده و كمتر از نصاب است ، مىتواند داد .\r\nو وقت تعلّق زكات در مسألهء بعد از اين مذكور مىشود .\r\n\r\nمسألهء ششم :\r\nبدان كه شكّى نيست در اينكه واجب نيست بيرون كردن زكات گندم و جو پيش از درو كردن و پاك كردن ، و بعد از آن واجب است بيرون كردن زكات همچنان كه مذكور خواهد شد .\r\nو همچنين واجب نيست بيرون كردن زكات مويز و خرما پيش از خشك شدن و مويز و خرما شدن ، يعنى تا مويز و خرما نشده ، مىتوان بدون عذر دادن زكات را تأخير انداخت ، اگر چه بعد از چيدن انگور و رطب نيز مىتوان داد .\r\nبلى ، خلاف است در اينكه در چه وقت زكات به آنها تعلّق مىگيرد ، يعنى در چه وقت فقرا و مستحقّين زكات در آن شريك مىشوند و حقّ آنها در گندم و جو و مويز و خرما هم مىرسد ، اگر چه بيرون كردن حقّ آنها هنوز واجب نشده باشد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nپس مشهور « 1 » آن است كه در گندم و جو در وقتى كه دانهء آنها بسته شود و سخت شود ، زكات به آنها تعلّق مىگيرد و مستحقّين زكات در آنها شريك مىشوند و در انگور در وقتى كه غوره شود و در خرما در وقتى كه سرخ و زرد شود . و بنابراين قول در وقتى كه دانهء جو و گندم بسته شد ، يا غوره به هم رسيد ، يا خرما سرخ يا زرد شد ، فقرا در آن شريك خواهند بود . و هرگاه چيزى از آنها را صاحب آنها به مصرف خود رساند ، مشغول ذمّهء فقرا خواهد بود و بايد حصّهء آنها را بدهد .\r\nو جمعى ديگر از علماء گفته‌اند كه در گندم و جو ، وقت تعلّق زكات وقتى است كه در عرف آن را گندم و جو بگويند و در انگور در وقتى است كه در عرف آن را انگور بگويند و در خرما وقتى است كه خشك شود و آن را خرما بگويند « 2 » .\r\nپس بنابراين پيش از گندم و جو شدن و انگور و خرما شدن ، فقرا شريك نخواهند بود . و آنچه را صاحب آنها خود به مصرف رساند پيش از اين وقت ، مشغول ذمّهء فقرا نخواهد بود .\r\nو ظاهر آن است كه اين خلاف در گندم و جو چندان فايده نكند و خلاف همين در لفظ است .\r\nو فى الحقيقه در گندم و جو خلافى نيست ، به جهت اينكه وقتى كه دانهء آنها بسته شد و سخت شد و در عرف آنها را گندم و جو مىگويند ، يكى است ، همچنان كه علّامه حلّى در كتاب منتهى به آن تصريح كرده است « 3 » .\r\nو امّا در انگور و خرما محلّ اشكال است و اظهر آن است كه تا وقتى كه انگور نشود - و آن لااقلّ وقتى است كه ترش و شيرين شود - زكات به آن تعلّق نگيرد . و همچنين در خرما تا وقتى كه آن را خرما نگويند ، زكات به آن تعلّق نگيرد ، امّا بعد از\r\n\r\n\r\n","description":"","footnote":"\r\n( 1 ) . شيخ در المبسوط 1 : 214 ، و علّامه در مختلف الشيعة 3 : 185 ، و منتهى المطلب 8 : 203 ، اين قول را اختيار كرده‌اند و علّامه آن را به اكثر اصحاب نسبت داده است .\r\n( 2 ) . محقّق در المعتبر 2 : 534 ، بدان قائل شده و آن را شهيد در البيان : 203 ، به ابن جنيد و بعض العلماء نسبت داده است .\r\n( 3 ) . منتهى المطلب 8 : 203 .\r\n","page_name":" 191 ","page_number":191},
  {"content":"\r\n\r\nترش و شيرين شدن غورهء انگور و خرما شدن رطب ، يقينا زكات به آنها تعلّق مىگيرد و صاحب آنها هرگاه چيزى از آنها را به مصرف رساند ، بايد زكات آنها را بدهد ، و هرگاه ندهد ، مشغول ذمّهء مستحقّين زكات خواهد بود . امّا احوط آن است كه به قول مشهور عمل كرده شود و در انگور در وقتى كه غوره شود و خرما در وقتى كه سرخ يا زرد شود ، آنچه را به مصرف رساند ، حصّهء مستحقّين زكات را منظور داشته باشد .\r\n\r\nمسألهء هفتم :\r\nچون كه دانستى كه تعلّق زكات و شركت فقرا در انگور در وقت ترش و شيرين شدن آن است و بنابر احوط در وقت غوره شدن ، پس بعد از آنكه انگور ترش و شيرين شد ، يا بايد مطلقا آن را نچيد و تصرّف در آن نكرد تا وقتى كه همهء انگور چيده شود و زكات آن داده شود . و هرگاه داند كه پيش از چيدن همهء انگور از جهت خوردن و فروختن و هديه فرستادن و امثال اينها تصرّف در آن خواهد شد ، بايد اول ارباب خبره و وقوف را به باغ برد كه تخمين كنند كه انگور باغ چقدر است و با خود قرار بدهد كه از آن قرار زكات بدهد تا آنچه كه خورد و به مصرف رساند بر او حلال باشد ، يا بايد آنچه را كه مىچيند ، بكشد و حساب آن را نگاه دارد و در آخر زكات همه را بدهد ، يا آنچه را مىچيند در آن وقت زكات آن را بدهد . و احوط آن است كه در وقت هم رسيدن غوره چنين كند .\r\nو همچنين است حكم در خرما ؛ يعنى بايد در وقت خشك شدن ، يا در وقت سرخ يا زرد شدن غورهء خرما ، بنا بر احوط يا آن را تخمين كند ، يا آنچه را مىچيند حساب آن را نگاه دارد ، يا در آن وقت زكات آن را بدهد . و همچنين است گندم و جو در وقتى كه دانهء آنها بسته شود .\r\nو بدان كه آنچه مذكور شد در صورتى است كه به حسب عادت بداند كه آنچه انگورى كه دارد - خواه در يك باغ يا در چند باغ - به حدّ نصاب خواهد رسيد . و هم « 1 » داند كه خرماى آن يا گندم يا جوى آن به حدّ نصاب خواهند رسيد . امّا هرگاه\r\n\r\n\r\n","description":"","footnote":"\r\n( 1 ) . ب : « و همچنين » .\r\n","page_name":" 192 ","page_number":192},
  {"content":"\r\n\r\nكسى باغى يا زرعى داشته باشد و ظاهر آن باشد كه انگور يا خرماى باغ يا گندم يا جوى زرع به حدّ نصاب نخواهد رسيد ، نبايد تخمين كند ، يا حساب نگاه دارد ؛ به جهت اينكه مطلقا زكات به آن تعلّق نمىگيرد و بدون تخمين و حساب مىتواند انگور و خرما و گندم و جوى آن را به مصرف رساند .\r\n\r\nمسألهء هشتم :\r\nبدان كه در صورتى كه ارباب خبره را ببرد و تخمين كند و هرگاه در تخمينى كه كرده‌اند خطاى آنها معلوم نشد ، از همان قرار زكات مىدهد . و هرگاه معلوم شد كه خطايى كرده‌اند و حاصل زيادتر بود از آنچه ايشان گفته‌اند ، ظاهر آن است كه بايد زكات زيادتى را نيز بدهد . و هرگاه معلوم شد كه كمتر بوده ، ظاهر آن است كه زكات آنچه زياد گفته‌اند لازم نباشد . و هرگاه اهل خبره تخمين كنند و تخمين آنها به قدرى باشد كه به نصاب نرسيده باشد و بعد معلوم شود كه به نصاب رسيده ، بايد زكات آن را بدهد . و هرگاه تخمين كنند و از قرار تخمين آنها به نصاب برسد و بعد معلوم شود كه به نصاب نرسيده ، زكات در آن واجب نيست .\r\n\r\nمسألهء نهم :\r\nبدان كه زكات اين چهار جنس يك بار واجب است . پس هرگاه كسى گندمى يا جوى يا مويزى يا خرمايى داشته باشد كه به حدّ نصاب رسيده باشد و زكات آنها را بدهد ، ديگر زكات دادن واجب نيست ، اگر چه بماند و سال بر آن بگذرد .\r\n\r\nمسألهء دهم :\r\nهرگاه كسى گندم يا جو يا انگور يا خرمايى داشته باشد كه به حدّ نصاب رسيده باشد و پيش از چيدن اينها آفتى به آن برسد كه بعضى از آن تلف شود ، مثل اينكه دزد ببرد يا حيوانى بخورد يا مثل اينها ، پس اگر او تقصيرى كرده باشد و خود باعث تلف شدن شده باشد ، پس غرامت زكات آن را بكشد و اگر او تقصيرى نكرده باشد ، بر او زكات آنچه تلف شده لازم نيست ، اگر چه ارباب خبره را آورده باشد و تخمين كرده باشند .\r\n\r\nمسألهء يازدهم :\r\nشكّى نيست كه هرگاه كسى گندمى يا جوى را بفروشد بعد از درو كردن و پاك كردن آن ، زكات آن بر فروشنده است و بر خريدار دادن زكات لازم\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nنيست . و همچنين است حكم هرگاه كسى گندمى يا جوى را بعد از درو كردن به ديگرى ببخشد ، يا مصالحه كند ، يا به عوض طلب او بدهد ، يا غير اينها ، كه در جميع اين صور زكات آن بر كسى است كه مىدهد و بر گيرنده چيزى لازم نيست .\r\nو هرگاه كسى گندم يا جوى را در بار بفروشد ، يا ببخشد ، يا به نوعى ديگر به غيرى منتقل سازد ، خواه به تنهايى يا با ملك آن ، پس اگر پيش از بسته شدن دانهء آنها فروخته باشد ، يا به نوعى ديگر منتقل نموده باشد ، زكات آن بر او لازم نيست ، بلكه بر كسى كه به او منتقل شده است لازم است كه زكات را بدهد . و هرگاه بعد از بسته شدن دانه ، آنها را بفروشد ، يا به نوعى ديگر منتقل سازد ، زكات آنها بر دهنده است - يعنى فروشنده يا بخشنده - و بر آنكه مىگيرد چيزى لازم نيست . و همچنين است حكم انگور و خرما ؛ يعنى هرگاه پيش از وقت تعلّق زكات به ديگرى منتقل شود ، بر صاحب او چيزى لازم نيست و بر كسى كه به او منتقل شده است لازم است كه زكات آنها را بدهد .\r\nو هرگاه بعد از وقت تعلّق زكات به ديگرى منتقل شود ، بر آنكه منتقل نموده است لازم است كه زكات آن را بدهد و بر آنكه منتقل به او شده است ، چيزى لازم نيست .\r\nپس بنابراين هرگاه كسى انگور را - خواه با باغ آن يا به تنهايى - بعد از ترش و شيرين شدن آن بفروشد ، بر خريدار لازم نيست زكات دادن و بر فروشنده لازم است كه زكات آن را بدهد . و هرگاه پيش از غوره شدن بفروشد ، بر خريدار لازم است زكات آن و بر فروشنده لازم نيست . و هرگاه در وقت غوره بودن بفروشد ، احتياط آن است كه زكات آن به اذن هر دو داده شود . و همچنين است خرما .\r\n\r\nمسألهء دوازدهم :\r\nبدان كه كسى كه زراعتى داشته باشد كه گندم يا جوى آن به حدّ نصاب برسد ، يا باغى داشته باشد كه انگور يا خرماى آن به نصاب برسد و پيش از دادن زكات آن ، آن شخص فوت شود ، پس اگر گندم و جو را درو كرده باشد و انگور يا خرما را چيده باشد ، بايد زكات آن را از ميان تركهء او داد ، و اگر هنوز آنها در بار باشند كه آن شخص بميرد ، پس اگر مردن او بعد از بسته شدن دانهء گندم يا جو و يا\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nترش و شيرين شدن انگور يا خشك شدن خرما باشد ، بايد زكات آن را از اصل تركه داد و بعد از آن ، آنچه بماند مال ورثه است . و اگر پيش از بسته شدن دانهء جو و گندم يا ترش و شيرين شدن انگور و خشك شدن خرما بميرد ، زكات آن بر اصل تركه نيست ، بلكه هر كدام از ورثه كه حصّهء آنها به نصاب برسد ، واجب است كه زكات حصّهء خود را بدهند و هر كدام كه حصّهء آن به نصاب نمىرسد ، زكات بر آن واجب نيست .\r\nبلى ، هرگاه غير از اين ، زراعتى يا باغى ديگر داشته باشد كه با آنچه از حصّهء ارثيهء اوست به حدّ نصاب برسد ، بايد زكات مجموع را بدهد .\r\nو هرگاه كسى بميرد و زكاتى بايد بدهد و قرض هم داشته باشد و تركهء او به قدرى نباشد كه وفا به زكات و قرض - هر دو - بكند ، پس آنچه را كه مىبايد زكات آن را بدهد ، از گندم يا جو يا مويز يا خرما موجود باشد ، اول بايد زكات را بيرون كرد و آنچه بماند بايد ميان طلب‌كاران تقسيم شود . و اگر آنچه را كه بايد كه زكات آن را بدهد موجود نباشد ، بلكه به مصرف رسانيده باشد و زكات آنها بر ذمّهء او قرار گرفته باشد ، بايد مجموع تركه را ميان مستحقّين زكات و طلب‌كاران به قدر الحصّه تقسيم نمود .\r\n\r\nمبحث سيم در بيان زكات گوسفند\r\nو در اين مبحث دو فصل است :\r\n\r\nفصل اول : در بيان شرايط واجب شدن زكات در گوسفند و قدر زكات گوسفند\r\nبدان كه همچنان كه موقوف است واجب شدن زكات در نقد و غلّات بر شروطى چند ، همچنين موقوف است واجب شدن زكات در گوسفند به چند شرط ، كه هرگاه\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nيكى از آنها يافت نشود ، زكات در آن واجب نمىشود . و آنها سه شرط است :\r\n\r\nشرط اول : آنكه به حدّ نصاب برسد\r\n\r\nو اول نصاب گوسفند : چهل است\r\nو قدر زكات آن يكى است ؛ يعنى همين كه گوسفند به چهل رأس رسيد ، زكات در آن واجب مىشود و بايد يك گوسفند را زكات داد .\r\n\r\nو نصاب دويم آن : صد و بيست و يكى است\r\nو قدر زكات آن دو گوسفند است ؛ يعنى بعد از آنكه به چهل رسيد ، تا به صد و بيست و يك نرسيده ، باز همان يكى واجب است و به جهت زيادتى از چهل چيزى زياد نمىشود ، تا بعد از آنكه به صد و بيست و يك رسيد ، در آن وقت بايد دو گوسفند زكات داد .\r\n\r\nو نصاب سيم گوسفند : دويست و يك رأس است\r\nو قدر زكات آن سه رأس است . پس هرگاه گوسفند از صد و بيست و يك زياد شده باشد ، امّا به دويست و يك نرسيده باشد ، بايد همان دو گوسفند را داد و همين كه به دويست و يك رسيد ، بايد سه گوسفند داد تا به سيصد و يك رأس برسد . و بعد از آنكه به سيصد و يكى رسيد ، بايد چهار گوسفند داد ، بنابر احوط . و آنچه زياد شود ، باز همان چهار گوسفند است تا به چهارصد برسد . و بعد از آنكه به چهارصد رسيد ، ديگر ملاحظهء نصاب‌هاى سابق را نمىكند ، بلكه از براى صد گوسفند ، يك گوسفند زكات مىدهد . و آنچه زياد شد ، به جهت آن چيزى زياد نمىشود تا به پانصد برسد . همين كه به پانصد رسيد ، بايد پنج گوسفند زكات بدهد . و همچنين هر صد گوسفند كه زياد مىشود ، در زكات آن نيز يك گوسفند زياد مىشود و آنچه زياد شود و به صد نرسيده باشد ، به جهت آن چيزى از زكات زياد نمىشود .\r\nو جمعى از علماء گفته‌اند كه همين كه به سيصد و يك رسيد ، بايد از هر صد گوسفند ، يك گوسفند داد « 1 » ، پس در سيصد و يك ، سه گوسفند خواهد بود . و اين قول\r\n\r\n\r\n","description":"","footnote":"\r\n( 1 ) . محدّث بحرانى در الحدائق الناضرة 12 : 58 ، اين قول را به شيخ مفيد ، مرتضى ، صدوق ، ابن ابى عقيل ، سلّار ، ابن حمزه و ابن ادريس نسبت داده است .\r\n","page_name":" 196 ","page_number":196},
  {"content":"\r\n\r\nاظهر است در نزد حقير ، اگر چه اول احوط است « 1 » ، همچنان كه مذكور شد .\r\n\r\nشرط دويم : اينكه سال بر آن بگذرد\r\nپس مادامىكه سال بر گوسفند نگذرد ، زكات آن واجب نمىشود . و مراد از سال در اينجا نيز يازده ماه است ، به نحوى كه در زكات طلا و نقره گذشت بعينه « 2 » .\r\nو بايد سال بر مجموع نصاب بگذرد . پس اگر يكى از نصاب در مجموع سال كم باشد ، يا در بعضى از سال و بعد از آن زياد شود ، بايد اول سال را از وقت زياد شدن آن يكى و تمام شدن نصاب حساب كرد . مثلا هرگاه كسى در نه ماه سى و نه گوسفند داشته باشد و بعد از نه ماه يكى ديگر زياد شده باشد ، بايد او ابتداى سال را از اول ماه دهم بگيرد و حساب كند .\r\n\r\nشرط سيم : آنكه معلوفه نباشد\r\nيعنى آنها را علف به دست ندهند ، يا در علف صاحبى بچرند . پس هرگاه كسى گوسفندى داشته باشد و به جهت آنها علف بچيند و به دست به آنها بدهد ، يا آنكه زمينى كه علف داشته باشد و صاحب داشته باشد ، به جهت آنها بخرد و آنها در آنجا بچرند ، يا كاه به آنها بدهد ، زكات در آنها واجب نمىشود ، اگر چه سال بر آنها بگذرد .\r\nو خلاصه آنكه واجب شدن زكات در وقتى است كه آن گوسفندها خود در علف مباح - يعنى بىصاحب - چريده باشند . و خلافى است در اينكه چقدر « 3 » علف دستى كه بخورد ، يا در علف صاحبى بچرد ، زكات آن ساقط مىشود ؟ و دور نيست كه در اينجا رجوع به عرف بشود ، به اين معنى كه در سال هرگاه اين قدر علف دستى يا مالكى بخورد كه در عرف و ميان مردم بگويند كه فلان گوسفندها در اين سال خود چريده ، بايد زكات آن را داد . پس مناط عرف مىشود .\r\n\r\n\r\n","description":"","footnote":"\r\n( 1 ) . مؤلّف در مستند الشيعة 9 : 110 ، اين قول را نپذيرفته و مطابق مشهور پيش رفته است .\r\n( 2 ) . ر . ك : ص 175 ، فصل اول از مبحث اول .\r\n( 3 ) . در نسخه‌ها آمده : « چقدر كه » .\r\n","page_name":" 197 ","page_number":197},
  {"content":"\r\n\r\n\r\nفصل دويم : در بعضى از مسائل كه متعلّق به اين مبحث است\r\nو در آن يازده مسأله است :\r\n\r\nمسألهء اول :\r\nهمچنان كه زكات واجب است در گوسفند ، همچنين واجب است در اولاد گوسفند نيز هرگاه سال بر آنها بگذرد ، و ليكن خلاف است در اينكه ابتداى سال آنها از چه وقتى است . پس جمعى از علماء گفته‌اند كه ابتداى سال آنها از وقت متولّد شدن آنها است و در وقتى كه متولد شدند ، بايد اول سال حساب كرد « 1 » . و جمعى ديگر گفته‌اند كه اول سال آنها وقتى است كه از شير خوردن بازايستد و بچرد « 2 » . و اين قول اظهر است .\r\n\r\nمسألهء دويم :\r\nبدان كه شرط است در واجب شدن زكات در اولاد گوسفند كه بر آنها به تنهايى سال بگذرد و مادامىكه سال بر آنها نگذرد ، زكات آنها واجب نمىشود ، اگر چه بر مادرهاى آنها سال بگذرد . پس هرگاه كسى در شش ماه - مثلا - سى گوسفند داشته باشد و بعد از شش ماه ده بچّه از آنها هم رسد و مجموع به حدّ نصاب برسد ، وقتى زكات بر مجموع واجب مىشود كه يك سال از ابتداى سال اولاد بگذرد ، نه از ابتداى شش ماه اول كه مادرهاى آنها را گرفته بود . و همچنين هرگاه هشتاد گوسفند در شش ماه داشته باشد و چهل و يك اولاد از آنها هم رسد ، بعد از تمام شدن سال مادرها ، زكات مادرها را مىدهد و زكات اولاد واجب نيست تا سال بر آنها بگذرد .\r\nو بعد از گذشتن سال بر اولاد ، پس عدد اولاد از چند قسم بيرون نيست :\r\nقسم اول : آنكه مادرهاى آنها به حدّ نصاب نرسيده باشد و اولاد نيز به تنهايى به حدّ نصاب نرسد ، امّا مجموع با هم به حدّ نصاب برسند . مثل اينكه بيست گوسفند\r\n\r\n\r\n","description":"","footnote":"\r\n( 1 ) . علّامهء حلّى در مختلف الشيعة 3 : 42 ، و محدّث بحرانى در الحدائق الناضرة 12 : 80 ، آن را مشهور دانسته‌اند و دوّمى آن را به شيخ و جماعتى نسبت داده است و خود نيز پذيرفته است .\r\n( 2 ) . مانند : علّامهء حلّى در مختلف الشيعة 3 : 42 . ر . ك : مفتاح الكرامة 3 : 62 - 63 .\r\n","page_name":" 198 ","page_number":198},
  {"content":"\r\n\r\nداشته باشد و از آنها بيست اولاد حاصل شود . در اين صورت بايد اول سال اولاد را ابتداى سال قرار داد و همين كه يك سال از ابتداى سال اولاد بگذرد ، زكات مجموع را كه يك گوسفند است داد ، و آن مدّتى كه مادرها را داشت ، پيش از ابتداى سال اولاد ، مطلقا حساب نمىشود .\r\nقسم دويم : اينكه مادرها به تنهايى به حدّ نصاب نرسيده باشد و با اولاد به حدّ نصاب برسند و اولاد به تنهايى نيز به حدّ نصاب برسند . مثل اينكه سى و پنج گوسفند داشته باشد و از آنها چهل اولاد به هم رسد . در اين صورت نيز اول سال را اول سال اولاد قرار مىدهد و بعد از گذشتن سال بر اولاد ، زكات مجموع را مىدهد و آنچه از مدّتى كه مادرها را داشت پيش از هم رسيدن اولاد اعتبار ندارد .\r\nقسم سيم : آنكه مادرها به تنهايى به حدّ نصاب رسيده باشند و اولادهايى « 1 » كه از آن حاصل شده به قدرى باشند كه آنها به تنهايى به حدّ نصابى كه بعد از نصاب مادرها است نيز رسيده باشند . مثل اينكه چهل يا پنجاه يا صد گوسفند داشته باشد و از آنها صد و بيست و يك اولاد به هم رسد . در اين صورت بايد كه همين كه سال مادرها تمام شد ، زكات مادرها را داد ، امّا زكات اولاد لازم نمىشود تا سال اولاد تمام شود . بعد از آن نيز بايد زكات اولاد را داد . و همچنين در سال دويم و سيم تا هر چه بالا رود ؛ يعنى مادرها را جدا حساب مىكنند و اولاد را جدا و سال هر يك كه تمام شد ، زكات آن را مىدهند .\r\nقسم چهارم : اينكه مادرها به تنهايى به حدّ نصاب رسيده باشند و اولادى كه از آنها به هم رسيده ، به قدرى باشند كه خود به تنهايى به هيچ نصابى نرسيده باشند و با مادرها نيز كه روى هم حساب كنى ، به قدرى نباشد كه به نصابى كه بعد از نصاب مادرها است ، برسند . مثل اينكه چهل يا پنجاه گوسفند داشته باشد و ده يا بيست اولاد از آنها به هم رسد ، در اين صورت از براى اولاد مطلقا زكات زياد نمىشود ؛\r\n\r\n\r\n","description":"","footnote":"\r\n( 1 ) . در نسخه‌ها چنين است ، لكن اولاد جمع است و جمع بستن مجدّد آن به « ها » وجهى ندارد .\r\n","page_name":" 199 ","page_number":199},
  {"content":"\r\n\r\nخواه سال بر آنها بگذرد يا نه ، بلكه بايد حساب سال مادرها را نگاه داشت و هر ساله آنچه زكات آنها مىشود ، داد .\r\nقسم پنجم : اينكه مادرها به حدّ نصاب رسيده باشند و اولادى كه از آنها به هم رسيده به قدرى باشد كه خود به تنهايى [ به 
  ] حدّ نصاب رسيده باشند . امّا هرگاه به روى مادرها بگذارى ، به نصابى كه بعد از نصاب مادرها است نرسند . مثل اينكه از چهل يا پنجاه گوسفند ، چهل يا پنجاه اولاد به هم رسد . در اين صورت نيز از براى اولاد ، زكاتى لازم نيست و بايد بعد از تمام شدن سال مادرها ، زكات مادرها را همين داد .\r\nو محقّق در كتاب معتبر « 1 » احتمال داده است كه در اين صورت بايد سال اولاد كه تمام شود ، زكات آنها را نيز داد ، و بسيارى از علماء اين احتمال را ردّ كرده‌اند . و ظاهر آن است كه اين احتمال چندان دور نباشد .\r\nقسم ششم : اينكه مادرها به نصاب رسيده باشند و اولاد آنها به قدرى باشند كه بعد از اخراج زكات مادرها ، با مادرها با هم به نصابى كه بعد از نصاب مادرها است ، برسند . در اين صورت هرگاه اولاد خود به تنهايى به حدّ نصاب نرسيده باشند - مثل اينكه صد گوسفند داشته باشد و از آنها بيست و دو اولاد حاصل شود - بايد بعد از تمام شدن سال مادرها زكات مادرها را داد و آن وقت را ابتداى سال مجموع قرار داد و در آخر سال دويم زكات مجموع را داد و آن قدر از زمانى كه در ما بين ابتداى سال اولاد و آخر سال مادرهاست ، اعتبار نبايد كرد .\r\nو هرگاه در اين صورت ، اولاد خود به تنهايى نيز به حدّ نصاب برسند ، مثل اينكه هشتاد گوسفند داشته باشد و چهل و دو اولاد از آنها هم رسد ، در اين صورت اظهر آن است كه بايد بعد از تمام شدن سال مادرها ، زكات مادرها را داد و آن وقت را ابتداى سال مجموع قرار داد و در آخر سال دويم زكات مجموع را داد . و آن زمانى كه ما بين ابتداى سال اولاد و انتهاى سال مادرهاست ، اعتبار ندارد . و احوط آن است\r\n\r\n\r\n","description":"","footnote":"\r\n( 1 ) . المعتبر 2 : 519 .\r\n","page_name":" 200 ","page_number":200},
  {"content":"\r\n\r\nكه بعد از تمام شدن سال اولاد نيز زكات آنها داده شود .\r\n\r\nمسألهء سيم :\r\nبدان كه آنچه در حكم اولاد مذكور شد ، بعينه جارى است در اينكه هرگاه كسى گوسفندى داشته باشد و سال آنها تمام نشده باز گوسفندى ديگر بخرد ، در اين صورت بايد گوسفندهاى سابق را به جاى مادرها قرار داد و گوسفندهايى كه خريده ، به جاى اولاد و احكام مذكوره را بعينه در آنها جارى نمود .\r\n\r\nمسألهء چهارم :\r\nهرگاه كسى در چند مكان متفرّق گوسفند داشته باشد ، بايد مجموع را روى هم حساب نمود . پس اگر مجموع روى هم به نصاب برسد ، بايد زكات داد ، اگر چه هر يك به تنهايى به حدّ نصاب نرسيده باشد . و اگر هر دو با هم از يك نصاب گذشته باشند و به نصاب بعد نرسيده باشند ، بايد همان زكات يك نصاب را داد ، اگر چه هر يك جدا جدا به حدّ نصاب نرسيده باشند .\r\nمثلا هرگاه كسى در دو جا گوسفند داشته باشد و هر جايى چهل گوسفند باشد ، بايد يك گوسفند زكات داد و نبايد از براى هر چهل گوسفندى يكى داد . و هرگاه هر دو جا با هم به نصاب بعد رسيده باشند ، بايد زكات همان نصاب زكات بعد را داد .\r\nمثلا در يك جا هشتاد گوسفند داشته باشد و در يك جا چهل و يك گوسفند ، بايد دو گوسفند زكات بدهد .\r\n\r\nمسألهء پنجم :\r\nدانستنى كه زكات در گوسفند واجب نمىشود تا سال بر آن بگذرد .\r\nپس هرگاه كسى اين قدر گوسفند داشته كه به نصاب رسيده باشد ، امّا پيش از تمام شدن سال - اگر چه به دو سه روز باشد - آن را بفروشد ، يا با گوسفندى ديگر معاوضه كند ، زكات از آن ساقط مىشود . و هرگاه بعضى را بفروشد يا معاوضه كند ، باقى مانده هرگاه به قدر نصاب باشد ، بايد زكات آن را بدهد و هرگاه باقى مانده از نصاب كمتر باشد ، زكات ساقط مىشود .\r\n\r\nمسألهء ششم :\r\nبدان كه بايد بز و ميش و ماده « 1 » را به روى هم حساب كرد و نبايد\r\n\r\n\r\n","description":"","footnote":"\r\n( 1 ) . الف : « مادر » .\r\n","page_name":" 201 ","page_number":201},
  {"content":"\r\n\r\nهر يك به تنهايى به حدّ نصاب برسد .\r\n\r\nمسألهء هفتم :\r\nهرگاه كسى گوسفندى داشته باشد كه به حدّ نصاب رسيده باشد و چند سال بر او بگذرد و زكات آن را ندهد ، پس اگر اين قدر باشد كه اگر سال اول زكات آن را مىداد از حدّ نصاب كمتر مىشد ، همين زكات يك سال بر او واجب است و بيشتر واجب نيست . و اگر اين قدر باشد كه سال اول كمتر نمىشد ، امّا اگر هر سال مىداد از حدّ نصاب كمتر مىشد ، بايد زكات آن را تا سالى كه در آن سال هرگاه زكات آن را مىداد ، كمتر از نصاب مىشد ، بدهد و در سال بعد از آن ، زكات واجب نيست . مثلا هرگاه كسى چهل گوسفند داشته باشد و ده سال زكات آن را نداده باشد ، بايد همين يك سال را زكات بدهد و هرگاه چهل و يك گوسفند داشته باشد ، دو سال را زكات بدهد و هرگاه چهل و پنج گوسفند داشته باشد ، بايد شش سال را زكات بدهد ، و همچنين .\r\nو هرگاه اين قدر گوسفند داشته باشد كه به نصاب دويم يا سيم يا بالاتر رسيده باشد و چند سال زكات آن را ندهد ، پس اگر اين قدر باشد كه هرگاه مىداد در سال اول از آن نصاب كمتر مىشد ، بايد يك سال زكات آن نصاب را بدهد و به جهت سال‌هاى ديگر زكات نصاب پيش از آن را بدهد .\r\nو اگر اين قدر باشد كه هرگاه زكات آن را مىداد در سال اول از آن نصاب كمتر نمىشد ، امّا در يكى از آن سال‌ها كمتر مىشد ، بايد به قدر آن سالى كه كمتر مىشد ، زكات آن را از قرار آن نصاب بدهد و بعد از آن را از قرار نصاب پيش از آن بدهد .\r\nمثلا هرگاه كسى صد و بيست و يك يا صد و بيست و دو گوسفند داشته باشد ، پنج سال زكات آن را نداده باشد ، بايد شش گوسفند زكات بدهد ، دو تا به جهت سال اول و چهار تا به جهت چهار سال ديگر . و هرگاه صد و بيست و پنج گوسفند داشته باشد ، بايد هشت گوسفند زكات بدهد ، شش تا به جهت سه سال اول و دو تا به جهت دو سال آخر . و همچنين است حكم هر چه بالا رود .\r\n\r\nمسألهء هشتم :\r\nشكّى نيست كه در طلا و نقره و غلّات زكات آن را لازم نيست كه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاز عين همان جنس بدهند ، بلكه مىتوان قيمت آن را داد . و امّا در گوسفند و شتر و گاو خلاف است و مشهور ميان متأخّرين آن است كه مىتوان قيمت آن را داد و لازم نيست كه عين گوسفند را بدهد « 1 » . و دليلى كه توان اعتماد بر آن كرد ندارند . پس احوط آن است كه در گوسفند و شتر و گاو عين آنها را بدهند ، نه قيمت آنها را . بلى ، شكّى نيست كه بعد از دادن به مستحقّ ، مىتوان از مستحقّ خريد و قيمت آن را به او داد .\r\n\r\nمسألهء نهم :\r\nبدان كه حيوانى را كه به جهت زكات مىدهند ، واجب است كه اگر گوسفند باشد ، به حدّى باشد كه در عرف آن را گوسفند بگويند و اگر بز باشد ، به حدّى باشد كه در عرف آن را بز بگويند .\r\nو احتياط آن است كه اگر گوسفند بدهند ، از هفت‌ماههء پا در هشت كمتر نباشد و اگر بز باشد و بدهند ، از يك سالهء پا در دو كمتر نباشد . و احوط در بز آن است كه دو سالهء پا در سه باشد .\r\n\r\nمسألهء دهم :\r\nگوسفندى را كه به جهت زكات مىدهند ، بايد مريض نباشد و بسيار پير نباشد و صاحب عيب نباشد ، مگر هرگاه مستحق راضى باشد به گرفتن يكى از اينها .\r\n\r\nمسألهء يازدهم :\r\nبدان كه شكّى نيست در اينكه صاحب گله ، گوسفندى را كه از براى خوردن گوشت آن گذارده باشد ، مستحق نمىتواند كه آن را به جهت زكات ، بدون رضاى مالك بگيرد . و همچنين نمىتواند كه گوسفند نرى را كه در گله براى نتاج گرفتن از گوسفندان مادّه مىگذارند ، بدون اذن مالك بگيرد . بلى ، خلاف است در اينكه آيا در اينها زكات هست و از نصاب حساب مىشوند يا نه ؟ جمعى از علماء گفته‌اند كه بايد حساب كرد « 2 » و بعضى ديگر گفته‌اند كه نبايد حساب كرد « 3 » ؛ به اين\r\n\r\n\r\n","description":"","footnote":"\r\n( 1 ) . مانند : عاملى در مدارك الأحكام 5 : 91 ، و طباطبايى در رياض المسائل 5 : 80 ، امّا قول به لزوم دادن عين گوسفند را شيخ مفيد در المقنعة : 253 بدان معتقد است .\r\n( 2 ) . محدّث بحرانى در الحدائق الناضرة 12 : 69 ، و طباطبايى در رياض المسائل 5 : 76 ، آن را مشهور دانسته‌اند .\r\n( 3 ) . محقّق در المختصر النافع : 79 ، و علّامه در إرشاد الأذهان 1 : 281 ، و شهيد اوّل در اللمعة الدمشقيه ( الروضة البهيّة 2 ) : 27 ، اين قول را پذيرفته‌اند .\r\n","page_name":" 203 ","page_number":203},
  {"content":"\r\n\r\nمعنى كه هرگاه كسى چهل گوسفند - مثلا - داشته باشد و يكى از اينها گوسفند خوراكى باشد يا نرى باشد كه به جهت نتاج نگاه داشته باشند ، زكات در هيچ يك از آن گوسفندها لازم نيست . و همچنين اگر صد و بيست و يكى داشته باشد و يكى از آنها يكى از آن دو گوسفند باشد ، يك گوسفند بايد زكات بدهد نه دو گوسفند .\r\nو اين قول در نظر حقير اظهر است ، و ليكن احوط آن است كه به قول اول عمل كرده شود ؛ يعنى اين دو گوسفند نيز حساب كرده شود .\r\n\r\nمبحث چهارم در بيان زكات شتر و گاو\r\nو در اين مبحث دو فصل است :\r\n\r\nفصل اول : در شروط وجوب زكات بر دو حيوان\r\nبدان كه همچنان كه واجب شدن زكات در نقد و غلّات و گوسفند موقوف بود به شروطى چند ، همچنين واجب شدن زكات بر شتر و گاو ، موقوف است به چند شرط ، كه هرگاه يكى از آنها يافت نشود ، زكات اينها واجب نمىشود .\r\nو آن شروط چهار است :\r\n\r\nشرط اول : آنكه به حدّ نصاب برسند\r\nپس هرگاه از حدّ نصاب كمتر باشد ، زكات بر آنها واجب نمىشود ، اگر چه شروط ديگر يافت بشود .\r\nو نصاب هر يك از اين دو حيوان تفاوت دارد .\r\n\r\nو اما نصاب شتر :\r\nپس بدان كه از براى شتر دوازده نصاب است :\r\nاول : پنج شتر است ، تا به پنج نرسند ، مطلقا زكات در آن واجب نيست و بعد از آنكه به پنج رسيد ، بايد يك گوسفند داد .\r\nدويم : ده شتر است و زكات آن دو گوسفند است . و آنچه از پنج زياد شود و به ده\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nنرسد ، چيزى از براى زيادتى لازم نيست ، بلكه همان يك گوسفندى كه از براى پنج شتر است ، بايد داد .\r\nسيم : پانزده شتر است و زكات آن سه گوسفند است .\r\nچهارم : بيست شتر است و زكات آن چهار گوسفند است .\r\nپنجم : بيست و پنج شتر است و زكات آن پنج گوسفند است .\r\nششم : بيست و شش شتر است . و به بيست و شش كه رسيد ، ديگر گوسفند نبايد داد ، بلكه از براى مجموع يك شتر مادّهء يك سالهء پا در دو بدهد .\r\nهفتم : سى و شش شتر است و بايد از براى مجموع سى و شش شتر ، يك شتر مادهء دو سالهء پا در سه بدهد .\r\nهشتم : چهل و شش شتر است و بايد از براى مجموع ، يك شتر سه سالهء پا در چهار بدهد .\r\nنهم : شصت و يك شتر است و بايد از براى مجموع شصت و يك شتر ، يك شتر چهار سالهء مادهء پا در پنج بدهد .\r\nدهم : هفتاد و شش شتر است و بايد از براى زكات مجموع آن ، دو شتر مادهء دو سالهء پا در سه بدهد .\r\nيازدهم : نود و يك شتر است و بايد از براى زكات مجموع آن ، دو شتر مادهء سه سالهء پا در چهار بدهد .\r\nدوازدهم : صد و بيست و يك شتر است . و هر چه زياد شود ، بايد در زكات آن در هر پنجاه شتر ، يك شتر مادهء سه‌ساله بدهد و در هر چهل شتر ، يك شتر مادهء دوساله بدهد ؛ به اين معنى كه شتر را حساب مىكند و مىشمارد و از براى هر پنجاه شتر ، يك مادهء سه‌ساله مىدهد و آنچه زيادتى ماند كه از پنجاه كمتر است ، به جهت آن چيزى نمىدهد ، يا مىشمارد و از براى هر چهل شتر ، يك مادهء دوساله مىدهد و آنچه زياد مىآيد كه از چهل كمتر است ، به جهت آن چيزى نمىدهد .\r\nو احوط آن است كه « عدد موافق » را اختيار كند ؛ يعنى هر كدام كه زيادتى آن كمتر است ، از آن قرار حساب كند . پس در صد و بيست و يك ، چهل چهل بشمارد و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسه شتر دوساله بدهد كه يكى زياد بيايد . و پنجاه پنجاه حساب نكند . كه بيست و يكى زياد بيايد . و در صد و پنجاه ، پنجاه پنجاه حساب كند كه چيزى زياد نيايد ، نه چهل چهل كه سى شتر زياد بيايد . و در هر جايى كه هرگاه هر دو را حساب كند ، زيادتى كمتر باشد ، هر دو را حساب كند . مثل آنكه در صد و چهل ، دو پنجاه و يك چهل حساب كند و در صد و سى ، دو چهل و يك پنجاه حساب كند و در دويست مخيّر است .\r\nو مخفى نماند كه در آنچه ميان دو نصاب زياد شود ، زكات به جهت زيادتى زياد نمىشود ، بلكه همان زكات نصاب سابق را بايد داد . پس آنچه بر پنج زياد شود ، تا به ده نرسيده است ، زكات آن همان يك گوسفند است و بعد از آنكه به ده رسيد ، دو گوسفند زكات آن مىشود . و آنچه زياد شود ، تا پانزده نرسيده باز همان دو گوسفند است . و همچنين تا به نصاب دوازدهم .\r\n\r\nو اما نصاب گاو :\r\nپس بدان كه گاو تا به سى رأس نرسد ، زكات ندارد . پس اول نصاب آن سى است و همين كه به سى رسيد ، بايد يك گوسالهء ماده يا نر يك سالهء پا در دو ، به جهت زكات بدهند . و ديگر آنچه زياد شود زكات آن زياد نمىشود تا به چهل رأس برسد . و بعد از آنكه به چهل رسيد ، بايد از براى زكات مجموع ، يك گاو مادهء دو سالهء پا در سه بدهند .\r\nو بايد آنچه بالا مىرود از براى هر سى گاو ، يك گوسالهء يك‌ساله داد و از براى هر چهل گاو ، يك گاو دو سالهء مادّه . پس در شصت ، دو گوسالهء يك‌ساله بايد داد و در هفتاد [ گاو 
  ] ، يك گوسالهء يك‌ساله و يك [ گوسالهء 
  ] دو سالهء ماده و در هشتاد [ گاو 
  ] ، دو دو سالهء ماده و در نود [ گاو 
  ] ، سه [ گوسالهء 
  ] يك‌ساله و در صد [ گاو 
  ] ، دو [ گوسالهء 
  ] يك‌ساله و يك دوساله و در صد و ده [ گاو 
  ] دو [ گوسالهء 
  ] دوساله و يك [ گوسالهء 
  ] ، يك‌ساله . و در صد و بيست [ گاو 
  ] مخيّر است كه سه دو سالهء ماده بدهد يا چهار [ گوسالهء 
  ] ، يك‌ساله . و همچنين است حكم به هر قدر كه بالا رود ؛ يعنى بايد سى سى يا چهل چهل يا سى و چهل با هم حساب كرد و از براى هر سى رأس [ گاو 
  ] ،\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nيك گوسالهء يك‌ساله يا نر يا ماده و از براى هر چهل رأس [ گاو 
  ] ، يك گاو دو سالهء ماده بدهد .\r\n\r\nشرط دويم : آنكه كاركن نباشند\r\nپس هرگاه شتر باركش يا گاو خيش كشنده باشند ، زكات در آنها واجب نيست ، اگر چه به حدّ نصاب رسيده باشند .\r\nو مناط در كاركن بودن آن است كه در عرف آنها را كاركن بگويند . پس اگر كسى چند شتر به جهت باركشى داشته باشد و در سالى چند ماه بار نكشد به جهت نبودن بار يا ممكن نبودن سفر ، زكات بر آنها واجب نمىشود . بلى ، احوط آن است كه اگر در مجموع سال نكشند - اگر چه به جهت مانعى باشد - زكات آنها را بدهد .\r\n\r\nشرط سيم : آنكه سال بر آنها بگذرد\r\n\r\nشرط چهارم : آنكه معلوفه نباشد\r\nو تفصيل اين دو شرط در شتر و گاو بعينه همچنان است كه در گوسفند مذكور شد و مطلقا فرقى نيست .\r\n\r\nفصل دويم : در بيان بعضى مسائل كه متعلّق به اين مبحث است\r\nو در آن چند مسأله است :\r\n\r\nمسألهء اول :\r\nبدان كه بايد شتر نر و مايه « 1 » و لوك « 2 » را بر سر هم حساب كرد . و همچنين گاو و گاو ميش را بايد بر روى هم حساب كرد .\r\n\r\nمسألهء دويم :\r\nدر جايى كه بايد يك شتر مادهء يك‌ساله بدهد ، هرگاه آن را نداشته باشد ، بايد يك شتر نر دوساله بدهد پا در سه . و هرگاه آن را نيز نداشته باشد ، بايد\r\n\r\n\r\n","description":"","footnote":"\r\n( 1 ) . در نسخه‌ها چنين است و شايد اصل آن « ماده » بوده است .\r\n( 2 ) . لوك : ( لك ) : نوعى شتر كم موى باركش ، آنكه دستش معيوب باشد . ( فرهنگ فارسى ، معين ) .\r\n","page_name":" 207 ","page_number":207},
  {"content":"\r\n\r\nيك شتر مادهء يك‌ساله يا نر دوساله بخرد و به عوض زكات بدهد و بهتر آن است كه در اين صورت مادهء يك‌ساله را بخرد .\r\n\r\nمسألهء سيم :\r\nهرگاه شترى را كه واجب شده باشد كه به جهت زكات اخراج نمايد ، نداشته باشد و شترى به اين صفت كه يك سالهء كوچك‌تر يا بزرگ‌تر باشد داشته باشد ، شتر كوچك‌تر را مىدهد با دو گوسفند ، يا با ده مثقال نيم صيرفى نقره كه بيست درهم باشد ، يا شتر بزرگ‌تر را مىدهد با دو گوسفند ، يا بيست درهم از مستحق مىگيرد ، مگر در صورتى كه شتر چهار سالهء پا در پنج واجب شده باشد و مالك ، شتر پنج سالهء پا در شش داشته باشد كه در اين صورت خلاف است . و اظهر آن است كه رجوع به قيمت شود ، يعنى شترى را كه بايد بدهد ، قيمت كنند و آن شترى را كه دارد نيز قيمت كنند و آن را به عوض زكات بدهند و به زياد و كم رجوع كنند .\r\nو همچنين است حكم هرگاه شترى را كه واجب شده ، نداشته باشد و شترى داشته باشد كه پيش از يك سال كوچك‌تر و بزرگ‌تر باشد . مثل اينكه شتر سه سالهء پا در چهار واجب شده باشد و مالك ، شتر يك سالهء پا در دو داشته باشد ؛ يعنى بايد به قيمت رجوع شود . و همچنين است حكم در گاو و هرگاه آنچه را كه واجب شده ، ندانسته باشد و گاوى داشته باشد كه بزرگ‌تر يا كوچك‌تر باشد ؛ يعنى بايد به قيمت رجوع شود .\r\n\r\nمسألهء چهارم :\r\nبدان كه حكم اولاد شتر و گاو ، بعينه مثل حكم اولاد گوسفند است و همچنين ساير مسائل كه در گوسفند مذكور شد ، مجموع در گاو و شتر جارى است ، بدون فرق و حكم در همه يكى است ، مگر در آنچه مذكور شد در خصوص گوسفند خوراكى و گوسفند نرى كه به جهت نتاج نگاه داشته باشند . كه ظاهر آن است كه خلافى نباشد در شتر و گاو كه آنچه را به جهت خوردن گوشت آن ، يا به جهت نتاج نگاه داشته باشند ، بايد البته حساب كرد و زكات آن را داد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nباب دويم در بيان اموالى كه زكات دادن در آنها مستحب است\r\nو آن شش چيز است :\r\n\r\nاول : مال تجارت\r\nو زكات دادن در آن سنّت مؤكّد است و بعضى از علماء قايل به وجوب زكات آن شده‌اند « 1 » و اقوى استحباب است . و مراد از مال تجارت مالى است كه كسى بخرد به قصد اينكه بفروشد و منفعت كند .\r\nو سنّت بودن زكات در آن موقوف است به چهار شرط :\r\n\r\nشرط اول : آنكه قيمت آن مال به حدّ نصاب طلا يا نصاب نقره برسد\r\nپس مادامىكه قيمت آن كمتر از اين هر دو نصاب باشد ، زكات دادن در آن سنّت نيست و همين كه قيمت آن به يك كدام از اين دو نصاب برسد ، زكات در آن سنّت مىشود .\r\n\r\nشرط دويم : آنكه سال بر آن بگذرد\r\nيعنى همان جنسى را كه به جهت تجارت خريده ، بماند و سال بر آن بگذرد .\r\n\r\n\r\n","description":"","footnote":"\r\n( 1 ) . شيخ صدوق در من لا يحضره الفقيه 2 : 11 ، و پدرش على بن بابويه بنا به نقل علامه در مختلف الشيعة 3 :\r\n67 ، م 42 ، اين قول را اختيار كرده‌اند .\r\n","page_name":" 209 ","page_number":209},
  {"content":"\r\n\r\nو بعضى از علماء گفته‌اند كه شرط نيست كه عين آن جنس در تمام سال باقى باشد ، بلكه هرگاه آن جنس را بدل كند به جنسى ديگر به جهت تجارت بعد از گذشتن سال ، زكات بر آن سنّت است « 1 » . و اقوى آن است كه بايد سال بر عين آن جنس بگذرد .\r\n\r\nشرط سيم : آنكه در تمام سال قيمت آن از رأس المال - يعنى از قيمتى كه خريده - تنزّل نكند\r\n، كه اگر قيمت آن از رأس المال كمتر شود در همهء سال يا بعضى از آن سال ، زكات در آن سنّت نيست .\r\n\r\nشرط چهارم : آنكه در همهء سال قصد تجارت به آن مال داشته باشد\r\nپس اگر اول مالى را به جهت تجارت كردن بخرد و پيش از تمام شدن سال ، از قصد فروختن آن مال برگردد و ارادهء او تعلّق بگيرد كه آن مال را نگاه دارد يا به مصرف خود برساند ، زكات در آن سنّت نيست .\r\nو بدان كه بعد از آنكه در مال تجارت شرايط سنّت بودن زكات حاصل شد ، سنّت مؤكّد است كه چهل - يك قيمت آن زكات داده شود .\r\nو بدان كه هرگاه كسى مالى را به جهت تجارت كردن بخرد و شرايط استحباب زكات در آن موجود باشد و در اثناى سال قيمت آن زياد شود ، بايد اول سال زيادتى را از وقت زياد شدن حساب كند ، نه از اول سال اصل آن مال .\r\n\r\nدوم از چيزهايى كه زكات در آن سنّت است : ماديان است .\r\nو نصابى در آن معتبر نيست ، بلكه هر كه مالك يك رأس ماديان باشد ، سنّت است كه زكات آن را بدهد ، به دو شرط : اول آنكه معلوفه نباشد . دويم آنكه سال بر آن بگذرد . و مراد از معلوفه نبودن و مراد از سال ، در زكات گوسفند گذشت « 2 » .\r\nو بعضى علماء تصريح كرده‌اند كه بايد كاركن نباشد ؛ مثل اينكه آن را سوارى\r\n\r\n\r\n","description":"","footnote":"\r\n( 1 ) . اين قول را فخر المحقّقين در إيضاح الفوائد 1 : 187 ، و شهيد در البيان : 307 ، اختيار كرده‌اند .\r\n( 2 ) . ر . ك : ص 197 .\r\n","page_name":" 210 ","page_number":210},
  {"content":"\r\n\r\nكنند يا باركش باشد ، كه اگر چنين باشد ، زكات در آن سنّت نيست « 1 » . و اكثر علماء متعرّض اين شرط نشده‌اند ، اگر چه ظاهر آن است كه اين نيز شرط باشد . پس سنّت است بر هر صاحب ماديانى كه خود در صحرا چريده باشد و سال بر آن گذشته باشد ، كه زكات آن را بدهد .\r\nو قدر زكات آن ، اگر ماديان نجيب باشد - يعنى پدر و مادر آن عربى باشند - دو دينار است ؛ يعنى دو مثقال شرعى طلا كه يك مثقال و نيم صيرفى است . و احوط آن است كه سكّه‌دار باشد . و اگر ماديان غير نجيب باشد - يعنى يابو باشد ، كه يكى از پدر و مادرش عربى نباشد - يك مثقال شرعى طلا قدر زكات آن است .\r\n\r\nسيم از چيزهايى كه زكات در آن سنّت است : حبوبات است\r\n؛ مانند برنج و ماش و عدس و لوبيا و ذرّت و باقلا و نخود .\r\nو امّا در سبزىها ، مانند تره و پياز و نعناع و بادنجان و امثال اينها ، مطلقا زكات سنّت نيست . و همچنين در مثل خربزه و هندوانه و كدو و خيار زكات نيست .\r\nو شروطى كه در زكات گندم و جو و مويز و خرما مذكور شد « 2 » ، مجموع در سنّت بودن زكات در حبوبات شرط است .\r\nو نصاب اينها نيز مثل نصاب آنها است و قدر زكات اينها نيز بعينه به قدر زكات آنها است .\r\n\r\nچهارم از چيزهايى كه زكات در آن سنّت است : مداخل و وجه اجارهء املاكى كه به جهت انتفاع ساخته باشند\r\n، مانند دكان و حمّام و كاروان‌سرا و خانه‌اى كه به اجاره بدهند و غير اينها .\r\nو ظاهر آن است كه سنّت بودن زكات در اينها در وقتى است كه به نصاب طلا يا نقره برسند و سال هم بر آنها بگذرد و بدون اينها زكات سنّت نيست . پس بنابراين سنّت بودن زكات در مداخل اينها در وقتى است كه مداخل اينها پول غير طلا و نقره\r\n\r\n\r\n","description":"","footnote":"\r\n( 1 ) . محقّق كركى در جامع المقاصد 3 : 29 ، و شهيد ثانى در مسالك الأفهام 1 : 408 ، اين شرط را قائل شده‌اند .\r\n( 2 ) . ر . ك : ص 181 ، فصل اوّل از مبحث دوّم .\r\n","page_name":" 211 ","page_number":211},
  {"content":"\r\n\r\nباشد كه اگر پول طلا و نقره باشد ، بعد از رسيدن به نصاب و گذشتن سال ، زكات در آن واجب خواهد بود .\r\n\r\nپنجم از چيزهايى كه زكات در آن سنّت است : اموال زكاتيّه‌اى است\r\nكه صاحب آن در دو سال يا بيشتر ، قدرت بر تصرّف كردن آن نداشته باشد و وكيل آن نيز نتواند در آن تصرّف كند ؛ مثل طلا يا نقره كه در جايى گذارده باشد و موضع آن را فراموش كرده باشد ، يا دسترسى به آن موضع نداشته باشد ، يا اينكه ظالمى غصب كرده باشد ، در اين صورت سنّت است كه در هر وقت كه به تصرّف او درآيد ، زكات يك سالهء آن را بدهد . پس اگر طلا يا نقره باشد ، چهل - يك آن را مىدهد و اگر غلّات باشد ، ده - يك يا بيست - يك مىدهد و اگر حيوانات باشد ، قدر زكات اينها را به نحوى كه مذكور شد مىدهد .\r\n\r\nششم از چيزهايى كه زكات در آن سنّت است : پول طلا يا نقره است كه به حدّ نصاب رسيده باشد\r\nو پيش از گذشتن سال بر آنها به جهت گريختن از زكات ، آنها را شمش كند ، يا به پولى ديگر عوض كند ، يا چيزى ديگر بخرد . و همچنين است گوسفند يا شتر يا گاوى را كه به جهت گريختن از زكات دادن ، پيش از گذشتن سال ، آنها را با حيوانى ديگر ( يا چيزى ديگر ) « 1 » عوض كند .\r\n\r\n\r\n","description":"","footnote":"\r\n( 1 ) . در « ب » نيست .\r\n","page_name":" 212 ","page_number":212},
  {"content":"\r\n\r\n\r\nمطلب دويم در بيان اينكه بر چه شخص واجب است زكات دادن و در بيان وقت دادن زكات\r\nو در اين مطلب دو فصل است :\r\n[ فصل اول : در بيان اشخاصى كه زكات دادن بر آنها واجب است 
  ]\r\n[ فصل دوم : در بيان وقت دادن زكات 
  ]\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n\r\nفصل اول در بيان اشخاصى كه زكات دادن بر آنها واجب است\r\nو شروطى كه واجب شدن زكات بر آدمى موقوف است بودن آن شروط در آن بدان كه واجب شدن زكات بر آدمى موقوف است بر چند شرط كه هرگاه يكى از آنها يافت نشود ، زكات واجب نمىشود .\r\n\r\nاول : آنكه بالغ باشد\r\nپس واجب نيست زكات در مال طفل غير بالغ ؛ خواه طلا و خواه نقره و خواه غلّات و خواه حيوانات . بلى ، هرگاه ولىّ و صاحب اختيار طفل به جهت او تجارت كند ، يا كسى كه از جانب ولىّ مأذون باشد به جهت طفل تجارت كند ، سنّت است كه زكات آن را از مال طفل بدهد ، به شرطى كه شروطى كه در سنّت بودن زكات در مال تجارت مذكور شد ، متحقّق باشد .\r\nو همچنين مستحبّ است دادن زكات گندم و جو و مويز و خرماى طفل ، هرگاه شروط زكات غلّه در آنها موجود شود . و بعضى در گوسفند و گاو و شتر طفل نيز زكات را سنّت دانسته‌اند « 1 » و اقوى آن است كه سنّت نيست .\r\n\r\n\r\n","description":"","footnote":"\r\n( 1 ) . المعتبر 2 : 487 ؛ غنية النزوع : 569 ؛ نهاية الإحكام 2 : 299 .\r\n","page_name":" 215 ","page_number":215},
  {"content":"\r\n\r\nو بدان كه در چيزهايى كه موقوف است واجب شدن زكات در آنها به گذشتن سال ، مانند طلا يا نقره و گاو و گوسفند و شتر ، خلاف است كه آيا بايد مالك آنها در مجموع سال بالغ باشد كه اگر در بعضى از سال طفل باشد ، زكات واجب نمىشود و بايد ابتداى سال آنها را از وقت بالغ شدن قرار داد ، يا اينكه هرگاه در اثناى سال هم به حدّ بلوغ برسد ، كافى است ، كه اگر مثلا ده ماه پيش از بالغ شدن ، پولى يا حيوانى زكاتى داشته باشد ، همين كه يك ماه از بالغ شدن بگذرد و عين آنها باقى باشد ، واجب است كه زكات آنها را بدهد . و مسأله خالى از اشكال نيست ، اگر چه فى الجمله ترجيح از براى قول اول هست . و امّا احوط آن است كه به قول ثانى عمل كرده شود و هر مالى كه سال بر آن بگذرد و در اثناى سال بالغ شود ، زكات آن داده شود .\r\n\r\nدوم : آنكه عاقل باشد\r\nپس واجب نيست زكات در مال ديوانه ، مطلقا . بلى ، سنّت است دادن زكات طلا و نقرهء آن .\r\nو هرگاه ولىّ ديوانه به جهت ديوانه در آن تجارت كند ، در اين صورت سنّت است كه از مال ديوانه زكات آن را بدهند . و جمعى از اصحاب گفته‌اند كه ديوانه نيز مثل طفل است كه در غلّات آن نيز زكات سنّت است « 1 » و اقوى آن است كه سنّت نيست .\r\n\r\nسيم : آزاد بودن\r\nپس واجب نيست زكات بر بنده ، مطلقا . و بعضى از متأخّرين گفته‌اند كه هرگاه آقاى او اذن بدهد ، سنّت است كه زكات را بدهد « 2 » و اين قول دور نيست .\r\n\r\nچهارم : آنكه مالك مال باشد\r\nپس مادامىكه مالك نشود ، زكات بر او لازم نيست . و بنابراين هرگاه كسى وصيّت كند كه حيوانى يا پول معيّنى را به كسى بدهند ، زكات آن بر آن كس لازم\r\n\r\n\r\n","description":"","footnote":"\r\n( 1 ) . مانند : شيخ مفيد در المقنعة : 238 ، و شيخ طوسى در المبسوط 1 : 234 .\r\n( 2 ) . محدّث بحرانى در الحدائق الناضرة 12 : 28 ، آن را اختيار كرده است .\r\n","page_name":" 216 ","page_number":216},
  {"content":"\r\n\r\nنمىشود ، تا يك سال از وقت مردن كننده بگذرد ؛ به جهت اينكه آن وقت ، اول وقت مالك شدن آن شخص است و ابتداى سال ، وقت وصيّت نيست . امّا هرگاه كسى مال زكاتى را به ديگرى بفروشد و تا مدّتى اختيار فسخ را قرار بدهد ، اول سال وقت صيغهء فروختن است و نه وقت گذشتن مدّت خيار . و همچنين اگر كسى زرعى را به ديگرى بفروشد پيش از وقت تعلّق زكات و مدّتى خيار فسخ قرار بدهند و در بين مدّت خيار وقت تعلّق زكات برسد ، باز زكات آن بر خريدار است . و همچنين ابتداى سال حيوانات وقت صيغه گفتن است نه بعد از گذشتن سه روز .\r\n\r\nپنجم : اينكه تواند تصرّف در آن بكند\r\nو بر اين چند حكم متفرّع مىشود :\r\n[ حكم 
  ] اول : آنكه واجب نيست زكات در مال وقف ، مانند حيوانى يا پولى كه وقف كرده باشند . بلى ، هرگاه وقف بر يك نفر باشد و حاصل آن به حدّ نصاب برسد ، مانند اولاد حيوانات ، يا وقف بر چند نفر معيّن باشد و حصّهء هر يك از حاصل آن به حدّ نصاب برسد ، بايد زكات آن را بدهند .\r\nامّا هرگاه وقف بر مسلمين يا مصرف چيزى باشد ، در حاصل آن نيز زكات نيست .\r\nپس بنابراين هرگاه كسى حيوانى يا باغى يا درختى را وقف بر شخص معينى يا اشخاص معينه نمايد و اولاد آن حيوان ، يا انگور يا خرماى آن درخت به قدرى باشد كه حصّهء هر يك به قدر نصاب باشد ، بايد زكات آن را بدهند .\r\nامّا هرگاه وقف بر مسلمين يا بر مسجدى يا بر مصرف خيرى ديگر نمايد ، در اولاد و انگور و خرما زكات نيست . امّا هرگاه زمينى را وقف بر مسلمين يا مصرف خيرى ديگر نمايند و كسى آن را زرع كند ، بايد زكات آن را بدهد .\r\n[ حكم 
  ] دويم : آنكه واجب نيست زكات در پولى يا حيوانى كه از كسى غصب كنند ، اگر چه چند سال بر آن بگذرد . و هرگاه بعد از مدّتى به صاحب آن ردّ كرده شود ، همان روزى را كه ردّ به آن شده ، اول سال آنها قرار مىدهد و بعد از گذشتن سال زكات آن را مىدهد . و هرگاه باغى يا درختى يا زمينى را با زرع آن غصب كنند ، پس\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاگر به صاحب آن ردّ نشود تا حاصل آن را بردارند ، شكّى نيست كه زكات آنها بر صاحب آن لازم نيست . و اگر پيش از وقت تعلّق زكات به حاصل آنها به صاحب ردّ شود ، باز شكّى نيست كه زكات آنها بر صاحب آنها واجب است . امّا هرگاه بعد از وقت تعلّق زكات و پيش از ضبط كردن حاصل به صاحب ردّ شود ، محلّ اشكال است و اظهر و احوط آن است كه باز بر صاحب آن لازم است كه زكات را بدهد .\r\n[ حكم 
  ] سيم : آنكه واجب نيست زكات در پولى يا حيوانى كه مفقود شوند ، مثل اينكه پول را در مكانى دفن كند و موضع آن را فراموش كند ، يا به كسى بسپارد و آن شخص را فراموش كند ، يا به نوعى ديگر . و مثل اينكه حيوان به صحرا رود و مفقود شود ، كه در اين صورت زكات آنها بر صاحب آنها لازم نيست . و بايد بعد از پيدا شدن ، روز اول پيدا شدن را اول سال قرار بدهد و بعد از گذشتن سال ، زكات آنها را بدهد .\r\nو بدان كه اعتبار به مفقود شدن در چند ساعت يا چند روز نيست ، بلكه بايد مدّتى مفقود شود كه عرفا بگويند كه صاحب آن ديگر دسترس به آن ندارد . پس هرگاه در يك روز مالى مفقود شود ، باعث اين نمىشود كه سال آن بر هم خورد .\r\n[ حكم 
  ] چهارم : آنكه زكات واجب نيست بر مالى كه مالك آن غايب باشد ، تا وقتى كه حاضر شود . پس بعد از حاضر شدن ، اگر مالى باشد كه گذشتن سال در آن شرط باشد ، روز حاضر شدن را اول سال قرار مىدهد و بعد از گذشتن سال زكات آن را مىدهد . و اگر مالى باشد كه در زكات آن گذشتن سال شرط نباشد ، همان روز زكات آن را مىدهد .\r\nبدان كه در تعيين اينكه مالى كه از مالك غايب است كدام است ، محلّ اشكال است . پس ظاهر از كلام جمعى از علماء آن است كه مال غايب آن است كه نه در دست مالك آن و نه در دست وكيل مالك باشد ، پس اگر از مالك غايب باشد و در دست وكيل آن باشد ، زكات آن بر مالك واجب است « 1 » . و بعضى از متأخّرين گفته‌اند\r\n\r\n\r\n","description":"","footnote":"\r\n( 1 ) . طباطبايى در رياض المسائل 5 : 45 .\r\n","page_name":" 218 ","page_number":218},
  {"content":"\r\n\r\nكه مال غايب آن است كه در دست مالك آن نباشد ؛ خواه در دست وكيل آن باشد يا نه « 1 » .\r\nو بعضى ديگر گفته‌اند كه مالى است كه در جايى باشد كه مالك آن دسترس به آن نداشته باشد و متمكّن از تصرّف كردن در آن نباشد ؛ خواه در دست وكيل او باشد يا نه « 2 » . و اين اقوى و اصح است .\r\nو خلاصه آن است كه مال غايب مالى است كه در مكانى باشد كه مالك آن در عرف به سهولت دسترسى به آن نداشته باشد و متمكّن از تصرّف كردن در آن به آسانى نباشد .\r\n[ حكم 
  ] پنجم : آنكه واجب نيست زكات دادن مالى كه مالك آن ، آن را به قرض بدهد به ديگرى ، بلكه زكات آن بر قرض‌گيرنده است ، هرگاه آن مال را بگذارد تا سال بر آن بگذرد .\r\nبلى ، هرگاه كسى حيوانى زكاتى يا پولى بر ذمّهء ديگرى داشته باشد و از او خواهد و وعدهء او نيز رسيده باشد و آن قرض‌دار تواند آن را بدهد و طلبكار قدرت بر گرفتن آن داشته باشد و با وجود اين نگيرد ، خلاف است كه آيا زكات آن بر آن شخص طلبكار واجب است و بايد همان روزى را كه قدرت بر گرفتن داشته باشد ، اول سال قرار بدهد ، يا واجب نمىشود تا آن را بگيرد . مشهور « 3 » ميان علماء است كه زكات در آن واجب نمىشود تا آن را بگيرد و بايد همان روز كه مىگيرد ، اول سال قرار دهد .\r\nو شيخ مفيد « 4 » و شيخ طوسى « 5 » و بعضى از متأخّرين گفته‌اند كه زكات آن واجب مىشود بر طلبكار و بايد همان روز كه قدرت بر گرفتن هم رسانيده ، اول سال آن قرار بدهد . و اين قول در نظر حقير اظهر است .\r\n\r\n\r\n","description":"","footnote":"\r\n( 1 ) . محقّق حلّى در المختصر النافع : 53 .\r\n( 2 ) . شيخ در الخلاف 2 : 111 ، و علّامهء حلّى در نهاية الإحكام 2 : 304 .\r\n( 3 ) . چنان كه در رياض المسائل 1 : 263 ، آمده است .\r\n( 4 ) . المسائل الصاغانية ( شيخ مفيد ) : 126 .\r\n( 5 ) . الخلاف 2 : 110 ، م 129 .\r\n","page_name":" 219 ","page_number":219},
  {"content":"\r\n\r\nو در اين فصل دو مسأله است كه بايد بيان شود :\r\nمسألهء اول : بدان كه شرط نيست در وجوب زكات كه مالك آن مسلمان باشد .\r\nپس واجب است زكات دادن بر كافر نيز .\r\nمسألهء دويم : هرگاه كسى مالى داشته باشد كه زكات در آن واجب شده باشد ، بايد زكات آن را بدهد اگر چه قرض‌دار باشد و اين قدر قرض داشته باشد كه بيش از مالى كه دارد ، بوده باشد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nفصل دويم در بيان وقت دادن زكات و وقتى كه واجب است بيرون كردن آن\r\nو در اين فصل چهار مسأله است :\r\n\r\nمسألهء اول :\r\nبدان كه دانستى كه وقت واجب شدن زكات و تعلّق وجوب در نقدين و حيوانات بعد از تمام شدن يازده ماه است و تا يازده ماه تمام نشود ، زكات در آنها واجب نمىشود . و امّا در گندم و جو ، بعد از بسته شدن دانه است و در انگور ، غوره شدن يا ترش و شيرين شدن است و در خرما در وقتى است كه آن را خرما بگويند .\r\nامّا وقت واجب شدن بيرون كردن زكات اينها ، پس در نقدين و حيوانات همان تمام شدن يازده ماه است و در جو و گندم ، بعد از درو كردن و صاف كردن آنها است و در مويز و خرما ، بعد از خشك شدن انگور و رطب است . و پيش از گذشتن يازده ماه در نقد و حيوان و صاف شدن گندم و جو و مويز شدن انگور و خرما شدن رطب ، بيرون كردن زكات واجب نيست ، اگر چه در غلّات زكات به آنها تعلّق مىگيرد و زكات در آنها واجب مىشود . امّا بعد از گذشتن يازده ماه در نقد و حيوان و صاف شدن در گندم و جو و خشك شدن در انگور و خرما ، بيرون كردن زكات نيز واجب مىشود .\r\n\r\nمسألهء دويم :\r\nبدان كه بعد از آنكه وقت واجب شدن اخراج رسيد ، هرگاه مانعى يا\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nعذرى باشد كه نتواند زكات را بيرون كند ، جايز است تأخير انداختن بيرون كردن تا وقتى كه مانع يا عذر بر طرف شود . مثل اينكه مستحقّ زكات حاضر نباشد ، يا اينكه متمكّن از جدا كردن زكات نباشد ، يا غير اينها . امّا در صورتى كه مانع و عذرى نباشد و مالك متمكّن از جدا كردن زكات و رسانيدن آن به مستحقّ باشد ، خلاف كرده‌اند كه آيا واجب است كه دفعة جدا كند و به مستحقّ برساند ، يا اينكه مىتواند تأخير بيندازد و بعد از گذشتن مدّتى جدا كند و بدهد .\r\nو اقوى در نظر حقير آن است كه بعد از رسيدن وقت اخراج و متمكّن بودن از جدا كردن ، واجب است كه زكات را از مال خود جدا كند و جايز نيست كه جدا كردن را تأخير كند . امّا بعد از جدا كردن ، مىتواند به مستحقّ رسانيدن را تأخير اندازد تا دو ماه يا سه ماه ، خصوصا هرگاه غرض مالك از تأخير امر راجحى باشد . مثل اينكه خواهد به مستحقّى بهتر رساند ، يا خواهد هر مستحقّى را چيزى از آن زكات بدهد ، يا غير اينها .\r\n\r\nمسألهء سيم :\r\nبدان كه هرگاه بعد از تعلّق زكات به مال و پيش از رسيدن وقت اخراج ، چيزى از آن مال تلف بشود ، پس اگر مالك تقصيرى كرده باشد ، بايد از عهدهء زكات آنچه تلف شده برآيد و حصّهء زكات را بدهد . پس اگر مالك تقصيرى در تلف شدن نكرده باشد ، بر او چيزى نيست و نبايد از عهدهء زكات برآيد و زكات همان قدرى كه تلف شده ، ساقط مىشود . و اگر بعد از رسيدن وقت اخراج زكات مال ، همهء آن مال ، يا بعضى از آن مال تلف شود ، از چند صورت بيرون نيست :\r\nاول : اينكه بعد از رسيدن وقت اخراج ، دفعة متمكّن از جدا كردن زكات و به فقير رسانيدن نباشد و پيش از تمكّن ، همهء آن مال يا بعضى از آن بر طرف شود . در اين صورت اگر در تلف شدن مال ، او تقصير كرده باشد ، بايد زكات آنچه را كه تلف شده بدهد و از عهدهء آن برآيد و اگر تقصيرى نكرده باشد ، بر او چيزى نيست ، بلكه همان قدر از مال كه تلف شده ، به همان قدر زكات آن ساقط مىشود . مثلا اگر همهء مال تلف شده باشد ، همهء زكات ساقط مىشود و اگر ده - يك مال تلف شده باشد ، ده -\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nيك زكات آن ساقط مىشود ، و همچنين .\r\nدويم : اينكه بعد از رسيدن وقت اخراج ، متمكّن از جدا كردن و رسانيدن باشد . امّا اگر تأخير كند و جدا نكند تا همهء آن مال يا بعضى از آن تلف شود ، در اين صورت بايد از عهدهء همهء آن مال برآيد و زكات همه را بدهد و به جهت تلف شدن ، چيزى از زكات از او ساقط نمىشود : خواه تقصير در تلف شدن كرده باشد يا نه .\r\nسيم : آنكه بعد از رسيدن وقت اخراج ، زكات را جدا كند ، امّا به مستحقّ نرساند و آنچه جدا كرده تلف شود . در اين صورت اگر متمكّن از رسانيدن به مستحقّ نبوده و تلف شده و تقصيرى هم در تلف شدن نكرده ، بر او چيزى نيست و آنچه از آن زكات تلف شده ، نبايد دوباره بدهد . و اگر تقصيرى در تلف شدن زكات كرده ، بايد آنچه تلف شده از عهدهء آن برآيد . و اگر متمكّن از رسانيدن به مستحق بوده و تأخير كرده ، بايد آنچه را تلف شده از عهده برآيد و دوباره بدهد ؛ خواه تقصيرى در تلف شدن كرده باشد يا نه .\r\n\r\nمسألهء چهارم :\r\nبدان كه جايز نيست دادن زكات پيش از وقت واجب شدن آن به نيّت زكات . بلى ، مىتواند كه به نيّت قرض به مستحق بدهد و بعد از واجب شدن زكات و رسيدن وقت آن ، آنچه را به قرض داده از زكات حساب كند ، به شرطى كه آن مستحقّ در آن وقت بر استحقاق باقى باشد و در اين صورت نيز مىتواند كه از آن مستحقّ بگيرد و به مستحقّ ديگر بدهد . و هرگاه بعد از رسيدن وقت وجوب ، مستحقّ بر استحقاق باقى نباشد ، بايد زكات را دوباره بدهد ؛ خواه آنچه را قرض داده پس بگيرد يا نه .\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nمطلب سيم در بيان مصرف زكات و كسانى كه مستحقّ زكات‌اند و زكات به ايشان مىتوان داد\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\nبدان كه مستحقّين هشت طايفه‌اند :\r\nاول و دويم : فقرا و مساكين .\r\nسيم : عاملين .\r\nچهارم : مؤلّفة قلوبهم .\r\nپنجم : صرف كردن در آزادى بندگان .\r\nششم : قرض دادن .\r\nهفتم : فى سبيل اللّه .\r\nهشتم : ابن السبيل .\r\nو چون كه چهارم - كه مؤلّفة قلوبهم‌اند - در اين زمان غالبا نمىباشند ، در اين رساله مذكور نشد .\r\nپس در اين مطلب شش مبحث است :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nمبحث اول در بيان مصرف اول و دويم كه دادن به فقرا و مساكين است و مسائل متعلّقه به آنها\r\nو در اين مبحث سه فصل است :\r\n\r\nفصل اول در بيان اينكه چه شخصى فقير است\r\nبدان كه فقير كسى است كه غنى نباشد و غنى بنابر اقوى و اظهر كسى است كه مالك مالى باشد كه به آن دادوستد كند و از منافع آن به قدر قوت ساليانهء او و عيال او حاصل شود ، يا مالك زراعتى يا مستغلّاتى از دكان يا كاروان‌سرا يا حمّام يا خانه باشد كه از منافع و وجه اجارهء آنها به قدر مؤونت ساليانهء آن حاصل شود ، يا مالك باشد مالى ديگر را كه از نفع آن خرج سال او بيرون آيد ، مانند گوسفندى كه نتاج و شير آن كفايت آن را بكند ، يا چارپاى باركشى كه وجه كرايهء آن ، كفايت معاش آن را بكند ، يا غير اينها داشته باشد كه اصل آن مال به قدرى باشد كه هرگاه به مصرف رساند ، وفا به مؤونت ساليانهء او بكند .\r\nو خلاصه آنكه غنى كسى است كه هرگاه مالى داشته باشد كه به آن تجارت كند ،\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nيا زراعت و مستغلّاتى داشته باشد كه از آنها منفعتى به هم رسد ، منافع آنها كفايت مؤونت ساليانهء آن را بكند . و هرگاه اموالى ديگر داشته باشد به غير از مالى كه به آن دادوستد كند ، يا اموالى كه از آنها منفعتى به هم رسد ، به قدرى باشد كه اصل آن اموال كفايت مؤونت ساليانهء آن را بكند .\r\nپس بنابراين فقير كسى است كه يا مطلقا مالك مالى نباشد كه اصل آن مال يا منافع آن وفا به مؤونت ساليانه آن بكند و اگر مالى داشته باشد ، پس اگر مالى باشد كه به آن دادوستد كند ، يا مستغلّاتى يا زراعتى باشد كه از آنها منافع به هم رسد ، منافع آنها به قدرى نباشد كه وفا به مؤونت ساليانهء او كنند ، اگر چه اصل آنها كفايت خرج ساليانه را بكند . و اگر مالى باشد غير از مال دادوستد و مستغلّات و زراعت ، به قدرى نباشد كه اصل آن مال كفايت خرج ساليانه آن را بكند .\r\nو توضيح مقام آن است كه :\r\nهر كسى كه مطلقا مالك چيزى نباشد كه منافع آن يا اصل آن وفا به خرج ساليانهء او كند ، او فقير است و زكات مىتواند گرفت .\r\nو هر كسى كه مالك چيزى باشد كه هر سال نفعى از آن به هم رسد ، مثل مالى كه به آن دادوستد كند ، يا مستغلّاتى ، يا زراعتى ، يا گله‌اى يا مثل اينها ، و نفع آن وفا به خرج ساليانهء او نكند و چيزى ديگر هم نداشته باشد كه هرگاه به آن منافع ضمّ كند خرج ساليانهء او حاصل شود ، او نيز فقير است و زكات مىتواند گرفت ، اگر چه اصل آن مالى كه دادوستد مىكند ، يا زمينى كه زرع مىكند ، يا مستغلّى كه دارد ، هرگاه به مصرف رساند ، وفا به خرج او بكند . و در اين صورت نبايد اصل آن مال را به مصرف رساند ، بلكه آنچه از منافع آنها حاصل مىشود ، به مصرف مىرساند و بقيّه را زكات مىگيرد .\r\nو هر كسى كه مالى داشته باشد كه هر ساله نفعى از آن به هم رسد و نفع آن وفا به خرج ساليانه نكند ، امّا چيزى ديگر غير از ضروريّات داشته باشد كه هرگاه آن را به آن منافع ضمّ كند خرج سال او بگذرد ، مثل پولى كه غير آن پولى داشته باشد كه به آن دادوستد مىكند ، يا خانهء زيادتى يا مس يا فرش يا طلا آلات يا\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nرخوت « 1 » اثاث الدار زيادتى ، يا اجناسى كه زيادتى باشد ، يا غير اينها ، در اين صورت آن شخص فقير نيست و زكات نمىتواند بگيرد ، بلكه بايد آن زيادتىها را بفروشد و با منافع ضمّ كند و خرج خود را بگذراند . و هر كسى كه مالى نداشته كه هر ساله منافعى از آن حاصل شود ، امّا اموالى ديگر زيادتى از ضروريّاتى كه بعد از اين مذكور خواهد شد داشته باشد ، از قبيل اثاث الدار يا خانه يا چارپايى زيادتى يا كتب زيادى ، و به قدرى باشد كه هرگاه آنها را بفروشد ، خرج سال او بگذرد ، آن شخص فقير نيست و بايد آن اجناس را بفروشد و به مصرف رساند و زكات نمىتواند گرفت . و هرگاه آن اموال به قدرى باشد كه وفا به خرج سال او نكند ، امّا بعضى از سال تواند بگذراند ، بايد به مصرف رساند و بقيّه را زكات بگيرد .\r\nو در اينجا چند مسأله است كه بايد بيان شود :\r\n\r\nمسألهء اول :\r\nبدان كه همچنان كه مالك بودن قوت ساليانه باعث غنى بودن و مانع از گرفتن زكات مىشود ، همچنين هرگاه كسى صنعتى داشته باشد كه از آن صنعت مؤونت ساليانهء او و عيال او حاصل شود ، يا قادر بر كسبى باشد كه از او مؤونت ساليانهء او هم رسد ، غنى است و نمىتواند [ زكات 
  ] گرفت . و هرگاه كسب او وفا به مؤونت ساليانهء او نتواند كند ، زكات مىتواند گرفت .\r\nو ظاهر - همچنان كه جمعى از علماء - گفته‌اند « 2 » آن است كه كسب و صنعتى كه مانع از گرفتن زكات مىشود ، كسب و صنعتى است كه لايق به حال آن شخص باشد در عرف ، پس هرگاه كسى قادر بر كسبى يا صنعتى باشد كه از آن مؤونت ساليانهء او حاصل شود ، امّا آن كسب و صنعت در عرف لايق به حال آن شخص نباشد و ارتكاب آن موجب مذلّت و اهانت او باشد ، يا در نهايت تصديع و مشقّت تواند آن كسب را بكند ، مىتواند زكات بگيرد .\r\nو همچنين هرگاه كسى قادر بر كسبى باشد ، امّا مشغول تحصيل علوم دينيّه باشد\r\n\r\n\r\n","description":"","footnote":"\r\n( 1 ) . رخوت : جمع رخت ، لباس .\r\n( 2 ) . مانند : شيخ طوسى در الخلاف 4 : 230 .\r\n","page_name":" 230 ","page_number":230},
  {"content":"\r\n\r\nو ممكن نباشد جمع ميان تحصيل علم و كسب ، مىتواند كسب را ترك كند و زكات را بگيرد و مشغول تحصيل علم باشد . و ظاهر آن است كه اين در وقتى است كه مشغول تحصيل علم دينى ، از فقه و كلام و اخلاق يا مقدّمات آنها و امثال اينها باشد و در همهء علوم چنين نباشد .\r\n\r\nمسألهء دويم :\r\nدانستى كه هرگاه كسى مالك مالى باشد كه وفا به مؤونت ساليانهء او بكند غنى است و زكات نمىتواند گرفت ، و ليكن بدان كه آن مالى كه باعث غنى بودن مىشود چيزى است كه غير از ضروريات و چيزهاى لازمه باشد . پس بنابراين هرگاه كسى محتاج به خانه باشد و خانه داشته باشد ، مىتواند زكات بگيرد ، اگر چه قيمت آن خانه به قدرى باشد كه وفا به مؤونت ساليانهء او بكند . و همچنين هرگاه كسى محتاج باشد به بنده‌اى كه خدمت او را بكند ، يا اسبى كه سوار شود و همچنين است ساير اسباب ضروريّه ، از رختى كه از براى پوشيدن ضرور باشد ، يا فرشى يا آلاتى كه از براى خانه ضرور است و محتاج به اينها است و همچنين است كتب علمى كه از براى آن شخص ضرور باشد و به آنها محتاج باشد . و بايد در اينها به قدر احتياج و ضرورت اكتفا كند ، پس هرگاه زياده از قدر ضرورت و احتياج باشد ، بايد زيادتى را به مصرف رساند .\r\nو بدان كه بر آدمى لازم است كه در اين مقام نهايت احتياط بجا آورد ، كه بسيار مىشود كه امر بر او مشتبه مىشود و فرق ميان چيزهاى ضرورى نمىكند . و معيار در امور ضروريّه چيزهايى است كه بدون آنها نتوان گذرانيد ، يا گذرانيدن بدون آنها در نهايت زحمت و تصديع يا موجب ذلّت و اهانت باشد . پس هرگاه كسى اسبى داشته باشد ، در وقتى نبايد آن را بفروشد و به مصرف رساند كه سفرى در پيش باشد ، يا محتاج باشد به رفتن به مواضعى كه پياده رفتن متعذّر باشد ، يا بر او تصديع باشد ، يا موجب خوارى و اهانت او شود . امّا هرگاه سفرى نداشته باشد و چندان احتياج در رفتن به بعضى مواضع هم به آن نداشته باشد و تواند پياده برود ، امّا تكبّر و استقلال او مانع باشد ، نمىتواند زكات بگيرد هرگاه قيمت آن اسب وفا به خرج ساليانهء او بكند ،\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبلكه بايد آن را به مصرف رساند . و همچنين هرگاه خانه‌اى داشته باشد كه زايد بر قدر احتياج او باشد و تواند آن زيادتى را به تنهايى بفروشد و قيمت زيادتى وفا به خرج ساليانهء او بكند ، بايد آن زيادتى را بفروشد و زكات نمىتواند گرفت . و همچنين در كتب علم و ساير اسباب ضروريّه به قدر احتياج و ضرورت اكتفا كند .\r\nو هرگاه كسى بعضى از چيزهاى ضروريّه را داشته باشد و ممكن باشد كه آنها را بفروشد و به مصرف رساند و از ديگرى به عاريه يا اجاره بگيرد ، لازم نيست كه آنها را بفروشد و به عاريه يا اجاره بگيرد ، بلكه مىتواند از خود را نگاه دارد و زكات بگيرد .\r\nو هرگاه بعضى از چيزهاى ضروريّه را مالك باشد ، امّا تواند به چيزهايى كه قيمت آنها كمتر باشد بگذراند ، مثل اينكه خانه‌اى عالى داشته باشد به قدر احتياج ، امّا تواند آن را بفروشد و خانه‌اى كه از آن قيمت آن كمتر باشد بگيرد ، بعضى از علماء گفته‌اند كه نبايد آن را بفروشد و چيزهايى كه قيمت آن كمتر است بگيرد و زيادتى قيمت را خرج كند ، بلكه مىتواند زكات بگيرد « 1 » . و اين دور نيست ، و ليكن احوط آن است كه تا ميسّر شود ، به همان كه قيمت آن كمتر است ، اكتفا كند .\r\nو بدان كه كسى كه صاحب صنعتى باشد كه وفا به مؤونت ساليانهء او بكند ، امّا محتاج به بعضى آلات و اسباب باشد كه بدون آنها ، آن صنعت ممكن نشود ، مىتواند كه قيمت آنها را از زكات بگيرد ، هرگاه چيزى ديگر نداشته باشد .\r\n\r\nمسألهء سيم :\r\nبدان كه مؤونتى كه مذكور شد كه « غنى كسى است كه مالك مالى باشد كه وفا به مؤونت ساليانهء او بكند » ، مؤونت خود است و عيالى كه واجب النفقهء آن است ، به قدرى كه باعث تصديع و زحمت و اهانت نباشد ، بلكه به ميانه‌روى و اقتصاد بگذراند .\r\nو در اين موضع بعضى مسائل ديگر هست كه بعد از اين - إن شاء اللّه تعالى - بيان خواهد شد .\r\n\r\n\r\n","description":"","footnote":"\r\n( 1 ) . مانند : محدّث بحرانى در الحدائق الناضرة 12 : 163 .\r\n","page_name":" 232 ","page_number":232},
  {"content":"\r\n\r\n\r\nفصل دويم در اوصافى كه بايد در فقير باشد تا توان زكات به او داد\r\nو آنها سه وصف است :\r\n\r\nوصف اول : اينكه شيعهء اثنا عشرى باشد .\r\nپس نمىتوان زكات را به سنّى داد و نه به ساير فرقهء شيعه مانند زيديّه و واقفيّه ؛ خواه ممكن باشد كه به شيعهء اثنا عشرى بدهند يا نه .\r\nو مراد از شيعهء اثنا عشرى كسى است كه اقرار به خلافت بلافصل على بن ابى طالب عليه السّلام داشته باشد و بعد از او يازده اولاد او را به ترتيب امام داند .\r\nو در بعضى از عوام شيعه كه گاه است كه اسم هيچ يك از ائمه را يا اسم بعضى از آنها را نمىدانند ، بلكه خدا و پيغمبر را نيز نشناخته‌اند و به غير از اينكه در ميان شيعه نشو و نما يافته‌اند و ديگر چيزى از تشيّع در آنها نيست ، اشكال است . و بعضى از متأخّرين حكم صريح كرده‌اند كه زكات به آنها نمىتوان داد « 1 » . و ظاهر آن است كه هرگاه كسى را يقين باشد كه همهء ائمّهء يا بعضى از آنها را نشناخته است و اسم و نسب آنها را نمىداند ، جايز نيست دادن زكات به او ، اگر چه فقيرى ديگر نباشد .\r\nبلى ، اشكال است كه هرگاه يقين نباشد كه مىداند يا نه ، آيا بايد از او پرسيد و سؤال كرد ، يا اينكه همين كه داخل در زمرهء شيعه است كافى است و نبايد از او پرسيد ؛ و ظاهر آن است كه هرگاه ظنّ آن باشد كه نمىداند ، بايد از او پرسيد و هرگاه ظنّ اين نباشد ، نبايد پرسيد ، اگر چه تشكيك باشد در اينكه آيا مىداند يا نه . و احوط آن است كه در صورت تشكيك نيز از او پرسيده شود و همين كه اقرار به نبوّت محمّد صلّى اللّه عليه و آله و امامت ائمّهء اثنا عشر عليه السّلام كند ، كافى است و لازم نيست كه از او دليل بپرسند .\r\n\r\n\r\n","description":"","footnote":"\r\n( 1 ) . مانند : محدّث بحرانى در الحدائق الناضرة 12 : 206 .\r\n","page_name":" 233 ","page_number":233},
  {"content":"\r\n\r\nو جايز است دادن زكات به طفلى كه پدر آن شيعهء اثنا عشرى باشد . امّا هرگاه پدر آن شيعه نباشد ، نمىتوان زكات به آن طفل داد .\r\nو هرگاه آن طفل ولىّ شرعى داشته باشد ، احوط آن است كه به آن ولىّ داده شود كه به مصرف طفل برساند . و هرگاه ولىّ شرعى نداشته باشد ، پس بعضى از علماء گفته‌اند كه هرگاه آن طفل به حدّى رسيده باشد كه خود تواند كه تصرّف در آن بكند و دادوستد و خريدوفروش آن را بكند ، مىتوان به خود آن طفل داد كه به مصرف خود برساند « 1 » . و بعضى ديگر گفته‌اند كه مطلقا به دست طفل نمىتوان داد ، بلكه بايد به ولىّ آن داد ، و هرگاه ولىّ نداشته باشد ، بايد به كسى كه متوجّه امور آن طفل است داد كه به مصرف آن طفل برساند « 2 » . و اين قول اظهر و احوط است ، و ليكن در صورتى كه ولىّ نداشته باشد ، به دست آن شخصى كه مىدهند بايد امين باشد .\r\nو خلاصه آنكه طفل هرگاه ولىّ شرعى داشته باشد ، زكات را به دست آن مىدهند و هرگاه ولىّ شرعى نداشته باشد ، پس اگر آن كسى كه متوجّه احوال آن طفل است عادل يا امين باشد ، به دست آن شخص مىدهند كه به مصرف طفل رساند و اگر كسى متوجّه احوال آن طفل نباشد ، يا باشد و امين نباشد ، احوط آن است كه آن شخص زكات دهنده ، خود به مصرف اخراجات آن طفل برساند ، يا به شخص امينى بدهد كه او به مصرف طفل رساند .\r\nو بدان كه شخصى كه زكات مىدهد ، هرگاه خود مسلمان باشد و شيعهء اثنى عشرى نباشد و زكات را به غير شيعه بدهد - مثل اينكه سنّى باشد و زكات را به سنّى بدهد - هرگاه شيعه شود ، بايد دوباره آن زكات را بدهد و آنچه را كه داده صحيح نيست .\r\n\r\nدويم از اوصاف فقرا و مستحقّين زكات : آن است كه واجب النفقهء دهندهء زكات نباشد .\r\nپس نمىتوان زكات به كسانى داد كه واجب النفقهء اوست .\r\n\r\n\r\n","description":"","footnote":"\r\n( 1 ) . الحدائق الناضرة 12 : 207 ؛ رياض المسائل 5 : 172 ؛ الذخيرة المعاد : 458 ؛ مدارك الأحكام 5 : 240 .\r\n( 2 ) . علّامهء حلّى ، تذكرة الفقهاء 5 : 278 - 279 .\r\n","page_name":" 234 ","page_number":234},
  {"content":"\r\n\r\nو مراد از واجب النفقه پدر است و مادر و هر چه بالا روند ، يعنى پدر پدر و پدر مادر و مادر پدر و مادر مادر و همچنين ، و اولاد و هر چه تنزّل كنند ، يعنى اولاد اولاد و اولاد اولاد اولاد ، و زن و بنده . و آنچه را كه به واجب النفقه نمىتوان داد ، همان قدرى است كه بر آن شخص واجب است كه به ايشان بدهد ، از نفقه و كسوه و سكنى و فرش ، به قدر ضرورت .\r\nامّا آنچه را كه واجب نيست بر او كه به ايشان بدهد و ايشان احتياج به او داشته باشند ، جايز است كه آن را [ از 
  ] زكات خود به ايشان بدهد . مثل اينكه شخصى پدرى داشته باشد و آن پدر زنى داشته باشد كه غير از مادر صاحب زكات باشد ، يا آن پدر اولادى چند داشته باشد ، در اين صورت مىتواند از زكات به جهت خرج زن پدر و اولاد پدر بدهد به پدر . و همچنين هرگاه پدر صاحب قرض باشد ، مىتواند زكات بدهد به او كه قرض خود را ادا كند ، يا به حج يا زيارات خواهد برود و خود قدرت نداشته باشد ، مىتواند از زكات به آن بدهد .\r\nو همچنين است اولاد . پس هرگاه كسى ولدى داشته باشد و آن [ ولد 
  ] زن يا بنده داشته باشد و قادر بر اخراجات آنها نباشد ، مىتواند كه زكات خود را به ولد خود بدهد به جهت اخراجات زن و بنده . و همچنين است هرگاه اولاد قرض داشته باشند ، يا خواهند به زيارتى بروند و قدرت نداشته باشند ، يا خواهند تحصيل علم كنند و كتاب نداشته باشند ، يا تمكّن از رفتن سفر به جهت تحصيل علم نداشته باشند ، در اين صورت پدر مىتواند زكات به ايشان بدهد كه به مصارف مذكوره برسانند .\r\nو بعضى از علماء تجويز كرده‌اند كه كسى زكات « 1 » را به واجب النفقهء خود بدهد كه به مصرف توسعهء خود برساند « 2 » و اظهر عدم جواز است .\r\nو بدان كه زنى كه واجب النفقه است ، زن دائمى است . پس جايز است زكات دادن به متعه هرگاه فقير باشد ، به شرطى كه در صيغهء تمتّع شرط نشده باشد كه نفقه يا\r\n\r\n\r\n","description":"","footnote":"\r\n( 1 ) . ب : + « واجب » .\r\n( 2 ) . محدّث بحرانى در الحدائق الناضرة 12 : 211 .\r\n","page_name":" 235 ","page_number":235},
  {"content":"\r\n\r\nكسوهء او با شوهر باشد .\r\nو زن مطلقا مىتواند كه زكات خود را به شوهر خود بدهد ، هرگاه فقير باشد ؛ خواه شوهر باز به مصرف آن زن برساند يا نه .\r\nو جايز است دادن زكات به ساير خويشان ، از برادر و خواهر و عمّ و عمّه و خال و خاله ، هرگاه فقير باشند ، اگر چه داخل عيال آن شخص شده باشند و آن شخص صاحب زكات متكفّل اخراجات آنها باشد .\r\nو همچنين جايز است دادن زكات به كسانى كه واجب النفقه نيستند ، امّا داخل عيال صاحب زكات شده باشند .\r\nو هرگاه شخصى واجب النفقهء ديگرى باشد ، امّا ديگرانى كه غير از آن شخصى باشند كه او واجب النفقهء اوست ، مىتوانند زكات به او بدهند يا نه ؟ و تحقيق مسأله آن است كه :\r\nهرگاه آن شخص كه واجب النفقهء ديگرى است ، مالك قوت ساليانهء خود باشد ، مطلقا نمىتوان زكات به او داد . و هرگاه خود ، مالك قوت ساليانه نباشد و آن شخصى هم كه اين واجب النفقهء او هست ، نفقهء او را نداشته باشد ، يا داشته باشد امّا به او ندهد و به هيچ وجهى هم آن شخص متمكّن نباشد كه نفقه از او بگيرد ، در اين صورت مىتوان زكات به او داد .\r\nو هرگاه آن شخص كه اين واجب النفقهء او هست ضروريّات و ما يحتاج او را بدهد يا ندهد ، و ليكن آن شخص تواند از او بگيرد ، اگر چه به عرض كردن به حاكم شرع باشد ، اقوى آن است كه نمىتوان زكات به او داد . بلى ، بعضى از چيزهايى را كه به آن محتاج باشد و بر آن شخصى كه اين واجب النفقهء او هست واجب نباشد كه به او بدهد و او خود نيز قادر نباشد ، مىتوان از بابت زكات به او داد ، مثل چيزهايى كه مذكور شد .\r\n\r\nسيم از اوصاف فقيرى كه مستحقّ زكات است : آن است كه سيّد نباشد\r\n، كه اگر فقيرى سيّد باشد ، زكات به او نمىتوان داد ، مگر هرگاه زكات دهنده نيز سيّد باشد كه\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاو زكات خود را به سيّد مىتواند داد ، يا سيّدى باشد كه مالك چيزى نباشد و خمس نيز به قدرى كه كفايت او را بكند ، يافت نشود و قادر بر قوت شبانه روز خود نباشد ، كه در اين صورت نيز از زكات به قدرى كه هلاك نشود و رفع ضرورت شود ، به او مىتوان داد .\r\nو اظهر آن است كه آنچه بر سيّد حرام است و نمىتوان به او داد ، تخصيص به زكات دارد و امّا غير زكات از صدقات مستحبّه و وجوه كفّارات و نذر و امثال اينها ، مىتوان به سيّد داد ، اگر چه دهنده غير سيّد باشد .\r\nو آن سيّدى كه زكات نمىتواند گرفت كسى است كه از اولاد هاشم باشد . پس بر سادات عبّاسى و أبو لهبى نيز حرام است گرفتن زكات .\r\nو بدان كه جمعى از علماء گفته‌اند كه شرط است كه در فقيرى كه مستحقّ زكات است و زكات به او مىتوان داد ، اينكه عادل باشد « 1 » . پس جايز نيست دادن زكات به فاسق . و حق آن است كه عدالت شرط نيست و مىتوان زكات را به غير عادل داد و همين قدر كه شيعهء اثنى عشرى باشد ، كافى است .\r\n\r\nفصل سيم در بيان بعضى از مسائل كه متعلّق به اين مبحث است\r\nو در آن چهار مسأله است :\r\n\r\nمسألهء اول :\r\nهرگاه شخصى ادّعا كند كه فقير است ، پس اگر صدق يا كذب او معلوم نباشد « 2 » ، مشهور آن است كه قول آن را مىتوان قبول كرد و زكات به او مىتوان داد و احتياج به شاهد و قسم نيست « 3 » . و بعضى از متأخّرين در اين تأمّل كرده‌اند و\r\n\r\n\r\n","description":"","footnote":"\r\n( 1 ) . مانند : شيخ طوسى در الخلاف 4 : 224 ، و حلبى در الكافي في الفقه : 172 ، و ابن زهره در غنية النزوع : 568 .\r\n( 2 ) . در نسخه‌ها آمده : « باشد » ، لكن صحيح آن است كه در متن آورديم .\r\n( 3 ) . ن . ك : مختلف الشيعة 3 : 97 ، و مستند الشيعة 9 : 333 .\r\n","page_name":" 237 ","page_number":237},
  {"content":"\r\n\r\nگفته‌اند : بايد احتياط كرد « 1 » .\r\nو مسأله محلّ اشكال است و ظاهر آن است كه هرگاه آن شخص عادل باشد ، به مجرّد ادّعاى او قول او را قبول مىتوان نمود و زكات به آن مىتوان داد . امّا هرگاه عدالت او معلوم نباشد ، پس به مجرّد ادعاى او ، جايز بودن دادن زكات به او معلوم نيست ، بلكه بايد تفحّص و تفتيش از احوال او نمود تا علم شرعى به فقر او حاصل شود ، خصوصا در امثال اين زمان كه متقلّبه بسيار شده‌اند و از گفتن بسيارى از آنها ، مطلقا ظنّ به صدق آنها نيز حاصل نمىشود .\r\n\r\nمسألهء دويم :\r\nهرگاه كسى شخصى را همچنين داند كه فقير است و زكات را به او دهد و بعد معلوم شود كه در آن وقت فقير نبوده ، پس اگر در وقت دادن به او گفته باشد كه : « آنچه را به تو مىدهم از بابت زكات است » ، يا آن شخص خود داند ، در اين صورت مىتواند آنچه به او داده از او پس بگيرد هرگاه عين آن باقى باشد ، و مثل آن را يا قيمت آن را بگيرد هرگاه عين آن تلف شده باشد . و هرگاه در وقت دادن به او نگفته باشد كه اين زكات است و آن شخص نيز نداند ، پس اگر عين آن باقى باشد ، مىتواند از او پس بگيرد ، امّا هرگاه عين آن تلف شده باشد ، نمىتواند مثل آن را يا قيمت آن را مطالبه كند .\r\nو در صورتى كه تواند پس بگيرد ، بايد بگيرد و دوباره به شخص فقيرى بدهد ، يا از خود دوباره بدهد . و هرگاه نتواند پس بگيرد ، پس اقوى آن است كه اگر ابتدا به نحو شرعى بر او معلوم شده بود كه او فقير است ، نبايد دوباره بدهد و هرگاه بدون علم شرعى به فقر او زكات را به او داده بود ، بايد دوباره از خود زكات را بدهد .\r\nو هرگاه كسى زكات خود را به نايب امام بدهد و او به فقيرى بدهد و بعد معلوم شود كه آن فقير نيست ، پس بر صاحب زكات مطلقا چيزى لازم نمىآيد ، امّا حكم نايب امام ، پس همچنان است كه اولا مذكور شد .\r\n\r\n\r\n","description":"","footnote":"\r\n( 1 ) . مدارك الأحكام 5 : 202 - 203 .\r\n","page_name":" 238 ","page_number":238},
  {"content":"\r\n\r\n\r\nمسألهء سيم :\r\nبدان كه جمعى از علماء گفته‌اند كه جايز نيست كه هر فقيرى را از زكات ، كمتر از يك مثقال شرعى طلا يا پنج درهم نقره بدهند « 1 » . و جمعى ديگر گفته‌اند كه هر قدرى مىتوان داد و از براى اقلّ آن حديثى نيست « 2 » . بلى ، كراهت دارد دادن كمتر از آنچه مذكور شد و احتياط آن است كه كمتر از آنچه مذكور شد داده نشود ، مگر در صورتى كه واجب بر ذمّهء او كمتر باشد ، كه در اين صورت جايز است همان كمتر را دادن .\r\n\r\nمسألهء چهارم :\r\nبدان كه در طرف كثرت ، از براى دادن زكات حدّى نيست . پس مىتوان هر فقيرى را اين قدر از زكات داد كه غنى شود و رفع احتياج بشود ، بلكه زياده از احتياج او نيز مىتوان به او داد .\r\nبلى ، هرگاه به تدريج داده شود ، بعد از غنى شدن ديگر نمىتوان داد . و خلاصه آن است كه پيش از غنى شدن ، يك‌دفعه به او هر قدر كه باشد ، مىتوان داد ؛ اگر چه به قدرى باشد كه بسيار زايد از مؤونت ساليانهء او باشد . امّا هرگاه يك‌دفعه نباشد و به تدريج داده شود ، در وقتى كه آن قدر به او داده شود كه كفايت مؤونت ساليانهء او را بكند ، ديگر نمىتوان داد .\r\nو بدان كه فرقى نيست در اين حكم ميان اينكه آن فقير مالك هيچ چيزى نباشد ، يا مالك چيزى باشد امّا به قدرى نباشد كه كفايت مؤونت ساليانه او را بكند ، يا كاسبى باشد كه منافع كسب او كمتر از اخراجات ساليانهء او باشد .\r\n\r\n\r\n","description":"","footnote":"\r\n( 1 ) . مانند : شيخ مفيد در المقنعة : 243 ، و شيخ طوسى در المبسوط 1 : 260 ، و محدّث بحرانى در الحدائق الناضرة 12 : 249 .\r\n( 2 ) . مانند : ابن ادريس در السرائر 1 : 464 . ر . ك : مستند الشيعة 9 : 324 - 325 .\r\n","page_name":" 239 ","page_number":239},
  {"content":"\r\n\r\n\r\nمبحث دويم در بيان طايفهء سيم از مستحقّين زكات كه عاملين‌اند\r\nبدان كه مراد از « عاملين » كسانى هستند كه امام يا نايب او نصب مىكند كه متوجّه جمع كردن زكات و گرفتن آن باشند ، يا متوجّه ضبط كردن و محافظت كردن ، يا نوشتن حساب آن ، يا قسمت كردن آن ميان مستحقّين باشند . پس كسانى كه نصب شده باشند كه مشغول يكى از اين امور باشند ، مىتوان از زكات به آنها داد .\r\nو قدرى كه به آنها مىتوان داد از زكات ، هر قدرى است كه امام يا نايبين صلاح دانند و منوط به نظر آنها است ، يا هر قدرى كه اول قرار بدهند كه در فلان مدّت متوجّه ضبط يا جمع يا محافظت يا تقسيم زكات باشد و فلان قدر بگيرد .\r\nو شرط نيست در عاملين كه فقير باشند ، بلكه هرگاه غنى هم باشند و متوجّه امور زكات باشند ، مىتوان به ايشان داد .\r\nو بايد سيّد نباشند ، كه اگر سيّد باشند نمىتوان حصّهء زكات به ايشان داد . بلى ، هرگاه تبرّعا سيّدى متوجّه شود و از حصّهء زكات چيزى نگيرد ، ضرر ندارد « 1 » .\r\n\r\n\r\n","description":"","footnote":"\r\n( 1 ) . در مستند الشيعة 9 : 271 ، آمده : « إلّا أن يكونوا عاملين على صدقات مثلهم » .\r\n","page_name":" 240 ","page_number":240},
  {"content":"\r\n\r\nو بايد كه بالغ و عاقل باشند و شيعهء اثنى عشرى باشند و عادل باشند .\r\nو جمعى از علماء گفته‌اند كه بايد عالم به مسائل زكات باشد « 1 » . و اين در وقتى صحيح است كه آن عامل متوجّه امرى باشد كه احتياج به دانستن مسأله داشته باشد .\r\nپس هرگاه شغل آن همين مجرّد محافظت كردن يا نوشتن باشد ، اين شرط لازم نيست .\r\n\r\n\r\n","description":"","footnote":"\r\n( 1 ) . مانند : محقّق حلّى در شرائع الإسلام 1 : 148 و شهيد ثانى در مسالك الأفهام 1 : 412 .\r\n","page_name":" 241 ","page_number":241},
  {"content":"\r\n\r\n\r\nمبحث سيم در بيان طايفهء چهارم و پنجم است كه عبارت است از مؤلّفة قلوبهم و صرف در آزادى بندگان\r\nو چون كه در اين رساله از چهارم - كه مؤلّفة قلوبهم هستند - گفت‌وگو نمىشود ، لهذا اكتفا شد در اين مبحث به بيان [ طايفهء 
  ] پنجم .\r\nپس بدان كه يكى از مصارف زكات ، صرف كردن در آزادى بندگان است و در اين ، سه صورت جايز است :\r\nاول : آنكه آقايى غلام خود را « مكاتب » كرده باشد ؛ يعنى مقرّر كرده باشد كه [ غلام 
  ] مالى به آقا به ازاى قيمت خود بدهد و آزاد شود و آن [ غلام 
  ] عاجز شود از دادن آن . در اين صورت اگر بر آقا زكات واجب شده باشد ، مىتواند قدرى از زكات را به مال كتابت او حساب كند ، يا ديگران قدر زكات خود را به آن [ غلام 
  ] بدهند كه به آقا بدهد و آزاد شود .\r\nدويم : غلامى كه آقاى او به او تعدّى و ستم كند و عمل‌هاى شاقّ دشوار به او فرمايد و او از دست آقا در تعب و شدّت باشد ، در اين صورت جايز است كه آن را از مال زكات بخرند و آزاد كنند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nسيم : غلامى كه در رفاه باشد ، امّا مالى از زكات جمع شده باشد و مستحقّى ديگر هم نرسد . در اين صورت نيز جايز است كه آن غلام را از آن مال زكات بخرند و آزاد كنند .\r\nو بعضى از علماء در بعضى صور ديگر نيز تجويز فرموده‌اند « 1 » و احوط آن است كه اقتصار بر سه صورت مذكوره شود .\r\n\r\n\r\n","description":"","footnote":"\r\n( 1 ) . ر . ك : مستند الشيعة 9 : 280 .\r\n","page_name":" 243 ","page_number":243},
  {"content":"\r\n\r\n\r\nمبحث چهارم در بيان طايفهء ششم از مستحقّين زكات كه قرض‌دارانند\r\nبدان كه يكى ديگر از مصاديق زكات دادن ، به كسانى است كه قرض‌دار باشند .\r\nپس مىتوان از زكات به قدرى زكات به ايشان داد كه قرض خود را به آن ادا كنند ، و ليكن شرط است در دادن زكات به آنها به دو شرط :\r\nاول : آنكه خود متمكّن از ادا كردن قرض نباشند . پس هرگاه خود توانند كه قرض خود را بالفعل ادا كنند ، نمىتوان قرض ايشان را از زكات ادا كرد . و هرگاه بعضى از قرض را توانند خود بدهند و بعضى را نتوانند ، همان قدر را كه نمىتوانند بدهند ، از زكات مىتوان داد .\r\nو هرگاه كسى قرضى داشته باشد و تواند ادا كند ، امّا هرگاه ادا كند فقير شود و قوت ساليانهء او تمام شود ، اظهر آن است كه بايد خود قرض خود را بدهد و بعد از فقير شدن زكات بگيرد . و هرگاه كسى قرضى داشته باشد كه بالفعل بايد بدهد و در آن وقت هيچ نوع متمكّن از ادا كردن نباشد ، امّا صاحب كسب باشد و به مرور ايّام به تدريج تواند آن را بدهد ، يا مالى داشته باشد و بالفعل دسترسى به آن را نداشته باشد ، ظاهر آن است كه توان از زكات در آن وقت به او داد كه قرض خود را ادا كند .\r\nدويم : آنكه آنچه را قرض كرده‌اند صرف در معصيت خدا نكرده باشند . پس هرگاه قرض كرده باشند و صرف معصيت كرده باشند ، نمىتوان قرض ايشان را از\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nزكات ادا نمود ، اگر چه معلوم شود كه توبه كرده‌اند .\r\nو از جملهء صرف معصيت است هرگاه به اسراف خرج كرده باشند . و هرگاه ندانى كه در معصيت خرج كرده يا نه ، تفحّص لازم نيست ، بلكه مىتوان از زكات قرض او را ادا نمود .\r\nو مخفى نماند كه همچنان كه جايز است دادن قرض قرض‌داران را از زكات ، و همچنين جايز است كه هرگاه كسى طلبى از شخصى داشته باشد و آن شخص فقير باشد و قادر بر دادن قرض نباشد ، هرگاه زكاتى بر ذمّهء آن كس باشد ، آن زكات را ندهد و به عوض طلبى كه از آن شخص دارد ، نگاه دارد .\r\nو بدان كه همچنان كه جايز است ادا كردن قرض زنده از زكات ، همچنين هرگاه كسى بميرد و قرضى داشته باشد و تركهء او وفا به قرض او نكند ، جايز است كه از زكات قرض او را ادا كنند . و همچنين جايز است كه اگر شخصى خود طلب از ميّتى داشته باشد و تركهء او وفا به طلب او نكند ، زكات خود را به عوض طلب او حساب كند و نگاه دارد .\r\nو بدان كه شرط است كه قرض‌دار سيّد نباشد و شيعهء اثنى عشرى باشد . و شرط نيست كه واجب النفقهء دهندهء زكات نباشد ، بلكه هرگاه واجب النفقه كسى قرض‌دار باشد ، آن كس مىتواند كه قرض او را از زكات خود ادا كند ، همچنان كه سابقا مذكور شد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nمبحث پنجم در بيان مصرف هفتم از مصارف زكات كه عبارت است از فى سبيل اللّه يعنى صرف در راه‌هاى خدا\r\nپس مىتوان زكات را صرف نمود در هر چه در راه خدا باشد ، مثل جهاد در راه خدا و اعانت حاجيان و زيارت كنندگان ائمّهء معصومين و بنا كردن مساجد و ساختن پل‌ها و مدرسه و كاروان‌سرا به جهت متردّدين و كندن قنوات به جهت مصالح مسلمين و ساختن حمّام و نويسانيدن كتاب‌هايى كه مشتمل بر مسائل دينيّه است و مانند اينها از امور خير .\r\nو شرط است در ساختن حمّام و كندن قنوات و نويسانيدن كتاب‌ها و امثال اينها كه زكات دهنده به جهت خود اينها را بنا نكند و ننويسد كه ملك او باشد ، بلكه بايد به جهت مصالح مسلمين و انتفاع مؤمنين باشد .\r\nو بدان كه هرگاه مصرف خير ، مصرفى باشد كه تخصيص دون شخصى نداشته باشد - مثل ساختن پل و مسجد و مدرسه و نويسانيدن آن كتب علميّه و امثال اينها - مطلقا مىتوان زكات را صرف اينها نمود . امّا هرگاه مصرفى باشد كه به مصرف شخص معيّنى برسد ، مثل اينكه اعانت حج‌كننده يا زيارت‌كننده يا امثال اين باشد ، پس احوط آن است كه آن شخص به نحوى باشد كه خود قدرت بر كردن آن كار خير نداشته باشد ، اگر چه فقير نباشد ، كه اگر خود قدرت داشته باشد ، احتياط آن است\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكه از زكات اعانت او كرده نشود . مثلا هرگاه كسى قوت ساليانهء خود را داشته باشد ، امّا اين قدر نداشته باشد كه تواند به زيارت برود ، مىتواند از زكات اعانت او را نمود كه به زيارت برود . امّا هرگاه خود قدرت داشته باشد كه برود ، احوط آن است كه از زكات اعانت او نشود . و همچنين است در امثال آن .\r\nو شرط است در كسانى كه اعانت آنها مىشود از زكات فى سبيل اللّه ، كه سيّد نباشند و شيعهء اثنى عشرى باشند . و هرگاه كسى واجب النفقهء شخصى باشد ، آن شخص مىتواند كه از زكات خود ، اعانت او را بكند در غير آنچه نفقهء واجب او است ، از امور خيرى كه آن كس خواهد به عمل آورد ؛ مثل اينكه خواهد زيارت كند ، يا به طلب علم رود و احتياج به بعضى كتب يا اخراجات سفر ، زياده از خرج واجب داشته باشد .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nمبحث ششم در بيان مصرف هشتم از مصارف زكات كه عبارت است از دادن ابن السبيل\r\nو مراد از ابن السبيل كسى است كه به غربت افتاده باشد و خرج رفتن به خانهء خود را نداشته باشد ، كه در اين صورت جايز است كه از زكات اين قدر به او بدهند كه به خانهء خود برسد ، اگر چه در خانهء خود مال بسيارى داشته باشد . بلى ، شرط است كه به هيچ نوع دسترس به آن مالى كه دارد نداشته باشد . پس هرگاه جنسى داشته باشد در خانهء خود ، و در سفر كسى هم رسد و او را از آن بخرد ، جايز نيست زكات به او دادن .\r\nو همچنين هرگاه بعضى اجناس غير از ضروريّات سفر همراه داشته باشد و متمكّن از فروختن آنها باشد ، بايد آنها را بفروشد و خرج كند و زكات گرفتن جايز نيست . امّا اسباب و آلاتى كه در سفر محتاج به آنهاست ، نبايد بفروشد .\r\nو ظاهر آن است كه هرگاه متمكّن از قرض در سفر باشد ، واجب نباشد بر او كه قرض كند ، بلكه مىتوان از زكات به او داد . و احوط آن است كه تا متمكّن از قرض كردن باشد ، از زكات نگيرد و قرض كند .\r\nو بدان كه غريبى را كه زكات به آن مىتوان داد كسى است كه سفر او سفر\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمعصيت نباشد . پس هرگاه سفر معصيت باشد ، جايز نيست از زكات به او دادن . بلى ، دور نيست كه گفته شود كه هرگاه سفر او معصيت بوده ، امّا توبه كرده باشد و خواهد به خانه رجوع كند و خرجى نداشته باشد ، توان زكات به او داد .\r\nو شرط است در ابن السبيل كه شيعهء اثنى عشرى باشد و سيّد نباشد ، كه اگر شيعه نباشد يا سيّد باشد ، نمىتوان از زكات به او داد . بلى ، در سيّد ، هرگاه خرجى نداشته و خمس هم نرسد ، مىتوان از زكات به او داد . و زكات سيّد را مطلقا مىتوان به او داد .\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\n\r\nمطلب چهارم در بيان احكام دادن زكات و بعضى مسائل متعلّقه به زكات\r\nو در آن دوازده مسأله است .\r\n\r\n","description":"","footnote":"","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\n\r\nمسألهء اول :\r\nبدان كه هر كسى خود مىتواند زكات خود را به فقرا يا مصرفى ديگر از مصارف زكات برساند . و همچنين مىتواند وكيلى تعيين نمايد كه زكات آن را به فقرا بدهد .\r\nو شيخ مفيد « 1 » و ابو الصلاح حلبى « 2 » و قاضى ابن البراج « 3 » فرموده‌اند كه واجب است كه زكات را به خدمت مجتهد عادل جامع الشرائط ببرد كه او به فقرا تقسيم نمايد و خود نمىتواند بدهد .\r\nو اقوى و اصحّ آن است كه لازم نيست ، بلكه هر كسى خود يا وكيل او مىتواند بدهد . بلى ، دور نيست كه گفته شود كه مستحب آن است كه هرگاه دسترس به او باشد ، به خدمت او برند كه به فقرا برساند ، و امّا لازم نيست .\r\n\r\nمسألهء دويم :\r\nهرگاه كسى شخصى را وكيل كند كه زكات را به مستحقّ برساند ، يا زكات خود را به شخصى دهد كه به فقرا تقسيم كند ، بايد آن وكيل يا آن شخص امين و عادل و خاطر جمع باشد ، كه اگر چنين نباشد ، آن شخص زكات دهنده از شغل‌ذمّگى فقرا برنيامده خواهد بود .\r\n\r\nمسألهء سيم :\r\nبدان كه لازم نيست كه هر كسى زكات خود را قسمت كند بر هشت طايفهء مذكوره و به همهء مصارف برساند ، بلكه مىتواند كه همهء زكات را به يك\r\n\r\n\r\n","description":"","footnote":"\r\n( 1 ) . المقنعة : 252 .\r\n( 2 ) . الكافي في الفقه : 172 .\r\n( 3 ) . المهذّب 1 : 171 .\r\n","page_name":" 253 ","page_number":253},
  {"content":"\r\n\r\nمصرف برساند ، مثل اينكه همه را به مصرف فقرا برساند ، يا فى سبيل اللّه صرف كند ، يا غير اينها ، بلكه مىتواند كه همه را به يك نفر از طايفه بدهد ، مثل اينكه همه را به يك فقير بدهد . بلى ، سنّت است كه زكات خود را در ميان هفت « 1 » طايفهء مذكوره قسمت كند ، هرگاه ممكن بشود .\r\n\r\nمسألهء چهارم :\r\nسنّت است كه در تقسيم زكات ، اهل فضل و علم را تفضيل بدهد بر ديگران ؛ يعنى ايشان را زيادتر از ديگران بدهد . و همچنين سنّت است كه كسانى را كه سؤال نمىكنند « 2 » ، تفضيل بدهد و زيادتر بدهد از كسانى كه سؤال مىكنند .\r\n\r\nمسألهء پنجم :\r\nجايز است - بنا بر اقوى - كه زكات از همان ولايتى كه زكات در آنجا هست ، به ولايتى ديگر نقل شود ؛ خواه در آن ولايتى كه در آنجا زكات است ، مستحقّ زكات به هم برسد يا نه . بلى ، هرگاه مستحقّ در آن ولايت به هم برسد و با وجود اين ، به ولايت ديگر نقل كند ، هرگاه در عرض راه ، يا بعد از رسيدن به آن ولايت تلف شود ، بايد صاحب آن از عهدهء آن برآيد و دوباره بدهد ؛ خواه تقصيرى در محافظت آن كرده باشد يا نه .\r\nو اگر در آن ولايتى كه زكات در آنجا هست مستحقّ زكات هم نرسد و نقل كند به ولايتى ديگر ، در اين صورت هرگاه تلف شود ، بر صاحب آن چيزى لازم نمىآيد ، مگر هرگاه تقصير در محافظت آن كرده باشد . و به هر حال ، در صورت بودن مستحقّ زكات در همان ولايت ، افضل آن است كه همان زكات را به اهل آن ولايت بدهد و نقل به ولايت ديگر نكند .\r\n\r\nمسألهء ششم :\r\nهرگاه زكات در مال كسى واجب شود و مستحقّ آن حاضر نباشد ، سنّت است كه زكات را از مال خود جدا كند و بگذارد تا مستحقّ هم رسد .\r\n\r\n\r\n","description":"","footnote":"\r\n( 1 ) . در نسخه‌ها چنين آمده است . شايد نظر مؤلّف خارج كردن مؤلّفة قلوبهم در زمان حاضر باشد ، از اين جهت آنها را هفت طايفه دانسته است .\r\n( 2 ) . سؤال كردن : درخواست و گدايى كردن .\r\n","page_name":" 254 ","page_number":254},
  {"content":"\r\n\r\n\r\nمسألهء هفتم :\r\nهرگاه زكات بر ذمّهء كسى باشد و وقت مردن او برسد ، واجب است بر او كه وصيّت كند كه زكات را بدهند . و بايد وصيّت كردن او به نحوى باشد كه بعد از وفات او به ثبوت شرعى برسد كه وصيّت كرده ؛ يعنى در حضور دو نفر عادل يا جمعى كه از قول آنها علم به هم برسد ، وصيّت كند .\r\n\r\nمسألهء هشتم :\r\nهرگاه شخصى زكات خود را به ديگرى بدهد كه ميان مستحقّين تقسيم كند ، هرگاه آن ديگرى خود فقير باشد و مستحقّ زكات باشد ، مىتواند قدرى از آن را خود بردارد . و بهتر آن است كه هرگاه محلّ تهمت باشد ، خود برندارد و از آن اجتناب كند .\r\n\r\nمسألهء نهم :\r\nهرگاه محتاج باشد به بيرون كردن زكات بر وزن كردن يا كيل كردن ، مزد كشنده يا كيل‌كننده بر صاحب مال است و نمىتوان از زكات داد .\r\n\r\nمسألهء دهم :\r\nكسى كه زكات خود را بيرون كند و به مستحقّ برساند ، مكروه است كه دوباره خود از آن مستحقّ بخرد ، يا به نوعى ديگر مالك شود ، به اختيار خود . امّا هرگاه بدون اختيار او باشد ، ضرر ندارد . مثل اينكه زكات خود را به يكى از خويشان غير واجب النفقهء خود بدهد و او بميرد و ارث او منتقل به آن شخصى كه زكات داده ، شود .\r\n\r\nمسألهء يازدهم :\r\nواجب است نيّت كردن در زكات ، و بدون نيّت دادن زكات كافى نيست و از شغل‌ذمّگى بيرون نمىآيد .\r\nپس اگر صاحب مال ، خود زكات را به فقير بدهد ، يا به مصرف ديگر برساند ، بايد در وقت دادن زكات به فقير ، يا به مصرف رسانيدن ، نيّت كند . و اگر به مجتهد يا عامل او بدهند ، بايد در وقت دادن به آنها نيّت كند . و بهتر آن است كه در اين صورت مجتهد يا عامل نيز در وقت دادن به مستحقّ ، نيّت كنند .\r\nو اگر زكات خود را به وكيل خود بدهد كه به مستحقّ رساند ، احوط آن است كه صاحب مال در وقت دادن به وكيل نيّت كند و وكيل نيز در وقت دادن به مستحقّ نيّت كند .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو اگر كسى را وكيل كند كه از جانب او زكات بدهد ، بايد آن وكيل در وقت دادن نيّت كند .\r\nو وقت نيّت كردن در وقت دادن به مستحقّ يا مجتهد يا عامل يا وكيل است و صحيح نيست قبل از آن نيّت كردن . پس هرگاه كسى ابتدا نيّت داشته كه فلان مال را به عوض زكات بدهد و در وقت دادن غافل بوده و متذكّر نيّت نبوده ، يا نيّت چيزى غير از زكات كرده ، كافى نيست و از زكات حساب نمىشود . و امّا اگر در وقت دادن نيّت نكرده باشد ، پس تا عين آن در نزد مستحقّ يا مجتهد يا عامل باقى است ، مىتوان نيّت كند . و اگر عين آن باقى نباشد ، پس اگر آن شخص گيرنده مىدانست كه صاحب مال نيّت زكات نكرده و با وجود اين ، تصرّف كرده و آن را تلف نموده ، باز مىتواند صاحب مال در هر وقت كه خواهد ، نيّت كند . و اگر گيرنده اين را نمىدانست ، بعد از تلف شدن ، صاحب مال ديگر نمىتواند نيّت كند و [ بايد 
  ] دوباره زكات را بدهد .\r\nو واجب در نيّت آن است كه تعيين كند كه اين زكات است و اينكه زكات مال است يا زكات فطره و اينكه زكات واجبى است يا سنّتى و اينكه از براى خدا مىدهد .\r\nپس حقيقت نيّت آن است كه قصد كند كه اين مال را مىدهم به جهت زكات مال واجبى با سنّتى ، قربة الى اللّه . و اگر وكيل است ، بايد نيّت وكالت فلان شخص را بكند .\r\nو احتياج نيست در نيّت تعيين اينكه اين زكات كدام مال است ، يا اينكه فلان جنس را به جهت زكات مىدهم . و بايد از شوائب ريا خالى باشد ، كه اگر در وقت دادن زكات قصد قربت نداشته باشد و رياء داده باشد ، كافى نيست . و هرگاه كسى ابتدا مالى به نيّت غير زكات بدهد ، بعد از دادن نمىتواند كه آن را زكات حساب كند و نيّت زكات بكند .\r\n\r\nمسألهء دوازدهم :\r\nهرگاه كسى بگويد كه زكات خود را داده‌ام ، يا در ذمّهء من زكات نيست ، بايد قول او را قبول كرد و شاهد و قسم از او نمىطلبند ، مگر هرگاه يقين باشد ، يا ظنّ غالب كه دروغ مىگويد و نداده است .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nخاتمه در زكات فطره و بيان احكام آن\r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\nبدان كه همچنان كه زكات مال باعث پاكيزگى مال از شوائب حرمت و موجب حفظ آن از تلف و آفات مىشود ، همچنين زكات فطره باعث پاكيزگى نفس مىشود از كثافات معنويّه و اخلاق ذميمه و موجب محافظت بدن مىشود از آفات و بليّات و امراض و هلاكت و بر طرف شدن تا سال آينده ، چنان كه به سند معتبر از حضرت صادق عليه السّلام مروى است كه آن حضرت به معتّب - وكيل خرج خود - فرمودند كه : « برو و فطرهء جميع عيال و غلامان و كنيزان ما را بده و از احدى را ترك مكن ؛ زيرا كه اگر يكى را ترك كنى ، مىترسم كه در عرض سال بميرد » « 1 » .\r\nو ديگر از فوايد زكات فطره آن است كه باعث قبول روزه ماه مبارك رمضان است ، چنان كه از حضرت امام جعفر صادق عليه السّلام مروى است كه فرمودند كه : « از تمامى روزهء روزه‌داران ، زكات فطر است ، چنان كه صلوات بر محمّد و آل محمّد صلّى اللّه عليه و آله از تمامى نماز است » « 2 » . يعنى هر كه روزه بگيرد و عمدا زكات فطره را ندهد ، هم روزهء او مقبول نيست ، همچنان كه اگر صلوات بر محمّد و آل محمّد [ را 
  ] در تشهّد نماز عمدا ترك كند ، نماز آن صحيح نيست .\r\nو بدان كه در اين قسم چهار فصل « 3 » است :\r\n\r\n\r\n","description":"","footnote":"\r\n( 1 ) . الكافي 4 : 174 / 21 ؛ الفقيه 2 : 118 / 508 ؛ وسائل الشيعة 9 : 328 / 5 .\r\n( 2 ) . الفقيه 2 : 119 / 515 ؛ وسائل الشيعة 9 : 318 / 5 .\r\n( 3 ) . در نسخه‌ها چنين آمده ، در حالى كه مؤلف پس از اين پنج فصل را برمىشمارد .\r\n","page_name":" 259 ","page_number":259},
  {"content":"\r\n\r\n\r\nفصل اول در شروط وجوب زكات فطره\r\nبدان كه از براى واجب شدن زكات فطره چند شرط است كه بدون آنها واجب نمىشود :\r\n\r\nشرط اول : بالغ بودن\r\nپس واجب نمىشود زكات بر مال طفل نابالغ . و بر طفل واجب نيست كه زكات فطرهء خود را بدهد . و همچنين بر ولىّ او واجب نيست كه زكات فطرهء او را بدهد . و همچنين هرگاه طفلى عيال ديگرى باشد غير از ولىّ ، بايد آن شخص از مال خود زكات فطرهء او را بدهد .\r\n\r\nشرط دويم : عاقل بودن\r\nپس واجب نيست در مال ديوانه زكات فطره ، مگر هرگاه عيال ديگرى باشد ، كه در اين صورت آن شخص بايد از مال خود فطرهء او را بدهد .\r\n\r\nشرط سيم : آزاد بودن\r\nپس واجب نيست بر بنده كه زكات فطرهء خود را بدهد ، بلكه بر آقاى او واجب است كه فطرهء او را بدهد ، هرگاه داخل عيال او باشد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nشرط چهارم : غنى بودن\r\nپس واجب نيست زكات فطره بر فقير ؛ يعنى كسى كه مالك قوت ساليانهء خود نباشد ، به تفصيلى كه سابقا مذكور شد « 1 » .\r\nو هرگاه فقير عيال شخصى ديگر باشد ، بر آن شخص واجب است كه زكات فطرهء او را بدهد . بلى ، مستحب است از براى فقير كه هرگاه [ مى 
  ] تواند ، زكات فطرهء خود « 2 » را بدهد و اگر يكسر فطره را با عيال خود دست به دست بگردانند و بعد از آن به فقيرى ديگر بدهند ، همهء ثواب فطره را درمىيابند . و در اين صورت هرگاه بعضى از عيال صغير باشند ، ولىّ او از جانب او دست گردان مىكند .\r\nو ظاهر آن است كه هرگاه به فقيرى ديگر هم ندهند ، بلكه آن شخص آخر به يكى از اينها كه اول داده‌اند بازبدهد ، به عمل آمده باشد . و بهتر آن است كه در اين صورت كه از ميان خود بيرون نكند دست گردان شود كه شخص آخر به واجب النفقهء خود ندهد ، مثل اينكه برادر به برادر دهد يا به خواهر دهد و امثال اينها .\r\nبلى ، هرگاه فقير پيش از غروب آفتاب روز آخر رمضان توانگر شود ، واجب است بر او كه فطره بدهد . و همچنين هرگاه طفل پيش از غروب بالغ شود ، يا ديوانه عاقل شود ، يا بنده آزاد شود . و هرگاه بعد از غروب و پيش از ظهر روز عيد ، فقير توانگر شود ، يا طفل بالغ شود ، يا ديوانه عاقل شود ، يا بنده آزاد شود ، فطره بر آنها واجب نيست ، بلكه سنّت است . و هرگاه بعد از ظهر روز عيد باشد ، سنّت هم نيست .\r\n\r\n\r\n","description":"","footnote":"\r\n( 1 ) . ر . ك : ص 228 ، فصل اول از مبحث اول از مطلب سوم .\r\n( 2 ) . ب : + « و عيال خود » .\r\n","page_name":" 261 ","page_number":261},
  {"content":"\r\n\r\n\r\nفصل دويم در بيان اينكه بر هر كسى واجب است كه زكات فطرهء چه شخص را بدهد ؟\r\nبدان كه بر هر بالغ عاقل آزاد توانگرى واجب است كه زكات فطره بدهد از براى خود و از براى هر كه عيال اوست ، از زن و فرزند و ملازم و خدمتكار و هر كه را ضمّ به عيال خود كرده باشد و خرج آنها با او باشد ؛ خواه واجب النفقهء او باشد يا نه و خواه ميهمان او باشد يا غير ميهمان و خواه صغير باشند يا كبير و خواه فقير باشند يا غنى و خواه عاقل باشند يا ديوانه ، و بالجمله هر كه عيال اوست و همهء خرج او با اوست .\r\nو در اينجا دوازده مسأله است كه بايد بيان شود :\r\n\r\nمسألهء اول :\r\nزكات فطرهء كسانى كه مذكور شد در وقتى واجب است كه آنها در شب عيد فطر عيال ديگرى نشده باشند . پس هرگاه فرزند كسى يا خدمتكار او يا زن او يا غير اينها خرج آنها با آن شخص نباشد و با شخصى ديگر باشد ، به نحوى كه در شب عيد فطر عيال آن ديگرى باشند ، فطرهء آنها به آن ديگرى واجب است و بر آن شخص واجب نيست .\r\n\r\nمسألهء دويم :\r\nهرگاه كسى ميهمانى داشته باشد ، پس اگر پيش از غروب آفتاب روز آخر رمضان آن ميهمان داخل خانهء او شود و از چيز او افطار كند ، بر آن شخص\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nلازم است كه فطرهء او را بدهد . و اگر بعد از غروب داخل شود ، فطرهء او بر صاحب خانه واجب نيست ؛ خواه از چيز او افطار كند يا نه . و اگر پيش از غروب داخل شود و از چيز خود افطار كند نه از چيز صاحب خانه ، يا مطلقا افطار نكند ، پس اگر صاحب خانه او را داخل عيال خود كرده باشد ، فطرهء او بر صاحب خانه خواهد بود و اگر داخل عيال خود نكرده باشد ، فطرهء او بر خود آن شخص خواهد بود .\r\nو اولى و احوط در جميع اين صورت‌ها - يعنى صورتى كه پيش از شام داخل شود يا بعد از شام ، از چيز صاحب خانه افطار بكند يا نه - آن است كه هرگاه ميهمان توانگر باشد ، هم ميهمان و هم صاحب خانه - هر دو - فطره را بدهند ، يا يك كدام به اذن ديگرى بدهند .\r\nو اگر كسى ميهمان ديگرى باشد و روز آخر رمضان پيش از غروب آفتاب از خانهء او برود ، فطرهء او بر صاحب خانه واجب نيست ، و اگر چه بعد از غروب افطار كرده باز به خانهء او آيد . و اگر بعد از غروب افطار نكرده به خانهء او آيد و در آنجا افطار كند ، باز ظاهرا بر صاحب خانه واجب نيست . و در اين صورت نيز اولى و احوط آن است كه يا هر دو بدهند ، يا يك كدام به اذن ديگرى بدهند .\r\nو اگر كسى ميهمان ديگرى باشد و بعد از غروب روز آخر رمضان از خانهء او برود - خواه افطار كند و برود يا افطار نكند و برود - ظاهر آن است كه فطرهء او بر صاحب خانه واجب است كه بدهد . و اگر در اين صورت نيز هر دو بدهند ، يا يك كدام به اذن ديگرى بدهند ، اولى و احوط است .\r\n\r\nمسألهء سيم :\r\nهرگاه كسى در شب عيد فطر چيزى از براى همسايه يا فقرا يا غير آن بفرستد كه داخل عيال او نباشند ، فطرهء ايشان بر او واجب نمىشود .\r\n\r\nمسألهء چهارم :\r\nاگر كسى كاركن ديگرى باشد ، مانند شبان و مكارى « 1 » و ساربان و برزيگر و نوكر و امثال اينها ، مزد كار باشند ، به اين معنى كه اجرتى قرار شده باشد كه\r\n\r\n\r\n","description":"","footnote":"\r\n( 1 ) . مكارى : آنكه حيواناتى مانند اسب و شتر و . . . را اجاره مىدهد .\r\n","page_name":" 263 ","page_number":263},
  {"content":"\r\n\r\nبگيرند و نفقه و كسوهء ايشان با آن شخص نباشد ، فطرهء آنها به آن شخص واجب نيست . و اگر نفقه و كسوهء آنها با آن شخص باشد - خواه علاوه بر نفقه و كسوه اجرت هم بگيرند يا نه - پس اگر در خانهء آن شخص باشند ، شكّى نيست كه فطرهء آنها بر آن شخص واجب است كه بدهد . و اگر در خانهء او نباشند ، مثل اينكه مكارى يا ساربان در سفرى باشد و از مال آن شخص خرج كند ، يا شبان نفقه را برده باشد تفجّرا و در آنجا مصرف رساند ، اظهر آن است كه فطرهء آنها بر آن شخص واجب است و بايد بدهد . و در اين صورت ، هرگاه آن ساربان يا شبان يا نوكر يا مانند اينها اگر توانگر باشند ، اگر خود بدهند احوط است .\r\n\r\nمسألهء پنجم :\r\nبعضى از علماء گفته‌اند كه اگر كسى عيال ديگرى نباشد ، امّا نفقه و كسوهء او را دهد و در خانهء ديگر باشد ، زكات او بر نفقه دهنده واجب نيست . و اين خالى از اشكال نيست ؛ به جهت اينكه با وجود آنكه قرار داده باشد كه نفقه و كسوهء او را بدهد ، ديگر داخل عيال او نبودن خلاف ظاهر است . پس اولى و احوط در اين صورت نيز آن است كه آن شخص نفقه دهنده فطره را بدهد و آن گيرنده نيز هرگاه غنى باشد ، خود هم بدهد ، يا يك كدام به اذن ديگرى بدهند .\r\n\r\nمسألهء ششم :\r\nاگر شخصى در شب عيد فطر ميهمان شخص فقيرى بشود ، پس [ اگر 
  ] ميهمان خود هم فقير باشد ، فطرهء او بر هيچ كدام لازم نيست . و اگر ميهمان توانگر باشد ، بر خود ميهمان لازم است كه فطرهء خود را بدهد بنابر اقوى . و هرگاه در اين صورت آن صاحب خانهء فقير تبرعا فطرهء او را بدهد ، كافى نيست ، بلكه باز بر ميهمان لازم است كه خود فطرهء او را بدهد ، مگر هرگاه ميهمان اذن به صاحب خانه بدهد كه فطرهء او را بدهد كه در اين صورت دادن صاحب خانه كفايت مىكند .\r\n\r\nمسألهء هفتم :\r\nطفلى كه در شكم است و هنوز متولّد نشده است ، فطرهء او واجب نيست ، مگر هرگاه پيش از غروب آفتاب عيد فطر متولّد شود ، كه در اين صورت فطرهء او واجب است . و هرگاه بعد از غروب يا پيش از ظهر روز عيد متولّد شود ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nفطرهء او سنّت است . و هرگاه بعد از ظهر روز عيد فطر متولّد شود ، فطرهء او سنّت هم نيست .\r\n\r\nمسألهء هشتم :\r\nهرگاه زن كسى عيال ديگرى شده باشد ، بر شوهر او واجب نيست فطرهء او ، بلكه بر آن شخص كه آن زن عيال او شده است فطرهء او واجب است .\r\nو هرگاه كسى زنى داشته باشد كه واجب النفقهء او نباشد - مثل اينكه ناشزه باشد يا صغير باشد يا هنوز تمكين نداده باشد - پس اگر با وجود اين ، شوهر نفقه و كسوهء او را بدهد ، فطرهء او را نيز بايد بدهد و هرگاه نفقهء او را ندهد ، پس اگر عيال ديگرى باشد ، يقينا بر شوهر فطرهء او واجب نيست و اگر عيال ديگرى نباشد ، پس مشهور ميان علماء آن است كه فطره او بر شوهر واجب نيست . و ابن ادريس گفته است كه فطره او بر شوهر است « 1 » . و اول اقوى است .\r\n\r\nمسألهء نهم :\r\nدانستى كه واجب است فطرهء غلام و كنيز بر آقا ، هرگاه عيال او باشند .\r\nامّا هرگاه غلام و كنيز كسى عيال ديگرى باشند ، فطرهء آنها بر آقا واجب نيست .\r\nو هرگاه عيال ديگرى نباشد و خرج او هم با آقا باشد ، مثل اينكه گريخته باشد ، يا غصب شده باشد ، يا گم شده باشد ، پس مشهور در ميان علماء آن است كه فطرهء او بر آقا واجب است . و جمعى از متأخّرين گفته‌اند كه زكات فطرهء او بر آقا لازم نيست « 2 » . و ظاهرا اين قول اقوى است ، اگر چه اوّل احوط است .\r\nو هرگاه كسى بنده‌اى داشته باشد كه مفقود الجثّة باشد و حيات و موت او معلوم نباشد ، اظهر آن است كه فطرهء او واجب نيست .\r\n\r\nمسألهء دهم :\r\nهرگاه مردى فقير باشد و زن او توانگر ، بر زن واجب است كه فطرهء خود را بدهد و در اين صورت هرگاه مرد از مال خود فطرهء او را بدهد ، كافى نيست ، مگر اينكه به اذن و وكالت او باشد . و هرگاه خرج آن مرد هم با زن باشد ، واجب\r\n\r\n\r\n","description":"","footnote":"\r\n( 1 ) . السرائر 1 : 466 .\r\n( 2 ) . ر . ك : جواهر الكلام 15 : 508 - 509 .\r\n","page_name":" 265 ","page_number":265},
  {"content":"\r\n\r\nاست بر آن زن كه فطرهء مرد را نيز بدهد .\r\n\r\nمسألهء يازدهم :\r\nهر كه فطرهء او بر ديگرى واجب مىشود ، از خود آن شخص ساقط مىشود ، اگر چه غنى و آزاد باشد . پس بر ميهمان واجب نيست كه فطرهء خود را بدهد . و همچنين بر شخصى كه عيال ديگرى باشد ، واجب نيست كه فطرهء خود را بدهد .\r\n\r\nمسألهء دوازدهم :\r\nپدر و مادر و جدّ و جدّه و فرزند و نبيره‌هاى كسى ، هرگاه آنها عيال او باشند ، فطرهء آنها واجب است ؛ خواه غنى باشند و خواه فقير . و هرگاه عيال او نباشند ، پس اگر غنى باشند ، فطرهء آنها بر او واجب نيست . و هرگاه فقير باشند ، پس اگر عيال ديگرى باشند ، باز فطرهء آنها بر او واجب نيست و اگر عيال ديگرى هم نباشند ، احوط آن است كه فطرهء آنها را بدهد . و اللّه تعالى اعلم .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nفصل سيم در وقت واجب شدن بيرون كردن فطره و جدا كردن آن\r\nو در اين فصل پنج مسأله است :\r\n\r\nمسألهء اول :\r\nبدان كه اول وقت واجب شدن فطره و اول وقت بيرون كردن آن غروب آفتاب شب عيد است . و امّا اخراج آن ، تا وقت بيرون رفتن نماز عيد مىكشد و جايز نيست تأخير انداختن از آن وقت .\r\nو بعضى گفته‌اند كه آخر وقت آن تا ظهر روز عيد مىكشد « 1 » و بعضى ديگر تا غروب آفتاب روز عيد گفته‌اند « 2 » . و اظهر و احوط آن است كه پيش از بيرون رفتن به نماز عيد ، زكات فطرهء خود و عيال خود را جدا كند و نگذارد تا بعد از نماز . و اگر كسى به نماز عيد نرود و نماز عيد نكند ، بيش از آنكه مردم نماز كنند ، فطره را بيرون كند .\r\nو به هر حال ، اولى و احوط آن است كه اول روز عيد فطره جدا شود .\r\n\r\nمسألهء دوم :\r\nهرگاه پيش از نماز عيد فطره را از مال خود جدا كند و چيزى را به\r\n\r\n\r\n","description":"","footnote":"\r\n( 1 ) . اين قول از ظاهر كلام علّامهء حلّى در منتهى المطلب 1 : 349 ( چاپ سنگى ) ، فهميده مىشود و صاحب مدارك الأحكام 5 : 349 ، آن را قوى دانسته است .\r\n( 2 ) . محقق حلّى در المعتبر 2 : 614 .\r\n","page_name":" 267 ","page_number":267},
  {"content":"\r\n\r\nجهت فطره معيّن كند ، جايز است تأخير انداختن دادن آن به فقير تا بعد از نماز يا وقتى ديگر و هر وقت كه بدهد ، به نيّت فطره مىدهد .\r\n\r\nمسألهء سيم :\r\nهرگاه پيش از نماز عيد فطره را به فقير ندهد و جدا هم نكند ، احوط آن است كه بعد بدهد ، امّا نيّت ادا و قضا نكند .\r\n\r\nمسألهء چهارم :\r\nجايز نيست دادن زكات فطره را پيش از غروب آفتاب شب عيد .\r\nپس اگر كسى پيشتر چيزى به فقيرى بدهد به نيّت زكات فطره ، كافى نيست و بايد دوباره بدهد . بلى ، هرگاه پيشتر به عنوان قرض بدهد به فقيرى و بعد از غروب آفتاب شب عيد آن را نيّت فطره كند ، كافى است .\r\n\r\nمسألهء پنجم :\r\nهرگاه جنس فطره حاضر نباشد ، يا حاضر باشد ، مىتواند قيمت آن را جدا كند كه بدهد ، و ليكن احوط آن است كه قيمت آن را نقد جدا كند نه جنسى ديگر ، از پنبه و پارچه و مس و غير اينها . و هرگاه پول حاضر نداشته باشد و از شخصى توانگر پولى طلب داشته باشد ، مىتواند قصد كند كه به قدر قيمت فطره از آن طلب به جهت زكات فطره بوده باشد .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nفصل چهارم در جنس زكات فطره و مقدار آن\r\n\r\nامّا جنس فطره :\r\nپس مشهور ميان متأخّرين « 1 » آن است كه آنچه هر كس قوت غالب اوست ، مىتواند داد . و احوط ، بلكه اقوى آن است كه جو يا گندم يا خرما يا مويز يا كشك يا ذرّت بدهد . و افضل آن است كه خرما بدهد و بعد از آن ، هر كدام از اجناس مذكوره كه قوت غالب آن شخص باشد .\r\nو بدان كه جايز است دادن قيمت اجناس ؛ خواه اجناس را داشته باشد يا نه . و احوط آن است كه هرگاه قيمت آن را بدهد ، نقد بدهد نه جنس ديگر . و اگر نقد يا جنس آن فطره را نداشته باشد ، احوط آن است كه جنسى ديگر را به فقير نقد بفروشد و آن نقد را به عوض فطره حساب كند ، بلكه اگر نقد يا جنس فطره را هم داشته باشد ، مىتواند چنين كند ، و ليكن بايد پيش از گذشتن وقت فطره دادن ، چنين كند ، مثل پارچه يا مس يا غير اينها .\r\nو جايز است شخصى كه فطرهء چند نفر را مىدهد ، فطرهء بعضى را جنس بدهد و فطرهء بعضى ديگر را جنسى ديگر . امّا اظهر آن است كه جايز نباشد كه بعضى از فطرهء\r\n\r\n\r\n","description":"","footnote":"\r\n( 1 ) . ن . ك : المعتبر 2 : 605 ؛ نهاية الإحكام 1 : 536 ؛ المهذّب البارع 1 : 174 .\r\n","page_name":" 269 ","page_number":269},
  {"content":"\r\n\r\nيك نفر را جنسى بدهد و بعضى ديگر را جنسى ديگر .\r\n\r\nو امّا مقدار فطره :\r\nپس از براى فطرهء هر شخصى يك صاع از يكى از جنس‌هاى مذكوره را بايد داد .\r\nو صاع ششصد و چهارده مثقال و ربع است به مثقال صيرفى كه نيم من به وزن شاهى قديم و چهارده مثقال و ربع بوده باشد . امّا به وزن شاهى كه حال متعارف اكثر بلاد عجم است ، صاع نيم من شاه است به بيست و پنج مثقال و سه « 1 » ربع كم .\r\nو احتياط آن است كه نيم من به وزن شاه از براى هر شخصى داده شود .\r\nو اين مقدار در وقتى است كه يكى از آن اجناس مذكوره را بدهد و اگر قيمت را بدهد ، بايد قيمت همين مقدار از جنس را بدهد ، به هر قيمتى كه در آن وقت خريدوفروش شود .\r\n\r\n\r\n","description":"","footnote":"\r\n( 1 ) . الف : « سه » .\r\n","page_name":" 270 ","page_number":270},
  {"content":"\r\n\r\n\r\nفصل پنجم در بيان مصرف زكات فطره و دادن آن\r\nبدان كه مشهور ميان علماء آن است كه مصرف زكات فطر مصرف زكات مال است ، به تفصيلى كه مذكور شد . و احوط آن است كه به فقرا داده شود و به مصارفى ديگر رسانيده نشود .\r\nو در اينجا شش مسأله است كه بايد بيان شود :\r\n\r\nمسألهء اول :\r\nاقوى آن است كه نمىتوان فقير را از فطرهء يك سر كمتر داد ، بلكه بايد هر فقيرى را فطرهء يك نفر داد . و امّا در طرف زيادتى ، پس حدّى ندارد ، به تفصيلى كه در زكات مال گذشت « 1 » .\r\n\r\nمسألهء دويم :\r\nشروطى كه از براى فقيرى كه زكات مال به آن داده مىشد بود ، بعينه از براى فقيرى كه زكات فطره به آن داده مىشود بايد باشد . بايد شيعهء اثنى عشرى باشد و واجب النفقه نباشد و سيّد نباشد ، مگر هرگاه زكات فطرهء سيّد باشد كه در اين صورت به سيّد مىتوان داد و به غير سيّد نيز مىتوان داد . و مراد از فطرهء سيّد ، فطرهء شخصى است كه آن شخص سيّد باشد نه آن شخصى كه فطره مىدهد . پس بنابراين هرگاه شخص سيّدى عيال غير سيّدى باشد ، فطرهء آن سيّد را به سيّد مىتوان داد ، امّا هرگاه شخص غير سيّدى عيال سيّدى باشد ، فطرهء غير سيّد را به سيّد نمىتوان داد .\r\n\r\n\r\n","description":"","footnote":"\r\n( 1 ) . ر . ك : ص 239 ، مسألهء چهارم .\r\n","page_name":" 271 ","page_number":271},
  {"content":"\r\n\r\n\r\nمسألهء سيم :\r\nبهتر آن است كه زكات فطره را به خويشان غير واجب النفقه بدهند و بعد از آن به همسايگان فقير و بعد از آن به كسانى كه صالح‌تر و فاضل‌تر و فقيرتر باشند . و بهتر آن است كه به سائل به كف داده نشود .\r\n\r\nمسألهء چهارم :\r\nهر كسى خود مىتواند كه زكات فطرهء خود را به مستحقّ برساند و شيخ مفيد فرموده است كه : به نزد مجتهد جامع الشرائط برد كه او به مستحق رساند « 1 » .\r\nو حق آن است كه اين لازم نيست ، بلكه هر كسى خود مىتواند كه به مستحقّين بدهد . بلى ، دور نيست كه سنّت باشد كه به نزد او برند كه به مستحقّ رساند .\r\n\r\nمسألهء پنجم :\r\nحق آن است كه مىتوان زكات فطره را بعد از جدا كردن به ولايتى ديگر نقل كرد و به مستحقّين آنجا رسانيد ، و ليكن هرگاه ممكن بوده كه در ولايتى كه اول بوده به فقرا بدهد و ندهد و نقل كند ، ضامن آن خواهد بود و هرگاه تلف شود ، بايد دوباره بدهد . بلى ، اولى و افضل آن است كه زكات فطرهء هر شخصى در همان ولايتى كه شب روز عيد فطر « 2 » در آنجا هست ، به فقرا داده شود و نقل به ولايتى ديگر نشود .\r\n\r\nمسألهء ششم :\r\nواجب است نيّت كردن در وقت دادن زكات فطره . و اگر جدا كند كه بعد بدهد ، بايد در وقت جدا كردن نيّت كند . و نيّت آن به اين طريق است كه قصد كند كه زكات فطره خود را مىدهم واجب ، قربة إلى اللّه .\r\nو هرگاه عيالى داشته باشد ، آنها را نيز در نيّت ضمّ كند ، به اين نحو كه : « زكات فطره خود و عيال خود را مىدهم » و در وقت جدا كردن قصد كند كه : « فلان مال را به جهت زكات فطره معيّن مىكنم » .\r\nو ساير متعلّقات نيّت فطره ، به نحوى است كه در نيّت زكات مال گذشت « 3 » . و اللّه اعلم .\r\n\r\n\r\n","description":"","footnote":"\r\n( 1 ) . المقنعة : 252 .\r\n( 2 ) . ب : « شب و روز عيد فطر » .\r\n( 3 ) . ر . ك : ص 255 ، مسألهء يازدهم .\r\n","page_name":" 272 ","page_number":272},
  {"content":"\r\n\r\n\r\nمقصد سيم در بيان خمس و احكام و مسائل آن\r\n\r\n","description":"","footnote":"","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\nبدان كه چون پروردگار عالم زكات را بر پيغمبر و اولاد آن سرور حرام گردانيد و به عوض آن ، خمس را از براى آن قرار داد ، پس بىانصاف كسى است كه كوتاهى كند در دادن حقوق آنها .\r\nمروى است از ائمّهء معصومين عليهم السّلام كه فرمودند : « بدترين و شديدترين حالتى كه مردم خواهند داشت در روز قيامت ، آن وقتى است كه صاحبان خمس - كه سادات‌اند - برخيزند ، پس بگويند : اى خدا ! خمس خود را مىخواهيم » « 1 » .\r\nو ايضا مروى است كه شخصى نوشت به يكى از موالى حضرت امام رضا عليه السّلام كه از آن حضرت اذن بگيرد در خصوص خمس ، حضرت نوشتند كه : « حلال نمىشود هيچ مالى ، مگر از راهى كه خدا آن را حلال گردانيده است . به درستى كه خمس يارى ماست بر دين ما و بر عيال‌هاى ما و بر دوستان ما ؛ پس منع مكنيد او را از ما و محروم مكنيد خود را از دعاى ما به قدرى كه قدرت بر آن داريد . پس به درستى كه بيرون كردن خمس كليد روزى شماست و محو كردن گناهان شماست و چيزى است كه پيش مىفرستيد از براى خود و از براى روز احتياج خود » « 2 » .\r\nو احاديث در خصوص تشديد در امر خمس بسيار است و همين قدر كه مذكور شد ، از براى طالبان هدايت كافى است .\r\nو بدان كه در اين مقصد دو فصل است :\r\n\r\n\r\n","description":"","footnote":"\r\n( 1 ) . تفسير العيّاشى 2 : 62 / 59 . اين روايت را علّامهء مجلسى به فارسى و با همين الفاظ در زاد المعاد : 527 ، نقل كرده است .\r\n( 2 ) . الكافي 1 : 547 / 25 ، وسائل الشيعة 9 : 538 / 2 .\r\n","page_name":" 275 ","page_number":275},
  {"content":"\r\n\r\n\r\nفصل اول در بيان چيزهايى كه خمس در آنها واجب است\r\nو آن هفت چيز است :\r\n\r\nاول : مالى كه از كفّار حربى مىگيرند\r\nدر جنگ‌گاه باشد ، يا در جنگ ، يا در بيرون « 1 » .\r\nو هرگاه مالى از كافر حربى دزديده شود ، يا به خدعه و حيله از او اخذ شود ، ظاهر آن است كه بايد پنج - يك آن را نيز داد .\r\nو در وجوب خمس در غنايم نصابى شرط نيست ، بلكه هر چه به دست بيايد واجب است خمس آن داده شود ؛ خواه اندك باشد و خواه بسيار .\r\n\r\nدويم : معدنيّات\r\nو مراد از معدنيّات جماداتى است كه از زمين متكوّن مىشود و از خاك و سنگ بودن بيرون مىرود و خاصيّت و منفعتى در آن حاصل مىشود و از براى آن قيمتى مىباشد كه در ميان مردم خريدوفروش مىشود ، مانند طلا و نقره و مس و آهن و سرب و جيوه و لاجورد و ياقوت و زمرّد و فيروزه و عقيق و سرمه و قير و نفت و\r\n\r\n\r\n","description":"","footnote":"\r\n( 1 ) . در نسخه‌ها چنين آمده است .\r\n","page_name":" 276 ","page_number":276},
  {"content":"\r\n\r\nكبريت و نمك و امثال اينها . پس واجب است بر هر كس كه يكى از اينها را از معدن بيرون آورد ، بعد از آنكه به حدّ نصاب رسيده باشد ، خرج بيرون آوردن آن را از معدن حساب كند و بيرون كند و خمس بقيه را بدهد ؛ يعنى پنج - يك آن را بدهد .\r\nو حدّ نصاب در معدنيّات آن است كه به قدرى باشد كه قيمت به پانزده مثقال صيرفى طلا برسد .\r\nو بعضى گفته‌اند : نصابى ندارد ، بلكه هر قدر كه بيرون آورد ، خواه اندك و خواه بسيار ، بايد خمس آن را بدهد « 1 » . و اقوى آن است كه نصاب دارد كه تا به آن حد نرسد ، خمس ندارد - يعنى به قيمت پانزده مثقال صيرفى طلا - و بعد از رسيدن به اين حد بايد خرج بيرون آوردن از معدن را در كرد و خمس بقيه را داد .\r\nو ظاهر آن است كه سنگ مرمر نيز از جمله معدنيّات است كه هرگاه از زمين بيرون آورند ، بايد خمس آن را داد ، بعد از رسيدن قيمت آن به حدّ نصاب .\r\nامّا سنگ آسيا و گل سرشور و گل ارمنى و ديك زرگرى و امثال اينها ، پس ظاهر آن است كه معدن نباشند كه خمس داشته باشند « 2 » . و بعضى گفته‌اند كه خمس دارند « 3 » .\r\nو در گچ و آهك خلاف است و احوط دادن خمس است در آنها بعد از رسيدن به حدّ نصاب .\r\nو بدان كه شرط نيست در رسيدن به حدّ نصاب كه همان يك‌دفعه كه بيرون مىآورد به حدّ نصاب رسيده باشد ، بلكه هرگاه يك‌دفعه به حدّ نصاب نرسيده باشد ، امّا چند دفعه بيرون آورده باشد كه بر روى هم به حدّ نصاب رسيده باشد ، بايد پنج - يك آن را بدهد ، اگر چه در ميان هر دفعه مدّتى فاصله شده باشد .\r\nو هرگاه چند نفر شريك شوند در بيرون آوردن از معدن ، بايد حصّهء هر يك به حدّ نصاب برسد . پس هرگاه حصّهء همه با هم به حدّ نصاب رسيده باشد ، امّا حصّهء هر يك جدا جدا به حدّ نصاب نرسيده باشد ، خمس ندارد .\r\n\r\n\r\n","description":"","footnote":"\r\n( 1 ) . شيخ طوسى در الخلاف 2 : 116 ، و ابن ادريس در السرائر 1 : 488 ، بر آن ادعاى اجماع كرده است .\r\n( 2 ) . در نسخه‌ها آمده : « نداشته باشند » .\r\n( 3 ) . مانند : شهيد در الدروس الشرعيّة 1 : 260 .\r\n","page_name":" 277 ","page_number":277},
  {"content":"\r\n\r\n\r\nسيم : گنجى كه كسى پيدا كند\r\nو آن مالى است كه در زير زمين پنهان كرده باشند .\r\nو تفصيل اين آن است كه گنجى را كه كسى پيدا مىكند ، از چند قسم بيرون نيست :\r\nاول : آنكه در ولايت كفّار بيابند ، يعنى در ولايتى كه همهء اهل آن كافر باشند و در آنجا مسلمانى نباشد ، كه در اين صورت آن گنج مال آن شخصى است كه يافته است ؛ خواه آن گنج پولى باشد كه در آن سكّهء اسلام باشد ، مثل شهادتين يا اسمى از پادشاهان اسلام ، يا نه ، بايد خمس آن را بدهد .\r\nدويم : اينكه در ولايت اسلام بيابد ، و ليكن در زمينى بيابد كه صاحبى نباشد ؛ مانند صحراها و بيابان‌ها و ساير اراضى موات . پس هرگاه آن مال اثر اهل اسلام در آن نباشد ، مثل پولى كه سكّهء اهل اسلام را نداشته باشد ، يا مالى كه مطلقا نشانى از اهل اسلام در آن نباشد ، در اين صورت بايد خمس آن را بدهد و بقيه از آن شخصى است كه يافته است .\r\nو اگر اثر اهل اسلام در آن باشد ، مثل پولى كه سكّهء مسلمانان در آن باشد ، پس مشهور ميان متأخّرين « 1 » آن است كه حكم لقطه دارد و مىبايد يك سال تعريف كند ، اگر صاحبش پيدا شود ، به صاحبش بدهد و اگر صاحبش پيدا نشود ، مخيّر است ميان مالك شدن و تصدّق كردن و به امانت نگاه داشتن . و اگر در دو صورت اول صاحبش پيدا شود و راضى نباشد ، عوض بدهد .\r\nو جمعى از علماء گفته‌اند كه اين نيز مثل صورتى است كه اثر اهل اسلام را نداشته باشد « 2 » ؛ يعنى بايد خمس آن را بدهد و بقيه مال آن شخصى است كه يافته است . و اين قول در نظر حقير اقوى است .\r\nسيم : آنكه در ولايت اسلام بيابد و در زمينى آن را بيابد كه صاحب داشته باشد و\r\n\r\n\r\n","description":"","footnote":"\r\n( 1 ) . ر . ك : شرائع الإسلام 1 : 180 ؛ التنقيح الرائع 1 : 337 .\r\n( 2 ) . مانند : شيخ طوسى در الخلاف 2 : 122 ، م 148 و 149 ، و ابن ادريس در السرائر 1 : 486 .\r\n","page_name":" 278 ","page_number":278},
  {"content":"\r\n\r\nصاحب آن غير آن شخصى باشد كه يافته باشد . در اين صورت حكم لقطه دارد بنابر اظهر ، و ليكن احوط در اين صورت آن است كه اگر اثر اهل اسلام را نداشته باشد ، بعد از يك سال خمس آن را بدهد .\r\nچهارم : آنكه در ملك خود بيايد . پس اگر آن ملك ملكى باشد كه اول ارض موات بوده و بدون مالك بوده و خود آن را احياء كرده باشد ، گنج مال اوست و بايد خمس آن را بدهد . و اگر زمينى باشد كه ارث به او رسيده باشد از پدران خود ، باز گنج از اوست و احوط آن است كه خمس آن را بدهد . و اگر زمينى باشد كه خريده باشد ، تعريف مىكند به بايع نزديك و دور ، اگر نشانى معلوم شد مىدهد به صاحب آن و الّا از اوست . و باز احوط آن است كه خمس آن را بدهد .\r\nو بدان كه واجب شدن خمس در گنجى كه بيابند موقوف است بر اينكه به حدّ نصاب برسد . پس اگر گنجى بيابد كه به حدّ نصاب نرسيده باشد ، خمس در آن واجب نيست . و حدّ نصاب آن اگر طلا باشد ، آن است كه پانزده مثقال صيرفى باشد و اگر نقره باشد ، صد و پنج مثقال صيرفى و اگر غير از اين دو باشد ، به قدرى باشد كه قيمت آن يا به قدر پانزده مثقال طلا يا صد و پنج مثقال نقره باشد .\r\n\r\nچهارم : چيزى كه به غوص از دريا بيرون آورند\r\n؛ مانند مرواريد و مرجان .\r\nپس بعد از آنكه به حدّ نصاب برسد ، بايد خمس آن را داد . و نصاب آن آن است كه به قدرى باشد كه قيمت آن يك مثقال شرعى طلا باشد كه سه ربع مثقال صيرفى است . و اگر چند مرتبه در آورد ، همه را در نصاب با هم حساب مىكنند ، هر چند در ما بين ، ترك غوص كرده باشد . و اگر چند نفر شريك باشند ، بايد حصهء هر يك به حدّ نصاب برسد .\r\n\r\nپنجم : زمينى كه يهودى يا نصرانى يا مجوسى از مسلمانى بخرد\r\n، بايد خمس آن زمين را يا خمس قيمت آن را بدهند . و در اينكه آيا اين مخصوص زمينى است كه زمين زراعت باشد يا مطلق زمين - حتى زمين خانه و باغ - محلّ اشكال است ، اگر چه اظهر آن است كه مطلق زمين چنين باشد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nششم : مال حرامى كه با مال حلال كسى مخلوط شده باشد\r\n، پس بايد خمس آن مال را داد .\r\nو تفصيل اين مقام آن است كه مال حرامى كه در نزد كسى است ، از چند قسم بيرون نيست :\r\nاول : آن است كه آن مال حرام داخل مال آن شخص نشده باشد و جدا باشد . در اين صورت اگر صاحب آن معلوم باشد ، بايد به صاحب آن داد و اگر معلوم نباشد ، بايد تفحّص نمود ، هرگاه پيدا نشود بايد تصدّق كرد و به فقرا داد ؛ خواه فقرا سادات و خواه غير سادات .\r\nدويم : آن است كه آن مال حرام با آن مال حلال آن شخص داخل هم شده باشد و از هم جدا نباشد و قدر آن معلوم باشد و صاحب آن هم معلوم باشد . در اين صورت بايد همان قدر را به صاحب آن رد كند .\r\nو اگر صاحب آن را نداند ، امّا داند كه از ميان چند نفر معيّن بيرون نيست ، بايد به مصالحه همه را راضى كند .\r\nسيم : آن است كه آن مال با مال آن شخص مخلوط شده باشد و صاحب آن را داند ، امّا قدر آن مال حرام را نداند . در اين صورت احتياط آن است كه هر قدرى را كه يقين داند كه از آن كمتر نيست ، به صاحب بدهد و بقيه را با صاحب مصالحه كند .\r\nو اگر به مصالحه راضى نشود ، احوط آن است كه آن قدر را كه يقين داند كه از آن بيشتر نيست ، به صاحب بدهد .\r\nچهارم : اينكه قدر آن مال را داند ، امّا صاحب آن را نداند . اول بايد سعى كند تا صاحب آن را پيدا كند و به او بدهد . پس هرگاه صاحب آن پيدا نشود ، در اين صورت بعضى از علماء گفته‌اند كه همان قدر را تصدّق مىكند « 1 » . و بعضى ديگر گفته‌اند كه اگر آن قدر ، زيادتر از مجموع پنج - يك مال باشد ، پنج - يك آن را به مصرف خمس\r\n\r\n\r\n","description":"","footnote":"\r\n( 1 ) . مدارك الأحكام 5 : 389 ؛ الحدائق الناضرة 12 : 364 .\r\n","page_name":" 280 ","page_number":280},
  {"content":"\r\n\r\nمىرساند و زيادتى را تصدّق مىكند « 1 » .\r\nو بعضى از متأخّرين گفته‌اند كه بايد پنج - يك آن را به مصرف خمس رسانيد و بقيه حلال است ؛ خواه مال حرام از پنج - يك مجموع زيادتر باشد يا نه « 2 » .\r\nاحتياط آن است كه در اين صورت اگر آن مال حرام به قدر پنج - يك مجموع باشد يا كمتر ، پنج - يك آن را به فقراى سادات بدهد و قدر زيادتى را نيز تصدّق كند به فقرا ؛ خواه سادات و خواه غير سادات .\r\nپنجم : اينكه قدر آن مال حرام را نداند و صاحب آن را نيز نداند . در اين صورت اظهر آن است كه هرگاه خمس مجموع آن مال را بيرون بكند ، كفايت بكند و بقيه حلال شود . امّا احتياط [ آن است كه 
  ] اگر يقين داند كه مال حرام از پنج - يك مجموع بيشتر نيست ، پنج - يك آن را به فقراى سادات بدهد ، اگر چه داند كه كمتر است .\r\nو اگر احتمال بدهد كه بيشتر از پنج - يك باشد ، پنج - يك آن را به فقراى سادات بدهد و هر قدرى ديگر را كه بداند آن مال حرام از آن بيشتر نيست ، باز تصدّق كند ؛ خواه به فقراى سادات يا غير آن .\r\n\r\nهفتم از چيزهايى كه خمس در آن واجب است : نفعى است كه به آدمى عايد مىشود از تجارت و زراعت و ساير كسب‌ها\r\n، مانند خياطى و حدّادى و نجّارى و خبّازى و خفّافى و مانند اينها از صنعت‌ها . پس هر چه عايد شود از اينها بايد بعد از وضع مؤونت - به تفصيلى كه مذكور خواهد شد « 3 » - خمس آن را بدهد .\r\nو همچنين هرگاه كسى اجير شود و خود را به اجاره بدهد كه شغلى از براى ديگرى بكند ، مانند سفر كردن و كتابت كردن يا عملى ديگر ، بايد وجه اجاره‌اى كه مىگيرد ، بعد از وضع مؤونت خمس آن را بدهد . و همچنين هرگاه كسى باغى غرس كند ، يا درختى بنشاند ، بايد هر چه آن درخت‌ها نموّ مىكند و قيمت آن زياد مىشود ، خمس آن را بدهد .\r\n\r\n\r\n","description":"","footnote":"\r\n( 1 ) . آن را محدّث بحرانى در الحدائق الناضرة 12 : 364 ، به صورت « قيل » نقل كرده است .\r\n( 2 ) . با وجود بررسى و جستجوى بسيار ، قائل آن را نيافتيم .\r\n( 3 ) . ر . ك : ص 285 ، مسألهء ششم .\r\n","page_name":" 281 ","page_number":281},
  {"content":"\r\n\r\nو همچنين كسى كه گوسفندى داشته باشد ، بايد آنچه از آن حاصل مىشود از پشم و شير و اولاد ، بعد از وضع مؤونت خمس آن را بدهد . و همچنين هرگاه كسى گوساله يا كرّه اسبى يا امثال اينها بخرد به قصد اينكه بزرگ شود و قيمت آنها زياد شود و بفروشد ، بايد آنچه قيمت آنها زياد مىشود خمس آن را بدهد .\r\nو همچنين واجب است خمس در آنچه عايد مىشود از وجه اجارهء املاك و باغات و خانه و كاروان‌سرا و دكاكين و حمّام و قنوات ، بعد از وضع مؤونت . و همچنين واجب است خمس در منافعى كه هم مىرسد از ساربانى و چارپا دارى و شبانى و امثال اينها ، بعد از وضع مؤونت .\r\nو خلاصهء كلام آنكه واجب مىشود خمس در هر چه عايد شود از تجارت ، به هر نوع كه بوده باشد ، از مضاربه و شراكت و حق السعى و از صناعات ، هر كسبى و صنعتى كه بوده باشد و از زراعات و حيوانات و املاك و رقبات .\r\nو در اين فصل چند مسأله است كه بايد بيان شود .\r\nمسألهء اول : بدان كه ابو الصلاح حلبى - رحمة اللّه تعالى عليه - فرموده است كه : در مالى كه به ميراث يا به بخشش يا به هديه به كسى برسد ، واجب است كه خمس آن را بدهد « 1 » . و شهيد اول « 2 » در بعضى از كتب خود و بعضى ديگر از متأخّرين « 3 » به اين قايل شده‌اند و واجب بودن خمس در اينها بر حقير معلوم نيست ، اگر چه احوط آن است كه اگر جايزهء عظيمى از كسى به ديگرى برسد ، يا ميراثى كه از جايى كه گمان نداشته باشد به او برسد ، خمس او را بدهد .\r\nمسألهء دويم : بر زن واجب نيست كه صداقى را كه از شوهر مىگيرد ، خمس آن را بدهد .\r\n\r\n\r\n","description":"","footnote":"\r\n( 1 ) . الكافي في الفقه : 170 .\r\n( 2 ) . اللمعة الدمشقية ( الروضة البهية ) 2 : 74 .\r\n( 3 ) . الحدائق الناضرة 12 : 352 .\r\n","page_name":" 282 ","page_number":282},
  {"content":"\r\n\r\nمسألهء سيم : هرگاه كسى ملكى يا جنسى يا چيزى ديگر بخرد به قيمتى و خمس اصل قيمت آن را داده باشد ، يا تنخواهى باشد كه خمس نداشته باشد و بعد قيمت آن ملك يا جنس زياد شود ، پس اگر آن ملك يا جنس را خود خريده باشد و بعد از زياد شدن قيمت آن ، آن را بفروشد ، شكّى نيست كه بايد خمس آن زيادتى قيمت را بدهد . و هرگاه نفروشد و آن ملك يا جنس را داشته باشد ، خلاف است در اينكه پيش از فروختن آنچه قيمت آن بالا رفته است ، خمس آن را بدهد يا نه . و علّامهء حلّى در كتاب منتهى و تحرير فرموده است كه : واجب نيست بدهد « 1 » . و شهيد ثانى فرموده است كه : بايد خمس آن را بدهد « 2 » . و اظهر در نظر حقير قول علّامه است ؛ يعنى تا نفروخته است ، خمس زيادتى قيمت را نبايد بدهد .\r\nو هرگاه ملكى يا جنسى ديگر را بخرد و خمس اصل قيمت آن را نداده باشد و بعد قيمت آن زياد شود ، آيا در اين صورت بايد خمس همان اصل قيمت اولى را بدهد ، يا بايد خمس آنچه را به روز قيمت آن هست بدهد ؟ ظاهر آن است كه بايد خمس مجموع اصل قيمت و زيادتى قيمت را بدهد .\r\nو هرگاه در اين صورت قيمت آن تنزّل كند ، پس اگر از روزى كه اصل آن قيمت به دست او آمده تا روز تنزّل قيمت جنس يك سال گذشته باشد ، بايد خمس اصل قيمت را بدهد و هرگاه يك سال نگذشته باشد ، بايد خمس آنچه قيمت آن جنس است در آن روز بدهد .\r\nو هرگاه ملكى يا جنسى ديگر به غير خريدن به ديگرى منتقل شود ، مثل اينكه به ارث يا به بخشش به كسى منتقل شود ، يا داخل صداق زنى شود و بعد از آن قيمت آن زياد شود ، پس تا آن ملك يا آن جنس را دارد و نفروخته است ، باز اظهر آن است كه خمس زيادتى قيمت را نبايد بدهد . و هرگاه آن ملك يا جنس را بفروشد ، پس محل اشكال است و احوط بلكه اظهر آن است كه بايد خمس زيادتى قيمت داده شود .\r\n\r\n\r\n","description":"","footnote":"\r\n( 1 ) . منتهى المطلب 8 : 541 ؛ تحرير الأحكام 1 : 74 .\r\n( 2 ) . مسالك الأفهام 1 : 465 .\r\n","page_name":" 283 ","page_number":283},
  {"content":"\r\n\r\nمسألهء چهارم : هرگاه حيوانى يا درختى به عنوان ميراث يا صداق يا بخشش به كسى منتقل شود و بعد از آن ، نمايى از آنها به هم رسد - مثل اينكه درخت نمو كند ، يا حيوان بزرگ شود ، يا اولادى از آن به هم رسد - بايد خمس آن زيادتى را بدهد .\r\nمسألهء پنجم : بدان كه خمسى كه در نفع تجارات و زراعات و صناعات و كسب‌ها و امثال اينها واجب است ، در همان قدرى است كه فاضل از مؤونت ساليانه باشد ، به اين معنا كه آنچه عايد مىشود ، خمس مجموع واجب نيست ، بلكه واجب ، دادن خمس آن قدرى است كه از اخراجات ساليانه زياد مىآيد . پس آنچه فاضل آيد از خرج سال ، بايد خمس آن را داد . پس كسى كه اهل زراعت باشد ، بايد از وقت رفع محصول ، آنچه حاصل برمىدارد ( حساب آن را نگاه مىدارد ) « 1 » تا رفع محصول ديگر ، آنچه زياد آمده باشد . از اخراجات آن ، خمس آن را مىدهد . و همچنين تاجر يا كاسب ، آن روزى را كه نفع تجارت يا حاصل كسب عايد او مىشود ، اول سال قرار مىدهد و از آن روز ، آنچه عايد او مىشود از تجارت و كسب ، خرج خود را مىگذارند و بعد از گذشتن يك سال ، آنچه فاضل آمده ، خمس آن را مىدهد . و همچنين صاحب حيوان ، از روزى كه نتاج از آن حيوانات به هم مىرسد ، يا شروع به شير دادن مىكند ، آن روز را اول سال قرار مىدهند و بعد از گذشتن يك سال ، آنچه زياد آمده خمس آن را مىدهد . و همچنين در امثال اينها .\r\nو هرگاه نفع در عرض سال به تدريج به هم رسد ، هر نفعى روزى كه حاصل مىشود ، اول سال آن است و هر مدّتى كه مشترك ميان چند نفع باشد ، اخراجات آن مدّت را بايد بر آن مدّت تقسيم نمود . و اولى آن است كه آن نفعى كه اول هم مىرسد ، روز هم رسيدن آن را اول سال قرار بدهد و ساير نفع‌ها كه هم مىرسد ، به آن حساب كند و بعد از گذشتن يك سال از آن روز ، مجموع نفع‌ها را حساب كند ، آنچه از نفع كه از خرج اين يك سال زياد باشد ، خمس آن را بدهد .\r\nو بدان كه لازم نيست كه البتّه خمس را بعد از گذشتن يك سال بدهد ، بلكه\r\n\r\n\r\n","description":"","footnote":"\r\n( 1 ) . در « الف » نيامده است .\r\n","page_name":" 284 ","page_number":284},
  {"content":"\r\n\r\nمىتواند كه آنچه حاصل مىشود ، روز به روز يا ماه به ماه ملاحظه كند ، آنچه از خرج زياد آمده خمس آن را بدهد ، بلكه اين نوع اولى و احوط است .\r\nمسألهء ششم : بدان كه مؤونت و خرج ساليانه‌اى كه بايد خمس را بعد از وضع آن داد ، عبارت است از خرج آدمى ، خود و كسانى كه داخل عيال او هستند - خواه واجب النفقه او باشند يا نه - از خوراك و پوشاك و ساير ضروريات ، مانند خانه و اثاث الدار ضرورى و اخراجات تعمير خانه و امثال اينها و خرج چاروا و غلام و كنيز و قيمت چاروايى كه از براى سوارى خود بخرد و قيمت غلام و كنيزى كه از جهت خدمت كردن بخرد و اجرت نوكر و ملازم .\r\nو همچنين داخل مؤونت است خرج زن گرفتن و پسر را زن دادن و دختر را شوهر دادن و امثال اينها .\r\nو همچنين داخل است خرج ميهمانى كه به آدمى وارد مىشود و آنچه را كه به ظلم و ستم از آدمى مىگيرند ؛ خواه از قبيل مال جهات و مقاطعات ديوانى باشد كه هر ساله بگيرند ، يا چيزى باشد كه به تعدّى و خلاف حساب ديوانى بگيرند . و بالجمله آنچه را در عرف و عادت از جمله اخراجات و مؤونت حساب كنند ، بايد وضع نمود .\r\nو جمعى از علماء بعضى امور ديگر را داخل مؤونت و اخراجات گرفته‌اند ، مثل هديه و ارمغانى كه به جهت دوستان بفرستد و چيزهايى كه بر ذمّهء آن لازم شود كه بدهد ، مانند نذر و كفّاره و مانند مطلق ميهمانى كردن « 1 » . و احوط آن است كه اينها را حساب نكند ، مگر آنكه هديه يا ميهمانى باشد كه ترك آن موجب اهانت و نقص آبروى او باشد ، كه در اين صورت بايد وضع كند .\r\nو ظاهر آن است كه اخراجات سفر سنّت ، مانند زيارت معصومين و سفر به جهت اخذ مسائل و طلب علوم دينيه نيز داخل مؤونت باشد و بايد وضع نمود . و امّا اخراجات سفر حجّ واجب ، پس اگر در همان سالى كه مىرود از منافع همان سال مستطيع شده باشد ، اخراجات سفر حج وضع مىشود و داخل مؤونت است . مثل\r\n\r\n\r\n","description":"","footnote":"\r\n( 1 ) . مدارك الأحكام 5 : 385 .\r\n","page_name":" 285 ","page_number":285},
  {"content":"\r\n\r\nاينكه فرض كنيم كه كسى كه به صد تومان مستطيع است ، در بين سال صد تومان منافع به جهت آن هم رسيد و در بين همان سال سفر حج كرد ، پس بايد اخراجات سفر را وضع كند ، هرگاه چيزى زياد بيايد از آن بقيه ، خمس بدهد . و اگر از منافع همان سال مستطيع نشده باشد ، بلكه از منافع چندساله مستطيع شده باشد ، مثل اينكه سالى ده تومان از اخراجات آن فاضل آمده باشد و جمع شده باشد تا سال دهم صد تومان شده باشد ، در اين صورت بايد خمس مجموع آنچه در سالهاى سابق زياد آمده بدهد . امّا آنچه از منافع آن سالى كه در بين آن به حجّ مىرود ، خرج مىكند ، خمس ندارد ، مگر هرگاه در آخر آن سال برود كه در اين صورت بايد خمس آن را نيز بدهد . و اگر كسى مستطيع شود و در آن سال نرود و در سال بعد برود ، در اين صورت بايد خمس مجموع آنچه در سال سابق از خرج ساليانه زياد آمده و به جهت آن مستطيع شده بدهد .\r\nمسألهء هفتم : تفصيلى كه در خصوص سفر حج مذكور شد ، در جميع اخراجات كه در بين سال رو مىدهد همچنين است و تفاوتى ندارد . مثلا هرگاه كسى خانه بسازد يا كدخدايى كند ، پس اگر اخراجات آنها از منافع همان سال باشد ، بايد آنها را وضع نمود . امّا هرگاه از منافع سالهاى ديگر فاضل آمده باشد و جمع شده باشد ، بايد خمس آنها را بدهد ، هرگاه نداده باشد . و همچنين در جميع اخراجات .\r\nمسألهء هشتم : خرج ساليانه‌اى كه بيرون مىكنند و همچنين ساير اخراجات ، همان قدر وسط مناسب حال آن شخص است ، پس اگر اسراف كرده باشد و از قدر مناسب تجاوز كرده باشد ، بايد خمس آن زيادتى را بدهد در خوراك و پوشاك و چه در ساير اخراجات از خرج كدخدايى و خانه ساختن و سفر حجّ و غيره . و هرگاه بر خود تنگ گرفته باشد ، اكثر علماء گفته‌اند كه به قدر وسط مناسب حال را حساب مىكند و وضع مىكند و خمس بقيه را مىدهد « 1 » . و احوط آن است كه در اين صورت\r\n\r\n\r\n","description":"","footnote":"\r\n( 1 ) . مانند : شهيد ثانى در مسالك الأفهام 1 : 464 ، و عاملى در مدارك الأحكام 5 : 385 .\r\n","page_name":" 286 ","page_number":286},
  {"content":"\r\n\r\nاز هر چه زياد آمده ، خمس بدهد .\r\nمسألهء نهم : اگر كسى قرضى داشته باشد ، پس اگر در بين سال وعدهء او رسيده باشد و بدهد ، شكّى نيست كه وضع مىشود و از باقى مانده خمس داده مىشود . و اگر تا آخر سال وعدهء او نرسيده باشد و ندهد ، شكّى نيست كه از منافع آن سال وضع نمىشود ، بلكه بدون وضع ، خمس فاضل مؤونت ساليانه بايد داده شود . و اگر وعدهء او رسيده باشد امّا تأخير كند و ندهد تا سال تمام شود ، احوط آن است كه وضع نشود و خمس مجموع آنچه در آخر سال زياد آمده بدهد .\r\nمسألهء دهم : هرگاه منافعى عايد كسى شود از تجارت يا زراعت يا كسب يا غير اينها و در همان سال مالى ديگر از او تلف شود ، مثل اينكه گله‌اى از او دزديده شود يا بميرند ، يا باغ او تلف شود ، يا مالى از آن را دزد ببرد ، يا در دريا غرق شود ، يا مثل اينها ، آيا بايد به قدرى از آن مال كه تلف شده از آن منافع وضع كند و آنچه باقى ماند ، بعد از خرج ساليانه خمس آن را بدهد ، يا اينكه بعد از خرج ساليانه خمس آن منافع را بدهد ، بدون وضع همان قدرى از مال كه تلف شده ؟\r\nحقّ آن است كه بايد از فاضل خرج ساليانه از آن منافع ، خمس را داد و وضع آنچه از مال ديگر كه تلف شده از آن منافع نبايد كرد .\r\nمسألهء يازدهم : هرگاه كسى نقصان كند از تجارت يا زراعت يا كسب ديگر و منفعتى هم عايد او شود ، آيا بايد نفع و نقصان را از هم در رود و آنچه زياد بيايد خمس آن را بدهد بعد از وضع خرج سال ، يا بايد ملاحظهء نقصان را نكند و همان منفعتى كه عايد او شده ، بعد از گذشتن خرج ، آنچه زياد بيايد خمس آن را بدهد ؟\r\nحقّ در مسأله آن است كه اگر سال نقصان غير از سال نفع باشد ، مثل اينكه يك سال از تجارت يا زراعت نفعى عايد او بشود كه از خرج ساليانه زياد بيايد و در سال ديگر نقصان كند ، يا اينكه در سال اول نقصان كند و در سال ديگر نفع كند ، بايد خمس منافع را بدهد بعد از وضع خرج و ملاحظهء نقصان را نبايد كرد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو اگر در يك سال نفع و نقصان از براى او هم رسد ، پس هرگاه نفع و نقصان هر دو در يك عمل و يك معامله باشد ، بايد نفع و نقصان را از هم در رود و آنچه زياد بيايد بعد از خرج ساليانه ، خمس آن را بدهد . مثل اينكه شخصى چند جا زراعت كند و از زرع يك جا ، ده تومان نفع كند و از زرع جاى ديگر ، پنج تومان نقصان كند ، لازم نيست كه خمس ده تومان نفع را بدهد ، بلكه پنج تومان نقصان را از آن وضع مىكند و خمس پنج تومان را مىدهد .\r\nو همچنين هرگاه شخصى تجارت كند و ده تومان سرمايهء آن باشد و آن را بفروشد به يازده تومان ، امّا پنج تومان آن را به هشت تومان فروخته باشد و پنج تومان ديگر را به سه تومان ، بايد دو تومان نقصان را وضع كند و خمس يك تومان را بدهد .\r\nو هرگاه در دو عمل يا دو معامله باشد ، مثل اينكه در يك سال دو دفعه از سرمايه خريدوفروش نمايد و يك‌دفعه نقصان كند و يك دفعهء ديگر انتفاع كند ، يا دو مال التجاره داشته باشد ، در يكى نقصان كند و در يكى انتفاع ، يا در تجارت نقصان كند و در زراعت انتقاع كند يا بالعكس ، در اين صورت اظهر آن است كه بايد نقصان را ملاحظه نكرد ، بلكه نفعى كه عايد شده ، بايد آنچه فاضل از اخراجات ساليانه باشد ، خمس آن را داد .\r\nبلى ، هرگاه در آن منافع هم عمل كند و خسارت كند ، دور نيست كه گفته شود كه آنچه خسران كرده ، وضع كند . مثل اينكه ده تومان از تجارتى نفع كرد و به همان ده تومان معامله كرد و سه تومان نقصان كرد ، در اين صورت سه تومان را وضع كند . و هرگاه نفع منافع اول را بر روى سرمايه برده باشد و معامله كرده باشد و نقصان كند ، در اين صورت نقصان را بر روى سرمايه و منافع اول تقسيم كند .\r\nمسألهء دوازدهم : هرگاه كسى مالى داشته باشد كه خمس نداشته باشد ، مثل صداق يا ارث يا مالى كه خمس آن را داده باشد و منافعى هم از كسب يا زراعت يا تجارت يا غير اينها داشته باشد ، آيا بايد خرج ساليانهء خود و ساير اخراجات ضروريه را از\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nآن مال وضع كند و خمس مجموع منافع را بدهد ، يا بايد از منافع كسب و زراعت و تجارت آن سال وضع كند ؟\r\nاظهر آن است كه مىتواند مؤونت و اخراجات را از منافع وضع كند و بقيّه را خمس بدهد ، نه از آن مال . و احوط آن است كه مؤونت خود را بر آن منافع و آن مال تقسيم كند و از هر يك به قدر الحصّه حساب كند ، به اين نحو كه آن مال و منافع را بر روى هم حساب كند و اخراجات را ببيند كه چند يك مجموع است ، به همان نسبت از منافع وضع كند . مثلا آن مال سى تومان است و منافع بيست تومان كه مجموع ، پنجاه تومان است و اخراجات ، ده تومان است كه پنج - يك مجموع است ، پنج - يك مجموع را كه چهار تومان است ، وضع مىكند و خمس شانزده تومان را مىدهد . و نهايت احتياط آن است كه مجموع اخراجات را از آن مال وضع كند و خمس مجموع منافع را بدهد .\r\nمسألهء سيزدهم : آنچه مذكور شد كه بايد وضع اخراجات ساليانه را نمود و خمس بقيه را داد ، مخصوص است به قسم هفتم از چيزهايى كه در آن خمس است ، يعنى منافع تجارت و زراعت و كسب‌ها . امّا اقسام ديگر ، پس وضع چيزى نمىشود و نبايد تأخير انداخت دادن خمس آنها را تا سال بگذرد ، بلكه بايد آنچه عايد مىشود از آنها ، بعد از وضع خرج تحصيل آنها خمس آن را داد . پس در برداشتن معادن به غير از آنچه خرج بيرون آوردن از معدن مىشود ، چيزى ديگر وضع نمىشود و همچنين در غير آن .\r\nمسألهء چهاردهم : بدان كه هر مالى را كه يك بار خمس آن داده شود ، ديگر نبايد خمس آن را داد ، مگر هرگاه زيادتى در آن هم برسد ؛ مثل اينكه درخت بزرگ شود يا حيوان بزرگ شود و امثال اينها .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nفصل دويم در بيان مستحقّ خمس و طريق قسمت كردن آن و آداب دادن آن\r\nو در آن هشت مسأله است :\r\n\r\nمسألهء اول :\r\nبدان كه خمس شش حصّه مىشود : يك حصّه از خداست و يك حصّه از حضرت رسول صلّى اللّه عليه و آله و يك حصّه از ذوى القربى كه عبارت است از امام عصر عليه السّلام و يك حصّه از يتيمان سادات و يك حصّه از فقراء و مساكين سادات و يك حصّه از ابناء السبيل سادات .\r\nو حصّهء خدا از حضرت رسول است و بعد از آن از امام است . پس بعد از حضرت پيغمبر صلّى اللّه عليه و آله نصف خمس مال امام است و نصف ديگر مال يتيمان و مساكين و ابناء السبيل سادات . و اين تقسيم در جميع اقسام خمس است .\r\n\r\nمسألهء دويم :\r\nبدان كه در زمان حضور امام - عليه الصلاة و السّلام - جميع خمس را به خدمت آن حضرت مىبرده‌اند و مشهور آن است كه حضرت نصف را خود بر مىداشته و نصف را به آن سه فرقهء سادات كه مذكور شد مىداده‌اند و به هر يك به قدر كفايت ايشان در يك سال مىداده‌اند . و آنچه از نصف ايشان زياد مىآمده ، خود برمىداشته‌اند و اگر وفا نمىكرده ، از حصّهء خود همه را مىداده‌اند و ايشان به منزلهء عيال آن حضرت بوده‌اند .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپس بر او واجب بوده كه هرگاه حصّهء ايشان وفا نكند ، تتمّه را از حصّهء خود بدهد و هرگاه از حصّهء ايشان زياد مىآمده ، جايز بوده از براى او كه خود بردارد . و ابن ادريس فرموده است كه : جايز نبوده از براى آن حضرت كه زيادتى حصّهء ايشان را خود بردارد و واجب نبود بر او كه هرگاه حصّهء ايشان وفا به خرج ايشان نكند ، از حصّهء خود بدهد « 1 » .\r\nو بحث از اين مسأله چندان فايده بر آن مترتّب نمىشود ، بلكه آنچه بايد كه تحقيق آن بشود كه در امثال اين زمان كه زمان غيبت امام است خمس را چه بايد كرد و به چه نحو بايد تقسيم نمود و به اذن كه بايد داد ؟\r\nو در اين مسأله خلاف بسيار در ميان علماء « 2 » است و آنچه اقوى و اصحّ است كه اكثر متأخّرين آن را اختيار كرده‌اند و والد ماجد حقير - طاب ثراه - نيز آن را اختيار فرموده‌اند « 3 » آن است كه نصف خمس كه در زمان حضرت حصّهء سادات بود ، باز حصّهء ايشان است و بايد به ايشان رسيده شود و آن نصف ديگر كه مال حضرت بود ، باز مال حضرت است .\r\nو امّا در زمان حضرت كه حاضر نيستند و دسترس به خدمت ايشان نيست ، باز بايد به اولاد و منسوبان آن حضرت كه ساداتند رسانيد و ميان ايشان بايد تقسيم نمود ، و ليكن آن نصف را به غير از مجتهد جامع الشرائط يا كسى كه از جانب او مأذون باشد ، احدى ديگر نمىتواند تقسيم كند و به سادات بدهد . و هر كه بدون اذن مجتهد در آن تصرّف كند و به سادات بدهد ، مشغول ذمّهء آن خواهد بود ، بلكه مرتكب فعل حرام شده خواهد بود . و هرگاه خمس دهنده اين نصف را به سادات بدهد ، خود برىء الذّمة نشده خواهد بود و بايد دوباره به مجتهد جامع الشرائط بدهد كه او به سادات تقسيم كند ، يا آنكه از مجتهد اذن بگيرد و خود تقسيم نمايد .\r\nو ملّا محمد باقر مجلسى - طاب ثراه - در زاد المعاد فرموده است كه : مجموع\r\n\r\n\r\n","description":"","footnote":"\r\n( 1 ) . السرائر 1 : 492 - 493 .\r\n( 2 ) . ن . ك : مستند الشيعة 10 : 127 .\r\n( 3 ) . معلوم نشد كه مؤلّف اين قول را از كدام يك از تأليفات والد بزرگوارشان نقل كرده است .\r\n","page_name":" 291 ","page_number":291},
  {"content":"\r\n\r\nخمس اين حكم دارد « 1 » ؛ يعنى آن نصف حصّهء سادات را هم بايد ، يا به مجتهد رسانيد ، يا به اذن او به سادات داد . و هرگاه بدون اذن او داده شود ، برىء الذّمة نمىشود . و اظهر آن است كه اين نصف را صاحب مال ، خود مىتواند تقسيم كند به سادات .\r\nبلى ، نظر به احاديث معتبره كه رسيده است كه در زمان حضور امام ، مجموع خمس را آن حضرت مىگرفته‌اند و تقسيم مىفرموده‌اند « 2 » و مجتهدين عدول نيز نايب عامّ امام هستند ، هرگاه نصف حصّهء سادات هم به اطّلاع و اذن مجتهد تقسيم شود ، أولى [ و 
  ] احوط است .\r\nو خلاصه آنكه در زمان غيبت امام بايد مجموع خمس را به سادات داد ، و امّا نصف آن را به اذن و اطّلاع مجتهد جامع الشرائط يقينا و نصف ديگر را به اذن او احتياطا .\r\nو مخفى نماند كه بعضى از اغنياء به سبب اختلاف كه در امر خمس در ميان علماء هست ، اهمال در دادن خمس - كما هو حقّه - مىكنند و بعضى از ايشان به جهت ندانستن مسائل آن ، مشغول ذمّهء خمس مىمانند و به اين سبب اكثر سادات كه اشرف مردمانند و ذريّهء پيغمبر آخر الزمان‌اند ، به عسرت و پريشانى مىگذرانند . و چه بىمروّتى و بىانصافى است كه مال پيغمبر و اولاد آن ، داخل مال كسى باشد و ببيند كه اولاد او و عيال و خويشان آن ، در نهايت ذلّت بگذرانند و سائل به كف شوند و از همه كس ذليل‌تر باشند و در دادن حقوق آنها كوتاهى كنند . و با وجود اين ، خود را از شيعيان و دوستان اجداد ايشان حساب كنند و در روز قيامت ، اميد شفاعت و دستگيرى از ايشان داشته باشند .\r\n\r\nمسألهء سيم :\r\nبدان كه بايد كسانى را كه خمس به آنها داده مىشود ، از اولاد عبد المطلب باشند كه جدّ پيغمبر صلّى اللّه عليه و آله و على عليه السّلام است و بايد نسبت آنها به عبد المطلب از جانب پدر باشد . پس كسى كه مادر او سيّد باشد امّا او سيد\r\n\r\n\r\n","description":"","footnote":"\r\n( 1 ) . زاد المعاد : 527 .\r\n( 2 ) . ر . ك : وسائل الشيعة 9 : 509 ، باب اول از ابواب قسمة الخمس .\r\n","page_name":" 292 ","page_number":292},
  {"content":"\r\n\r\nنباشد ، نمىتواند خمس بگيرد .\r\n\r\nمسألهء چهارم :\r\nبدان كه شرط است در سيّدى كه خمس به او داده مىشود كه فقير باشد . پس نمىتوان خمس را به سيّدى كه غنى باشد داد . و هرگاه به غنى داده شود ، صاحب آن برىء الذمه نمىشود . بلى ، در ابن السبيل شرط نيست كه فقير باشد ، بلكه بايد در همان ولايت غربت فقير باشد ، اگر چه در ولايت خود غنى باشد و حكم آن بعينه به نحوى است كه در زكات مذكور شد « 1 » .\r\n\r\nمسألهء پنجم :\r\nمشهور آن است كه جايز نيست نقل كردن خمس از ولايتى كه در آنجا هست ، به ولايت ديگر ، بلكه بايد به سادات فقراى همان ولايت داد « 2 » و اظهر آن است كه مىتوان نقل نمود ، اگر چه احوط آن است كه با وجود مستحق در آن ولايت ، به ولايت ديگر نقل نشود .\r\n\r\nمسألهء ششم :\r\nمشهور آن است كه نصف خمس را كه حصّهء يتيمان و مساكين و ابن السبيل است ، مىتوان مجموع آن را به يكى از اين سه طايفه داد و لازم نيست كه به اين هر سه طايفه تقسيم شود « 3 » . و احوط آن است كه به سه طايفه تقسيم شود و به يكى از آنها تخصيص داده نشود .\r\n\r\nمسألهء هفتم :\r\nلازم نيست كه خمس را به مجموع اشخاص اين سه طايفه داد ، بلكه مىتوان حصّهء هر طايفه را به يكى از آن طايفه داد .\r\n\r\nمسألهء هشتم :\r\nابن السبيل سيّد را از خمس اين قدر مىتوان داد كه به ولايت خود برسد و زيادتر دادن جايز نيست . و اللّه تعالى اعلم .\r\nو بعضى مسائل ديگر متعلّق به خمس است كه چندان فايده در ايراد آن نبود ، لهذا ذكر آنها نشد و ختم رساله بدين جا شد .\r\n\r\n\r\n","description":"","footnote":"\r\n( 1 ) . ر . ك : ص 248 ، مبحث ششم از مطلب سوم .\r\n( 2 ) . ن . ك : شرايع الإسلام 1 : 183 ؛ الدروس الشرعيّة 1 : 262 .\r\n( 3 ) . ن . ك : تحرير الأحكام 1 : 44 ؛ مدارك الأحكام 5 : 405 .\r\n","page_name":" 293 ","page_number":293},
  {"content":"\r\n\r\nملتمس از برادران دينى آن است كه هر كه از اين رساله منتفع شود ، اين بندهء روسياه گناهكار را به طلب آمرزش ياد نمايد .\r\nو كان الفراغ من إتمامه يوم الخميس ثالث عشر شهر محرم الحرام سنة اثني عشر و مائتي بعد الألف من الهجرة ( 1212 ) .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nفهرست منابع و مآخذ\r\n« قرآن كريم » 1 . إرشاد الأذهان إلى أحكام الإيمان . علّامه حلّى جمال الدين حسن بن يوسف بن مطهّر ( 648 - 726 ) . تحقيق فارس حسّون . چاپ اوّل ، 2 جلد ، قم ، انتشارات اسلامى جامعهء مدرّسين ، 1410 ه .\r\n2 . الاستبصار فيما اختلف من الأخبار . ابو جعفر شيخ طائفة محمّد بن حسن معروف به شيخ الطوسى ( 385 - 460 ) . تحقيق سيّد حسن موسوى خرسان . چاپ سوّم ، 4 مجلد ، تهران ، دار الكتب الاسلامية ، 1390 ه .\r\n3 . الإقبال بالأعمال الحسنة فيما يعمل مرّة في السنة . ابن طاوس رضى الدين سيّد على بن موسى بن طاوس حسنى حلّى ( 589 - 664 ) . چاپ دوّم ، تهران ، دار الكتب الاسلامية ، 1390 ه / 1349 ش . [ اوفست از چاپ حجرى 
  ] .\r\n4 . الاقتصاد فيما يجب على العباد . شيخ طوسى ابو جعفر محمّد بن حسن ( 385 - 460 ) . تهران ، كتابخانهء جامع چهلستون ، 1400 ه .\r\n5 . أمالي الصدوق . شيخ صدوق محمّد بن علىّ بن حسين بن بابويه قمّى ( م 381 ) . چاپ پنجم ، بيروت ، مؤسّسهء اعلمى ، 1400 ه / 1980 م .\r\n6 . أمالي الطوسي . شيخ طوسى ابو جعفر محمّد بن حسن ( 385 - 460 ) . به كوشش سيّد محمّد صادق بحر العلوم . دو جلد ، بغداد ، المكتبة الأهلية ، 1384 ه / 1964 م .\r\n7 . الانتصار . شريف مرتضى ابو القاسم على بن حسين موسوى ( 355 - 436 ) . تحقيق انتشارات\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاسلامى جامعهء مدرّسين . چاپ اوّل ، قم ، انتشارات اسلامى ، 1415 ه .\r\n8 . إيضاح الفوائد في شرح إشكالات القواعد . فخر محقّقين محمّد بن حسن بن يوسف حلّى ( 682 - 771 ) . به كوشش جمعى از علما . چاپ دوّم ، 4 مجلد ، تهران و قم ، بنياد فرهنگ اسلامى كوشان‌پور و اسماعيليان ، 1363 ش [ افست از چاپ اوّل ، 1387 - 1389 ه 
  ] .\r\n9 . البيان . شهيد اوّل شمس الدين محمّد بن مكّى عاملى ( 734 - 786 ) . تحقيق محمّد حسّون .\r\nچاپ اوّل ، قم ، 1412 ه .\r\n10 . تبصرة المتعلّمين في أحكام الدين . علّامه حلّى جمال الدين حسن بن يوسف بن مطهّر ( 648 - 726 ) . به كوشش سيّد احمد حسينى و شيخ هادى يوسفى . قم ، مجمع الذخائر الاسلامية .\r\n11 . تحرير الأحكام الشرعيّة على مذهب الإماميّة . علّامه حلّى جمال الدين حسن بن يوسف بن المطهّر ( 648 - 726 ) . تحقيق ابراهيم بهادرى . چاپ اوّل ، 5 جلد ، قم ، مؤسّسه امام صادق عليه السّلام ، 1420 - 1421 ه .\r\n12 . تحفه رضويه . مولى محمّد مهدى بن ابى ذرّ نراقى ( م 1209 ) . نسخه خطى كتابخانهء ملّى ملك تهران .\r\n13 . تذكرة الفقهاء . علّامه حلّى جمال الدين حسن بن يوسف بن مطهّر ( 648 - 726 ) . تحقيق و نشر مؤسّسه آل البيت عليهم السّلام لاحياء التراث . چاپ اوّل ، 13 جلد تا الآن چاپ شده است ، قم ، 1414 - 1423 ه .\r\n14 . تفسير العيّاشي . عيّاشى محمّد بن مسعود بن عيّاش سلمى سمرقندى . ( اواخر قرن سوّم ) .\r\nتحقيق سيّد هاشم رسولى محلّاتى . تهران ، دو جلد ، المكتبة العلميّة الاسلامية ، 1380 ه .\r\n15 . تمهيد القواعد الأصوليّة و العربيّة لتفريع قواعد الأحكام الشرعيّة . شهيد ثانى زين الدين بن علىّ بن احمد عاملى ( 911 - 965 ) . تحقيق و نشر دفتر تبليغات اسلامى . چاپ اوّل ، قم ، 1416 ه / 1374 ش .\r\n« تفصيل وسائل الشيعة إلى تحصيل مسائل الشريعة » « وسائل الشيعة » .\r\n16 . التنقيح الرائع لمختصر الشرائع . فاضل مقداد ، جمال الدين مقداد بن عبد الله سيورى حلّى ( م 826 ) . تحقيق سيّد عبد اللطيف كوهكمرى . چاپ اوّل ، 4 جلد ، قم ، كتابخانهء مرعشى نجفى ،\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n1404 ه .\r\n17 . تهذيب الأحكام . شيخ طوسى ، ابو جعفر محمّد بن حسن ( 385 - 460 ) . تحقيق سيّد حسن موسوى خرسان . چاپ سوّم ، 10 جلد ، تهران ، دار الكتب الاسلامية ، 1364 ش .\r\n18 . ثواب الأعمال و عقاب الأعمال . شيخ صدوق محمّد بن علىّ بن حسين بن بابويه قمّى ( م 381 ) .\r\nتحقيق على اكبر غفّارى . تهران ، كتابخانهء صدوق ، 1391 ه .\r\n19 . الجامع للشرائع . نجيب الدين يحيى بن احمد بن سعيد حلّى هذلى ( 601 - 689 ) . به كوشش جمعى از فضلا . چاپ اوّل ، قم ، مؤسّسه سيّد الشهداء عليه السّلام ، 1405 ه .\r\n20 . جامع المقاصد في شرح القواعد . محقّق ثانى على بن حسن بن عبد العالى كركى ( 868 - 940 ) .\r\nتحقيق و نشر مؤسّسه آل البيت عليهم السّلام لاحياء التراث . چاپ اوّل ، 13 جلد ، قم ، 1408 - 1411 ه .\r\n21 . جمل العلم و العمل - ضمن « رسائل شريف مرتضى » ج 3 - « رسائل شريف مرتضى » .\r\n22 . الجمل و العقود . ضمن « رسائل عشر » - شيخ طوسى ( 385 - 460 ) . مراجعه شود به « رسائل عشر » .\r\n23 . جواهر الكلام في شرح شرائع الإسلام . شيخ محمّد حسن بن باقر نجفى ( م 1266 ) . به كوشش جمعى از فضلا . چاپ ششم ، 43 جلد ، تهران ، دار الكتب الاسلامية ، 1398 ه .\r\n24 . الحدائق الناضرة في أحكام العترة الطاهرة . شيخ يوسف بحرانى ( 1107 - 1186 ) . تحقيق و نشر مؤسّسه نشر اسلامى جامعه مدرّسين . 25 جلد ، قم ، 1406 ه .\r\n25 . الخلاف . ( مسائل الخلاف ) شيخ طوسى ابو جعفر محمّد بن حسن ( 385 - 460 ) . تحقيق جمعى از فضلا . چاپ اوّل ، 6 جلد ، قم ، انتشارات اسلامى جامعه مدرّسين ، 1407 - 1417 ه .\r\n26 . ذخيرة المعاد في شرح الإرشاد . علّامهء محقّق مولى محمّد باقر سبزوارى ( م 1090 ) . چاپ حجرى ، قم ، مؤسّسه آل البيت عليهم السّلام لاحياء التراث [ افست از چاپ 1274 ه 
  ] .\r\n27 . ذكرى الشيعة في أحكام الشريعة . شهيد اوّل شمس الدين محمّد بن مكّى عاملى ( م 734 - 786 ) . تحقيق و نشر مؤسّسه آل البيت عليهم السّلام لاحياء التراث . چاپ اوّل ، 4 جلد ، قم ، 1419 ه .\r\n28 . رسائل الشريف المرتضى . ابو القاسم على بن حسين موسوى معروف به شريف مرتضى ( 355\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n- 436 ) . تحقيق سيّد مهدى رجائى . چاپ اوّل ، 4 جلد ، قم ، دار القرآن الكريم ، 1405 ه .\r\n29 . رسائل عشر . شيخ طوسى ابو جعفر محمّد بن حسن ( 385 - 460 ) . به كوشش جمعى از علما .\r\n[ چاپ اوّل 
  ] قم ، مؤسّسه نشر اسلامى ، 1403 ه .\r\n30 . روض الجنان و روح الجنان في تفسير القرآن . ابو الفتوح رازى حسين بن علىّ بن محمّد خزاعى ( م حدود 554 ) . تحقيق محمّد جعفر ياحقى و محمّد مهدى ناصح . چاپ اوّل ، 20 جلد ، مشهد ، مجمع البحوث الاسلامية ، 1365 - 1376 ش .\r\n31 . الروضة البهيّة في شرح اللمعة الدمشقيّة . شهيد ثانى زين الدين بن على بن احمد عاملى ( 911 - 965 ) . تحقيق سيّد محمّد كلانتر ، مقدّمهء محمّد مهدى آصفى . 10 جلد ، بيروت ، دار العالم الاسلامى . [ افست از چاپ نجف أشرف 
  ] .\r\n32 . روضة الواعظين و تبصرة المتّعظين . محمّد بن حسن بن علىّ نيسابورى ( ق 6 ) . چاپ دوّم ، دو جزء در يك جلد ، قم ، شريف رضى ، [ افست از چاپ نجف اشرف ، المكتبة الحيدريّة ، 1385 ه / 1965 م 
  ] .\r\n33 . رياض المسائل في بيان أحكام الشرع بالدلائل . سيّد علىّ بن محمّد علىّ طباطبائي ( 1161 - 1231 ) . تحقيق و نشر مؤسّسه آل البيت عليهم السّلام لاحياء التراث . چاپ اوّل ، 16 جلد ، قم ، 1418 - 1423 ه .\r\n34 . زاد المعاد . علّامه مجلسى محمّد باقر بن محمّد تقى اصفهانى ( 1037 - 1111 ) . چاپ حجرى ، تهران ، 1370 ه .\r\n35 . السرائر الحاوي لتحرير الفتاوي . ابن ادريس حلّى محمّد بن منصور بن احمد بن ادريس ( 543 - 598 ) تحقيق و نشر مؤسّسه نشر اسلامى جامعه مدرّسين ، چاپ اوّل ، 3 جلد ، قم ، 1410 - 1411 ه .\r\n36 . شرائع الإسلام في مسائل الحلال و الحرام . محقّق حلى نجم الدين جعفر بن حسن بن يحيى بن سعيد هذلى ( 602 - 676 ) . تحقيق عبد الحسين محمّد على بقّال . 4 جلد ، بيروت ، دار الكتاب العربى ، [ افست از چاپ نجف ، 1389 ه / 1969 م 
  ] .\r\n37 . شرح نهج البلاغة . ابن ابى الحديد عزّ الدين عبد الحميد بن محمّد معتزلى ( 586 - 656 ) . تحقيق\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمحمّد ابو الفضل ابراهيم . چاپ اوّل ، 20 جلد ، قاهره ، دار احياء الكتب العربية ، 1378 ه / 1959 م .\r\n38 . علل الشرائع . شيخ صدوق ابو جعفر محمّد بن على بن حسين بن بابويه قمّى ( م 381 ) . با مقدّمهء سيّد محمّد صادق بحر العلوم . [ چاپ اوّل 
  ] ، نجف اشرف ، المكتبة الحيدرية ، 1386 ه / 1966 م .\r\n39 . غنية النزوع إلى علمي الأصول و الفروع . ابن زهره ابو مكارم سيّد حمزه بن علىّ بن زهره حسينى ( 511 - 585 ) . تحقيق ابراهيم بهادرى . چاپ اوّل ، دو جلد ، قم ، مؤسّسه امام صادق عليه السّلام ، 1417 - 1418 ه .\r\n40 . فرهنگ معين . محمد معين ( 1297 - 1350 ش ) . چاپ هشتم ، 6 جلد ، تهران ، انتشارات امير كبير ، 1371 ش .\r\n41 . الفقيه . شيخ صدوق ابو جعفر محمّد بن علىّ بن حسين بن بابويه قمّى ( م 381 ) . تحقيق سيّد حسن موسوى خرسان . 4 جلد ، بيروت ، دار صعب و دار التعارف 1401 ه / 1981 م . [ افست از چاپ دار الكتب الاسلامية ، تهران 
  ] .\r\n42 . قواعد الأحكام في معرفة الحلال و الحرام . علّامه حلّى جمال الدين حسن بن يوسف بن مطهّر ( 648 - 726 ) . تحقيق و نشر مؤسّسه نشر اسلامى جامعه مدرّسين ، چاپ اوّل ، 3 جلد ، قم ، 1413 - 1419 ه .\r\n43 . الكافي . ابو جعفر محمّد بن يعقوب بن اسحاق كلينى رازى ( م 329 ) . تحقيق على اكبر غفّارى .\r\nچاپ چهارم ، 8 جلد ، بيروت ، دار صعب و دار التعارف ، 1401 ه .\r\n44 . الكافي في الفقه . ابو صلاح حلبى تقى الدين بن نجم ( 374 - 447 ) . تحقيق رضا استادى .\r\n[ چاپ اوّل 
  ] . اصفهان ، كتابخانهء امام امير المؤمنين عليه السّلام ، 1403 ه .\r\n« كتاب الجامع للشرائع » « الجامع للشرائع » .\r\n« كتاب من لا يحضره الفقيه » « الفقيه » .\r\n45 . كفاية الفقه . ( كفاية الأحكام ) علّامه محقّق مولى محمّد باقر سبزوارى ( م 1090 ) . تحقيق شيخ مرتضى الواعظى اراكى . چاپ اوّل ، دو جلد ، قم ، مؤسّسه نشر اسلامى ، 1423 ه .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n46 . لسان العرب . جمال الدين محمّد بن مكرم بن منظور مصرى ( 630 - 711 ) . 15 جلد ، قم ، نشر ادب حوزة ، 1405 ه [ افست از چاپ بيروت ، 1376 ه 
  ] .\r\n47 . لغت‌نامه دهخدا . على اكبر دهخدا ( 1258 - 1334 ش ) . چاپ اوّل ، 14 جلد ، تهران ، مؤسّسه انتشارات دانشگاه تهران ، 1373 ش .\r\n48 . اللمعة الدمشقيّة في فقه الإماميّة . شهيد اوّل شمس الدين محمّد بن مكّى عاملى ( م 786 ) . چاپ اوّل ، تهران ، مركز بحوث حجّ و عمرة ، 1406 ه .\r\n49 . المبسوط . شيخ طوسى ابو جعفر محمد بن حسن ( 385 - 460 ) . تحقيق سيّد محمّد تقى كشفى و محمّد باقر بهبودى . چاپ دوّم ، 8 جزء در 4 جلد ، تهران ، المكتبة المرتضوية لاحياء الآثار الجعفرية ، 1387 - 1393 ه .\r\n50 . مجمع الزوائد و منبع الفوائد . حافظ نور الدين علىّ بن ابى بكر هيثمى ( م 807 ) . به تحرير عراقى و ابن حجر . چاپ سوّم ، 10 جلد + دو جلد فهرست ، بيروت ، دار الكتاب العربى ، 1402 ه / 1982 م .\r\n51 . مجمع الفائدة و البرهان في شرح إرشاد الأذهان . محقّق اردبيلى احمد بن محمّد ( م 993 ) .\r\nتحقيق جمعى از علما . چاپ اوّل ، 14 جلد ، قم ، مؤسّسه نشر اسلامى ، 1402 - 1414 ه .\r\n52 . المحاسن . برقى ابو جعفر احمد بن خالد ( م 274 يا 280 ) . تحقيق جلال الدين حسينى محدّث ارموى . چاپ دوّم ، قم ، دار الكتب الاسلامية .\r\n53 . المختصر النافع . محقّق حلّى نجم الدين جعفر بن حسن بن يحيى بن سعيد هذلى ( 602 - 676 ) .\r\nتحقيق جمعى از علما . چاپ سوّم ، بيروت ، دار الأضواء ، 1405 ه / 1985 م .\r\n54 . مختلف الشيعة . علّامه حلّى جمال الدين حسن بن يوسف بن مطهّر ( 648 - 726 ) . تحقيق مركز مطالعات و تحقيقات اسلامى . چاپ اوّل ، 9 جلد + فهرست ، قم ، دفتر تبليغات اسلامى ، 1412 - 1420 ه .\r\n55 . مدارك الأحكام في شرح شرائع الإسلام . سيّد محمّد بن على موسوى عاملى ( 956 - 1009 ) .\r\nتحقيق و نشر مؤسّسه آل البيت عليهم السّلام لاحياء التراث . چاپ اوّل ، 8 جلد ، قم ، 1410 ه .\r\n56 . المراسم النبوية و الأحكام العلوية . سلّار بن عبد العزيز ديلمى ( م 448 يا 463 ) . تحقيق محمود\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبستانى . قم ، منشورات حرمين ، 1406 ه . [ افست از چاپ قبلى ، 1400 ه / 1980 م 
  ] .\r\n« مسائل الخلاف » « الخلاف » .\r\n57 . المسائل الصاغانيّة ضمن « مصنّفات الشيخ المفيد » ج 3 . شيخ مفيد ابو عبد الله محمّد بن محمّد بن النعمان بغدادى ( 336 - 413 ) . تحقيق سيّد محمّد قاضى . چاپ اوّل ، قم ، كنگرهء جهانى هزارهء شيخ مفيد ، 1413 ه .\r\n58 . مسالك الأفهام إلى تنقيح شرائع الإسلام . شهيد ثانى زين الدين بن علىّ بن احمد عاملى ( 911 - 965 ) . تحقيق مؤسّسه معارف اسلامى . چاپ اوّل ، 16 جلد ، قم ، 1413 - 1423 ه .\r\n59 . مستدرك الوسائل و مستنبط المسائل . حاج ميرزا حسين محدّث نورى ( 1254 - 1320 ) .\r\nتحقيق و نشر مؤسّسه آل البيت عليهم السّلام لاحياء التراث . چاپ اوّل ، 18 جلد ، قم ، 1407 ه .\r\n60 . مستند الشيعة في أحكام الشريعة . مولى احمد بن محمّد مهدى ابن ابى ذرّ نراقى كاشانى ( 1185 - 1245 ) . تحقيق و نشر مؤسّسه آل البيت عليهم السّلام لاحياء التراث . چاپ اوّل ، 19 جلد ، قم ، 1415 - 1420 ه .\r\n61 . مشارق الشموس في شرح الدروس . محقّق خوانسارى حسين بن محمّد بن حسين ( 1016 - 1099 ) . چاپ حجرى ، قم ، مؤسّسه آل البيت عليهم السّلام لاحياء التراث .\r\n62 . مصباح المتهجّد . شيخ طوسى ابو جعفر محمّد بن حسن ( 385 - 460 ) . به كوشش على اصغر مرواريد . چاپ اوّل ، بيروت ، مؤسّسه فقه شيعة ، 1411 ه / 1991 م .\r\n63 . معاني الأخبار . شيخ صدوق ابو جعفر محمّد بن علىّ بن حسين بن بابويه قمّى ( 305 - 381 ) . به كوشش على اكبر غفّارى . قم ، انتشارات اسلامى جامعه مدرّسين ، 1361 ش .\r\n64 . المعتبر . محقّق حلّى نجم الدين جعفر بن حسن بن يحيى بن سعيد هذلى ( 602 - 676 ) . تحقيق جمعى از طلّاب . چاپ اوّل ، دو جلد ، قم ، مؤسّسه سيّد الشهداء عليه السّلام ، 1364 ش .\r\n65 . المغني و الشرح الكبير . ابو محمّد عبد الله بن احمد بن محمّد بن قدامه مقدسى حنبلى ( 541 - 620 ) . و ابو الفرج عبد الرحمن بن ابى عمر محمّد بن احمد بن قدامه مقدسى ( م 682 ) . چاپ اوّل ، 14 جلد ، بيروت ، دار الفكر ، 1404 ه / 1984 م .\r\n66 . مفاتيح الشرائع . محمّد بن مرتضى مولى محسن فيض كاشانى ( 1007 - 1091 ) . تحقيق سيّد\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمهدى رجايى . چاپ اوّل ، دو جلد ، قم ، مجمع الذخائر الاسلامية ، 1401 ه .\r\n67 . مفتاح الكرامة في شرح قواعد العلّامة . سيّد محمّد جواد حسينى عاملى ( م 1227 ) . [ چاپ دوّم 
  ] . 10 جلد ، قم ، مؤسّسه آل البيت عليهم السّلام لاحياء التراث [ افست از چاپ قبلى 
  ] .\r\n68 . المقنع . شيخ صدوق ابو جعفر محمّد بن علىّ بن حسين بن بابويه قمّى ( م 381 ) . تحقيق و نشر مؤسّسه امام هادى عليه السّلام . چاپ اوّل ، قم ، 1415 ه .\r\n69 . المقنعة . شيخ مفيد ابو عبد الله محمّد بن محمّد بن نعمان بغدادى ( 336 - 413 ) . تحقيق مؤسّسه نشر اسلامى . چاپ دوّم ، قم ، كنگرهء جهانى هزارهء شيخ مفيد ، 1413 ه .\r\n70 . منتهى المطلب في تحقيق المذهب . علّامه حلّى جمال الدين حسن بن يوسف بن مطهّر ( 648 - 726 ) . چاپ حجرى ، دو جلد ، ايران ، 1333 ه .\r\n71 . منتهى المطلب في تحقيق المذهب . علّامه حلّى جمال الدين حسن بن يوسف بن مطهّر ( 648 - 726 ) . تحقيق و نشر مجمع البحوث الاسلامية . چاپ اوّل ، 8 جلد ، مشهد ، 1412 - 1423 ه .\r\n72 . المهذّب . قاضى ابن برّاج ابو القاسم عبد العزيز بن نحرير بن عبد العزيز ( حوالى 400 - 481 ) .\r\nتحقيق جمعى از فضلا . چاپ اوّل ، دو جلد ، قم ، مؤسّسه نشر اسلامى جامعه مدرّسين ، 1406 ه .\r\n73 . المهذّب البارع في شرح المختصر النافع . ابن فهد حلّى ابو العبّاس احمد بن محمّد ( 757 - 841 ) . تحقيق مجتبى عراقى . چاپ اوّل ، 5 جلد ، قم ، مؤسّسه نشر اسلامى ، 1407 - 1413 ه .\r\n« النافع مختصر الشرائع » « المختصر النافع » .\r\n74 . النهاية . شيخ طوسى ابو جعفر شيخ طائفة محمّد بن حسن ( 385 - 460 ) . چاپ دوم ، بيروت ، دار الكتاب العربى ، 1400 ه / 1980 م .\r\n75 . نهاية الإحكام في معرفة الأحكام . علّامه حلّى جمال الدين حسن بن يوسف بن مطهّر ( 648 - 726 ) . تحقيق سيّد مهدى رجائى . چاپ اوّل ، دو جلد ، بيروت ، دار الاضواء ، 1406 ه / 1986 م .\r\n76 . نهج البلاغة . سيّد شريف رضى محمّد بن حسين بن موسى موسوى ( 359 - 406 ) . تحقيق صبحى صالح . قم ، دار الهجرة ، 1395 ه [ افست از چاپ بيروت ، 1387 ه 
  ] .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n77 . الوافى . محمّد بن مرتضى مولى محسن ، فيض كاشانى ( 1007 - 1091 ) . تحقيق كتابخانهء امير المؤمنين عليه السّلام . چاپ اوّل ، 27 جلد ، اصفهان ، 1412 - 1417 ه .\r\n78 . وسائل الشيعة . شيخ محمّد بن حسن حرّ عاملى ( 1033 - 1104 ) . تحقيق مؤسّسه آل البيت عليهم السّلام لاحياء التراث . چاپ اوّل ، 30 جلد ، قم ، 1409 - 1412 ه .\r\n79 . الوسيلة إلى نيل الفضيلة . ابن حمزه عماد الدين ابو جعفر محمّد بن على طوسى ( قرن 6 ) . به كوشش محمّد حسّون . چاپ اوّل ، قم ، كتابخانهء مرعشى نجفى ، 1408 ه .\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n . \r\n","description":"","footnote":"","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n . \r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n . \r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n . \r\n","description":"","footnote":"","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n . \r\n","description":"","footnote":"","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n . \r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n . \r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n . \r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n . \r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n . \r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n . \r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n . \r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n . \r\n","description":"","footnote":"","page_name":" 329 ","page_number":329},
  {"content":"\r\n . \r\n\r\n","description":"","footnote":"","page_name":" 330 ","page_number":330}
  ]