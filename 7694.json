[
  {"content":"\r\n\r\nدر سوگ امير آزادى\r\nترجمهء ( ( مثير الاحزان ) )\r\nگوياترين تاريخ كربلا\r\nتأليف :\r\nعلامه ابن نما حلى قدس سره\r\nترجمه و نگارش :\r\nعلى كرمى\r\nنشر حاذق\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nابن نما ، جعفر بن محمد ، 567 - 645 ق .\r\n[ مثير الاحزان و مثير سبل الاشجان فارسى 
  ]\r\nدر سوگ امير آزادى ترجمه مثير الاحزان / تاليف جعفر بن محمد ابن نما : ترجمه و نگارش على كرمى -\r\nقم : نشر حاذق ، 1380 .\r\n416 ص .\r\n14000 ريال : ISBN 964 - 5970 - 70 - 9\r\nفهرستنويسى بر اساس اطلاعات فيپا .\r\nكتابنامه به صورت زير نويس .\r\n1 . حسين بن على ( ع ) ، امام سوم ، 4 - 61 ق - شهادت . 2 . واقعه كربلا ، 61 ق .\r\nالف . كرمى ، على ، 1334 - مترجم . ب . عنوان . ج . عنوان : مثير الاحزان و مثير الاشجان فارسى .\r\n2041 م 2 الف / 41 BP\r\n953 / 297\r\n1380\r\nكتابخانه ملى ايران / 23330 - 80 م\r\nمحل نگهدارى :\r\nنام كتاب : در سوگ امير آزادى\r\nترجمهء : مثير الاحزان\r\nتأليف : علامه ابن نما حلى قدس سره\r\nترجمه و نگارش : على كرمى\r\nناشر : نشر حاذق\r\nنوبت چاپ : اول\r\nتاريخ انتشار : زمستان 1380\r\nتعداد صفحات : 416 صفحه وزيرى\r\nشمارگان : 3000 جلد\r\nچاپ : اميران\r\nمركز پخش : قم - خيابان ارم پلاك 508 نشر حاذق\r\n4 - 7742543 / 09112518076\r\nشابك 9 - 70 - 5970 - 964 / ISBN 964 - 5970 - 70 - 9\r\nكليهء حقوق طبع براى ناشر محفوظ است\r\n1400 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nالحمدلله رب العالمين\r\nو صلى الله على سيدنا محمد واله اجمعين\r\nسيما الإمام المبين الحجة القائم المنتظر المهدى عجل الله تعالى فرجه الشريف\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ پيشگفتار 
  ]\r\nبِسْمِ اللَّهِ الرَّحْمنِ الرَّحِيمِ\r\n\r\nدر رواق عاشورا\r\nرايحهء دل‌انگيز و دلنواز ياد و نام جانبخش و جاودانه حسين عليه السّلام و جاذبه وصف ناپذير سبك و سيرهء خردمندانه و شجاعانه و آزادمنشانهء آن حضرت از كرانه‌هاى دور تاريخ تاكنون فضاى جامعه و تمدن و تاريخ را عطر آگين ساخته و جان‌هاى شيفتهء حق و عدالت و دل‌هاى شيداى آزادى و آزادگى و انديشه‌هاى بىقرار كمال و جمال و قلب‌هاى پاك و پاكيزه از آفت‌هاى تاريك انديشى ، تعصب ، دنباله روى و خودخواهى را مىنوازد و كمال‌جويان ، ترقى خواهان ، آگاهان ، روشنفكران ، شايسته كرداران و اصلاح طلبان عصرها و نسل‌ها را به سوى خود جذب مىكند ؛ چرا كه اين از ويژگىهاى ذاتى فضيلت و كمال ، و از معجزه‌هاى والايى و رادى است ؛ و ماهيت و طبيعت ارزش‌هاى والايى چون :\r\nاخلاص ، ادب ، امانت ، بردبارى ، شكيبايى ، فروتنى ، شجاعت ، راستى ، درستكارى ، عزت‌طلبى ،\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nعدالت خواهى ، آزاد منشى ، حرّيت ، پاكى ، كرامت ، گذشت ، بخشندگى ، همت و الا ، خلق و خوى شايسته ، توكل و اعتماد به خدا ، تحمل و مدارا ، همزيستى خردمندانه ، تساهل و تسامح ، رفق و مهر ، احسان و انسان دوستى ، مروت و وجدان ، وقار و متانت ، يقين و ايمان ، دگر خواهى و رعايت حقوق مردم ، پروا و تقواى راستين ، ستم ستيزى و حق‌طلبى ، قانون گرايى و قانونمدارى ، دعوت به حق و مبارزه با فساد ، بشر دوستى و مردم‌نوازى ، و ديگر ارزش‌هاى انسانى و برتر اين گونه است كه هر كجا باشند ، به طور خودكار براى خود جا باز مىكنند و دل‌ها را تسخير ، كران تا كران قلب‌ها را رام ، و به تدريج فضيلت خواهان و فضيلت دوستان را به راه دلخواه و سرمنزل محبوب راه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمىنمايند .\r\nدرست همانسان كه ضد ارزش‌ها و آفت‌هايى چون : رياكارى و ظاهر سازى ، عوام فريبى و عوام سالارى ، دروغ و نيرنگ ، دجّالگرى و ناخالصى ، خود دوستى و خودكامگى ، چاپلوس پرورى و تملق‌بافى ، فرومايگى و ذلت پذيرى ، عجب و خود پسندى ، حسد و كينه ، غرور و تعصب انگيزى ، دنباله‌روى و بره منشى ، انگيزش بدگمانى و سوء ظن ، سخن چينى و فتنه انگيزى ، كينه‌توزى و حقد ، فخر فروشى و بخل ، خشونت و بىرحمى ، خمودى و تاريك انديشى ، افراط كارى و حق كشى ، استبداد و خودسرى ، قانون‌شكنى و امتياز خواهى ، برترىجويى و تحميل ، انحصار قدرت و امكانات ، تحريف حقايق و بازى با احساسات ، ابزار سلطه ساختن دين و اهرم فشار ساختن باورهاى مقدس مردم براى تحميل خواسته‌ها و سليقه‌هاى فرا قانونى خود به ديگران و پايمال ساختن حقوق و امنيت\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nآنان و . . . آفت‌هايى هستند كه به خودى خود ، هر انسان آگاه و كمال طلب و آزادمنشى را مىرانند و دور مىسازند .\r\n\r\nشاهكار شگرف حسين عليه السّلام\r\nزندگى پر جاذبه و افتخار آفرين پيشواى آزادى سراسر نور است و روشنايى ، آگاهى بخش است و روشنگرى ، خردمندى است و خردورزى ، درايت است و نو انديشى ، بيدارگرى است و غفلت زدايى ، آموزش است و پرورش ، تدبير است و تربيت ، هدفدارى است و آرمانخواهى ، توحيدگرايى است و اخلاص ، نماز است و نيايش ، بندگى خداست و آزادگى از همهء قيد و بندهاى دست و پاگير ، وقار است و متانت ، گذشت است و ايثار ، ادب است و كرامت ، همت است و سخاوت ، بخشندگى است و دگر دوستى ، صراحت است و صداقت ، امانت است و وفا ، عشق است و صفا ، شكيبايى قهرمانانه است و پايدارى ، بردبارى پيامبرانه است و جوانمردى ، احساس مسئوليت است و خيرخواهى ، بشر دوستى است و مردم‌نوازى ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدعوت به زندگى شرافتمندانه است و منش انسانى ، ژرفنگرى است و راهگشايى ، كمال است و جمال و . . . امّا در ميان اين گلها و گل بوته‌هاى عطرآگين و جان پرور ، شاهكار شگرف عاشورا و حركت عدالت‌خواهانه و قهرمانانه و آگاهانه و اصلاح‌طلبانه آن حضرت در برابر آفت هستى سوز استبداد و دستگاه هراس‌انگيز و خشونت كيش دين سالارى ساخته و پرداخته اموى ، نه تنها از شكوهبارترين شاهكارهاى او كه از بىنظيرترين و الهام بخش‌ترين و شعور آفرين‌ترين و موج انگيزترين رويدادهاى تاريخ جهان است و درست به همين دليل هم اين گونه انديشه‌هاى مترقى و پويا و اصلاح طلب را به سوى خود جلب نموده و پيامدها و ره آوردهاى ماندگارى از خود به يادگار نهاده است .\r\n\r\nهدف‌هاى بلند عاشورا\r\nراستى پديد آورندهء شاهكار شكوهبار عاشورا از آفرينش آگاهانه و حكيمانه و شجاعانه اين فراز از زندگى الهام بخش و زندگى ساز خود ، چه چيزى را مىجست ؟\r\nكدامين هدف بلند را دنبال مىكرد ؟\r\nچه اصل مترقى و انسانى را پى مىگرفت ؟\r\nكدام گمشدهء مطلوب و محبوب را مىيافت ؟\r\nو در انديشه تحقيق چه حال و هواى مطبوع ، چه شرايط دوست داشتنى ، چه فضاى دل‌نشين و دلنواز و چه دنياى زيبا و عطرآگينى بود ؟ و از چه چيزى رنج مىبرد و بيزار بود ؟\r\nراستى حسين عليه السّلام چه مىخواست و چه علل و عوامل و انگيزه‌هايى او را به خلق اين رويداد شگرف برانگيخت ؟ و برانگيزانندهء آن تجسم خرد و آن مشعل تابناك هدايت و آن سمبل نور افشان عدالت و آزادى و آن نمونهء پر افتخار رادى و سرفرازى كه بود ؟\r\nدر راه يافتن پاسخ شايسته به اين پرسش سرنوشت ساز ، بهترين و آسان‌ترين راه نگرش درست و محققانه به منطق روشنگر و راهگشاى خود آن حضرت است و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nآن گاه به منطق خاندان گرانقدر و ياران روشنفكر و پرواپيشه و فداكارش ؛ بايد آن گونه كه زيبنده است به پيام‌هاى انسان‌ساز ، سخنان جاودانه ، نامه‌ها و سفارشنامه‌ها ، گفتگوهاى ماندگار ، شعارها و سروده‌هاى پر راز و رمز ، سخنرانىها و خطابه‌هاى شورانگيز و شعور آفرين ، و ديگر آثار بر جاى مانده از آن پيشواى رادىها و والايىها نگريست ، در آن صورت است كه شايد ، هم با هدف‌هاى بلند و زندگى ساز او آشنا شد و هم دريافت كه او چه مىخواست و از چه چيزى رنج مىبرد و هم به علل و عواملى كه آن حضرت را به تدريج به خلق آگاهانه و حكيمانه و دليرانه و مدبرانهء اين حماسه بزرگ برانگيخت پى برد و هم انگيزه و انگيزانندهء حقيقى آن انسان و الا را شناخت و آن گاه خردمندانه انديشيد و الهام گرفت و براى يك زندگى انسانى و آزادمنشانه و بشر دوستانه و در خور شأن فرد و جامعه خردورز و متمدن و صلح‌جو و حق طلب درس‌ها آموخت .\r\n\r\n1 - نفى مذهب سالارى هراس‌انگيز و خشن\r\nاز منطق روشنگر پيشواى آزادى به روشنى دريافت مىگردد كه نخستين عامل مؤثر در شكل‌گيرى نهضت حق‌طلبانهء عاشورا شدت و گسترش يافتن قانون‌شكنى و زورمدارى و خشونت رسواى رژيم اموى به جاى قانون‌گرايى و دين مدارى و گفتمان منطقى و اقناعى و خردمندانه با مردم ، به ويژه با خاندان حق طلب و ستم ستيز پيامبر است .\r\nدرست است كه روند اين انحراف عميق پيش از معاويه آغاز شد ، امّا به وسيله او شدت و جهت و گسترش يافت ؛ چرا كه از انديشه و عملكرد او پيداست كه وى بر اين نقشه بود تا مردم را از روح و جان دين و هدف‌هاى بلند و عادلانه و آزادى بخش قرآن و سبك و سيرهء قانون‌مدارانه و مردم دوستانه پيامبر به تدريج دور ساخته و با حفظ پوسته‌اى خشك و خشن از دين و ظواهر و قالب‌هايى بىروح از آن ، اركان مذهب سالارى هراس انگيز و خشونت بارى را بر پا داشته و آن گاه پايه‌هاى رژيم خودكامه و انحصارى و موروثى اموى را بر آن اركان بنياد نهد . به همين جهت و در اين راستا بود كه به اين جنايت‌هاى سهمگين دست يازيد :\r\nالف ) نخست با نيرنگ و دجالگرى و عوامفريبى و زورمدارى و به هر وسيلهء\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nممكن قدرت ملّى و امكانات عمومى را بدون رضايت مردم به انحصار خويش در آورد و در اين راه بود كه به سركشى در برابر امير مؤمنان و شعله‌ور ساختن جنگ و ترور و كشتار ناجوانمردانه ، حتى فريبكارىهاى رسوا و عهدشكنى آشكار در صلح با امام مجتبى و از سر راه برداشتن او به وسيله سم خيانت دست يازيد .\r\nب ) پس از قبضهء قدرت ، با گماشتن اراذل و اوباش دست پروردهء خويش بر پست‌ها و مسلط ساختن سياه‌روترين جلادان و دژخيمان خود بر مردم ، به ويژه در عراق - كه مركز دوستداران آگاه و عدالتخواه امير مؤمنان بود - به تصفيه خونين و خشونت بارى دست زد و چهره‌هاى آزاديخواه ، عدالت پيشه ، اصلاح طلب ، دانشمند و ستم ستيزى نظير : حجر بن عدىها ، ميثم‌ها ، رشيدها ، عمروها و . . . را با تفتيش عقايد و پرونده‌سازيهاى رسوا قتل عام كرد و اختناق و سانسورى وحشتناك حاكم ساخت .\r\nپ - آن گاه با يك برنامه گسترده بر آن شد تا با بخشنامه‌ها ، مكتب خانه‌ها ، منبرها ، مسجدها ، جمعه‌ها ، جماعت‌ها ، و استخدام عالمان دنيادار و شيفته جاه و مال ، و به كار گرفتن عناصر خمود و تاريك انديش و عقب مانده و قشرى ، از سويى با تحريف مفاهيم و معارف دينى و ساختن و پرداختن روايات دروغ ، موقعيت شكوهبار امير مؤمنان و فرزندان پرافتخار او را - كه همسنگ و هموزن قرآن و يكى از دو امانت گران پيامبر و آموزگار و مفسر كتاب خدا و الگو و سرمشق راستين امت بودند - در افكار عمومى سخت تخريب ساخته و آنان را مخالف كمال و فضيلت و دين و دانش ، و ايمان و پروا ، و نماز و عبادت ، و در خور لعنت و نفرين ، به خورد توده‌هاى ناآگاه بدهد ؛ و از دگر سو با همان ابزارهاى شيطانى نسل و تبار پليد اموى را با چهره‌آرايى دروغين و فضيلت‌تراشى شرم‌آور و شعر و شعارهاى فريبنده و وسوسه‌ها و دمدمه‌هاى گمراه‌گرانه و عوامفريبى و غوغا سالارى جايگزين آنان سازد .\r\nو سرانجام هم براى تكميل پروژه خويش بر آن شد تا بر خلاف انديشه دو گروه شيعه و اهل سنت با بدعتى زشت و سهمگين ، به هر وسيله ممكن براى فرزند پليدش رهبرى و حكومت را ارثى و خانوادگى و انحصارى سازد .\r\nامير مؤمنان در اشاره به گوشه‌اى از اين روند فاجعه بار و بحران زا و لزوم تحول\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمطلوب و اصلاحى در جامعه است كه فرمود :\r\n« الا و انّ بليّتكم قد عادت كهيئتها يوم بعث اللَّه نبيّكم . . . . »\r\n« 1 »\r\nبدانيد كه روزگار و شرايط جامعه و حكومت شما دگر باره به شرايط ناهنجار هنگامهء بعثت پيامبر بازگشته و همان آفت‌ها و تيرگىها و حق‌كشىها به شما روى آورده است ؛ به خدايى كه آن حضرت را به راستى فرمان بعثت داد سوگند كه به سختى آزمايش و غربال خواهيد شد و بسان محتواى ديگ جوشان زير و رو خواهيد گشت تا روشن‌انديشان و شايستگانى كه عقب رانده شده و سركوب گشته‌اند به پيش آيند و بر تدبير امور مردم همت گمارند و نالايقان و چاكرمنشان كه با تزوير و تملق پيش افتاده‌اند ، سر جاى خويش باز گردند .\r\nو پيشواى آزادى در كنار خانهء خدا در انجمنى از نمايندگان فكرى مردم در يك سخنرانى پر محتوا و طولانى و عميق در اشاره‌اى روشنگر و برانگيزاننده به اين عامل فرمود :\r\n« فانّ هذه الطّاغية قد صنع بنا و بشيعتنا ما قد علمتم و رأيتم و شهدتم و بلغكم . . . فانّى اخاف ان يندرس الحقّ و يذهب . . . . »\r\n« 2 »\r\nآنچه اين طغيانگر و پايمال‌كننده حقوق و آزادى مردم ، در حق ما و دوستدارانمان روا داشت ، شما ، يا خود ديديد و شنيديد و يا به آگاهىتان رسيد و مىدانيد ؛ از اين رو اينك من مىخواهم در قالب چند پرسش ، حقايق را بر شما بگويم .\r\nهان اى مردم ! سخن مرا نيك بشنويد و آن را پوشيده داريد تا آن گاه كه به شهر و ديارتان باز گشتيد ، آن را به افراد مورد اعتماد خود بگوييد ؛ چرا كه اينك كار به جايى رسيده است كه اگر حقيقت را نگويم و در برابر استبداد به روشنگرى نپردازم ، مىترسم دين خدا و مقررات آزاديبخش و عدالت آفرين او نابود گردد و مذهب سالارى دروغين و هراس‌انگيز و خشن اموى بپايد .\r\nو نيز در سخنى الهام بخش و سازنده با ياران ، در شكايت از تباهى و دگرگونى نامطلوب روزگار ، فرمود :\r\n\r\n\r\n","description":"","footnote":"\r\n( 1 ) - نهج البلاغه ، خ 16 .\r\n( 2 ) - نهج الشهاده ، ص 92 .\r\n","page_name":" 24 ","page_number":24},
  {"content":"\r\n\r\n« فانّى لا ارى الموت الّا سعادة و لا الحياة مع الظّالمين الّا برما . . . . »\r\n« 1 »\r\nدر اين شرايط ظالمانه و تيره و تار است كه من مرگ آزادمنشانه را جز سعادت و نيك بختى ، و زيستن با بيدادگران و پايمال‌كنندگان حقوق و كرامت مردم را جز رنج و تحمل حقارت و نگونسارى نمىنگرم .\r\n\r\n2 - نفى استبداد و زورمدارى\r\nگر چه بدعت رسواى بيعت خواهى براى يزيد به عنوان رهبر و حاكم اسلامى پس از معاويه با نقشه و تلاش خود او آغاز گرديد و او بود كه بر خلاف مقررات دين خدا و حتى عهدنامه‌اش با حضرت مجتبى ، به اين فريب و جنايت بزرگ ، آن هم به نام دين دست زد ، امّا پس از مرگ او بود كه اين كار با شدت و خشونتى جنون آميز در دستور كار رژيم اموى قرار گرفت و يزيد بر آن شد تا به هر وسيلهء ممكن از مخالفان استبداد - به ويژه از پيشواى آزادى ، در برابر ديدگان مردم براى رهبرى خويش - بيعت بگيرد ؛ و آن گاه بود كه حسين عليه السّلام در واكنش شجاعانه و سرنوشت‌ساز خويش بر اين قانون‌شكنى و زورمدارى رسوا ، نه گفت و اين نفى استبداد و زورمدارى شجاعانه ، عامل ديگرى در حركت ستم ستيز اوست ؛ براى نمونه :\r\n1 - آن حضرت در برابر بيعت خواهى استاندار اموى و تهديد مشاور او ، به روشنگرى پرداخت كه :\r\n« ايّها الامير انّا اهل بيت النّبوة و معدن الرّسالة و مختلف الملائكة . . . و مثلى لا يبايع مثله . . . . »\r\nهان اى امير ! بدانيد كه ما خاندان نبوت هستيم و گنجينهء رسالت و جايگاه آمد و شد فرشتگان و فرودگاه وحى خدا . او ، دين را از خاندان ما و به وسيلهء ما آغاز فرمود و سرانجام نيز به وسيلهء خاندان ما آن را جهانى خواهد ساخت ؛ امّا يزيد اين عنصر خودكامه‌اى كه از من براى او بيعت مىخواهيد ، مردكى گناه پيشه و بيدادگر و شرابخوار است ؛ كسى است كه دستش تا مرفق به خون بيگناهان و عدالتخواهان آغشته است . او مقررات خدا را در هم مىشكند و به زشتى و گناه و تباهى دست\r\n\r\n\r\n","description":"","footnote":"\r\n( 1 ) - تحف العقول ، ص 248 .\r\n","page_name":" 25 ","page_number":25},
  {"content":"\r\n\r\nمىيازد ؛ از اين رو كسى همانند من ، با فردى همانند او بيعت نخواهد كرد .\r\n2 - و در برابر فريبكارى يكى از مهره‌هاى كهنه كار استبداد كه او را به بيعت با رهبر رژيم اموى وسوسه مىكرد ، فرمود :\r\n«  إِنَّا لِلَّهِ وَ إِنَّا إِلَيْهِ راجِعُونَ  و على الاسلام السّلام اذ قد بليت الامّة براع مثل يزيد . . . . »\r\n« 1 »\r\nديگر بايد فاتحهء اسلام و مسلمانى را خواند و با آن وداع گفت ، آن گاه كه جامعه و مردم دچار زمامدار و رهبرى همانند يزيد گردند .\r\n3 - و در برابر خير خواهى و چاره انديشى محمّد حنفيه فرمود :\r\n« يا اخى ! و اللَّه لو لم يكن في الدّنيا ملجأ و لا مأوى لما بايعت يزيد . . . . »\r\n« 2 »\r\nاگر در كران تا كران گيتى پناهگاه و نقطهء امنى برايم پيدا نشود ، باز هم با يزيد و نظام بيداد و فريب او بيعت نخواهم كرد .\r\nو نيز در قربانگاه عشق در برابر تقاضاى دشمن ، حسرت را بر دل آنان نهاد و خروشيد كه :\r\n« اما و اللَّه لا اجيبهم الى شىء ممّا يريدون حتّى القى اللَّه و انا مخضّب بدمى . »\r\n« 3 »\r\nهان ! به هوش باشيد ! به خداى سوگند هرگز به خواستهء ظالمانهء آنان پاسخ مثبت نخواهم داد تا در حالى پروردگارم را ديدار كنم كه به خون خويشتن در راه او و نجات و آزادى بندگانش از بند بيداد رنگين شده باشم .\r\nگفتنى است كه اين واكنش شجاعانه و تفكرانگيز در برابر بيعت خواهى زورمدارانه بدان دليل است كه رژيم اموى با اين كار ، افزون بر همه جنايت‌ها و حق‌كشىها و بدعت‌هاى رسوايش به نام دين ، در حقيقت به سه بدعت بزرگ و رسوا نيز از حسين عليه السّلام گواهى و امضا مىخواست :\r\nالف ) بدعت بزرگى چون به رسميّت شناختن رهبرى يك عنصر فاسد و خودكامه و سفاك و ناآگاه و مرزناشناسى چون يزيد در جامعه اسلامى .\r\nب ) بدعت خطرناك به رسميت شناختن به كف گرفتن زمام امور جامعه با زور و\r\n\r\n\r\n","description":"","footnote":"\r\n( 1 ) - لهوف ، ص 12 .\r\n( 2 ) - مقتل ابى مخنف ، ص 15 .\r\n( 3 ) - مقتل الحسين ، مقرّم ، ص 239 .\r\n","page_name":" 26 ","page_number":26},
  {"content":"\r\n\r\nقلدرى و بدون رضايت و راى آگاهانه و آزادانهء مردم به عنوان خليفه خدا .\r\nج ) و ديگر بدعت موروثى ساختن حكومت كه تا آن روز در ميان مسلمانان بىسابقه بود .\r\nبا اين بيان هدف ديگر عاشورا و نهضت شجاعانه حسين عليه السّلام نفى و طرد استبداد و زورمدارى عريان و اوج دادن جامعه و مردم به جهانى آزاد و برخوردار از منطق و خرد و گفت و شنود خردورزانه و آگاهانه و منصفانه ، و حال و هوايى برخوردار از شرايط آزاد براى آزادى انديشه و بيان و مقايسه و انتخاب و در خور زندگى انسانى بود .\r\n\r\n3 - دعوت به قانونمدارى و نظارت ملّى\r\nامر به معروف و نهى از منكر نه كار يك نهاد و ستاد فرمايشى است و نه از فرد و گروهى ناآراستهء به دانش و عملكرد و انديشه پرجاذبه و شايسته و مترقى - گرچه هدف آنان هم نيك باشد - ساخته است .\r\nره آورد آن نيز حكومت بر كالبدها و ظاهرها با زور و فشار ، يا دخالت در امور و شئون خصوصى مردم و سلب امنيت و آزادى از آنان نيست و شعاع عمل ، آن هم نه كوتاه كردن مو و ناخن جوانان است و نه تحقق شعار يا روسرى و يا توسرى ! هم چنان كه نبايد از آن ابزارى براى تحميل اختناق و انسداد سياسى ساخت ؛ چرا كه اين دو اصل مترقى اگر از مسخ و تحريف قدرتها و تاريك‌انديشىها مصون بمانند در حقيقت ترسيم‌كننده آزادى بيان و قلم ، نقد و انتقاد ، دليل خواهى و چون و چرا ، نظارت بر روند امور و شئون جامعه و حكومت ، و نقد پذير و پاسخگو خواستن صاحبان قدرت و امكانات در برابر مردم است و در همان حال رساترين دليل بر لزوم روزنامه‌ها و مطبوعات آزاد ، تريبون‌ها و منبرهاى مستقل ، رسانه‌ها و فرستنده‌هاى مردمى ، دعوت‌ها و احزاب و گروه‌هاى متنوع و متعدد در قلمرو حق و عدالت است تا بتوانند در پرتو اين اصول مترقى از حقوق و آزادى مردم پاس داشته و ناظر هوشمند و مراقب قانون‌گرايى و قانونمدارى صاحبان قدرت و توده‌هاى مردم باشند و در صورت لزوم آنان را امر به معروف و يا نهى از منكر كنند .\r\nتنها در اين شرايط است كه جامعه روى آزادى و سعادت و قانونگرايى و رفتار\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nقانونمدارانه را مىبيند و روح و جان دين بر كالبد مردم دميده مىشود و هر كسى بر سرنوشت خويش حاكم مىگردد و از سوى مراكز رنگارنگ قدرت احساس امنيت مىكند .\r\nدرست بر اين اساس است كه در نگرش قرآن و عترت ، اين كار بزرگ و پراهميت و سرنوشت ساز را كار پيامبران و جانشينان راستين آنان مىنگريم و سيرهء آزاد مردان و شير زنان تاريخ ؛ رسالت تاريخى متفكران مىيابيم و سبك و شيوهء روشنفكران و اصلاحگران و مخالفان ستم و استبداد و پرچمداران شجاع دفاع از حقوق انسان‌ها در كران تا كران تاريخ .\r\nبا تعمق در منطق روشنگر پيشواى آزادى به روشنى در مىيابيم كه يكى از هدف‌هاى بلند آن حضرت در نهضت عدالتخواهانه عاشورا عمل به دو اصل مترقى امر به معروف و نهى از منكر يا دعوت به قانونمدارى و هشدار از قانون‌شكنى و خودكامگى ، يا زنده ساختن نظارت ملى است ؛ و اين خود عاملى سرنوشت ساز و مستقل و بسيار پراهميت است كه آن انسان و الا را بر مىانگيزد و به سوى انجام وظيفه و اداى رسالت تاريخى در آن شرايط بحرانى و تيره و تار جامعه به حركت مىآورد .\r\nآن حضرت در اين مورد در سفارشنامه‌اش مىنويسد :\r\n« و انّى لم اخرج اشرا و لا بطرا و لا مفسدا و لا ظالما و انّما خرجت لطلب الاصلاح في امّة جدّى اريد ان آمر بالمعروف و انهى عن المنكر و اسير بسيرة جدّى و ابى . . . . »\r\n« 1 »\r\nمن از شهر و ديار خويش نه براى راحت‌طلبى و وانهادن مسئوليت به راه افتاده‌ام و نه براى خوشگذرانى و بيهودگى ؛ نه انگيزه‌ام ستم كارى و بيدادگرى است و نه تبهكارى ؛ بلكه مىخواهم جامعه و امت را از نگونسارى و اسارت نجات دهم و به خواست خدا كارش را به سامان آورم و اصلاح كنم ؛ مىخواهم زورمداران را به قانون‌گرايى و عمل به قانون دعوت كنم و از ستم و بيداد و تجاوز به حقوق مردم هشدار دهم .\r\nو نيز نيايشگرانه زمزمه مىكند كه :\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 188 .\r\n","page_name":" 28 ","page_number":28},
  {"content":"\r\n\r\n« اللهمّ انّى احبّ الامر بالمعروف و انكر المنكر . »\r\n« 1 »\r\nبار خدايا من دعوت به قانونگرايى و قانونمدارى را دوست مىدارم و از زشتكارى و قانون‌شكنى بيزارى مىجويم و با همهء وجود قانون‌ستيزان را هشدار مىدهم .\r\nو نيز سفير روشنفكر و شجاع آن حضرت در برابر تحريف و دجالگرى استبداد ، به ترسيم اين واقعيت سرنوشت ساز مىپردازد و مىفرمايد :\r\n« ما لهذا اتيت و لكنّكم اظهرتم المنكر ، و دفنتم المعروف ، و تأمّرتم على النّاس به غير رضى ، و حملتموهم على غير ما أمركم اللَّه به ، و عملتم فيهم باعمال كسرى و قيصر ، فاتيناهم لنأمر فيهم بالمعروف ، و ننهى عن المنكر ، و ندعوهم الى حكم الكتاب و السّنة و كنّا اهل ذلك . » « 2 »\r\nمن از سوى حسين عليه السّلام نيامده‌ام تا در جامعه بذر پراكندگى و فتنه و تباهى بيفشانم ؛ نه ، هرگز ؛ بلكه واقعيت اين است كه شما استبداد و خودكامگى و حق‌كشى و قانون ستيزى را در جامعه آشكار ، و عدالت و رعايت حقوق و آزادى مردم و عمل به قانون را دفن نموده و با زور و فريب قدرت ملى و امكانات عمومى را قبضه كرده و در ميان امت پيامبر به نام دين او ، استبداد و خودكامگى شاهان ايران و روم را بر پا داشته‌ايد ! و ما آمده‌ايم تا در اين جامعهء استبداد زده مردم را به آزادى و شايسته سالارى و نجات دعوت كنيم و از تحمل ذلت و اسارت و خفت بازشان داريم . آرى ، اين است هدف بلند ما و اين ما هستيم كه شايستهء تحقق چنين هدف والايى هستيم .\r\n\r\n4 - دگرگونى مطلوب و خداپسندانه\r\nاين هدف الهام بخش و مترقى به روشنى از روشنگرىهاى پيشواى آزادى دريافت مىگردد ، چرا كه آن انسان و الا در نامه‌ها و سخنرانىها ، شعارها و سروده‌ها ، نيايش‌ها و راز و نيازها ، ملاقات‌ها و ديدارهايش با مردم عادى و\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 186 .\r\n( 2 ) - ناسخ التواريخ ، ج 2 ، ص 102 .\r\n","page_name":" 29 ","page_number":29},
  {"content":"\r\n\r\nروشنفكران و مخالفان استبداد و انحصار ، در هر فرصتى از رويدادهاى زشت و ظالمانه ، اظهار نارضايتى عميق مىكند و از گسترش ضد ارزش‌ها و تباهىهاى اقتصادى و اجتماعى و سياسى فرياد بر مىآورد و از نقد ناپذيرى حاكمان ، پاسخگو نبودن آنان در برابر مردم ، پايمال شدن حقوق و امنيّت و آزادى توده‌ها به دست آنان ، سركوب بيرحمانهء خوبان و شايسته كرداران و ترقى خواهان و ستم ناپذيران ، شجاعانه شكايت و انتقاد مىكند و از ضرورت اصلاحات ساختارى در سيستم سياسى و لزوم دگرگونى مطلوب در ابعاد گوناگون سخن مىگويد .\r\nآن حضرت در نخستين برخوردش با « حر » ، به ترسيم علل حركت روشنگرانهء خويش از حجاز به سوى عراق و كوفه و بيان هدف خود پرداخت و از جمله فرمود :\r\n« ايّها النّاس انّ رسول اللَّه قال : من رأى سلطانا جائرا مستحلا لحرام اللَّه ، ناكثا عهده ، مخالفا لسنة رسول اللَّه ، يعمل في عباد اللَّه بالاثم و العدوان فلم يغيّر عليه بفعل و لا قول ، كان حقا على اللَّه ان يدخله مدخله ، الا و انّ هؤلاء قد لزموا طاعة الشّيطان و تركوا طاعة الرّحمان و اظهروا الفساد و عطّلوا الحدود و استأثروا بالفىء و احلّوا حرام اللَّه و حرّموا حلاله و انا احقّ ممّن غيّر . . . . »\r\n« 1 »\r\nهان اى مردم ! پيامبر خدا فرمود : هر كس زمامدار بيداد پيشه و قانون‌شكنى را نظاره كند كه حرام خدا را حلال و روا مىسازد ، و عهد و پيمان او را مىشكند و با سبك و روش عادلانه و بشر دوستانهء پيامبر خدا مخالفت مىورزد ؛ و با اين وصف در برابر آن عنصر خودكامه و قانون گريز ، با گفتار و عملكردش به مخالفت برنخيزد و در راه اصلاح جامعه و حكومت ، خود را به هر آب و آتش نزند ، بر خداست كه او را از همان راهى كه آن بيداد پيشه را به دوزخ در مىآورد ، به دوزخ در آورد .\r\nهان اى مردم ! آگاه باشيد كه رژيم حق ستيز اموى فرمانبردارى شيطان را برگزيده و از قانون خدا و فرمانبردارى او سر برتافته است . كارگردانان آن ، تبهكارى و بيداد را همه جا آشكار ساخته و مرزهاى قوانين و مقررات خدا را به تعطيل كشانده و ثروت ملّى را به انحصار خويش در آورده‌اند . آنان با بهانه و توجيه و برخورد ابزارى با دين ،\r\n\r\n\r\n","description":"","footnote":"\r\n( 1 ) - مقتل الحسين ، مقرم ، ص 185 .\r\n","page_name":" 30 ","page_number":30},
  {"content":"\r\n\r\nحرام خدا را حلال مىسازند و حلال او را حرام ؛ و من زيبنده‌ترين مردم به تلاش و جهاد خستگى ناپذير و شجاعانه در راه دگرگونى مطلوب و خدا پسندانه در اين جامعه و در ميان اين امت هستم .\r\n\r\n5 - پاسخ به نداى همكارى و دادخواهى\r\nهدف ديگر نهضت آزاديخواهانه و نجات بخش عاشورا پاسخگويى به نداى دادخواهى و دعوت به تعاون و همكارى از سوى مردم عراق و كوفه است ؛ و اين كار يعنى پاسخگويى به نداى جاودانهء قرآن .\r\n«  تَعاوَنُوا عَلَى الْبِرِّ وَ التَّقْوى  » « 1 » كوفه در آن روزگار مركز عراق بود و اردوگاهى بزرگ در برابر انحصار و تاريك انديشى شام و به اعتبارى از قدرتمندترين شهرهاى آن روز و كانون آگاهان و روشنفكران و دوستداران خاندان وحى و رسالت و مدتى هم مركز خلافت عادلانه و بشر دوستانه امير والاييها ؛ و درست به همين دليل هم سخت مورد سركوب رژيم اموى قرار گرفت و ده‌ها چهره مبارز و پرواپيشه و آزاديخواه و اصلاح طلب آن ، همانند : حجر بن عدىها ، ميثم تمارها ، عمرو بن حمق‌ها ، رشيد هجرىها ، كميل‌ها ، قنبرها ، هانىها ، شريك‌ها ، و طوعه‌ها با پرونده‌سازىهاى رسوا و نواخته شدن مارك ارتداد و شورشگرى و خيانت بر پيشانىشان قتل عام شدند .\r\nاينك سال شصتم از هجرت است و با مرگ معاويه شكافى عميق در برج و باروى استبداد و اختناق پديدار شده و آن مردم زجر كشيده به جنبش و حركت در آمده و برآنند تا خود را از سركوب و ستم مذهب سالارى مخوف و خشن و دروغين اموى برهانند . در اين راستاست كه ده‌ها نامه و پيك به سوى پيشواى آزادى گسيل مىدارند و از او براى رفتن به كوفه و عراق براى تعاون و همكارى در راه نيكى و پروا و برچيدن بساط بيداد و افكندن طرحى نو براى اصلاح اساسى جامعه دعوت مىكنند و دست بيعت به سوى او مىگشايند .\r\n\r\n\r\n","description":"","footnote":"\r\n( 1 ) - سورهء 5 ، آيهء 2 .\r\n","page_name":" 31 ","page_number":31},
  {"content":"\r\n\r\nاينجاست كه حسين عليه السّلام با انگيزه و عامل جديدى در حركت نجات بخش خود رو به رو مىشود و بسان پدرش در پذيرش بيعت مردم - احساس وظيفه مىكند « 1 » و به اين حقيقت مىرسد كه بايد به دعوت آنان پاسخ مثبت دهد و دست هميارى و همكارى آنان را براى مبارزه با ستم و تباهى و افكندن طرح عدالت و آزادى ، به مفهوم واقعى آن بفشارد .\r\nاين حقيقت در منطق روشنگرانهء آن حضرت بارها انعكاس يافته است .\r\nبراى نمونه :\r\n1 - آن حضرت در نخستين برخورد با سپاه اموى به فرماندهى حرّ ، از جمله فرمود :\r\n« . . . و قد اتتنى كتبكم و قدمت علىّ رسلكم ببيعتكم انّكم لا تسلمونى و لا تخذلونى . . . . »\r\nشما به من نامه‌ها نوشتيد و پيك‌هاى خود را به سوى من گسيل داشتيد و دست بيعت به سوى من گشوديد و پيمان بستيد كه مرا در راه ايجاد تحول مطلوب و دگرگونى خداپسندانه در اين جامعهء استبدادزده و اين مزرعهء آفت گرفته يارى خواهيد كرد و من در پاسخ به دادخواهى و دعوت به تعاون از سوى شما آمده‌ام ؛ اينك اگر به پيمان خويش وفا داريد كه بر راه درست و عادلانه‌اى گام سپرده‌ايد و من حسين هستم ، فرزند على و فاطمه ، خود در كنار شما هستم و خاندانم همراه خاندان شما و من الگو و سرمشق و پيشواى شما در اين راه عادلانه و اصلاح‌طلبانه‌ام . . .\r\n2 - آن حضرت در راه مكه به سوى كوفه با « طرماح » - كه زمان‌شناس و آگاه به سياست بود - روبرو شد و ضمن رايزنى و ارزيابى اوضاع با او فرمود :\r\n« انّ بينى و بين القوم موعدا اكره ان اخلفهم . »\r\nواقعيت اين است كه ميان من و مردم عراق و كوفه پيمانى است استوار كه من دوست ندارم از آن تخلف كنم و عهد خويش را با آنان ناديده بگيرم .\r\n\r\n\r\n","description":"","footnote":"\r\n( 1 ) - در اين مورد به نهج البلاغه ، خ 3 ، بنگريد كه مىفرمايد :\r\nلو لا حضور الحاضر . . . .\r\n","page_name":" 32 ","page_number":32},
  {"content":"\r\n\r\n\r\n6 - اصلاح‌طلبى و اصلاحگرى\r\nاز منطق الهام بخش آن حضرت اين هدف و الا و انسانى نيز به صراحت دريافت مىگردد . به همين جهت مىتوان گفت كه يكى از هدفهاى بزرگ نهضت فرهنگى و معنوى عاشورا اصلاح‌طلبى و اصلاحگرى است .\r\nواقعيت اين است كه جامعه و امت ، پس از رحلت پيامبر بر اثر عوامل گوناگونى به تدريج از سلامت انديشه و عقيده و عمل و اخلاق در ابعاد گوناگون فاصله گرفت و به انواع بدعت‌ها و آفت‌هاى ويرانگر گرفتار آمد ؛ به آفت‌هايى نظير : آفت برترىجويى و برترىطلبى ، خود محورى و خودكامگى و خودسرى ، بدعت‌گذارى و قانون سازى ، ادعا و اختيارات و تصرفات فرا قانونى ، انحصار قدرت و نفى حق حاكميت مردم بر سرنوشت خويش ، دستبرد به خزانه ملّى ، برترى دادن عرب بر عجم و بنى اميه بر ديگران ، واگذارى پست‌ها بر اساس روابط و خود سرى ، پايمال ساختن حقوق و امنيت مردم ، ممنوع ساختن نظارت ملّى ، آفت سانسور و تعطيل آزادى بيان و قلم ، نقد ناپذير شدن حكومت و عدم تحمل و مدارا براى چون و چرا ، اعلان آشكار پاسخگو نبودن حكومت در برابر مردم و ادعاى نمايندگى از سوى خدا ، طرد و سركوب بيرحمانهء حق طلبان و آزاديخواهان و روشن انديشان به جرم دگرانديشى و تحميل ناپذيرى و نفى سلطه‌گرى و قيم مآبى ، جذب چاپلوسان و نالايقان و بت‌تراشان و تبهكاران ، رواج تعصب و تاريك انديشى و خشونت مهار گسيخته و انواع دخمه‌ها و زندانها\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو دهليزهاى مرگ و حذف و كشتار بىحساب و قانون به دست جلادان شناخته شده و ناشناختهء حكومت . . .\r\nاين‌ها بخشى از آفت‌هاى ويرانگر و مرگبارى بود كه به تدريج دامنگير حكومت و جامعه گرديد و خرمن هستى و گلستان جامعه را مورد تاخت و تاز قرار داد و زنگ‌هاى خطر را به صدا در آورد و ضرورت اصلاحات را به آگاهان و اصلاحگران و خيرخواهان خاطرنشان ساخت .\r\nامير مؤمنان در اشاره به اين تباهىها و آفت‌ها و ضرورت اصلاحات اساسى و ساختارى بود كه به دعوت مردم پاسخ داد و فرمود :\r\n« . . . اما و الذى فلق الحبة ، و برأ النسمة ، لولا حضور الحاضر ، و قيام الحجة بوجود الناصر ، و ما اخذ اللَّه على العلماء ان لا يقارّوا على كظّة ظالم و لا سغب مظلوم لألقيت حبلها على غاربها . . . . »\r\n« 1 »\r\nبه خدايى كه دانه را شكافت و جان را آفريد سوگند كه اگر دعوت و حضور اين انبوه بيعت‌كنندگان نبود ، و اگر آمادگى ياران ، حجت را بر من تمام نمىنمود ، و اگر خدا از دانشمندان و اصلاحگران و روشنفكران پيمان نگرفته بود تا ستمكاران شكمباره را برنتابند و به يارى و نجات ستمديدگان و گرسنگان بشتابند ، بىگمان همچنان رشتهء كار را وامىنهادم و پايانش را بسان آغازش مىانگاشتم .\r\nو نيز در برابر فساد سياسى و لزوم اصلاحات بود كه فرمود :\r\n« و اللَّه لا استعمل معاوية ابدا . . . و ما كنت متخذ المضلين عضدا . »\r\nنه ، به خداى سوگند هرگز در تدبير امور جامعه ، معاويه را بر پستى كه به ناروا به او سپرده‌اند نخواهم گماشت ، و من در سبك و سيستم خويش چنين نيستم كه گمراهگران و ظالمان و تاريك‌انديشان را به همكارى و همراهى برگزينم .\r\nاين آفت‌ها و تباهىها در اركان حكومت و جامعه پس از استقرار اركان مخوف مذهب سالارى دروغين اموى وسعت و گسترش تأسف‌بارى يافت و زنگ‌هاى خطر را به صدا درآورد و ضرورت تحول و اصلاحات عميق و ساختارى را فورىتر ساخت و نهضت اصلاح‌طلبانهء عاشورا را حياتىتر و سرنوشت‌سازتر نمود .\r\n\r\n\r\n","description":"","footnote":"\r\n( 1 ) - نهج البلاغه ، خ 3 .\r\n","page_name":" 34 ","page_number":34},
  {"content":"\r\n\r\nبه همين جهت است كه پيشواى نهضت اصلاح‌طلبانهء عاشورا به صراحت مىفرمايد :\r\n« اللّهمّ انّك تعلم انّه لم يكن الّذى كان منّا تنافسا في سلطان و لا التماسا من فضول الحطام و لكن لنردّ المعالم من دينك و نظهر الاصلاح في بلادك . . . . »\r\nبار خدايا ، تو خود مىدانى كه آنچه از سوى ما اظهار و انجام مىشود ، نه براى رقابت در قبضهء قدرت و به دست آوردن پست و مقام است و نه به انگيزه دست‌يابى به ثروت و دارايى اين دنيا ؛ بلكه هدف اين است كه نشانه‌هاى دين راستين و نجات بخش تو را به جايگاه خود بازگردانيم و شهر و ديار بندگانت را از تباهى و بيداد و فريب اصلاح كنيم تا بندگان ستمديده‌ات به نعمت امنيت و آسايش برسند و به آزادى و حقوق اساسى و انسانى خويش نايل آيند .\r\nو نيز در سفارشنامه‌اش مىنويسد :\r\n« و انّى لم اخرج اشرا و لا بطرا و لا مفسدا و لا ظالما و انّما خرجت لطلب الاصلاح في امّة جدّى . . . . »\r\nمن نه به انگيزهء خودخواهى و راحت‌طلبى قيام كرده‌ام و نه خوشگذرانى و نه براى تباهى و بيداد ، بلكه در اين انديشه‌ام كه امور جامعه و امت نياى گرانقدرم را اصلاح كنم و آفت‌هاى سعادت سوز را از خرمن هستى آنان بزدايم . . . .\r\nسفير روشنفكر و دين‌شناس آن حضرت با مردم كوفه بر اساس اين محورها براى حسين عليه السّلام بيعت مىگرفت :\r\n1 - بر اساس عمل به مقررات خدا و سبك و سيرهء پيامبر ، 2 - پيكار با ستم و ستمكاران ، 3 - دفاع از محرومان و ستمديده‌گان ، 4 - تأمين حقوق و آزادى و امنيت پايمال‌شدهء مردم ، 5 - يارى رسانى به خاندان پيامبر در راه اصلاح جامعه ، 6 - زندگى مسالمت آميز و همزيستى با كسانى كه در انديشهء آن باشند ؛ آيا اين‌ها چيزى جز حركت اصلاح‌طلبانه است ؟ درست همان گونه كه از نامه‌ها و شعارها و سخنان آن حضرت اين حقيقت دريافت مىگردد ؟\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\n7 - عدالت خواهى\r\nانتقاد از فقدان عدالت و دادگرى ، سوگوارى و اندوه بر مرگ قسط و انصاف در رژيم اموى ، فرياد از ستم و ستمكارى بىحد و مرز ، طنين افكن ساختن فرياد دادخواهى و دادرسى از آفت هستى سوز بيداد ، و آن گاه تأكيد و اصرار بر ضرورت و لزوم اين اصل زندگى ساز و اين راز و رمز بقا و حيات و صعود و شكوفايى و پيشرفت جامعه‌ها و تمدنها از ديگر هدف‌هاى والاى نهضت عدالتخواهانهء عاشوراست .\r\nاين اصل افتخارانگيز و اين حقيقت الهام بخش هم از منطق و عملكرد پيشواى آزادى به وفور دريافت مىگردد و هم از شعار و عمل و گفتار و كردار مردان نامدار و زنان انديشمند و پرشهامتى كه در آن شبستان سرد و خاموش ، و آن روزگار يخبندان ارزش‌ها و والايىها ، راه يارى و همراهى حسين عليه السّلام در راه اصلاح جامعه را برگزيدند ؛ براى نمونه :\r\n1 - آن حضرت در نامه تفكر انگيزش به مردم كوفه ، در اشاره‌اى روشنگر و انديشاننده به شرايط و وظايف رهبرى در جامعه از جمله نوشت :\r\n« فلعمرى ما الامام الّا العامل بالكتاب ، و الآخذ بالقسط ، و الدّائن بالحقّ ، و الحابس نفسه على ذات اللَّه . »\r\n« 1 »\r\nبه جان حسين سوگند كه تنها كسى در نگرش اسلامى ، امام و پيشواى راستين جامعه است كه به مقررات قرآن عمل نموده و در چارچوب قانون رفتار نمايد ، و در راه عدالت و دادگرى گام سپارد و در خدمت به حق و در انديشهء آن باشد و جان و تن را براى كسب خشنودى خدا و رضايت بندگان او وقف سازد .\r\n2 - و در سخنى سازنده و تاريخى با ياران همراه ، ضمن انتقاد و شكوه از دگرگونى نامطلوب و ناپسند روزگار و زشتى زمانه و گسترش ضد ارزشها و ميداندارى ستم و بيداد فرمود :\r\n\r\n\r\n","description":"","footnote":"\r\n( 1 ) - كامل ابن اثير ، ج 3 ، ص 265 .\r\n","page_name":" 36 ","page_number":36},
  {"content":"\r\n\r\n« . . . فانّى لا أرى الموت الّا سعادة و لا الحياة مع الظّالمين الّا برما . . . »\r\nو من در اين شرايط زشت و ظالمانه ، مرگ را جز سعادت و نيك بختى و زندگى با ظالمان را جز ذلت و نابودى نمىنگرم .\r\n3 - و در برابر سپاه ستم و خودكامگى در بيانى روشنگر و تكاندهنده فرمود :\r\n« . . . فاصبحتم البا لأعدائكم على اوليائكم به غير عدل افشوه فيكم . . . . »\r\n« 1 »\r\nشما هم اينك به سود دشمنان خود كمر به پيكار با دوستان خويش بسته‌ايد ، آن هم بىآنكه آنان در اين مدت طولانى ، عدل و دادى را در جامعه شما تحقق بخشيده ، يا به آرزوى خويش در دوران حكومت استبدادى و انحصارى آنان دست يافته باشيد و يا حقوق و امنيت و رفاه و آسايش شما را تضمين كرده باشند .\r\n4 - سفير انديشمند حسين عليه السّلام در برابر عبيد ، در ترسيم اين هدف بشر دوستانه و عدالت‌خواهانهء آن حضرت فرمود :\r\n« . . . جئنا لنأمر بالعدل و ندعوا الى حكم الكتاب و السّنّة . . . . »\r\nو ما در بحران استبداد و سرماى استخوان سوز بيداد و خشونت اموى به اين شهر و ديار آمده‌ايم تا بر اساس عدالت و آزادى امور جامعه را تدبير كنيم و مردم را به مقررات بشر دوستانهء خدا و سبك و سيرهء پر جاذبهء پيامبرش فراخوانيم .\r\n5 - و بزرگ بانوى عدالت خواه و ستم ستيز و انديشانندهء تاريخ ، در بارگاه استبداد اموى در اشاره به اين هدف والاى فرهنگ عاشورا و عاشوراييان خروشيد كه :\r\n« . . . أمن العدل يا ابن الطّلقاء ! تخديرك حرائرك و امائك ، و سوقك بنات رسول اللَّه سبايا ، قد هتكت ستورهنّ ، و أبديت وجوههنّ ، تحدو بهنّ الاعداء من بلد الى بلد . » « 2 »\r\nهان اى زادهء رهاشدگان و پسر آنانى كه نياى گرانقدرم از سر مهر و كرامت از گناه و بيدادشان گذشت و آنان را در فتح مكّه بخشيد و از اسارت و كيفر رهايشان ساخت ! اى يزيد ! آيا اين از عدالت و دادگرى نظام پليد و آزادىكش اموى است كه تو\r\n\r\n\r\n","description":"","footnote":"\r\n( 1 ) - لهوف ، ص 57 .\r\n( 2 ) - فرازى از خطبهء شجاعانه و روشنگرانهء زينب ، خواهر انديشمند و آزادمنش امام حسين است ؛ كه در بخش نهم خواهد آمد .\r\n","page_name":" 37 ","page_number":37},
  {"content":"\r\n\r\nتيره‌بخت ، زنان و كنيزكان خود را در امنيّت و آسايش ، پشت پرده‌ها بنشانى و آن گاه دختران ارجمند و ستم ستيز پيامبر را در بند اسارت و بيداد ، به اين شهر و آن شهر بكشانى و در اين كوى و آن برزن بگردانى ؟\r\nآيا اين از عدل و داد است كه بدين وسيله حريم امنيّت و پردهء كرامت آنان را كنار زنى و چهره‌هايشان را نمايان سازى ؛ تا آشنا و بيگانه ، مردم شهر و روستا ، دور و نزديك ، ريشه‌دار و بىريشه و تبار ، بر آنان بنگرند و آنان در برابر ديدگان و تماشاگران باشند ؟ آن هم در شرايطى كه نه از مردان دلير و آزادمنش اين خاندان پرشكوه ، كاروانسالارى بر ايشان مانده است ، و نه پشت و پناهى كه از حقوق و آزادى آنان دفاع كند ؟ !\r\n\r\n8 - آزادگى و آزادى خواهى\r\nجنبش متفكرانه و حكيمانه و مسالمت آميز فرهنگى و دينى و انسانى عاشورا ، جنبشى براى آزادى و آزادگى و حريت‌طلبى است .\r\nهدفش همان هدف والايى است كه پيامبر به آموزگارى و قهرمانى آن وصف مىشود ، و به آموزش و تحقق آن فرمان بعثت مىيابد :\r\n«  وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ  » « 1 » و مردم نوانديش و مترقى از آن پيام آورى پيروى مىكنند كه قيد و بندهايى را كه بر دست و پا و مغز آنان نهاده شده است ، همه را بر مىدارد تا بينديشند و از انواع اسارت‌ها و ذلت‌ها به فراخناى آزادى و آزادگى بال گشايند .\r\nهمان گوهر كميابى كه آن آزادمنش‌ترين پدر تاريخ به فرزند حريت خواهش سفارش مىفرمود كه : پسرم ! هرگز برده و بنده و دنباله رو ديگرى مباش كه خدا تو را آزاد آفريده است .\r\n« و لا تكن عبد غيرك و قد جعلك اللَّه حرّا . »\r\n« 2 »\r\nبا اين بيان بر خلاف پندار سنگواره‌اى برخى از تاريك‌انديشان كه نعمت گرانبها و بىبديل و اوج بخش آزادى و آزاديخواهى را هنوز برنمىتابند و در آغاز هزارهء\r\n\r\n\r\n","description":"","footnote":"\r\n( 1 ) - سورهء 7 ، آيهء 57 .\r\n( 2 ) - نهج البلاغه ، نامهء 31 .\r\n","page_name":" 38 ","page_number":38},
  {"content":"\r\n\r\nسوم ، هنوز هم واژه‌هاى مقدس و زيباى آزادى ، اصلاحات ، دموكراسى ، حقوق بشر ، برابرى همگان در مقابل قانون ، حق حاكميت انسان بر سرنوشت خويش ، قانونگرايى و عمل در چارچوب قانون ، نقد پذيرى حاكمان و پاسخگو بودن صاحبان قدرت و ثروت و امكانات باد آورده در برابر مردم ، لزوم مطبوعات آزاد و رسانه‌هاى مستقل را سوغات نامبارك غرب و از ابزارهاى خودساختهء تهاجم فرهنگى مىپندارند ، به باور نگارنده اگر محققى ژرفنگر و با انصاف ، اسناد و منطق عاشورا را بنگرد ، به آسانى در خواهد يافت كه حركت عاشورا ، حركتى آزاديخواهانه و حريت‌طلبانه است و همين هدف و الا يكى از رازهاى جاودانگى و جاذبه و ماندگارى آن است .\r\nآرى ، حركت عاشورا نهضت و حركتى براى آزادى است ، حركت و جنبشى است براى آزادى وجدان و فطرت ، آزادى انديشه و عقيده ، آزادى بيان و قلم ، آزادى انتقاد و اعتراض ، آزادى دعوت و هشدار ، آزادى مقايسه و انتخاب و گزينش آگاهانه ، آزادى براى زيستن به صورت موجودى خردمند و خردورز ، آزادى از اسارت خودكامگان ، آزادى از تحميل دين‌سازان و بت‌تراشان و طراحان بتكده‌هاى رنگارنگ ، آزادى از اسارت خرافات و اوهام ، آزادى از اسارت نفس ، و آزادى از چاپلوسىها ، تملق‌بافىها ، ذلت پذيرىها ، تحميل خفت‌ها و پرستش‌هاى چندش آور .\r\nبزرگ پرچمدار عاشورا در حساس‌ترين لحظات از دشمن تجاوزكار مىخواست كه اگر به دين و آيين و قانون و مقرراتى پايبند نيست ، آزادمنش باشد .\r\n« يا شيعة آل ابى سفيان ان لم يكن لكم دين و كنتم لا تخافون المعاد فكونوا أحرارا\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nفي دنياكم و ارجعوا الى احسابكم ان كنتم عربا كما تزعمون . »\r\n« 1 »\r\nهان اى پيروان دودمان اموى اگر دين و ايمانى نداريد و از حسابرسى روز رستاخيز نمىهراسيد ، پس بياييد و در زندگى اين جهان آزاد مرد و آزادمنش باشيد و اگر به راستى خود را عرب مىپنداريد ، به نياكان خويش بينديشيد .\r\nو آن آزاد مرد تاريخ را - كه پس از تفكر و تدبر بسيار در فرجام راه و كارش ، سرانجام توانست خويشتن را از كند و زنجيرهاى استبداد برهاند و آزادمنشانه بينديشد و با بريدن از اردوگاه اختناق و فريب به سوى پيشواى آزادى بشتابد - ستود و او را آزادمنش دنيا و آخرت مدال داد و فرمود :\r\n« انت حر في الدّنيا و الآخرة كما سمّتك امّك .\r\n» گوهر آزادى در سبك و سيرهء حسين عليه السّلام به گونه‌اى سرنوشت ساز و اوج بخش است كه رابطهء با خدا را نيز آزادمنشانه و سرشار از عشق و كرامت و آزادگى و حق‌شناسى مىخواهد و مىپسندد ، نه تاجرمنشانه و برده‌وار يا بر اساس طمع و ذلّت .\r\n« انّ قوما عبدوا اللَّه رغبة فتلك عبادة التّجّار و انّ قوما عبدوا اللَّه رهبة فتلك عبادة العبيد و انّ قوما عبدوا اللَّه شكرا فتلك عبادة الأحرار و هى أفضل العبادة . »\r\n« 2 »\r\n\r\n9 - عزت‌طلبى و شكست ناپذيرى\r\nعزت نفس و كرامت روح و بزرگمنشى و رفتار بزرگوارانه از ويژگيهاى اخلاقى و انسانى است . اين ويژگى اوج بخش در رشد و بالندگى انسان ، پاكى و شايسته كردارى او ، معنويت و عظمت روح و حق‌شناسى و قانون گرايى و قانونمدارىاش نقش سرنوشت ساز و معجزه‌آسايى دارد .\r\nگر چه واژهء عزت در فرهنگ فارسى به مفهوم آبرومندى و ارجمندى آمده است امّا در فرهنگ قرآن و خاندان رسالت به مفهوم اوج گرفتن به مرحلهء توانمندى معنوى و اخلاقى و عظمت روح و شكست ناپذيرى است .\r\n\r\n\r\n","description":"","footnote":"\r\n( 1 ) - مقتل خوارزمى ، ج 2 ، ص 30 .\r\n( 2 ) - تحف العقول ، ص 250 .\r\n","page_name":" 40 ","page_number":40},
  {"content":"\r\n\r\nاين قدرت شگرف و شكست ناپذير در مرحلهء نخست از ژرفاى جان و دل و گسترهء روح و قلب سرچشمه مىگيرد و پس از سر بر آوردن از رويشگاه و خاستگاه خويش ، به تدريج در كران تا كران انديشه و عقيده ، زبان و قلم ، دست و ديده ، گفتار و كردار و برنامه‌ها و هدفهاى زندگى او تجلى مىيابد و آن گاه به او عظمت و شكوه و معنويت و شكست ناپذيرى مىبخشد .\r\nكسى كه به اين ويژگى انسانى و معنوى آراسته گرديد ، ديگر خود را فراتر از سر ذلّت فرود آوردن در برابر حق ناشناسان و خودكامگان مىنگرد ، فراتر از وقار متكبرانه ، فراتر از فروتنى ذليلانه ، فراتر از ستم پذيرى و قبول خفّت ، فراتر از برده منشى و دنباله روى كوركورانه ، فراتر از بافتن و شنيدن چاپلوسىها و تملق‌ها و ستايش‌هاى چندش آور و القاب پوشالى و پرطمطراق ، فراتر از فرمانبرداريهاى چاكرمنشانه و اهانت آميز ، و فراتر از ضد ارزشهايى چون : ريا ، سمعه ، خود دوستى ، حب مدح ، عجب ، بدگمانى ، جدال ، تملق ، دنياطلبى ، حرص ، حسد ، غرور ، تعصب ، سخن چينى ، كينه‌توزى ، فريب ، فخر فروشى ، تجمل ، دورويى ، جاه‌طلبى ، خشونت پيشگى و . . .\r\nمىخواهد .\r\nبه مرحله‌اى اوج مىگيرد كه نه در برابر زر و زور نفوذ مىپذيرد و نه در برابر دجالگرى و نيرنگ و فريب ؛ نه بيداد و ناروا و زورمدارى را تحمل مىكند و نه آن را به ديگران تحميل مىكند و مىخواهد و نه مىتواند نظاره‌گر اسارت مردمى در چنگال اين آفت‌هاى عزت‌كش و ذلت‌بار و خفت‌آور باشد و دم فرو بندد و با همهء توان و مايه نهادن از جان ، به آنان درس عزت نفس و كرامت روح و بزرگمنشى و آزادگى ندهد ؛ نه هرگز ! « 1 »\r\n\r\n\r\n","description":"","footnote":"\r\n( 1 ) - در نگرش انسانى اسلام ، اين خداست كه « عزيز » و شكست ناپذير و تواناست و هر آن كسى كه به آن سرچشمهء قدرت و عزت ، ايمان آورد ، نه بايد ذلت و ستم را بپذيرد و نه به ديگران تحميل كند و نه اجازه دارد تا راه اسارت و حقارت خويش را هموار سازد .\r\nامام صادق عليه السّلام در تفسير آيهء «  وَ لِلَّهِ الْعِزَّةُ . . .  » ، فرمود :\r\n« فالمؤمن يكون عزيزا و لا يكون ذليلا . . . المؤمن اعزّ من الجبل ، انّ الجبل يستفل منه بالمعاول ، و المؤمن لا يستفل من دينه شىء . »\r\nانسان باايمان عزتمند و آزاده است و ذلت پذير نخواهد بود . او از كوه سر به آسمان ساييده و استوار نيز پايدارتر و استوارتر است ؛ چرا كه كوه را مىتوان با ابزارى نظير كلنگ كند و سوراخ كرد امّا اراده و ايمان شكست ناپذير انسان آزادمنش و توحيدگرا و با ايمان را هرگز . نور الثقلين ، ج 5 ، ص 332 .\r\nو هشدار داد كه :\r\n« انّ اللَّه فوض الى المؤمن اموره كلّها و لم يفوض اليه ان يذل نفسه ، لانّ اللَّه يقول :  وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ  . »\r\nخدا انسان را بر سرنوشت خويش حاكم ساخته و كارهاى او را به خودش وانهاده است جز اينكه به او اجازه نداده است كه ذلت پذيرد و عزت و كرامت خويش را پايمال سازد ؛ چرا كه در قرآنش فرمود : عزت و شكست ناپذيرى از آن خدا و پيامبر و مردم با ايمان است . نور الثقلين ، ج 5 ، ص 333 .\r\n","page_name":" 41 ","page_number":41},
  {"content":"\r\n\r\nو حسين عليه السّلام بزرگ آموزگار اين ويژگى انسانى و اخلاقى و درخشان‌ترين سمبل و نمونهء اين راه افتخار انگيز است و يكى از هدفهاى بلند نهضت عزت‌طلبانه‌اش ، نفى ذلت و ذلت پذيرى و آن گاه عزت آموزى و عزت‌طلبى و نشان دادن راه آزادمنشى و آزادگى . براى نمونه :\r\n1 - آن حضرت بر سر دوراهى زندگى ذلت‌بار و مرگ آزادمنشانه و عزتمندانه ، دومى را برگزيد و به عصرها و نسل‌ها پيام داد كه :\r\n« الا و انّ الدّعى بن الدّعى قد ركزنى بين اثنتين بين السّلة و الذّلة هيهات من الذّله يأبى اللَّه ذلك لنا و رسوله و المؤمنون و حجور طابت و طهرت و انوف حميّة و نفوس ابيّه من ان نؤثر طاعة اللّئام على مصارع الكرام . . . »\r\n« 1 »\r\nهان اى روزگاران ! اى ترقىخواهان عصرها و نسل‌ها ! بدانيد كه اين فرومايه و فرزند فرومايه ، اينك مرا ميان دو راه و دو انتخاب قرار داده است :\r\n\r\n\r\n","description":"","footnote":"\r\n( 1 ) - تحف العقول ، ص 170 .\r\n","page_name":" 42 ","page_number":42},
  {"content":"\r\n\r\nبر سر دو راهى ذلّت پذيرى و تسليم خفّت‌بار در برابر فرومايگان و بيدادگران حاكم ، و مرگ پرافتخار و با عزّت و سرفرازى . و چقدر دور است از ما كه ذلّت و خوارى را برگزينيم . خدا و پيامبر او و ايمان آوردگان و دامانهاى مادران پاك و رگ و ريشه‌هاى پاكيزه و مغزهاى غيرتمند و جانهاى ستم ستيز و با شرافت ، نمىپذيرند كه ما فرمانبردارى فرومايگان و استبدادگران پست و رذالت پيشه را بر شهادتگاه رادمردان و آزادمنشان مقدّم بداريم .\r\nو فرمود :\r\n« و اللَّه لا اعطيهم بيدى اعطاء الذّليل و لا افرّ فرار العبيد . »\r\n« 1 »\r\nنه ! به خداى سوگند نه دست ذلّت به دست استبداد و انحصار خواهم نهاد و نه بسان بردگان ترسو از برابر آنان خواهم گريخت .\r\nو قهرمانانه خروشيد كه :\r\n« و اللَّه لا اعطى الدنيّة من نفسى ابدا . »\r\n« 2 »\r\nبه خداى سوگند كه من هرگز زير بار پيمان خفّت‌بار استبدادگران نخواهم رفت .\r\n\r\n10 - توجه دادن به رسالت علم و عالم\r\nهدف شكوهبار ديگر نهضت فرهنگ ساز و انسان پرور عاشورا توجه دادن علم و دانش به رسالت واقعى خويش و هشدار دادن به دانشور و دانشمند ، عالم و روشنفكر و صاحب انديشه و آگاهى و رسالت ، يا خواص جامعه به عهد خطير و جايگاه رفيع و مسئوليت سنگين خويش است .\r\nچرا كه اگر در شهر و ديارى سرچشمهء آن ، پاك و پاكيزه باشد و منبع آب ، لبريز از آب سالم و بىآلايش و تصفيه شده ، در آن صورت گل آلود بودن لوله‌ها و شيرها چندان زيانبار نيست ؛ چرا كه همهء آنها به سرچشمه‌اى پاك و جوشان و زلال پيوند دارند و به آبى صاف و پايان ناپذير كه همهء اين آبهاى راكد و گل‌آلود را در سر راه خويش مىروبد ، آلودگى را مىشويد ، ناخالصىها را مىپالايد و همه جا را ضد عفونى و آفت‌زدايى و پاكيزه مىسازد .\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 188 .\r\n( 2 ) - لهوف ، ص 23 .\r\n","page_name":" 43 ","page_number":43},
  {"content":"\r\n\r\nمگر نه اين است كه فرع ، تابع اصل است و جزء ، ذره‌اى از كل و فرد ، از جمع رنگ مىگيرد و رنگ مىپذيرد ؟\r\nمگر نه اين است كه دانش و بينش اثرى شگرف در دلها و جانها مىگذارد و بازتابى گسترده در كران تا كران جامعه پديد مىآورد و به تدريج موجى عظيم در گسترهء گيتى ايجاد مىكند ؟\r\nو مگر نه اين است كه سرنوشت انديشه و عقيده و سليقه و سبك و سيره و بايدها و نبايدها و ارزشها و ضد ارزشها را دانش و علم و بينش و دانايى و كتاب و قلم رقم مىزند ؟\r\nو مگر نه اين است كه دانايى ، توانايى و علم ، قدرت مىآورد و اين دو هستند كه تدبير امور و تنظيم شئون دين و دنياى مردم را به كف مىگيرند ؟\r\nو مگر نه اين است كه قدرتمندان بر سرنوشت مردم حكم مىرانند امّا دانشمندان بر فرمانروايان .\r\n« الملوك حكام على النّاس و العلماء حكام على الملوك . »\r\nبا اين بيان ، روشن است كه با تباهى عالم ، جامعه تباه مىگردد .\r\n« اذا فسد العالم ، فسد العالم . »\r\n« 1 »\r\nو با لغزش عالم - كه بسان شكستن كشتى است - هم خودش غرق مىشود و هم سرنشينان كشتى را به غرقاب مىسپارد .\r\n« زلة العالم كانكسار السفينة تغرق و تغرق . »\r\n« 2 »\r\nو با كتمان حقايق از سوى عالم و آگاه است كه حق‌كشىها مىشود و حرمت‌ها پايمال سم ستوران ؛ و چهره‌ها و سيماهاى نورافشان زير تيغ سانسور و در پس پرده كتمان مىمانند و دور از چشم فضيلت خواهان و كمال طلبان .\r\nو با بيان انديشه و عقيده‌اى بدعت آميز ، يا دعوت و سخنى گمراهگرانه و ظالمانه ، يا داورى و قضاوتى شتاب آلود و آميخته به غرض و تعصّب ،\r\n\r\n\r\n","description":"","footnote":"\r\n( 1 ) - بحار ، ج 2 ، ص 58 .\r\n( 2 ) - بحار ، ج 2 ، ص 58 ؛ الحيات ، ج 2 ، ص 308 .\r\n","page_name":" 44 ","page_number":44},
  {"content":"\r\n\r\nيا بزرگداشتى غلو آميز از چهره‌اى نامدار - با آميزه‌اى از آيات و روايات - از سوى عالم است كه پايه و اساس بدعتى رسوا و شرك آلود و انحطاط آفرين را در جامعه و دنيايى مىريزد و آن گاه ، هم مايهء گمراهى و تباهى و عقب ماندگى خود او مىگردد و هم بسيارى ديگر ؛ و آن گاه براى برافكندن و زدودن آثار ويرانگر آن ، چه سرمايه‌هايى بايد تباه گردد .\r\n« و انّ شرّ النّاس عند اللَّه امام جائر . . . . »\r\nو يا تبديل به جاده صاف كن استبداد شدن ، به صورت مدار و محور ظالمان در آمدن ، پل پيروزى آنان گرديدن ، نردبان ترقى آنان شدن ، سردار تراشيدن و امير پروردن ، سايهء خدا و نمايندهء او ساختن ، سوق دادن مردم ساده دل به بارگاه ستم ، گرايش و ركون و كرنش به بيداد نمودن ، تملّق و چاپلوسى و بت تراشيدن ، و خدشه‌دار ساختن چهرهء عالمان راستين و آزاديخواه و ستم ستيز و طرفدار حقوق و آزادى مردم و زير سؤال بردن آنان از سوى عالم دنيا دوست و دنيادار و شيفتهء جاه و مقام يا ابزار دربارها و دستگاه‌ها و دفترها و مراكز قدرت است كه روح و جان دين را مىگيرد و مذهب را اسير و بازيچهء خودكامگان شرارت پيشه‌اى مىسازد كه با سوء استفاده از آن ، هواهاى دل خويش را مىجويند و بر شبستانى سرد و خاموش يا گورستانى ساكت و مطيع فخر مىفروشند و خدايى مىكنند .\r\n« فانّ هذا الّذين قد كان اسيرا في ايدى الاشرار ، يعمل فيه بالهوى و تطلب به الدّنيا . »\r\n« 1 »\r\nآرى اين گونه است كه حسين عليه السّلام در نهضت اصلاحگرانه‌اش بر آن است تا علم و عالم ، شعر ، و شاعر ، خطيب و خطابه ، واعظ و موعظه ، اندرز و اندرزگو ، محقق و پژوهشگر ، نويسنده و استاد ، روشنفكر مذهبى و عالم دينى ، امام جمعه و جماعت\r\n\r\n\r\n","description":"","footnote":"\r\n( 1 ) - نهج البلاغه ، نامه 53 .\r\n","page_name":" 45 ","page_number":45},
  {"content":"\r\n\r\nو مرجع علمى و مذهبى را به جايگاه حقيقىاش اوج بخشد و آنها را به رسالت تاريخى خويش توجّه دهد .\r\nآن حضرت در كنار خانهء خدا روى سخن را به دانشوران و دانشمندان كرد و ضمن پيامى رسا و شورانگيز و شعور آفرين و انديشاننده ، از جمله فرمود :\r\n« ثم انتم ايتها العصابة ! عصابة بالعلم مشهورة ، و بالخير مذكورة ، و بالنصيحة معروفة ، و بالله في انفس الناس مهابة ، يهابكم الشريف ، و يكرمكم الضعيف ، و يؤثركم من لا فضل لكم عليه ، و لا يد لكم عنده ، تشفعون في الحوائج اذا امتنعت من طلابها ، و تمشون في الطريق بهيبة الملوك و كرامة الاكابر ، أ ليس كل ذلك انما نلتموه بما يرجى عندكم من القيام به حق اللَّه . . . فاما حق الضعفاء فضيعتم ، و اما حقكم بزعمكم فطلبتم . . . . »\r\n« 1 »\r\nشما اى گروه دانشوران ! و اى كسانى كه در دانش و علم شهرهء شهرهاى خويش هستيد و در اندرزگويى و خير خواهى و نيكنامى زبانزد خاص و عام ! به پاس آن كه نام خدا را بر لب داريد و راه او را در پيش ، در دل مردم ، شكوه و حرمت يافته‌ايد ، به گونه‌اى كه توانمند و برخوردار از شما حساب مىبرد و ناتوان و نيازمند ، گرامىتان مىدارد . كسى كه بر او نه برترى داريد و نه رياست ، شما را بر خود برترى مىبخشد و مقدم مىدارد و توانگران و برخورداران جامعه به اشارهء شما خواستهء نيازمندان را بر مىآورند .\r\nبه هنگام گذر از كوچه و خيابان با شكوه پادشاهان راه مىرويد و با سبك و هيبت زمامداران .\r\nآيا اين قدرت و شكوه كه بدان نايل آمده‌ايد ، نه به خاطر آن است كه از مرزهاى مقررات خدا و حقوق و آزادى بندگان او دفاع كنيد ؟ و به قانونگرايى و عمل به قانون فراخوانيد و همّت گماريد ؟\r\nامّا دريغ و درد كه نه تنها چنين نكرديد كه در مرزبانى بيشتر مقررات خدا كوتاهى كرديد و با عدم تحرك و جنبش در برابر ستمكاران ، حقوق مردم را خوار و بىمقدار شمرديد و ضايع ساختيد و در همان حال آنچه را حق خود مىپنداشتيد ، خواستيد و به دست آورديد ، امّا در راه خدا ، نه از مال خويش مايه گذاشتيد و نه جانى به خطر\r\n\r\n\r\n","description":"","footnote":"\r\n( 1 ) - تحف العقول ، ص 242 .\r\n","page_name":" 46 ","page_number":46},
  {"content":"\r\n\r\nافكنديد و نه با تجاوزكاران درافتاديد ! شما در اين آرزوى خام هستيد كه خدا بهشت پرطراوت و زيبا ، همدمى با پيام‌آوران ، و امنيّت از عذاب و كيفرش را به شما ارزانى دارد ؛ چه كه اينها را حق خويش مىپنداريد ، امّا از آن مىترسم كه پرتوى از خشم و كيفر خدا بر شما - گروه از خود راضى - فرود آيد ؛ چرا كه شما به نام علم و دين خدا و در پرتو كرامت او ، در جامعه به موقعيّت رسيديد ، امّا نه به يكتا پرستان واقعى و آزادمنش ، بها مىدهيد و نه به خاطر خدا بندگانش را احترام مىكنيد و نه حقوق و كرامت آنان را پاس مىداريد .\r\nشما كه به خاطر شكسته شدن پاره‌اى از سفارشها و پيمانهاى پدرانتان بر مىآشوبيد ، خود مىنگريد كه چگونه مقررات و پيمانهاى خدا به دست قانون‌شكنان گسسته شده و به سفارشها و عهدهاى پيامبرش بىاعتنايى و بىمهرى مىگردد ، امّا شما پريشان و نگران نمىگرديد .\r\nدر اين جامعهء استبداد زده ، كار حق كشى و بيداد به جايى رسيده است كه نابينايان و گنگها ، ناتوانان و بيماران زمين‌گير ، بدون سرپرست و پناهى در شهرها رها شده‌اند و كسى به آنان ترحم نمىكند و به دادشان نمىرسد .\r\nشما دانشوران و علماى دين نه در خور موقعيّت و عنوان خويش رفتار مىكنيد و نه كسى كه خود را به خطر افكند و از حق و عدالت سخن گويد ، او را در برابر ظالمان يارى مىكنيد .\r\nشما به جاى حق گويى و صراحت و بيان دردها و رنجها و حق‌كشىها ، با چرب‌زبانى و تملق‌بافى و چاپلوسى و سازش با آفت استبداد و انحصار ، تنها به امنيّت خود مىانديشيد ، نه حقوق و امنيّت ديگران و حراست از دين و دفتر ، و عمل به قانون خدا ؛ و از هشدارهاى خدا نيز - كه شما را از سازش با ستمكاران و تمايل به آنان هشدار داده است - هشدار نمىپذيريد و غفلت مىكنيد .\r\nراستى كه فاجعه و مصيبت شما از همه سهمگين‌تر است ؛ چرا كه شما از جايگاه فرهنگى و معنوى و علمى و دينى خويش رانده شده و از رسالت عالمانه و آگاهانه دست شسته‌ايد .\r\nبايد رهبرى جامعه و تحقق قانونگرايى و قانون محورى به دست دانشمندان و دين شناسانى باشد كه امانتدار مقررات خدا و آگاه به حلال و حرام اويند و با همهء\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nوجود در انديشه تأمين و تضمين حقوق مردم‌اند ، امّا اينك آن موقعيّت معنوى و جايگاه علمى از شما گرفته شده است ؛ چرا كه از محور حق و عمل به آن پراكنده شديد و در بارهء سبك و سيرهء پيامبر - پس از آن همه دليلهاى روشن - به كشمكش پرداختيد .\r\nراستى اگر شما در برابر رنجها و شكنجه‌ها شكيبايى مىورزيديد و در راه خدا سختىها و ناگوارىها را به جان مىخريديد ، آن گاه بود كه سر رشته‌داران و كارگزاران امور به ناگزير براى دريافت قوانين و مقررات به سوى شما مىآمدند و شما مرجع فكرى و علمى و معنوى جامعه بوديد و كارها با نظارت شما جريان مىيافت ، امّا شما به استبدادگران اين فرصت را داديد كه موقعيّت رهبرى علمى و نظارت بر حسن جريان كارها را از شما گرفتند و با ندانم كارى خويش ، كار دين خدا را بر آنان سپرديد تا بر اساس پندارها و بافته‌هاى سست و زورمدارانه خويش عمل كنند و در راه هواهاى جاه‌طلبانه و ظالمانهء خود گام سپارند .\r\nدليل سيطرهء آنان بر شما و به كف گرفتن رهبرى جامعه ، اين است كه شما از فداكارى و جانبازى در راه حق مىگريزيد و عاشقانه به زندگى زودگذر اين جهان دل مىبنديد ؛ به همين جهت هم توده‌هاى محروم و ناتوان را به بند استبداد مىسپاريد تا با سركوب و فريب پاره‌اى را بردهء ذليل خويش سازند و پاره‌اى ديگر در غم آب و نان گرفتار گردند و استبدادگران زورمدارانه و بر اساس هواهاى دل خويش در ناز و نعمت غوطه خورند و با دنباله‌روى از زشتكاران و هوسبازىهاى خويش رسوايىها به بار آورند و در برابر خداى توانا گستاخى ورزند .\r\nكار به جايى برسد كه در هر شهر و ديارى سخنور و سخنگويى از ستايشگران بارگاه ظلم ، بر فراز منبر رود و بر اين جايگاه مقدس گماشته شود و كران تا كران كشور و دين و دنياى مردم در سيطرهء آنان باشد و دست بيدادشان در همه جا براى هر فشار و جنايتى باز ؛ و مردم به ناگزير به گونه‌اى بردهء آنان گردند و تن به ذلّت سپارند كه هر دستى بر سرشان كوبيده شود ، قدرت دفاع از خود را نداشته باشند .\r\nفشار اختناق و استبداد به جايى برسد كه حاكمى خودكامه و كينه‌توز و خشونت كيش بر آگاهان و ستم ناپذيران بتازد و ديگرى براى هواى دل خويش ، بينوايان و تودهء دربند را بكوبد و بر آنان سخت گيرد و سوّمى كه گمارندهء اين‌هاست و خود را فرمانروايى بىچون و چرا و نقد ناپذير و فراتر از قانون و پاسخگويى در\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبرابر جامعه و مردم مىشمارد ، نه خدا را بشناسد و نه روز رستاخيز را .\r\nبا اين بيان ، يكى از هدف‌هاى حسين عليه السّلام اوج بخشيدن علم و عالم به جايگاه خود و توجّه دادن آنان به رسالت سنگين خويش است تا آنان از آن حضرت بياموزند كه از ارزشها پاس دارند نه ضدّ ارزشها ، تا آفت‌زدا باشند و نه آفت‌زا ، تا ظلمت شكن باشند و نه ظلمت آفرين ، تا پرده‌هاى فريب و رياكارى و خيانت را بدرند و راه فلاح بگشايند و نه توجيه‌گر ظلم و عملهء استبداد ، تا سازنده باشند و نه سوزاننده ، شفا بخش باشند و نه بيمارىزا ، فرهنگ ساز و فرهنگ بان و انديشاننده باشند و نه خرافه پرداز و تخديرگر و عوام زده و عوام زاده ، عامل پيشرفت و اوج و ترقى جامعه باشند نه ترمز ايستايى و ذلت پذيرى ، نيروى پيش برنده و بالابرنده و رشد دهنده باشند و نه باعث سقوط و نگونسارى ، از حقوق مردم پاس دارند نه صاحبان قدرت و امكانات ، و از قانونگرايى و قانون مدارى و عملكرد قانونى و نقد پذيرى و پاسخگو بودن حكومت پيام دهند و نه عكس اين اصول مترقّى ، و مردم را با گفتار و عملكرد زيبا و شايسته به خدا نزديك سازند و نه دور گردانند و فرارى دهند .\r\n\r\n11 - شايسته سالارى يا امامت اهل بيت\r\nاز آنجايى كه نقش پيشوايان و رهبران جامعه‌ها و تمدن‌ها براى توده‌ها ، نقش الگو ، اسوه ، سمبل و سرمشق است ، از آنجايى كه آنان نمونه‌هاى عملى و نظرى در نظرگاه بيشتر مردم‌اند ، از آنجايى كه بندگان خدا بر آنند كه تجسم پاكى ، قداست ، عدالت ، شايسته كردارى و راستى و رعايت حقوق را در سيماى زمامدارانشان بنگرند ، از آنجايى كه درستى و شايستگى آنان ، يا تباهى و جاه‌طلبى و زشت‌كرداريشان در صلاح و فساد جامعه و مردم نقش اساسى دارد ، از آنجايى كه تودهء مردم قدرت‌مداران را ملاك عمل خود مىگيرند ، جام ذهن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخود را از منبع و مخزن بيان و قلم و نظرگاه آنان پر مىسازند و گوش به گفتار و چشم بر سبك و روش آنان دارند ، از آنجايى كه صلاح و سداد حكومت و حاكمان در گسترهء جامعه ، گسترده مىشود و در رگهاى زمان جريان مىيابد و مىتواند به همگان سودبخش يا زيانبار افتد ، و بدان دليل كه بيشتر مردم به نوعى انديشه و باور ، ايمان و عمل ، اخلاق و آداب ، سبك و مدل زندگى خود را از چهره‌هاى معروف و مشهور جامعه مىگيرند و دل و جان را از جام آنان سيراب مىسازند و درمان دردها را با نسخه آنان تهيه مىكنند ؛ اى داد اگر آنان خود مزرعه‌اى آفت زده باشند و يا چشمه‌اى آلوده و يا منبع و مخزنى عفن زده و سمى مرگبار در انبان خود داشته باشند ! ! راستى آن گاه چه خواهد شد ؟\r\nچه فاجعه‌اى روى خواهد داد ؟\r\nو تباهى و بيداد در چه وسعت و شدت و گستره‌اى دام و دامن خواهد گشود ؟\r\nاز اين زاويه است كه پيامبر گرامى فرمود :\r\n« صنفان اذا صلحا صلحت امّتى ، و اذا فسدا فسدت امّتى : الأمراء و الفقهاء . »\r\n« 1 »\r\nدو گروه از جامعه و امت من هستند كه با شايسته كردارى و صلاح آنان ، جامعه اصلاح خواهد شد و به پروا و شايستگى روى خواهد آورد و اگر به تباهى انديشه و عقيده و عمل گرايش يابند جامعه را به تباهى سوق خواهند داد . اين دو گروه عبارتند از زمامداران و دانشوران و دانشمندان دينى .\r\nو نيز بر اين باور است كه امير مؤمنان فرمود :\r\n« من نصب نفسه للنّاس اماما ، فليبدأ بتعليم نفسه قبل تعليم غيره و ليكن تأديبه بسيرته قبل تأديبه بلسانه . . . . »\r\n« 2 »\r\nآن كس كه خود را رهبر و پيشواى مردم مىسازد ، بايد پيش از آموزش ديگران به ادب آموزى خويش بپردازد ؛ و پيش از آن كه با زبان و گفتار ، ديگران را تربيت كند ، بايد به كردار شايسته ادب آموزد ؛ و آن كه خود را ادب آموزد و تربيت نمايد ، از آن\r\n\r\n\r\n","description":"","footnote":"\r\n( 1 ) - بحار ، ج 2 ، ص 49 .\r\n( 2 ) - نهج البلاغه ، قصار 73 .\r\n","page_name":" 50 ","page_number":50},
  {"content":"\r\n\r\nكه ديگرى را آموزش مىدهد ، به تجليل و گراميداشت شايسته‌تر است .\r\nو در مورد قانون‌گرايى و قانون مدارى خويش در قلمرو گفتار و عمل فرمود :\r\n« ايّها النّاس انّى و اللَّه ما احثّكم على طاعة الّا و اسبقكم اليها و لا أنهاكم عن معصية الّا و اتناهى قبلكم عنها . »\r\n« 1 »\r\nهان اى مردم ! به خداى سوگند من شما را به هيچ فرمان و قانونى فرا نمىخوانم جز اينكه خود پيش از شما به انجام آن همّت مىگمارم و از هيچ گناه و نافرمانى و زشتى شما را هشدار نمىدهم جز اينكه خود پيش از همهء شما هشدار مىپذيرم و از آن دورى مىجويم .\r\nو نيز از همين ديدگاه است كه پيشواى آزادى در نهضت اصلاح‌طلبانه و عدالت‌خواهانه‌اش ضمن نفى رهبرى نالايق و تاريك انديش و تباه آفرين اموى ، بر شايسته سالارى و رهبرى و امامت عادلانه و بشر دوستانه و كارآمد و آسمانى خاندان پيامبر از اين زاويه تأكيد مىكند و مىفرمايد :\r\n« . . . و نحن اهل بيت محمّد صلّى اللَّه عليه و آله و سلّم أولى بولاية هذا الأمر من هؤلاء المدّعين ما ليس لهم و السّائرين بالجور و العدوان . »\r\n« 2 »\r\nاى مردم ! اگر شما از خدا بترسيد و حق را براى اهل آن بشناسيد ، اين كار بهتر موجب خشنودى خدا خواهد بود ؛ و بدانيد كه ما خاندان پيامبر به امامت و رهبرى جامعه از اين مدّعيان نالايق و عاملان ستم و بيداد شايسته‌تريم .\r\n\r\nامّا اين كتاب\r\nكتاب حاضر ترجمه و نگارشى است از كتاب ارزشمند « مثير الاحزان » ، نوشتهء فقيه گرانقدر ، حضرت ابن نما ، علامه حلّى رضوان اللَّه تعالى عليه .\r\nمؤلف بزرگوار ، اين نوشته را در ترسيم رويداد غم انگيز و جانسوز عاشورا و شهادت حضرت حسين عليه السّلام و ياران فداكارش به خامهء خويش آراسته است .\r\nاو در اين كتاب در انديشه نگرش تحليلى به اين رويداد شور انگيز و شعور آفرين و بر شمردن درس‌هايى چون :\r\n\r\n\r\n","description":"","footnote":"\r\n( 1 ) - نهج البلاغه ، خ 175 .\r\n( 2 ) - تاريخ طبرى ، ج 7 ، ص 295 .\r\n","page_name":" 51 ","page_number":51},
  {"content":"\r\n\r\nدرس اخلاص و ايمان شكيبايى و پايمردى شهامت و شجاعت ، ايثار و فداكارى ، مردم دوستى و احساس مسئوليت ، عزّت و كرامت ، آزادگى و حريّت ، توكل و اعتماد به خدا ، راستى و درستى ، صراحت و حق‌گويى ، شهامت و همت بلند ، وفا و صفا ، مردم‌نوازى و مردم دوستى ، عدالت خواهى و نوانديشى ، اصلاح‌طلبى و ستم ستيزى ، دفاع از حقوق و امنيت مردم و مبارزه با استبداد و انحصار و ده‌ها درس افتخار آفرين و انسان پرور ديگرى كه حسين عليه السّلام به انسانها آموخت نمىباشد ؛ هم چنان كه در مقام پژوهش در باره علل و عوامل اين نهضت دگرگونساز و شگرف و شمارش انگيزه‌هاى آن نيز نيست . . .\r\nهدف آن بزرگوار نگارش سيرهء حسين عليه السّلام و امتيازات و ويژگيهاى اخلاقى و انسانى آن حضرت نيز نمىباشد و تنها در انديشه گردآورى نكات حماسى و حماسه‌ساز عاشورا هم نيست گر چه به گونه‌اى از همهء اين نكات و مفاهيم در اين كتاب و نوشته ، آمده است بلكه هدف مؤلف گرانقدر ترسيم اين رويداد جانسوز و غمبار نه به صورت فشرده و نارسا و نه گسترده و خسته‌كننده است . . . و به باور مترجم در اين هدف خدايش يار بوده و توفيق همراه ، و كتابش مورد توجه دانشمندان و پژوهشگران قرار گرفته و به صورت يكى از منابع مورد اعتماد در اين مورد در آمده است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nشيوهء كار مترجم\r\nنگارنده در برگردان و نگارش اين كتاب ، از ميان سه شيوهء ترجمهء آزاد ، كلمه به كلمه ، و محتوا به محتوا ، شيوهء سوم را برگزيد . نخست مفاهيم و معانى مورد نظر مؤلف را از قالب عربى برگرفت و روى آن انديشيد ، آن گاه آنها را در قالب و جامهء مورد نظر ريخت و كوشيد تا به يارى خدا هدف و نظر مؤلف تأمين گردد ، امّا در اين راه گاه به فرازهايى رسيد كه بسيار فشرده و تلگرافى مىنمود و گاه جاى نكته و مطلبى خالى مىنمود ؛ به همين جهت ناگزير گرديد تا آن فرازها را هماهنگ با هدف كتاب و با بهره‌ورى از ديگر منابع ، اندكى شرح و گسترش بخشد و گاه در اين راستا پاراگرافى بر اصل كتاب بيفزايد و آن را با قرار دادن ميان دو قلاب مشخص سازد .\r\nافزون بر اين دو كار ، نگارنده با الهام از متن كتاب ، مطالب آن را به بخش‌هايى چند تقسيم كرد و با عناوين جديدى آراست ، تا هم مطالعهء آن براى دوستداران پيشواى آزادى و سوگوارانش دلنشين‌تر باشد و هم خدمت ناچيزى به فرهنگ انسان پرور و عزت آفرين عاشورا . اميد كه برگ سبز و ران ملخى باشد به پيشگاه پديد آورندهء شاهكار شكوهبار عاشورا و ذخيره‌اى براى لحظات آخرين زندگى اين سرا ، عالم برزخ ، و روز رستاخيز ان شاء اللَّه .\r\nدر پايان اين سرآغاز بر خود لازم مىدانم كه از فرزند ارجمندم محسن عزيز كه در فرصت‌هاى مناسب اين كتاب را تايپ و صفحه‌آرايى كرد ، قدردانى نموده ، و براى ناشر اين كتاب ، برادر گرامى حاج آقاى حاذق‌فر مدير محترم و پرتلاش نشر حاذق از بارگاه دوست توفيق خدمت خالصانه به فرهنگ و انديشهء انسان پرور قرآن و عترت را آرزو مىنمايم .\r\nقم - دفتر فرهنگ و انديشهء اسلامى على كرمى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nبيوگرافى كوتاهى از مؤلف\r\nاز شهرهاى بلند آوازه و پر اهميت « عراق » ، شهر كهن و تاريخى « حلّه » است .\r\nاين شهر مهمّ و شناخته شده در دو سوى ساحل رودخانهء زيبا و تماشايى « فرات » و در نزديكى ويرانه‌ها و آثار بر جا مانده از « بابل قديم » قرار گرفته است .\r\nاين شهر تاريخى و مذهبى در زمان حكومت سلسله « مزيديه » - كه ميان سال‌هاى 545 - 403 ه . ق در آن منطقه و اطراف آن بر پا گرديد - از نظر مناظر دل‌انگيز و تماشايى ، نوع خاك و حاصلخيزى آن ، اعتدال آب و هوا و شرايط جغرافيايى در شمار زيباترين و معتدل‌ترين و بهترين شهرهاى عراق قرار داشته و از ديگر شهرها ممتاز شناخته شده است .\r\nدر ماه محرّم 495 هجرى يكى از شاهان سلسله « بويهيّه » بنام « صدقة بن منصور - كه « سيف الدّوله » « 1 » لقب يافت - پس از چيره شدن بر سلسله « مزيديه » و به كف گرفتن قدرت از دست آنان در سال 479 هجرى ، پس از درگذشت پدرش « منصور اسدى » شهر تاريخى و بلند آوازهء « حلّه » را به عنوان مركز حكومت خويش برگزيد .\r\n« صفى الدين حلّى » ، شاعر جزيره ، در وصف اين شهر زيبا و خوش آب و هوا در سروده‌اى بدين مضمون مىگويد :\r\n« حلّه » ى « سيف الدّوله » ، « صدقة بن منصور » ، بسان دژى تسخير ناپذير و استوار است ؛ آن شهر زيبا و تماشايى ، آرامش بخش دل‌ها و روشنىبخش ديدگان است . اگر\r\n\r\n\r\n","description":"","footnote":"\r\n( 1 ) - گفتنى است كه اين جناب غير از « سيف الدّوله » ، پسر « حمدان » ، است كه از شاهان شام به شمار مىرفت و از آنجا ريشه مىگرفت .\r\n","page_name":" 54 ","page_number":54},
  {"content":"\r\n\r\nآب در زمين آن فرو رود ، آبى روان و گوارا از خود روان مىسازد . و پيرامون آن را ديوار و حصارى گلين و استوار در برگرفته ، به گونه‌اى كه گويى آنجا طور سينا است !\r\n\r\nدوران رونق و شكوفايى حلّه\r\nسرزمين « حلّه » پيش از فرود آمدن « سيف الدّوله » در آن ، سرزمينى بلند و مرتفع ، داراى كوه‌ها و تپه‌ها و غارهايى بود كه درندگان و ديگر حيوانات وحشى به آنجا پناه برده ، آنجا را براى زندگى برگزيده بودند .\r\nو هنگامى كه « سيف الدّوله » به همراه جامعه و مردمش در سال 495 از هجرت در آنجا فرود آمد و در « حلّه » رحل اقامت افكند ، خانه‌ها و بناهايى از سنگ و كاخهايى باشكوه و قصرهايى پرزرق و برق در آن سامان بنيان گذاشت و ياران و نزديكانش نيز با ستايش كار امير خود ، با ظرافت و دقّت بسيارى به ساختن خانه‌ها و تأسيسات مجلّل و پرشكوه پرداختند ، و آن گاه بود كه تجّار و كسبه و كشاورزان و دهقانان راه « حلّه » را در پيش گرفتند ، و دانشوران و دانشمندان و حقوقدانان مسلمان بدان سامان روان شدند و شاعران و سرايندگان و اديبان در آنجا مسكن گزيدند و آنجا را براى زندگى انتخاب كردند .\r\nاز اين روى اين شهر تاريخى و زيبا در زمان « سيف الدّوله » ، مهد نهضت فكرى و جنبش علمى ، كعبهء دانش و فلسفه ، كانون لغت و شعر و ادب ، آبشخورى شيرين و چشمه‌اى جوشان و گوارا براى رشد و بالندگى و كمال علوم و دانش‌هاى مذهبى ، فلسفى ، ادبى و ديگر رشته‌هاى علوم اسلامى و آداب و شيوه‌هاى مترقى و پيشرفته جهان عرب گرديد ! دكتر « بصير » در كتابش - كه « نهضت » نام دارد - در بارهء شهر تاريخى « حلّه » مىنويسد :\r\n« حلّه » مركز نهضت و جنبش عظيم فرهنگى بود ، نهضت و رستاخيزى كه درخشندگى و تابش روشنايى و نور آن از قرن ششم هجرى آغاز گرديد و فروغ و پرتو افشانى و گسترش شعاع آن هماره ادامه يافت تا در آغازين سال‌هاى قرن دهم بود كه فرهنگ عظيم اسلامى از آنجا به شهر مقدّس « كربلا » رفت ؛ و آنجا به مركز\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفرهنگ اسلامى تبديل گرديد ؛ و از پى آن نيز ديرى نپاييد كه اين تحول و رونق فرهنگى و فكرى به « نجف اشرف » و كنار بارگاه ملكوتى امير مؤمنان - كه هماره از پايگاه‌هاى بزرگ و پرشكوه فرهنگ عربى و اسلامى بوده است - انتقال يافت .\r\nدر آن دوران شكوفايى و پيشرفت « حلّه » بود كه گروهى بزرگ از دانشوران و دانشمندان ، فقيهان و حقوقدانان ، پزشكان و فيلسوفان ، اديبان و شاعران دانشمند و آزاده در مهد آن دوران طلايى جوشيدند ، و آوازهء آنان همهء آفاق را در برگرفت .\r\nهمانان بودند كه خدمات بزرگ و آشكارى به علوم اسلامى و فنون و ادب جهان عرب نمودند . خدمات فراموش نشدنى ، تحسين برانگيز و بزرگى كه هماره در خور سپاس و قدردانى است .\r\nنويسندهء كتاب « روضات » ، مرحوم « خوانسارى » ، از برخى روايتگران مورد اعتماد ، از جمله « ميرزا عبد اللَّه اصفهانى افندى » در كتابش ، « رياض العلماء » آورده است كه : در آن دوران طلايى ترقّى و پيشرفت علمى و فكرى و دينى « حلّه » ، تنها در يك قرن حدود پانصد مجتهد و كارشناس مذهبى در آن شهر و آن سامان مىزيسته‌اند ! و از اين آمار ، بايد شمار دانشوران و دانشمندان و مجتهدان و بزرگانى را كه در ديگر قرن‌ها در آنجا زيستند ، دريافت . و نيز اين آمار ، رونق بازار دانش و بينش و شكوفايى فرهنگ و ادب اسلامى و عربى و انسانى در سده‌هاى پيشين - در اين شهر تاريخى و كهن را - براى ما مىنماياند .\r\n\r\nخاندان « ابن نماى حلّى »\r\nاز جمله خاندان‌هاى بزرگ و ريشه‌دار و برجسته‌اى كه در « حلّه » جوشيد و از اركان و پايه‌هاى دانشوران و دانشمندان شيعه در قرن هفتم هجرى گرديد ، خاندان بزرگ و پرشكوه « آل نما » است .\r\nاين خاندان اصيل ، دانشور ، دين‌شناس ، بزرگ ، بزرگوار و كهن و ريشه‌دار ، از خاندان‌هايى است كه در آن شهر و آن سامان درخشيد و شهرت بسيارى يافت .\r\nاز جمله اعضا و افراد بزرگ اين خاندان كه شهرت و آوازهء بسزايى يافتند ، يكى جناب « هبة اللَّه بن نما » ، نياى بزرگوار مؤلف گرانقدر « مثير الاحزان » بود . پس از او\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nجناب « جعفر بن نما » ، پدر گرانقدر او بود كه مورد توجّه قرار گرفت و ديگر جناب « على بن نما » ، عموى دانشمند وى كه او نيز شهرت و اعتبار بسيارى يافت .\r\nاز اين خاندان ريشه‌دار چهره‌هاى علمى ديگرى نيز بلند آوازه شدند كه ما در مقام شمارش آنان و بردن نام بلندشان نيستيم و هدف از اين مقدّمه ، تنها ترسيم بيوگرافى كوتاه تاريخى و فشرده‌اى از اين خاندان شناخته شده ، بزرگوار ، بخشنده و با فضيلت مىباشد كه هم در شهر تاريخى « حلّه » ولادت يافتند و هم در آنجا رشد و ترقى نمودند و هم در آنجا زندگى كردند و نسبت آنان نيز به قبيلهء « ربيعه » مىرسيد ؛ و نويسندهء بزرگوار « مثير الاحزان » ، شيخ جليل ، « ابن نما علّامه حلّى » از اين درخت تناور و اين ريشهء استوار و بارور است .\r\n\r\nمحمّد بن جعفر\r\nاو براستى ستارهء درخشان جامعه و دين ، در روزگار خويش بود . وى در لقب « نجيب الدّين » و با كنيهء « ابو ابراهيم » ، محمّد بن جعفر بن ابى البقاء ، هبة اللَّه بن نما بن على بن حمدون حلّى ربيعى نام داشت ، و از قبيله ربيعه ، قبيلهء بلند آوازه و ريشه‌دار عرب ريشه مىگرفت و به آن منسوب بود .\r\nدر سال 576 هجرى در شهر « حلّه » ديده به جهان گشود و در آن محيط علمى و فكرى و دينى رشد كرد و نزد پدر دانشمند و ديگر دانشوران آشنا و معاصر خويش ، همچون : فخر الدّين محمّد بن ادريس حلّى عجلى ، و شيخ محمّد بن مشهدى ، دانش آموخت و از آنان اجازهء نقل روايت دريافت داشت .\r\nدانشوران و دانشمندان بسيارى از مقام علمى او بهره‌ور گشتند و از خرمن دانش او خوشه‌ها چيدند و برخوردار گشتند كه از آن جمله : شيخ « سديد الدّين » ، پدر علّامه ، « احمد بن طاوس حسنى » ، « رضى الدّين بن طاوس حسنى » ، و چهره‌هايى بنام از اين گونه بودند .\r\nمحقق « كركى » در مورد او مىنويسد : دانشمندترين و دانشورترين و كارآمدترين عالمان ، به درياى دانش و فقه اهل بيت ، شيخ فقيه و سعيد كم نظير « محمّد بن نماى حلّى » است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمحدّث بزرگوار ، مرحوم « مجلسى » در بخش اجازه‌هاى نقل روايت از كتاب « بحار الانوار » به نقل از دستخط شهيد بزرگوار محمّد بن مكى ، صاحب كتاب « لمعه » مىگويد : « ابن نماى حلّى » خطاب به پاره‌اى از حسودان بد انديش و كوته‌بينان روزگارش كه در مورد او حسادت مىورزيدند و به اين آفت ويرانگر گرفتار آمده بودند ، چنين سرود :\r\nمنم ، « ابن نما » كه اگر لب به سخن بگشايم ، بيانى گويا و رسا دارم ، اگر چه خطيب سخنور و گوياى جامعه هم ، سخن به رسايى و فصاحت نراند . و اگر دست انسانى را از فضيلت و ارزشى باز دارم ، براى او دستى بلند و پرتوان مىگسترانم .\r\nفرزندان پدرم در راهى روشن به سوى والايى و سرفرازى گام مىسپارند و با عملكرد و كردار شايسته و پسنديدهء خويش ، نردبانى به سوى هر شكوه و عظمت و والايى مىسازند .\r\nبراى نمونه ، پسران نياى ارجمندم ، « جعفر » ، آن بزرگمرد ، نيكو كردار ، نيكو خوى و جوانمرد ، كه همهء آنها شيفتهء نيكوكارى و شايسته‌كردارى و عاشق بخشش و كرامت‌اند .\r\nنياى پدرم ، فقيه بزرگوار جناب « ابو البقاء » ، هماره در بيان و انتقال دانش‌ها پيشتاز و پيشاهنگ بود .\r\nمردم بدانديش و كج فكر ، انهدام و فرو ريختن ارزش‌هايى را آرزو مىكنند كه على برافراشت ، امّا چقدر دور و ناپسند است كه ارزش‌هاى شناخته شده فرو ريزند و نابود گردند ! آن كسى كه حسد مرا بر دل دارد و نسبت به من حسادت مىورزد ، از سر نادانى بر آن است كه به اوج هدف و آرمان من دست يابد .\r\nامّا آيا انسان مىتواند به سوى آسمان و اوج آسمان پركشد و بدون وسيله مناسب پرواز نمايد ؟\r\nهدف‌ها و آرزوهاى من بسى بلند و دور از دسترس عناصر بدانديش و حسادت ورز و دون همت است . پس واى بر تو باد ! بيا راه ديگرى در پيش‌گير ! و چه كسى نياكانى چون نياكان پرواپيشهء « نما » دارد ؟\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو بدينسان از اين سروده و اشعارى كه « ابن نما » آن را سرود و به سوى عناصر حسادت ورز و دشمنان و بدخواهان خويش فرستاد ، بزرگى نفس و بزرگمنشى ، معنويّت و قداست ، مقام روحانى و معنوى و پيراستگى او از ضد ارزش‌ها نمايان مىگردد .\r\nآرى ، پدر و آموزگار ما ، علّامهء فقيد ، جناب « ابن نماى حلّى » سرانجام در سال 645 هجرى در نجف اشرف جهان را بدرود گفت و به گونه‌اى كه نويسندهء كتاب « نخبة المقال » در اين مورد آورده است ، در جوار آرامگاه ملكوتى امير مؤمنان به خاك سپرده شد .\r\nاز آن بزرگوار آثار علمى و دينى مفيد و ارزشمندى بر جاى مانده است .\r\nمشهورترين آنها ، كتاب ارزندهء « مثير الاحزان » ، يا « برانگيزانندهء غم‌ها » مىباشد كه در سوك سالار شايستگان ، حضرت حسين و ياران پر اخلاص و فداكارش نگارش يافته است .\r\nاين كتاب ، اثر ارزشمند و شناخته‌شده‌اى است كه نويسندهء گرانقدرش در صفحات و سطور آن ، رويداد بزرگ و دگرگونسازى را به تصوير كشيده است كه صداى آن ، در آسمان‌هاى شرق و غرب ، از قرن اوّل هجرى تاكنون طنين‌انداز است .\r\nهماره طنين آن به گوش مىرسد و در مسير گذشت زمان و گردش چرخ روزگار و سپرى شدن قرن‌ها و عصرها ، خاطرهء اندوهبار و دردناك ، و فداكارىهاى افتخار آفرين و جاودانه امّا حزن انگيز آن تجديد مىگردد .\r\n\r\nسخن مؤلف\r\n( 1 ) ستايش از آن خداوندى است كه پرده از هدف‌هاى نهانش كنار مىزند ، ذات پاك و بىهمتاى خود را در كتاب پرشكوه و انسانسازش ، به وفاى به عهد و پيمان وصف مىكند ، و بر پيشانى انسان نوشته است كه نگونسارى و بدبختى يا نيك بختى و سرفرازى او ، در گرو فرمانبردارى از خدا و يا نافرمانى از او مقرر شده است .\r\nهمان خدايى كه قلب‌هاى دوستانش را با نور هدايت و فروغ تابناك رهنمودش روشن و نورباران ساخته و مغز و دستگاه خرد و انديشهء آنان را براى شناخت ذات\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nپاك و بىهمانندش گشوده ، امّا حقيقت ذات بىهمتايش از بينش و دريافت آنان نهان است . در برابر ديدگانشان پديده‌هاى شگفت‌انگيز و مصنوعات و موجودات بهت‌آور و نظام شگرفى آشكار ساخته است كه انديشه‌هاى خردمندان و متفكّران در ارزيابى مقررات و اندازه‌گيرىها و نظام حيرت زاى آن سرگردان است و واژه‌ها و سخنان واژه پردازان و سخنوران توانا از وصف ذات پاك و بىهمتاى او ناتوان و درمانده است ! ( 1 ) او دوستان و دوستدارانش را از اين سراى زودگذر - كه خانهء گناهان است - دور ساخته و به سراى سلامت و امنيّت و نجات نزديك مىسازد ، و بدينسان آنان در فراهم آوردن ره توشهء نجات و رسيدن به انجام كارهاى شايسته و آراستگى به ارزش‌ها و كمالات ، با هم به رقابت سالم و انسانى و شايسته برخاسته و به سوى درك و دريافت برهان روشن رستاخيز و زندگى در جهان پس از مرگ ، به وسيلهء آنچه آفريدگار هستى با آيات و معجزه‌هاى پيامبران و كتاب‌هاى آسمانى ، نشان داده است ، به مسابقه پرداخته‌اند .\r\nآنان بدينسان از پريشانى خاطر و رنج و مشقّت گناهان و زشتىها نجات يافته و به سوى دست‌يابى به هدف والاى داناى نهان‌ها و آراستگى به ارزش‌هاى مورد نظر او نايل آمده‌اند .\r\nبر اين باور است كه آفريدگار فرزانه ، رازها را براى اينان هويدا ساخت و پرده‌ها را بر ايشان بالا زد و پوشش و حجاب را ميان آنان و چشمه‌سار شيرين و گوارا و پاكيزهء هدايت و اوج به سوى كمال را زدود و آنان را بر هدايتى پرشكوه راه نمود و پرچم‌هاى شادمانى و نويد را براى آنان برافراشت .\r\nدر اين هنگامه و شرايط ، آنان را به بندگى خود - كه اوج سرفرازى و آزادگى و افتخار است - فراخواند تا با هر آن تبهكارى كه از مقررات عادلانه و مفاهيم انسانساز و معارف تفكر انگيز و فرهنگ آزاديبخش و آزاديخواه و آزادى ستان و آزاده پرور دين او روى گردان است و در هواى بدانديشى و خودكامگى و خودسرى و برترىجويى و تبعيض خواهى و به اسارت كشيدن بندگان خدا و تحميل بافته‌ها و يافته‌ها و پندارهاى خردناپذير و خودپرستانه خود ، به وسيله زور عريان و نيمه عريان به\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nديگران ، به پيكار قهرمانانه برخيزند .\r\nدر افق بينش و آگاهى و تجليگاه خرد و فروزشگاه فكر و خيزشگاه وجدان و فطرت آنان ، نور اميد و روشنايى هدايت تجلّى كرد و در نتيجه ، با آبى صاف و آبشارى زلال و ريزان ، كدورت‌ها و زنگارهاى درونشان را شستشو داده و پاك و پاكيزه ساختند و از اين كه خويشتن را به گروه زورمداران و گمراهان زنند و به خيل راه گم‌كردگان وارد سازند ، منصرف شدند و برترى يافتند . آنان به پيكار با دشمن حق و عدالت ، در خود شور و شوق بسيار ديدند و در راه خدا به درياى سختىها و مشكلات فرو رفتند .\r\n( 1 ) راستى كه اين نعمت گران هدايت و راهيابى به سوى حق و خودسازى و آراستگى به ارزش‌ها و پيراستگى از گناهان ، چه شادى و شادمانى وصف ناپذيرى به ياران خدا ارزانى داشت ! و چه مايهء روشنى چشمى بر ديدگانشان افكند و ديدگانشان را فروغ بخشيد كه با لب‌هايى تشنه براى نوشيدن باران سعادت و جام نيك بختى ، و جان‌هايى شيفته و در شور و شوق شهادت در راه خدا ، به رويارويى با دشمن حق و فضيلت شتافتند ! و در همان حال به امضاى آن داد و ستد پر سودى كه به هنگام جداسازى جايزه‌ها و پرداخت پاداش‌ها و سودها و حسابرسى كارها در روز رستاخيز ، از آن آنان و روزى آنان خواهد گرديد ، شاد و شادمان بودند .\r\nآنان مىدانستند و بر اين باور بودند كه هرگز به مقام والايى كه بايد ، نخواهند اوج گرفت ، مگر اين كه جامهء اين زندگى زودگذر و فناپذير را از تن بيرون آورده و جامهء مرگ پرافتخار و مبارزه روشنگرانه و شهادت خالصانه و عاشقانهء در راه خدا و در جهت آزادى توده‌هاى در بند خودكامگان و انحصارگران قدرت و هستى مردم را بر تن كنند . از اين رو آن شايسته كرداران پر شهامت و سرفراز در رويارويى با دشمن خيره سر و پيكار دليرانه و درگيرى سخت و خونبار با او ، اين گونه و در اين جلوه و چهرهء بىنظير آن ، جان را نثار كردند . و راستى كه در اين مقام پرفراز و در اين پيمان گرانسنگ و و الا ، عاشوراييان و قهرمانان آزاديخواه و حق طلب و استبداد ستيز نينوا و ياران فداكار حسين عليه السّلام در تن سپردن به مرگ و فداكارى در راه حق و شكيبايى بر تيزى نوك نيزه‌ها و لبهء برنده و قيافه هراس‌انگيز شمشيرها از يك ديگر پيشى گرفتند و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nافتخارى جاودانه و درس و دانشگاهى ماندگار از ارزش‌ها و قداست‌ها و ايثار و اخلاص‌ها آفريدند ، و براى هميشه پرچم عدالت و آزادى و جوانمردى و حق‌طلبى و پيكار با ستم و استبداد و خشونت و تاريك انديشى و دجّالگرى و تبهكارى و ابزار سلطه و فريب ساختن دين و دفتر را برافراشته داشتند .\r\nآنان براستى در پيكار حق‌طلبانهء خود ، اين گونه بودند كه در اين سروده‌ام به وصف كشيده شده‌اند : ( 1 )\r\n لهم جسوم بحر الشّمس ذائبة * و أنفس جاورت جنّات باريها\r\nكان مفسدها بالقتل مصلحها * أو أنّ هادمها بالسيف بانيها \r\nآنان داراى پيكرهايى هستند كه با باران حرارت و خشم خورشيد گداخته و آبديده شده‌اند ، و جان‌هاى پاكى دارند كه در جوار رحمت حق و بهشت پرطراوت و زيباى آفريدگارند ! آن بيداد پيشه‌اى كه آنان را با جنگ و كشتار از ميان برمىدارد و به ظاهر زندگىشان را تباه مىكند ، تو گويى اصلاحگر آنان است . و آن كسى كه با شمشير تجاوز بر آنان تاخته و نابودشان ساخته ، گويى براستى حيات و زندگى نوين و دگرباره‌اى به آنان هديه كرده است .\r\n\r\nهان اى خردمندان !\r\n( 1 ) اينك شما اى آگاهان و دانايان روزگار ! و اى خردمندان و متفكّران قرون و اعصار ! و اى صاحبان انديشه و شناخت ! به پا خيزيد و بر آنان رايت غم و پرچم سوگ و اندوه بر پا سازيد ! به پا خيزيد ! و بر بزرگ مردان ايمان و برافرازندگان پرچم شرف و آزادگى ناله سردهيد ! به پا خيزيد ! و در راه دوستى و مهر به فرزندان ارجمند زهراى بتول و بزرگداشت خاندان وحى و رسالت ، به پيامبر بزرگ خدا اقتدا كنيد ، چرا كه خدا در بزرگداشت آنان برترين پاداش‌ها و نيكوترين فرجام‌ها را بر آنان وعده فرموده است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرژيم پليد و استبداد پيشهء اموى با يورش وحشيانه‌اش بر نوادهء گرانمايهء پيامبر و تجاوز به حقوق و آزادى و امنيّت او ، و هتك حرمت خاندان ارجمندش و پيكار با ياران فداكار و خداجوى آن حضرت ، درون پليد و باطن زشت و آلودهء خويش را كه با جامهء زيبا و دلپذير و شكوهبار و خوش‌نماى دين خدا نهان مىداشت ، رو كرد و هر آنچه را به دروغ و ريا استوار ساخته بود ، از هم گسست و ويران ساخت . و هر آنچه از دين و مفاهيم و مقررات آن را با عوام فريبى و ظاهرسازى و خودنمايى و رياكارى استحكام بخشيده بود ، از هم گشود و واتابيد ! اين اشعار پر محتوا را در ترسيم عملكرد زشت و واپسگرايى خفت‌آور و زيانبار آن تبهكاران تاريك انديش و آتش افروز سروده‌ام كه : ( 1 )\r\n يا امّة نقضت عهود نبيّها * و غدت مقهقرة على الاعقاب\r\nكنتم صحابا للرسول و إنّما * بفعالكم بنتم عن الاصحاب\r\nو نبذتم حكم الكتاب على جهالة * و دخلتم في جملة الاحزاب . . . \r\nهان اى جامعه و مردم واپسگرا و دروغ پردازى كه پيمان‌هاى پيامبرتان را شكستيد و به سوى پيشينيان تاريك انديش و شرك‌گراى خود عقب‌گرد نموديد ! شما روزگارى به ظاهر از همراهان و ياران پيامبر بوديد ، امّا پس از رحلت آن گرانمايهء عصرها و نسل‌ها با بيدادگرى و زشتكاريتان ، راهتان را از ياران راستين او جدا كرده و از آنان دور افتاديد ! شما از سر نادانى و خودسرى حكم كتاب پر شكوه آسمانى را ناديده انگاشتيد و آن را به كنارى نهاديد و آن گاه به فرقه‌گرايى و خط بازى و پيوستن به شيوه‌ها و گروه‌هاى عصر جاهليّت روى آورديد ! هان اى مردم ! شما بخاطر خوشايند گروهى تاريك‌انديش و شيفتهء جاه و مقام و دروغ پردازى كه به ناروا خود را جانشين پيامبر و پيشواى اسلام و حامى دين جا مىزدند ، و زمام جامعه را با زر و زور و فريب و دجالگرى به كف گرفته بودند ، به ريختن خون پاك فرزند ارجمند پيامبر دست يازيديد و گناه سهمگين كشتن او را به دوش كشيديد و خون پاك و مقدّس او را مباح انگاشتيد و با قساوت و سنگدلى و گمراهى بهت‌آورى ، آن را بر ريگهاى تفتيده نينوا ريختيد !\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبنا بر اين ، به هوش باشيد كه هر آنچه از ستم و بيداد مرتكب شديد ، در روز رستاخيز - كه همگان براى حسابرسى و دريافت پاداش و كيفر برانگيخته خواهند شد - به همان ميزان و همان اندازه كيفر خواهيد گرديد ! ( 1 ) راستى كه در آن روز غمبار و سهمگين ، چه جگرهايى كه مجروح و داغدار گرديد ! و چه خون‌هاى پاك و مقدّس و غيرتمندى كه بخاطر دفاع از حق و عدالت بر ريگ‌هاى تفتيده ريخته شد ! چه گونه‌ها و چهره‌هايى از زنان آزاده و با شخصيّت كه از فشار اندوه خراش برداشت ! و چه ناله‌هاى جانسوزى كه در رثاى حسين عليه السّلام و يارانش ، از دل برآمد و پيامبر خدا را ندا داد ! آن روز به ياد ماندنى ، چه موهايى كه در سوگ شهادت سالار شايستگان و يارانش پريشان شد ! و چه پرده‌هاى حرمت و شرف و كرامت و شكوهى كه پس از آن رويداد تلخ و فاجعه بار هتك گرديد ! راستى كه آن روز ، گويى ايمان و تقوا ، با پرچمداران و مدافعان آن تنها ماندند و به ناتوانى كشيده شدند و ياران و فداكاران در راه ارزش‌ها و والايىها ، در شمار اندك آمدند .\r\nپس از آن در فراق آن پاكان و عدالت خواهان و آزادمنشان قرون و اعصار ، بوستان‌ها و چمنزارها ، رها شده و بدون استفاده ماندند و شاخه‌هاى درختان با گستراندن برگ‌هاى خود ، واژگون گشته و خود را به زمين افكندند .\r\nاز آن رويداد سهمگين و غمبارى كه رژيم بيداد پيشه و سياهكار اموى بنام دين دروغين ، و حمايت از اسلام ساخته و پرداخته استبداد و انحصار و تاريك انديشى و خشونت پديد آورد ، چهرهء نورافشان دين خدا و اسلام آزاديبخش و آزاده پرور و نوانديش محمّد صلّى اللَّه عليه و آله و سلّم ، پس از آن درخشش و نورافشانى و فروغ افكنى ، تيره و تار گرديد ! و مزّه شيرين و طعم خوش و لذّت بخش آن ، به تلخى گراييد ! اگر پيامبر گرامى و دخت فرزانه‌اش فاطمه عليها السّلام در اين سرا بودند و با چشمان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nظاهر ، به آن شهيد سرفراز خاندان خويش و به آن پيكرهاى پاك و پاكيزهء از عترت پاك خود ، و به آن بدن‌هاى برهنه و عريان ياران و دوستداران خاندان رسالت - كه پوشش و لباسى نيز بر آن‌ها نبود - نظاره مىكردند ، و مىديدند كه پرندگان بال‌هاى خود را بر آن نازنين بدن‌ها فرود آورده‌اند و دهان و دندان درندگان از ديدن آن سيماهاى درخشان درهم شكسته ، و مشاهده مىكردند كه لب‌هاى دشمنان تيره بخت و ددمنش حق و عدالت از آنچه بر آن عزيزان و قهرمان و دلاوران سرفراز ، وارد آمده ، به نشان شادى و شادمانى گشوده شده ، و آن پيكرهاى پاك ، به خاك و خون آغشته و پوشش و لباسشان به تاراج رفته است ، آرى ، اگر پيامبر و دخت گرانمايه‌اش با ديدگان ظاهر ، اين مناظر جانسوز و دلخراش را مىنگريستند و آنجا بودند ، بىگمان اين صحنه‌هاى غمبار قلب نازنين آن پدر و الا و آن بهترين دخت سرافراز گيتى را سخت به درد مىآورد و سيلاب اشك ديدگانشان ، گرد و غبار اندوه حضور در ميدان نينوا را از چهرهء غمزده و اندوهگين آنان مىزدود و مىشست و بر حسين عزيز و فرزندان فداكار و برادران و نزديكان قهرمان و ياران جانباز و پر اخلاص و وفادارش از پردهء دل ناله مىزدند و اشك مىافشاندند و سوگوارى مىكردند ؛ ( 1 ) پس شما اى دوستداران خاندان وحى و رسالت ! و اى شيفتگان عترت و امامت راستين ! و اى دوستداران راستين اهل بيت پيامبر ! بياييد و بسان مادرى فرزند از دست داده ، بر آنان ناله سر دهيد ! بياييد و بر پيشوايان گرانقدر و بشر دوست اسلام باران اشك از ديدگان فرو باريد ؛ باشد كه با سوگوارى بر آنان و بزرگداشت ياد و نام خاطره انگيز و الهام بخش و جاودانهء آن عزيزان ، و با اظهار غم و نشان اندوه و سر دادن ناله و شيون ، و نمايش بىتابى و بىقرارى خويش از اين فاجعهء بزرگ ، آنان را در اين مصيبت تكاندهنده همدردى و هميارى نماييد ! خدايا ! دريغ و درد ! از ناشناخته ماندن برترين خاندان رسالت ! اى آه و افسوس ! بر جهالت و نادانى مردم بر مقام والاى آنان ! مگر نه اين است كه آفريدگار فرزانهء هستى در كتاب پر شكوه خويش از شرافت و عظمت و بزرگى آنان ياد نموده ؟ و از آراستگى آنان به ارزش‌ها و والايىها و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكرامت‌ها سخن گفته ؟ و از پيراستگى آنان از هر لغزش و خطايى ياد كرده است ؟ چرا كه آنان راهنمايان بشر بسوى نيك‌بختى و سعادت و نجات در سراى آخرت هستند و هدايتگران و رهبران راستين انسان به راه‌هاى رستگارى و سرفرازى در زندگى اين جهان ! راستى كه شاعر چه نيكو مىسرايد :\r\nبيدادگران ، خون پيشوايان و پيشتازان راه حق و عدالت را ريختند و در نتيجه مردم ، تا روز رستاخيز در گمراهى و سرگردانى گرفتار آمدند .\r\nو نگارنده نيز در اين چند شعر ، نكاتى روشنگر را آورده و مطالبى را در قالب شعر ريخته‌ام كه هر ناآگاه و غفلت زده را به شكوه و شرافت وصف ناپذير آنان در اين جهان ، و موقعيّت بلند و جايگاه والايشان در بهشت پر طراوت و زيبا ، آگاه مىسازد .\r\n( 1 )\r\n ان كنت في آل الرّسول مشكّكا * فاقرأ هديت النصّ في القرآن . . .\r\nفهو الدليل على علوّ محلّهم * و عظيم علمهم و عظم الشأن\r\nو هو الودايع للرسول محمّد * بوصية نزلت من الرحمن \r\nاگر در بارهء خاندان پيامبر و شكوه و عظمت آنان دستخوش ترديد هستى ، پس آيات روشن و روشنگر قرآن را در وصف آنان بخوان ! و به مفاهيم آن‌ها بينديش كه اگر حق‌جو و حق‌پو و با انصاف باشى ، تو را به سوى حق راه خواهد نمود .\r\nاين كتاب پر شكوه خدا و آيات روشنگر آن دليل موقعيّت رفيع و مقام والاى آنان است ، و نيز از دانش گسترده و بسيار آنان ، و عظمت مقامشان در بارگاه خدا پرده بر مىدارد .\r\nآنان امانت‌هاى گرانبهاى پيامبر خدا ، حضرت محمّد صلّى اللَّه عليه و آله و سلّم ، هستند كه در پرتو فرمان خدا و فرود آيهء شريفه ، با سفارش و وصيّت خويش ، آن امانت‌ها را - كه همشأن و همطراز و همتاى قرآن هستند - به امّت معرّفى كرد و حرمت و شكوه آنان را سفارش فرمود .\r\nاينك كه چنين است ، هان اى دوستداران خاندان وحى و رسالت ! بياييد و با سوگوارى و شيون و ناله و گريه‌هاى جانكاه بر آن عزيزان مرا يارى كنيد ! بياييد و براى بزرگمردى كه در سوگ و شهادت او عرش پرشكوه پروردگار به لرزه درآمد ، از پردهء دل ناله سر دهيد و بر آن شهيد دور از وطن ، باران اشك از ديدگان فرو باريد !\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n( 1 ) اى كاش ! آن رويداد تكاندهنده و پر خطر را با نثار جان از آنان دور مىساختم ! و اى كاش ! هنگامهء پديد آمدن آن همه درد و رنج و گرفتارى بر آنان را در مىيافتم و به تأخير مىافكندم ، و با جان و مال و همهء وجود و امكانات خويش آن گرفتارىها را از آنان بر مىداشتم و به جان مىخريدم ! و سرفراز مىشدم ! و اى كاش ! اين افتخار نصيب و روزى من مىشد كه فداى سالار و بزرگ آنان مىشدم ، تا بدين وسيله حق بزرگ نياى گرانقدرشان پيامبر خدا را ادا كرده باشم و ميان آن عزيزان بارگاه خدا و سرنوشت پرافتخارشان حايل مىشدم ! ( 2 ) از پدرم - كه رحمت خدا هماره بر او باد - روايت شده است كه ششمين امام نور ، حضرت صادق عليه السّلام ، مىفرمود :\r\n« من ذكرنا عنده في مجلس ، فقد غيّبا بشطر كلمة أو فاضت عيناه رحمة لنا و رقّة لمصابنا مثل جناح بعوضة ، غفرت له ذنوبه و لو كانت مثل زبد البحر . »\r\n« 1 »\r\nهر كس در مجلس و محفل سوگوارى ما خاندان رسالت ، به اندازهء پاره‌اى از يك كلمه از سوگ ما نزد او سخن رود و او به ياد ما و در انديشهء آرمانها و در جهت راه و رسم ما باشد ، و يا بخاطر مهر و محبّت به ما و احساس همدردى با مصائب و گرفتارىهاى ما ، به اندازهء بال مگسى اشك از ديدگانش روان گردد ، چنين كسى لغزشها و گناهانش - اگر چه به اندازهء كف‌هاى دريا باشد كه بر روى آب قرار مىگيرد - آمرزيده خواهد شد .\r\n( 3 ) و چهارمين امام نور حضرت سجّاد عليه السّلام مىفرمود :\r\n« ايّما مؤمن ذرفت عيناه لقتل الحسين عليه السّلام حتى تسيل على خدّه ، بوّأه اللَّه بها في الجنة غرفا يسكنها أحقابا ، و ايّما مؤمن دمعت عيناه لقتل الحسين و حزنا على ما مسّنا من الاذى من عدوّنا ، بوّأه اللَّه منزل صدق . و ايّما مؤمن مسّه فينا أذى ، صرف اللَّه عن وجهه الاذى و آمنه يوم القيامة من سخط النّار . »\r\n« 2 »\r\nهر انسان با ايمان و توحيدگرايى كه در شهادت حضرت حسين عليه السّلام ، آگاهانه و\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 289 ؛ وسائل ، ج 10 ، ص 391 ؛ محاسن ، ج 1 ، ص 63 ، ح 110 ؛ كامل الزيارات ، ص 103 ، ح 8 .\r\n( 2 ) - بحار ، ج 44 ، ص 281 ؛ تفسير قمّى ، ص 616 ؛ ثواب الاعمال ، ص 47 ؛ كامل الزيارات ، ص 100 ؛ لهوف ، ص 5 .\r\n","page_name":" 67 ","page_number":67},
  {"content":"\r\n\r\nهدفدار ، اشك ديدگانش بر گونه‌اش جارى گردد ، خداى پر مهر او را در غرفه‌هايى از بهشت پرطراوت و زيبا جاى مىدهد كه ساليانى بسيار در آنجا زندگى كند و از نعمت‌ها بهره‌ور گردد .\r\nو هر انسان توحيد گرايى كه در سوگ شهادت حسين عليه السّلام و از اندوه رنج‌ها و آزارهايى كه در راه حق از دشمنان ددمنش به ما رسيد ، چشمانش اشك آلود گردد و اشك ريزد ، خدا او را در جايگاه شايسته و پرشكوهى جاى خواهد داد .\r\nو هر انسان با ايمانى كه در راه ما و سبك و سيرهء بشر دوستانه و خداپسندانه و آزادمنشانهء ما رنج و آزارى بر او رسد ، خداى دادگر به پاداش آن ، هر ناخشنودى و رنجى را از چهره‌اش مىزدايد و در سراى آخرت او را از خشم و گزند آتش دوزخ امنيّت مىبخشد .\r\n( 1 ) و نيز از امامان نور آورده‌اند كه :\r\n« من بكى او ابكى غيره و لو واحدا ، ضمّنا له على اللَّه الجنة ، و من لم يتأت له البكاء فتباكى ، فله الجنّة\r\n. » « 1 »\r\nكسى در سوگ حسين عليه السّلام بگريد و يا ديگرى - گر چه يك تن را - با يادآورى مصائب و رنج‌هاى ما در راه خدا بگرياند ، ما بهشت پرطراوت و زيباى خدا را بر چنين انسان با ايمان و شايسته كردارى تضمين مىكنيم .\r\nو هر آن كس هم كه گريه‌اش نيامد و نتوانست ديگران را بگرياند ، امّا حالت و هيئت سوگواران را بر خود گيرد و بسان آنان براى حسين عليه السّلام سوگوارى نمايد ، باز هم بهشت پرطراوت و زيبا بر او زيبنده مىشود .\r\n\r\nانگيزهء نگارش اين كتاب\r\n( 2 ) نگارنده اين اثر ، « جعفر بن محمّد بن نما » ، بر اين باور است كه : آنچه مرا به نگارش اين كتاب برانگيخت و مرا بر آن داشت كه با وجود مقتل‌هاى متعدد در مورد شهادت سالار شايستگان و پيشواى شهيدان حضرت حسين عليه السّلام و ياران فداكارش دست به نوشتن اين « مقتل » بزنم ، آن بود كه وقتى كتاب‌ها را در اين مورد ورق زدم و\r\n\r\n\r\n","description":"","footnote":"\r\n( 1 ) - لهوف ، ص 5 .\r\n","page_name":" 68 ","page_number":68},
  {"content":"\r\n\r\nبر صفحات آن‌ها نگريستم ، ديدم پاره‌اى از آن‌ها دستخوش پرگويى و تكرار و طولانى نمودن اين رويداد غمبار شده‌اند و پاره‌اى ديگر به آفت خلاصه گويى و چكيده‌نويسى و اختصار بسيار گرفتار آمده و حقيقت موضوع را آن گونه كه مىبايد ، ترسيم ننموده‌اند . از اين رو من بر آن شدم تا به خواست خدا مقتل و نوشته‌اى معتدل و روشنگر در اين مورد بنگارم كه نه طولانى و تكرارى و خسته‌كننده و ملال آور شود و نه آنقدر چكيده و خلاصه گردد كه موضوع را به خوبى ترسيم نكند و داراى ابهام باشد .\r\nشهادتنامه و « مقتلى » كه نكات پيچيده در آن اندك ، صفحات آن از واژه‌هاى ناآشنا و دور از ذهن و فرهنگ روز ، تهى باشد و به صورت روان و گويا و زيبا ، رويداد غمبار عاشورا و شهادت سالار شايستگان را به روشنى ترسيم نمايد .\r\nو درست با اين انگيزه و هدف بود كه اين « مقتل » و اين شهادتنامه را در حدّ متوسط و اعتدال به قلم آوردم ، تا در همه جا در دسترس علاقمندان قرار گيرد و به همراه داشتن آن كارى آسان باشد و كار بدين وسيله در اين مورد به بيهوده‌گرايى و ملال نكشيده ، و به كمبود و نقصان و ابهام نيز نينجامد .\r\n( 1 ) بر آن بودم كه كار نگارش اين كتاب به گونه‌اى انجام شود كه شيرينى و دلنشينى واژه‌ها ، دل‌ها را آرامش بخشد ، و هر غفلت زده‌اى را از خواب غفلت و بىخبرى و ناآگاهى برانگيزد و او را از مسامحه‌كارى و چشم پوشى از حقيقت باز دارد .\r\nكتاب و شهادتنامه‌اى از كار درآيد كه هر بيننده‌اى را در بوستان پر گل و لاله‌اش به نگرش و مطالعه و گردش برانگيزد و كسانى را كه در مورد رويداد غمبار و تكاندهندهء عاشورا و گراميداشت آن ، دستخوش غفلت شده و غم و اندوه و سوگوارى و عزادارى و گريهء هدفدار و نثار اشك و آه در اين فاجعهء بزرگ را به فراموشى سپرده‌اند ، از خواب غفلت بيدار ساخته و آنان را با فداكارى و شهامت و آزادگى و ستم ستيزى قهرمانان آن آشنا ساخته و آنان را به هوش آورد .\r\nكوتاه سخن اين كه در اين كتاب ارزشمند نكات و مطالبى به وديعت و يادگار نهاده‌ام كه بسيارى از نويسندگان آن‌ها را واگذارده و بسيارى از گويندگان و دانشوران و صاحبان قلم ، در انديشهء آن‌ها نبوده و آن‌ها را از ياد برده‌اند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n( 1 ) و پس از به پايان رساندن كار ، نام اين كتاب را « مثير الاحزان » و « منير سبل الاشجان » ، يا برانگيزانندهء غمها و روشنگر راه‌هاى گريه‌هاى هدفدار در سوگ حسين عليه السّلام نهاده ، و آن را بر سه بخش بزرگ تنظيم نموده و به گونه‌اى مطلوب سامان داده‌ام .\r\n( 1 ) اينك شما اى شنوندگان اين ندا و خوانندگان اين كتاب ، آرى شما ! اگر شما از شرف و افتخار همراهى با حسين عليه السّلام و يارى آن پيشواى آزادى و آزادگى و دفاع از حق و عدالت - كه او پرچمدار و سمبل و تجسم آن بود - محروم گشته و از برخورد با سپاه شوم اموى بازمانده‌ايد ، امّا هنوز اين فرصت گرانبها را داريد كه سيلاب اشك بر خاندان پيامبر روان سازيد ! و در شهادت جانسوز آنان لباس سوگوارى و عزا بر تن كنيد و با نثار اشك و آه بر آنان ، به سوى خشنودى خدا در روز حساب و روز پاداش و كيفر بشتابيد و نصيب و بهرهء خويش را از ثواب و پاداش با مهر و عشق و ارادت خالصانه به آنان افزودن سازيد ، كه خدا بسيار بخشايشگر و ارزانى دارندهء نعمت‌هاست .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n( 1 )\r\n\r\nبخش 1 طلوع خورشيد جهان افروز وجود حسين عليه السّلام\r\nفرود فرشتگان پيشگويى پيامبر گزارش شهادت جانسوز حسين به پيامبر سفارش دو امانت گرانبها سه پرچم در روز رستاخيز از روند تاريخ و آيندهء جامعه\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n( 1 ) طلوع خورشيد جهان افروز وجود حسين عليه السّلام در مورد ولادت آن گرانمايهء جهان هستى ديدگاه‌ها اندكى متفاوت است :\r\n1 - گروهى از سيره‌نويسان و حديث‌نگاران ، روز پنجم ماه شعبان ، به سال چهارم از هجرت را روز طلوع خورشيد جهان افروز وجود حسين عليه السّلام نوشته‌اند .\r\n2 - امّا برخى آن را در سال سوّم دانسته‌اند .\r\n3 - پاره‌اى ولادت آن حضرت را ، آخرين روزهاى ربيع الاوّل ، به سال سوّم از هجرت را اعلام داشته‌اند .\r\n4 - و پاره‌اى ديگر روز سوّم يا پنجم ماه جمادى الاوّل ، به سال چهارم از هجرت را ، روز ولادت نور قلمداد كرده‌اند .\r\nگفتنى است كه آن گرانمايهء عصرها و نسل‌ها شش ماهه ، ديده به جهان گشود ؛ كه اين رويداد در مورد هيچ كس جز حضرت عيسى عليه السّلام و به روايتى ديگر ، در مورد يحيى عليه السّلام - كه شباهت‌هايى به آن حضرت داشت - سابقه نداشته است .\r\n\r\nفرود فرشتگان\r\nپس از طلوع وجود گرانمايهء آن نوزاد مبارك و پر شكوه ، فرشتهء وحى به همراه هزار فرشته به منظور عرض تبريك و شادباش به حضور پيشواى گرانقدر توحيد ، نياى بزرگوارش شرفياب شدند و ولادت او را به آن حضرت شادباش گفتند .\r\nمام ارجمندش ، فاطمه عليها السّلام ، آن نوزاد مبارك را به حضور پيامبر گرامى آورد و آن حضرت نيز با شادمانى بسيار فرزند دخت سرفرازش را در آغوش گرفت و به فرمان خدا و به وسيلهء پيامى از سوى او ، نامش را « حسين » برگزيد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nپيشگويى پيامبر\r\n( 1 ) از بانو « لبابه » ، دختر « حارث » كه همسر « عباس » ، عموى پيامبر بود - و به « ام الفضل » شهرت يافت - آورده‌اند كه :\r\nمن پيش از طلوع خورشيد نورافشان وجود حسين عليه السّلام شبى در عالم رؤيا ديدم كه پاره‌اى از پيكر مقدّس پيامبر جدا شد و در دامان من و در خانه‌ام فرود آمد ! ! فرداى آن شب ، جريان خواب شگفت‌انگيز خويش را به پيامبر گرامى باز گفتم . كه آن حضرت فرمود : « لبابه » ! نگرانى به دل راه مده ، پيام خواب تو اين است كه دخت فرزانه‌ام فاطمه به زودى كودكى گرانمايه به دنيا خواهد آورد كه من او را براى پرستارى و شير دادن به تو مىسپارم ! پس از مدّتى همان گونه كه پيامبر گرامى پيشگويى فرموده بود ، دخت فرزانه‌اش ، فاطمه ، حسين عليه السّلام را به دنيا آورد .\r\n( 1 ) روزى من ، آن كودك ارجمند را آوردم و بر دامان پيامبر گرامى نهادم . آن حضرت حسين عليه السّلام را مورد مهر و محبّت قرار داد و درست در همان حال كه كودك در آغوش پيامبر بود ، ادرار كرد و قطره‌اى از آن به لباس پيامبر چكيد . من آن كودك ارجمند را با دو انگشت اندكى فشردم و او گريه كرد .\r\nپيامبر گرامى كه از كارم ناخشنود گرديد ، رو به من كرد كه :\r\n« مهلا يا امّ الفضل ! ثوبى يغسّل و قد اوجعت ابنى ! »\r\nهان اى « لبابه » ! چه مىكنى ؟ آهسته ! شكيبايى پيشه ساز ، لباس من قابل شستشو مىباشد و چاره‌اش اندكى آب روان است ، امّا تو پسرم را آزردى كه از نظر روحى و تربيتى جبران پذير نيست ! من با پوزشخواهى رفتم تا آب بياورم ، امّا هنگامى كه بازگشتم ، ديدم پيامبر خدا گريان و اندوه زده است .\r\nدليل گريه و اندوه آن حضرت را پرسيدم و گفتم : اى پيامبر خدا ! چرا گريه مىكنيد ! ؟\r\nفرمود : فرشتهء وحى بر من فرود آمد و خبر آورد كه بيدادگران و تاريك انديشان امّت ، فرزندم ، حسين عليه السّلام را به شهادت خواهند رسانيد !\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n« قالت : فتركته و مضيت لآتيه بماء ، فجئت فوجدته يبكى ، فقلت : ممّ بكاؤك يا رسول اللَّه ؟\r\nفقال : انّ جبرئيل أتانى فأخبرنى أنّ امّتى تقتل ولدى هذا . »\r\n« 1 »\r\n( 1 ) و نيز آورده‌اند كه حضرت حسين عليه السّلام در همان دوران كودكى و شيرخوارگى ، روزى بر روى دست‌ها و پاها آمد تا بر دامان و سينهء پيامبر قرار گرفت و در آغوش آن حضرت بود كه ادرار به او دست داد ، ما شتافتيم تا او را برگيريم و باز داريم كه پيامبر فرمود :\r\n« ابنى ، ابنى ، ثم دعا بماء فصبّه عليه . »\r\n« 2 »\r\nاين فرزند گرانمايهء من است ، آرى پسر من است ! آن گاه مقدارى آب خواست و آن نقطه را آب كشيد .\r\n\r\nگزارش شهادت جانسوز حسين به پيامبر\r\n( 2 ) 1 - محدّثان آورده‌اند كه پس از گذشت يك سال از ولادت حسين عليه السّلام ، دوازده فرشته در چهره‌هاى گوناگون - كه يكى از آنان در سيماى فرزندان آدم بود - بر پيامبر گرامى فرود آمدند و ضمن عرض تسليت به آن حضرت ، گفتند : به زودى بر فرزند گرانمايه‌ات حسين عليه السّلام آنچه از « قابيل » بر « هابيل » رسيد ، وارد خواهد شد و خون پاكش به دست تبهكاران و خشونت طلبان بر روى ريگ‌هاى تفتيده جارى خواهد گرديد و خدا پاداش پرشكوهى - بسان پاداش « هابيل » - بر او نوشته و گناه سهمگينى بسان گناه « قابيل » ، به حساب دشمنان و كشندگان سياه روى او خواهد نوشت .\r\nپس از گزارش آن خبر دردناك و جانسوز ، تمام فرشتگان گروه گروه فرود آمدند و بر پيامبر گرامى تسليت گفتند و آن حضرت نيز هماره اين دعايش بود كه :\r\n« اللّهم اخذل خاذليه ، و اقتل قاتله ، و لا تمتعه بما طلبه ! »\r\nبار خدايا ، كسانى را كه در راه مبارزهء با آفت استبداد و انحصار از يارى او دست\r\n\r\n\r\n","description":"","footnote":"\r\n( 1 ) - بحار ، ج 44 ، ص 246 ، ح 46 .\r\n( 2 ) - بحار ، ج 43 ، ص 296 ، ح 57 ؛ مناقب ابن شهر آشوب ، ج 3 ، ص 226 .\r\n","page_name":" 75 ","page_number":75},
  {"content":"\r\n\r\nكشيدند ، و او را در برابر دشمن حق و عدالت تنها نهادند ، همه را خوار و رسوا ساز ! و كشندهء تبهكار و سياه‌روى او را نابود كن ! و او را به آرزوى خود مرسان و از خواسته‌اش بهره‌مندش مگردان ! ( 1 ) 2 - و نيز « انس » آورده است كه از پيامبر گرامى شنيدم كه مىفرمود :\r\n« انّ ابنى هذا يقتل بأرض العراق ، فمن ادركه منكم فلينصره . »\r\nاين فرزند گرانمايه‌ام ، حسين عليه السّلام ، در سرزمين عراق به شهادت خواهد رسيد ، از اين رو هر كدام از شما به او رسيد و او را دريافت ، بايد او را يارى رساند .\r\nگفتنى است كه ، « انس » به همراه سالار شايستگان در « كربلا » حضور يافت و با آن حضرت به شهادت نايل آمد .\r\n( 2 ) 3 - و نيز « عايشه » آورده است كه : حسين عليه السّلام كودك بود و به آهستگى گام برمىداشت كه بر پيامبر وارد شد . پيامبر گرامى فرمود : هان اى « عايشه » ! آيا مىخواهى با بيان خبرى از آينده تو را شگفت زده سازم ؟\r\nگفتم : چگونه و با كدامين خبر شگفت انگيز ؟\r\nفرمود : لحظاتى پيش ، فرشته‌اى بر من فرود آمد كه تاكنون نزد من نيامده بود . و او خبر آورد كه : اى پيامبر خدا ! اين فرزند گرانمايه‌ات ، حسين عليه السّلام ، به شهادت خواهد رسيد . اينك اگر مىخواهى مشتى از آن خاكى را كه او در آنجا كشته خواهد شد ، به شما بنمايانم ؟\r\nو آن گاه مشتى از آن خاك گلگون را آورد .\r\nبانو « ام سلمه » كه در آنجا بود ، آن تربت گلگون را دريافت داشت و آن را در شيشه‌اى نگاه داشت و روز شهادت حسين عليه السّلام بود كه آن شيشه را در آورد ، در حالى كه به خون تازه تبديل شده بود .\r\nگفتنى است كه روايتى بسان روايت گذشته ، از زينب ، دختر « جحش » نيز آورده‌اند .\r\n( 3 ) 4 - و نيز « عبد اللَّه بن يحيى » آورده است كه : به همراه امير مؤمنان به سرزمين صفّين وارد شديم ؛ هنگامى كه آن بزرگوار به نقطه‌اى در برابر « نينوا » رسيد ، ندا داد كه : هان اى ابا عبد اللَّه ! شكيبا باش ! شكيبا !\r\n« صبرا ابا عبد اللَّه ! »\r\nاز او دليل آن كار و گفتارش را پرسيدم كه فرمود : روزى بر پيامبر گرامى وارد شدم\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو ديدم آن حضرت ديدگانش اشكبار است و گريه مىكند .\r\nگفتم : اى پيامبر خدا ! پدر و مادرم به قربانت ! چه چيزى ديدگانتان را اشكبار ساخته ؟ آيا كسى شما را ناراحت كرده و به خشم آورده است ؟\r\nفرمود : نه ! پرسيدم : پس چرا ديدگانتان اشكبار است ؟\r\nفرمود : فرشتهء وحى نزد من آمده بود و او به من خبر داد كه فرزند ارجمندم ، حسين عليه السّلام ، در ساحل فرات به شهادت خواهد رسيد .\r\nآن گاه فرشتهء وحى به من گفت : آيا مىخواهى از تربت پاك و عطرآگين او نزدتان بياورم و بوى تربتش را به مشامتان برسانم ؟\r\nپس از آن دستش را گشود و مشتى از تربت حسين عليه السّلام را برگرفت و به من داد و آن گاه بود كه ديگر سيلاب اشك امانم نداد . و نام آن سرزمين نيز به گونه‌اى كه فرشتهء وحى خبر داد « كربلا » است .\r\n( 1 ) 5 - هنگامى كه حسين عليه السّلام دو ساله بود ، پيامبر گرامى به قصد سفرى حركت كرد و در ميان راه ايستاد و فرمود :\r\n«  إِنَّا لِلَّهِ وَ إِنَّا إِلَيْهِ راجِعُونَ  »\r\nو آن گاه بود كه از ديدگانش باران اشك فرو باراند .\r\nدليل آن بيان و فرود باران اشك را از او پرسيدند . كه فرمود : اين فرشتهء وحى است و به من خبر آورده است كه فرزندم ، حسين عليه السّلام ، در ساحل فرات و در سرزمينى به نام « كربلا » به شهادت خواهد رسيد .\r\nپرسيدند : اى پيامبر خدا ! كدامين بيداد پيشه و سياه‌رو او را به شهادت خواهد رساند ؟\r\nپيامبر فرمود : بيداد پيشه‌اى به نام « يزيد » ! آن گاه افزود : گويى هم اكنون شهادتگاه و آرامگاه او را مىنگرم ! و گويى هم اكنون بر زين اسب‌ها و جهاز شتران مىنگرم و مىبينم كه سر مقدّس فرزندم ، حسين عليه السّلام بر روى آنها به بارگاه خودكامهء پليد و تاريك انديش اموى ، « يزيد » - كه لعنت خدا بر او باد - هديه مىگردد . به خداى سوگند هيچ كس بر سر فرزندم حسين عليه السّلام نظاره نمىكند و شادمانى نمىنمايد ، جز اين كه خدا ميان دل و زبان او مخالفت پديد مىآورد و بر او علامت نفاق و كفر مىنهد و به عذابى سخت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو دردناك گرفتارش مىسازد ! آن گاه پيامبر گرامى اندوه زده و گرفته ، از سفر خويش بازگشت و بر فراز منبر رفت و در حالى كه حسن و حسين ، دو فرزند گرانمايه‌اش در برابر ديدگانش بودند ، با مردم سخن گفت و به پند و اندرز آنان پرداخت .\r\n\r\nسفارش دو امانت گرانبها\r\n( 1 ) هنگامى كه سخنانش پايان يافت ، دست راست خويش را بر سر حسن عليه السّلام و دست چپ را بر سر حسين عليه السّلام نهاد و آن گاه سر مبارك را به سوى آسمان بلند كرد و فرمود : پروردگارا ! بىگمان محمّد بندهء برگزيده و پيامبر توست و اين دو تن از پاكان و شايستگان خاندان من و از برگزيدگان نسل و تبار من مىباشند . اينان همان عزيزانى هستند كه در ميان امّت به يادگار مىگذارم و فرشتهء وحى برايم خبر آورده است كه اين فرزندم ، حسين عليه السّلام ، به دست تبهكاران آتش افروز به شهادت خواهد رسيد و مردم او را در برابر بيداد پيشهء زمانش بىيار و ياور خواهند گذاشت ! بار خدايا ! شهادتش را بر او خجسته ساز ! و او را سرور و سالار شهيدان راه حق قرار ده ! بار خدايا ! خير و بركت را از كشندگان تبهكار او بردار و آنان را رسوا ساخته و در شعله‌هاى سوزان آتش دوزخ درآور ، و آنان را در فروترين طبقهء جهنّم بيفكن ! هنگامى كه سخنان پيامبر به اينجا رسيد ، صداى ضجّه و گريهء مردم در فضاى مسجد پيچيد . پيامبر گرامى رو به آنان كرد كه :\r\n« أ تبكون و لا تنصروه ؟ »\r\nآيا مىگرييد و ياريش نمىكنيد ؟\r\nسپس بازگشت و در حالى كه رنگ چهره‌اش دگرگون گشته و سيماى نورافشانش سرخ و برافروخته شده بود ، دگرباره به سخن پرداخت و در حالى كه سيلاب اشك از ديدگانش روان بود ، رو به بارگاه خدا كرد كه : بار خدايا ! تو خود هماره يار و ياور او ، باش !\r\n« اللّهمّ فكن انت له وليّا و ناصرا . »\r\nآن گاه افزود :\r\n« ايّها النّاس انّى خلّفت فيكم الثقلين : كتاب اللَّه و عترتى . . . لن يفترقا حتى يردا علىّ الحوض ، و انّى انتظرهما و لا اسألكم في ذلك الّا ما امرنى ربّى ، ان اسألكم المودة في\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nالقربى ! . . . »\r\n( 1 ) هان اى مردم ! حقيقت اين است كه من جهان را بدرود مىگويم و در ميان شما دو امانت گرانبها و هدايت‌كننده به سوى حق و فضيلت بر جاى مىگذارم كه عبارتند از : كتاب خدا و خاندان من .\r\nبه هوش باشيد كه اين دو امانت ، جدايى ناپذيرند تا در كنار حوض كوثر بر من وارد گردند و من در روز رستاخيز ، در آنجا ، در انتظار آن دو خواهم بود .\r\nاى مردم ! من در مورد آن دو امانت بزرگ و شكوهبار و گرانبها ، جز آنچه پروردگارم به من امر فرموده است - كه از شما دوستى و مهر به خاندان را بخواهم - هيچ چيز ديگرى از شما نمىخواهم . پس نيك بنگريد كه مبادا فردا مرا در حالى در كنار حوض كوثر ديدار كنيد كه خاندانم را به خشم آورده و آنان را به رنج افكنده و در حق آنان بيداد روا داشته و آنان را به شهادت رسانده باشيد ! به خداى سوگند ! در روز رستاخيز از اين امّت ، سه پرچم و سه گروه - كه هر كدام زير يكى از آن پرچم‌ها هستند - بر من وارد خواهند شد كه تنها يكى از آن‌ها مورد احترام هستند و از رستگاران و نجات يافتگان خواهند بود و آن دو پرچم و دو گروه ديگر ، از من نخواهند بود .\r\n« و اللَّه سترد علىّ يوم القيامة ثلاث رايات من هذه الامة . »\r\n\r\nسه پرچم در روز رستاخيز\r\n( 2 ) آن گاه فرمود : از اين سه پرچمى كه در روز رستاخيز بر من وارد مىشوند ، پرچمى تيره و تار و ظلمت زده است كه فرشتگان از آن مىهراسند و از آن اظهار بىتابى و نفرت مىكنند .\r\n« راية سوداء مظلمة قد فزعت منها الملائكة . »\r\nآن پرچم و طرفداران و به دوش كشندگانش مىآيند تا در برابر من مىايستند و من از آنان مىپرسم : شما كيانيد و از كجا مىآييد ؟\r\n« فأقول : من أنتم ؟ »\r\nآنان پاسخ مىدهند : ما از توحيدگرايان و خداپرستان جهان عرب و از امّت تو هستيم !\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« نحن من امتك يا احمد ! »\r\nمن به آنان مىگويم : من محمّد هستم ، پيامبر خدا به سوى عرب و عجم ! ( 1 )\r\n« انا احمد نبى العرب و العجم ! »\r\nآنان مىگويند : ما از امّت و جامعهء تو هستيم اى پيامبر خدا ! اينك به سوى شما آمده و چشم اميد به شفاعت شما دوخته‌ايم .\r\nبه آنان مىگويم : شما پس از من با كتاب پرشكوه خدا ، قرآن شريف ، و با خاندانم چگونه رفتار كرديد ؟\r\n« فاقول لهم : كيف خلفتمونى من بعدى في اهلى و عترتى و كتاب ربّى ؟ »\r\nآنان پاسخ مىدهند : اى پيامبر خدا واقعيّت اين است كه كتاب خدا و مقررات و مرزهاى احكام آن را تباه ساختيم و در مورد خاندانت نيز ، زشت و ظالمانه عمل كرديم ؛ چرا كه هماره در اين تلاش احمقانه بوديم كه آنان را از روى زمين برداريم و در اين راستا بود كه به جاى بهره‌ورى از دانش و معنويّت پرشكوه آنان ، از آنان روى برتافتيم و به مخالفت و دشمنى با آن بندگان شايسته و وارسته و محبوب خدا پرداختيم !\r\n« امّا الكتاب فضيعناه ، و امّا عترتك فحرصنا أن نبيدهم عن جديد الارض . »\r\nو در اين شرايط است كه اين پرچم و اين گروه در حالى كه به شدّت تشنه هستند و چهره‌هايشان سياه گشته ، بازمىگردند و از آمرزش خدا محروم مىشوند ! آن گاه پرچم ديگرى كه سياهى و تيرگىاش از پرچم نخست افزونتر است ، با طرفداران و به دوش كشندگانش بر من وارد مىگردند و من از آنان خواهم پرسيد كه :\r\nپس از رحلت من با دو امانت گرانبهايم ، قرآن و عترت ، چگونه رفتار كرديد ؟ !\r\n« ثم ترد علىّ راية اخرى اشدّ سوادا من الاولى ، فأقول لهم : كيف خلفتمونى من بعدى في الثقلين : الأكبر و الأصغر ، كتاب ربّى و عترتى ؟ »\r\nآنان پاسخ مىدهند : ما با ثقل اكبر يا كتاب پرشكوه خدا مخالفت ورزيديم و احكام و مقررات انسانساز و عدالت آفرين و آزادمنشانهء آن را كنار نهاديم و از پى هواهاى جاه‌طلبانهء خود رفتيم . و با امانت ديگر تو - كه عترت و خاندان گرانمايه‌ات باشند - نيز به مخالفت برخاسته و با آنان ظالمانه رفتار نموديم و ضمن زير فشار قرار دادنشان ، آنان را در دفاع از حق و عدالت تنها گذاشتيم و در برابر بيدادگران ياريشان\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nنكرديم و آنان را سخت پراكنده نموده و از خانه و كاشانه خويش آواره ساخته و آنان را به شهادت رسانديم .\r\n( 1 )\r\n« امّا الأكبر فخالفناه ، و امّا الأصغر فخذلنا ،  وَ مَزَّقْناهُمْ كُلَّ مُمَزَّقٍ  . »\r\nاينجاست كه من به آنان خواهم گفت : برويد و از من دور شويد ! و آن‌گاه است كه آنان در حالى كه سخت تشنه و درمانده‌اند و چهره‌هايشان سياه گشته و بر آن گرد و غبار خفّت و رسوايى گناه و بيدادگرى نشسته است ، از راهى كه آمده‌اند بازمىگردند .\r\n« فاقول : اليكم عنّى فيصدرون عطاشا مسوّدة وجوههم . »\r\nسپس پرچم ديگرى كه نورافشان است و از آن فروغى پرتو افكن مىباشد بر من وارد مىگردد ، و من به آنان خواهم گفت : شما چه كسانى هستيد ؟\r\n« ثمّ ترد على راية اخرى تلمع نورا فاقول لهم : من انتم ؟ »\r\nآنان پاسخ مىدهند : ما مردمى توحيدگرا و پروا پيشه و از حق‌جويان و حق طلبان و حق پرستان و حق پذيرانيم .\r\n« نحن اهل كلمة التوحيد و التّقوى من امة محمّد صلّى اللَّه عليه و آله و سلّم . »\r\nما كسانى هستيم كه كتاب پرشكوه خدا ، قرآن شريف را گرامى داشتيم و آن را بسان جان شيرين و عزيزتر از آن حفظ كرديم و از خطرهاى رنگارنگ پاس داشتيم و حلال آن را حلال و حرامش را حرام و ناروا شمرديم و به راستى به رهنمودهاى آن عمل كرديم و از هشدارهايش هشدار پذيرفتيم و از پند و اندرز و درس‌هاى انسانساز و عبرت آموز و عبرت انگيزش درس‌هاى عبرت گرفتيم و اندرزها پذيرفتيم .\r\n« و نحن بقية اهل الحق ، حملنا كتاب اللَّه فاحللنا حلاله و حرمنا حرامه . . . »\r\nما مردمى هستيم كه خاندان گرانمايهء پيامبر را گرامى و پابرجا نگاه داشتيم و از جان گرامى آنان پاس داشتيم ، چرا كه همان گونه كه از جان و مال و هستى و امكانات و فرزند و خانوادهء خويش دفاع مىنموديم ، آنها را يارى مىكرديم ، از حقوق و كرامت و شكوه و معنويّت و امنيّت و آزادى خاندان پيامبر در برابر بيداد پيشگان و تجاوزكاران دفاع كرديم و آنان را با همهء وجود يارى نموديم و دوشادوش آنان با دشمنان ددمنش و تجاوزكارشان به رويارويى برخاستيم .\r\n« و احيينا ذرّية محمّد صلّى اللَّه عليه و آله و سلّم ، فنصرناهم من كلّ ما نصرنا منه انفسنا ، و قاتلنا معهم من\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nناواهم . . . . »\r\nاينجاست كه من به آنان خواهم گفت : مژده باد بر شما كه من پيامبرتان محمّد صلّى اللَّه عليه و آله و سلّم هستم .\r\n( 1 )\r\n« فاقول لهم : ابشروا ، أنا نبيّكم محمّد . . . . »\r\nآرى ، درست مىگوييد ، به راستى كه شما در زندگى دنيا همان گونه عمل كرديد و همان‌سان رفتار نموديد كه وصف كرديد .\r\n« فلقد كنتم في دار الدّنيا كما وصفتم . »\r\n« 1 »\r\nو آن گاه است كه من از حوض كوثر به آنان آب خوش و گوارايى خواهم نوشاند و آنان سيراب و سرفراز مىگردند و با دريافت مژدهء ورود به بهشت پرطراوت و زيباى خدا ، بدان جا رهسپار شده و براى هميشه در بهشت پر نعمت خدا خواهند بود .\r\n( 2 ) 6 - و نيز « ابن عباس » آورده است كه : ما نزد پيامبر گرامى اسلام بوديم و آن حضرت ، حسين عليه السّلام را - كه كودكى خردسال بود - بر روى پاى راست نشانده و فرزندش ، « ابراهيم » را روى پاى چپ قرار داده بود و گاهى حسين عليه السّلام را بوسه باران مىساخت و مورد نوازش و مهر پدرانه قرار مىداد ، و گاه ابراهيم را . درست در همين شرايط ، بناگاه فرشتهء وحى از سوى پروردگار هستى فرود آمد و پيام خدايش را به او رساند .\r\nپس از بر طرف شدن آثار فرود وحى ، پيامبر گرامى فرمود : فرشتهء وحى اينك از سوى پروردگارم فرود آمد و پيام خدا را به من رسانيد .\r\nپرسيديم : اى پيامبر خدا ! چه پيامى آورد ؟\r\nفرمود : پيام او اين بود كه : هان اى پيامبر خدا ! پروردگارت به تو سلام و درود مىفرستد و مىفرمايد : من بر آن نيستم كه هر دو فرزندت حسين عليه السّلام و ابراهيم را برايت نگاه دارم ، از اين رو يكى از آن دو را برگزين و ديگرى را فداى او ساز ! آن گاه پيامبر گرامى نظرى بر چهرهء « ابراهيم » افكند و گريست و نيز نگاهى به جمال دل آراى حسين عليه السّلام نمود و به گريه ادامه داد .\r\nسپس فرمود : واقعيّت اين است كه مادر فرزندم « ابراهيم » كنيز است و هنگامى\r\n\r\n\r\n","description":"","footnote":"\r\n( 1 ) - بحار ، ج 44 ، ص 247 .\r\n","page_name":" 82 ","page_number":82},
  {"content":"\r\n\r\nكه او جهان را بدرود گويد ، جز من كسى ديگر در مرگ او دچار اندوه شديد نخواهد شد ، ( 1 ) امّا مام فرزانه و پر معنويّت فرزندم ، حسين عليه السّلام ، فاطمه عليها السّلام ، و پدر گرانقدرش ، على عليه السّلام ، عموزادهء ارجمند و پارهء وجودم مىباشد كه خون او بسان خون من است و اگر حسين عليه السّلام جهان را بدرود گويد ، هم دخت فرزانه‌ام فاطمه عليها السّلام اندوهگين مىگردد و هم عموزادهء ارجمندم ، على عليه السّلام ، و هم خودم از مرگ او سخت اندوه‌زده و دلگير مىگردم . از اين رو اندوه خويشتن را بر اندوه و ناراحتى آنان برمىگزينم و به فرشتهء وحى گفتم : اينك كه چنين است ، حسين عليه السّلام را برمىگزينم و « ابراهيم » را فداى او مىسازم ؛ و اين گونه بود كه « ابراهيم » بر اساس حكمت خدا پس از گذشت سه روز از آن پيام و آن گزينش از دنيا رفت و با مرگ خود پيامبر را داغدار ساخت .\r\nاز اين رو هر گاه پيامبر گرامى حسين عليه السّلام را مىديد ، او را بوسه باران مىساخت و در آغوش و سينه‌اش مىفشرد و لب و دهان و دندان‌هاى پيشين او را مىمكيد و مىفرمود : فديهء حسين عليه السّلام را با فدا ساختن « ابراهيم » پرداخته‌ام و ميان اين دو حسين عليه السّلام را برگزيده‌ام .\r\n( 2 )\r\n« و قال : فديت من فديته بابنى ابراهيم . »\r\n« 1 »\r\n7 - و نيز آورده‌اند كه : روزى پيامبر خدا به سراى دخت ارجمندش ، فاطمه عليها السّلام رفت و او را پشت درب منزل نگران ديد .\r\nفرمود : چه شده است كه محبوب دل من اينجا ايستاده‌اند ؟\r\nفاطمه عليها السّلام گفت : پدر جان ! پسرانتان ، حسن و حسين ، بامداد امروز از خانه بيرون رفته و بازنگشته‌اند و من از سرنوشت آنان بىخبرم ! پيامبر گرامى در پىجويى از آنان به راه افتاد و همهء آن منطقه را زير پا نهاد تا به شكاف كوهى كه نزديك مدينه بود رسيد ، و ديد دو فرزند دلبندش به خواب خوش رفته‌اند و مارى بزرگ و رعب‌انگيز - كه گويى مراقب و نگهبان آنان است - در نزديكى آنان حلقه زده است ! پيامبر سنگى برگرفت و به سوى آن « مار » افكند ، كه به خواست خدا به زبان آمد\r\n\r\n\r\n","description":"","footnote":"\r\n( 1 ) - بحار ، ج 22 ، ص 153 ؛ مناقب ، ج 3 ، ص 234 ؛ طرائف ، ص 202 ؛ بحار ، ج 43 ، ص 361 ؛ مدينة المعاجز ، ص 259 .\r\n","page_name":" 83 ","page_number":83},
  {"content":"\r\n\r\n( 1 ) و گفت :\r\n« السّلام عليك يا رسول اللَّه ! و اللَّه ما نمت عند رأسهما الّا حراسة لهما . »\r\nسلام بر شما اى پيامبر خدا ! به خداى سوگند كه من نزديك دو فرزند گرانمايه‌ات نخفته بودم ، جز اين كه به اذن خدا و فرمان او ، از جان گرامى آنان حراست كنم و افتخار نگهبانى از آنان را داشته باشم ! پيامبر بر دو فرزندش دعا كرد و با سپاس به بارگاه خدا ، حضرت حسن عليه السّلام را بر روى شانهء راست و حسين عليه السّلام را بر روى شانهء چپ نهاد و به سوى خانهء فاطمه عليها السّلام حركت كرد . در ميان راه فرشتهء وحى فرود آمد و حسين عليه السّلام را به دوش گرفت و به همراه پيامبر و به يارى او ، فرزند دلبندش را به خانه آورد . و پس از اين رويداد شگفت‌انگيز بود كه آن دو كودك گرانمايه افتخار مىكردند و اين را براى خود مايهء مباهات مىشمردند كه يكى از آن دو را بهترين و برترين انسان روى زمين بر دوش گرفته است و ديگرى را بهترين آسمانيان ! و آن گاه « حسان بن ثابت » شاعر بلند آوازهء عصر رسالت در اين مورد شعرى سرود كه از آن جمله اين بند است :\r\n فجاء و قد ركبا عاتقيه * فنعم المطيّة و الراكبان « 1 » \r\nو آن گاه پيامبر آمد در حالى كه آن دو كودك گرانمايه را بر دو شانه‌اش نشانده بود .\r\nو راستى كه چه مركب پرشكوه و چه سواران ارجمندى !\r\n\r\nاز روند تاريخ و آيندهء جامعه\r\n( 2 ) 8 - و نيز ابن عباس آورده است كه : من به هنگام شدّت يافتن آخرين بيمارى پيامبر خدا - كه بر اثر آن جهان را بدرود گفت - در كنار بسترش بودم . آن حضرت در آن شرايط ، حسين عليه السّلام را بر سينهء مبارك چسبانيد و در حالى كه آخرين لحظات بود و روح بلند و ملكوتى آن بزرگوار آمادهء پرواز ، و عرق از چهرهء مبارك و پيشانى بلندش بر سر و روى فرزند دلبندش نيز مىچكيد ، مىفرمود :\r\n« مالى و ليزيد ؟ لا بارك اللَّه فيه ، اللّهم العن يزيد ! »\r\n\r\n\r\n","description":"","footnote":"\r\n( 1 ) - بحار ، ج 43 ، ص 316 ؛ مدينة المعاجز ، ص 254 .\r\n","page_name":" 84 ","page_number":84},
  {"content":"\r\n\r\nمرا با يزيد سياه رو چكار ؟ خداى بركت را از عمر و زندگى او بردارد ! و آن گاه رو به جانب آسمان مىكرد كه : بار خدايا ! لعنت و نفرينت را نثار « يزيد » ساز ! پس از آن براى مدّتى از هوش رفت و پس از به هوش آمدن در حالى كه ديدگانش اشكبار بود ، دگرباره حسين عليه السّلام را بوسه باران ساخت و فرمود :\r\n« أما إنّ لى و لقاتلك مقاما بين يدى اللَّه عزّ و جلّ . »\r\n« 1 »\r\nامّا بىگمان براى من و كشندهء سياه‌رو و تبهكار تو اى حسين عزيز ! در پيشگاه خدا جايگاهى براى حسابرسى و شكايت به بارگاه او خواهد بود و من در آنجا از بيدادى كه بر تو و يارانت خواهد رفت ، دادخواهى خواهم نمود و من طرف آنان خواهم بود ! ( 1 ) 9 - و نيز « سعيد بن جبير » از « ابن عباس » آورده است كه : نزد پيامبر گرامى نشسته بودم كه بناگاه حسن عليه السّلام آمد .\r\nهنگامى كه پيامبر گرامى او را ديد ، گريه كرد و فرمود : حسن جان بيا ! بيا ! آن كودك گرانمايه كه به آهستگى گام مىسپرد ، به سوى پيامبر رفت و آن حضرت او را برگرفت و روى زانوى راست خويش نشاند .\r\nچيزى از اين جريان نگذشته بود كه حسين عليه السّلام وارد شد و پيامبر گرامى با ديدن آن كودك مه سيما نيز به گريه افتاد و او را نيز با نهايت مهر و محبّت نزد خويش فراخواند و روى زانوى چپ نشاند ! آن گاه دخت ارجمندش فاطمه عليها السّلام وارد شد و پيامبر گرامى با ديدن فاطمه نيز گريه كرد ! و او را نيز نزد خويشتن فرا خواند و در پيشاروى خود نشاند .\r\nو از پى همهء آنان ، امير مؤمنان عليه السّلام آمد و پيامبر با ديدن آن حضرت نيز گريست و او را هم بسان آنان به سوى خويش فرا خواند و در سمت راست جاى داد .\r\nياران پيامبر پرسيدند : چرا با ديدن هر يك از اين چهار وجود گرانمايه ، گريه سر داديد ؟ آيا در ميان آنان كسى نبود كه ديدارش شما را شاد و شادمان سازد ؟ ! « فقال له اصحابه : يا رسول اللَّه ! ما ترى واحدا من هؤلاء الا بكيت ، أو ما فيهم من\r\n\r\n\r\n","description":"","footnote":"\r\n( 1 ) - بحار ، ج 44 ، ص 266 ، ح 24 .\r\n","page_name":" 85 ","page_number":85},
  {"content":"\r\n\r\nتسرّ برؤيته ؟ » پيامبر در پاسخ آنان فرمود : ( 1 )\r\n« و الّذى بعثنى بالنّبوة و اصطفانى على جميع البريه ، ما على وجه الأرض نسمة أحب الى منهم ، و انما بكيت لما يحل بهم من بعدى ، و ذكرت ما يصنع بهذا ولدى الحسين . . . »\r\n« 1 »\r\nبه آن خداى توانايى كه مرا فرمان بعثت داد و بر كران تا كران هستى و همهء موجودات برگزيد ، سوگند ! كه نزد من هيچ كس و هيچ پديده‌اى در روى زمين از اين چهار تن محبوب‌تر و پسنديده‌تر نيست ، امّا گريه‌ام بدان جهت بود كه به ياد رفتار زشت و ظالمانه‌اى افتادم كه پس از رحلت من ، بيدادگران امّت در حق اينان روا مىدارند و فرزند گرانمايه‌ام حسين عليه السّلام را به جرم عدالت خواهى و مبارزه با ستم و حق‌كشى و به گناه دعوت به آزادى و آزاد انديشى و مبارزه با پايمال شدن حقوق بشر به شهادت مىرسانند ! ! گويى هم اينك به همراه او هستم و مىنگرم كه اين نور ديده‌ام به حرم و آرامگاه من پناه مىآورد ، امّا باز هم به او پناه داده نمىشود و حقوق و آزادى و امنيّت او از بيداد تبهكاران در امان نمىماند و كسى نيز فرياد دادخواهى و يارىطلبىاش ، بر ضدّ ستم و استبداد را پاسخ مثبت نمىدهد و به يارى او برنمىخيزد . آرى ، به ياد اين بيدادها افتادم كه اشك و گريه امانم نداد ! آن گاه افزود : آرى ، گويى مىنگرم كه از كنار آرامگاه من بناگزير كوچ مىكند و به سوى سرزمينى كه فرودگاه و شهادتگاه اوست مىشتابد و تنها گروهى از مردم با ايمان و حق طلب و آزاديخواه به يارى او برمىخيزند و به همراه او به شهادت مىرسند و اينان هستند كه در روز رستاخيز سرور و سالار شهيدان راستين امّت من خواهند بود .\r\nگويى او را مىنگرم كه هدف تير تجاوزكاران تيره بخت قرار مىگيرد و پس از اصابت تيرها و نيزه‌ها و شمشيرهاى بسيار بر پيكرش ، از مركب خويش بر آن ريگ‌هاى تفتيدهء نينوا فرو مىافتد ، و آن گاه مظلومانه و قهرمانانه به دست سياهكارترين و تاريك‌انديش‌ترين آفريدهء خدا سر بريده مىشود .\r\n\r\n\r\n","description":"","footnote":"\r\n( 1 ) - بحار ، ج 28 ، ص 37 ؛ امالى صدوق ، ص 99 ؛ بحار ، ج 44 ، ص 148 ؛ بشارة المصطفى ، ص 197 .\r\n","page_name":" 86 ","page_number":86},
  {"content":"\r\n\r\n( 1 ) هنگامى كه سخنان آن حضرت به اينجا رسيد ، ناله‌اى جانسوز از ژرفاى دل سر داد و گريه كرد و همه را به گريه انداخت ، به گونه‌اى كه صداى ضجّه و شيون حاضران بلند شد ! پس از آن ، پيامبر خدا به پا خاست و در حالى كه دست به بارگاه خدا برداشته بود ، نيايشگرانه گفت : پروردگارا ! از ستم و بيدادى كه پس از من بر خاندان گرانمايه‌ام خواهد رفت ، به پيشگاه تو شكوه مىآورم .\r\n« اللّهم انى اشكو اليك ما يلقى اهل بيتى بعدى . »\r\n( 2 ) 10 - و نيز آورده‌اند كه حسين عليه السّلام بر برادر گرانمايه‌اش حسن عليه السّلام وارد شد و هنگامى كه چشمش به جمال دل آراى برادر افتاد ، گويى رويداد غمبارى را به ياد آورد كه گريه امانش نداد .\r\nحضرت مجتبى عليه السّلام فرمود : حسين جان ! چه موضوعى شما را به گريه انداخت و اشك از ديدگانتان جارى ساخت ؟\r\n« ما يبكيك يا ابا عبد اللَّه ؟ »\r\nپاسخ داد : بر بيداد و خيانتى كه در حق شما مىرود گريه مىكنم .\r\n« فقال : أبكى لما يصنع بك . »\r\nآن حضرت فرمود : حسين جان ! شهادت من بدين صورت است كه فردى سمّ خيانت را به وسيلهء آب به كام من مىريزد و مرا مسموم مىسازد ، اما هيچ روز غمبار و جانسوزى ، چون روز شهادت تو نيست ، چرا كه شهادت تو بدين صورت است كه سى هزار عنصر گمراه و تاريك انديش و بيداد پيشه كه ادّعاى دين و ايمان و پيروى از نياى گرانقدرت محمّد صلّى اللَّه عليه و آله و سلّم را دارند ، ظالمانه و ناجوانمردانه تو را محاصره مىكنند و براى كشتن تو و ريختن خون پاك و جوشانت بر ريگ‌هاى تفتيده نينوا ، و به منظور شكستن حرمت و قداست خاندان تو و به اسارت بردن فرزندان و زنان و براى درهم شكستن شكوه و عظمت و شخصيّت والايت ، همدست و همداستان مىگردند .\r\nآرى ، آن گاه است كه لعنت و نفرين خدا بر باند پليد و بيداد پيشهء اموى و همهء اموى مسلكان تاريخ فرود مىآيد و آسمان خون مىگريد و خون مىبارد و تمامى پديده‌ها در كران تا كران هستى - از فرشتگان و انسان‌ها گرفته تا درندگان بيابان و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nماهيان دريا - بر تو مىگريند .\r\n( 1 )\r\n« و لكن لا يوم كيومك ، يزدلف اليك ثلاثون الف رجل ، يدعون أنّهم من امّة جدّنا ، فيجتمعون على قتلك ، و سفك دمك ، و انتهاك حرمك ، و سبى ذراريك و نسائك و انتهاك ثقلك ، فعندها تحل ببنى اميّة اللعنة و تمطر السماء دما ، و يبكى عليك كل شىء حتى الوحوش في الفلوات و الحيتان في البحار . »\r\n« 1 »\r\nو پس از اين پيشگويىهاى پيامبر گرامى ، دخت فرزانه‌اش ، فاطمه ، امير مؤمنان ، حضرت مجتبى و خود سالار شايستگان ، حسين عليه السّلام بود كه ديگر مردم توحيدگرا و آگاه و با ايمان ، آن حضرت را با چنين ويژگىها و سرنوشت عجيب و پرافتخارى كه وصف شد ، مىشناختند و هماره ياد مقدّس و نام بلند و جاودانه و خاطرهء الهام بخش و قهرمانانهء او را زنده و پر نشاط نگاه مىداشتند و ضمن گرامى داشت آن حضرت ، هماره نگران آيندهء امت و روند تاريخ و سير جامعهء اسلامى پس از رحلت پيامبر و تحقّق آن رويداد غمبار و تكاندهنده بودند .\r\nو بدينسان ذكر مصيبت حسين عليه السّلام پيش از ولادت و به هنگام ولادت آن حضرت به وسيلهء فرشتهء وحى بر پيامبر گرامى فرود آمد و از پى آن به وسيلهء آن حضرت بر خاندان رسالت خوانده شد و از پى آنان هم به وسيلهء مردم با ايمان و توحيدگرا و آگاه همچنان اين سوگوارى و گرامى داشت شهادت جانسوز حسين عليه السّلام و روز فداكاريش ادامه دارد .\r\n\r\n\r\n","description":"","footnote":"\r\n( 1 ) - بحار ، ج 45 ، ص 218 ؛ مدينة المعاجز ، ص 228 .\r\n","page_name":" 88 ","page_number":88},
  {"content":"\r\n\r\n( 1 )\r\n\r\nبخش 2 بيعت خواهى زورمدارانه براى « يزيد »\r\nمرگ بنيانگذار رژيم اموى آن نامهء شوم پيشنهاد خيانت بار مروان پيش گويى از مرگ معاويه سخنان وليد و پاسخ « عبد اللَّه بن زبير » واكنشى خيرخواهانه و آزادمنشانه پايان آن نشست بامداد آن شب هشدارى درس آموز شكايت به پيامبر مهر و عدالت به گواه گرفتن پيامبر خدا وداعى سوزان و گدازان !\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\nبيعت خواهى زورمدارانه براى « يزيد »\r\n\r\nمرگ بنيانگذار رژيم اموى\r\n( 1 ) دجّال خودكامه اموى ، « معاويه » ، در ماه رجب ، به سال شصتم از هجرت به هلاكت رسيد و فرزند پليدش ، « يزيد » ، با شرايط هراس انگيز و سياهى كه نظام اموى فراهم آورده بود به جاى او نشست .\r\nمردم « مدينه » نيز با زور عريان و نيمه عريان ، بناگزير با بيعت با كارگزار و نمايندهء او در آن شهر - كه آن روزها « وليد بن عتبه » بود - با يزيد به عنوان زمامدار و رهبر امّت اسلام بيعت كردند و به ظاهر راه براى ادامهء حاكميّت استبدادى رژيم اموى هموار گشت .\r\nگفتنى است كه خبر هلاكت « معاويه » را بردهء او - كه نامش « ابن ابى زريق » بود - براى « وليد » و مردم « مدينه » آورد .\r\n\r\nآن نامهء شوم\r\n( 2 ) « يزيد » در آغاز كار ، نامه‌اى به « وليد » ، استاندار و نمايندهء رژيم اموى در مدينه نوشت و به او دستور داد كه از مردم مدينه و به ويژه از سالار شايستگان ، حضرت حسين عليه السّلام - كه مورد توجه مردم ، به ويژه آگاهان ، انديشمندان ، آزاديخواهان ، ستم‌ستيزان ، اصلاح طلبان و عناصر نوانديش و خوش فهم جامعه است - براى او بيعت بگيرد و آنان را وادار سازد كه در برابر ديدگان مردم با او به عنوان پيشوا و رهبر امّت اسلام دست بيعت دهند .\r\nاو در آن نامهء شوم با گستاخى و خيره سرى بسيار نوشت كه : اگر حسين از بيعت با\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nما بهر دليلى سر باز زد و چون و چرا كرد ، بىدرنگ گردنش را بزن و سر او را براى ما بفرست ! « ان امتنع عليك فاضرب عنقه و ابعث برأسه الىّ . »\r\n\r\nپيشنهاد خيانت بار مروان\r\n( 1 ) « وليد » با دريافت نامهء شوم « يزيد » ، در پى چاره‌انديشى بر آمد و براى يافتن راهى آسانتر مروان ، سياست باز كهنه كار و نيرنگباز اموى را فراخواند و با نشان دادن نامهء شوم « يزيد » به او ، نظر وى را جويا شد ، و پرسيد كه اينك چه بايد كرد ؟\r\nاو در پاسخ وى گفت : به باور من ، شما بايد بىدرنگ حسين عليه السّلام ، « عبد اللَّه بن زبير » ، « عبد اللَّه بن مطيع » ، « عبد اللَّه بن عمر » ، و « عبد الرّحمن بن ابى بكر » را فراخوانى و از آنان با قاطعيّت و قدرت ، بخواهى كه دست بيعت به سوى تو - به عنوان نمايندهء « يزيد » - دراز كنند و با تو بيعت نمايند . اگر آنان پاسخ مثبت به خواسته‌ات دادند و بيعت كردند كه به خواسته‌ات رسيده‌اى و خدمت بزرگى به « يزيد » و رژيم اموى نموده‌اى ؛ امّا اگر نپذيرفتند و با نقد سياست حاكم و نفى شيوه و روال جارى از منظر دين و دفتر و سبك و سيرهء پيامبر به چون و چرا پرداختند ، بىدرنگ گردن آنان را بزن و نطفهء مخالفت و مبارزه و چون و چرا را از ميان بردار ! « وليد » گفت : اى كاش كه من هرگز وجود نداشتم و ديده به جهان نمىگشودم و پديده‌اى در خور ياد و نام نبودم ، چرا كه تو مرا به كارى بس خطرناك و سهمگين فرمان دادى . به كارى كه از نظر سيستم فكرى و اخلاقى ، توان انجام آن را ندارم و هرگز به آن دست نخواهم زد .\r\n« ليتنى لم أك شيئا مذكورا ، لقد امرتنى بامر عظيم . » « 1 »\r\n\r\n\r\n","description":"","footnote":"\r\n( 1 ) - از ديدگاه ديگر منابع موجود ، روايت بطور كامل اين گونه است : « مروان » به « وليد » گفت :\r\n« عصيتنى ! لا و اللَّه لا يمكّنك من مثلها من نفسه أبدا . » با ديدگاه من مخالفت ورزيدى ، امّا بدان ! به خداى سوگند او ديگر هرگز چنين فرصتى به تو نخواهد داد .\r\n« وليد » گفت : « انّك اخترت لى التى فيها هلاك دينى ! و اللَّه ما أحبّ انّ لى ما طلعت عليه الشّمس و غربت عنه من مال الدنيا و انّى قتلت حسينا ! سبحان اللَّه ! » ديگرى را سرزنش كن ! تو چيزى را به من پيشنهاد مىكنى كه تباهى دين من در آن است . به خداى سوگند هرگز دوست نمىدارم كه تمام ثروت‌ها و گنجينه‌هاى دنيا - كه خورشيد بر آنها مىتابد و غروب مىكند - همه از آن من باشد و در برابرش حسين عليه السّلام را بكشم ! سبحان اللَّه ! آيا من حسين را به خاطر اين كه مىگويد با يزيد بيعت نخواهد كرد ، بكشم ؟ ! به خداى سوگند بر اين باورم كه هر كس به كيفر ريختن خون پاك او محاسبه شود ، در روز رستاخيز و در بارگاه خدا ميزان عمل او بسيار سبك خواهد بود .\r\nمروان پاسخ داد : اگر تو بر اين باورى ، پس درست عمل كردى .\r\nاو به ظاهر چنين گفت امّا در دل ، ديدگاه « وليد » را درست نمىدانست . ارشاد مفيد ، ص 201 ؛ مقتل خوارزمى ، ص 184 .\r\nتذكرة در ص 226 سخن وليد را به اين صورت آورده است : « سبحان اللَّه ! أقتل حسينا ان قال :\r\nلا ابايع ؟ ! و اللَّه انّى لاء ظنّ امرءا يحاسب بدم الحسين عليه السّلام خفيف الميزان عند اللَّه يوم القيامة . »\r\n","page_name":" 92 ","page_number":92},
  {"content":"\r\n\r\n\r\nپيش گويى از مرگ معاويه\r\n( 1 ) پس از اين نشست و تبادل نظر بود كه « وليد » پيكى به سوى حضرت حسين و چهره‌هاى مورد اشاره گسيل داشت و هنگامى كه فرستادهء استاندار « يزيد » به حضور امام عليه السّلام رسيد و پيام « وليد » را رسانيد ، آن حضرت رو به حاضران كرد و فرمود :\r\n« أظنّ أنّ طاغيتهم هلك ، رأيت البارحة انّ منبر معاوية منكوس و داره تشتعل بالنّيران . »\r\nبه باور من طاغوت بيداد پيشهء رژيم اموى به هلاكت رسيده است ، چرا كه من ديشب در عالم رؤيا ديدم كه تخت قدرت معاويه واژگون گرديده و كاخ استبدادىاش در شعله‌هاى سركش آتش شعله‌ور است .\r\n\r\nسخنان وليد و پاسخ « عبد اللَّه بن زبير »\r\n( 2 ) فرستادهء « وليد » با رساندن پيام او به چهره‌هاى مورد اشاره ، آنان را به استاندارى « مدينه » دعوت كرد ؛ و آنان نيز براى آگاهى از روند اوضاع ، در ساعت مقرّر در آنجا حضور يافتند .\r\n« وليد » نخست ، خبر هلاكت دجّال اموى را به آنان داد و پس از آن ، از آنان خواست تا با « يزيد » به عنوان ولايت امر و خليفهء جديد دست بيعت دهند و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبدينسان به آنان پيشنهاد همكارى و همراهى و بيعت داد .\r\n( 1 ) « عبد اللَّه بن زبير » از ترس اين موضوع كه مباد كسى پاسخى دهد كه مورد نظر او و بيانگر خواستهء قلبىاش نباشد ، در پاسخ استاندار اموى پيشدستى كرد و گفت :\r\nجناب « وليد » ! تو سالها شهر و ديار ما را سرپرستى و ولايت نمودى و در سياست و مردم‌دارىات خويشان و نزديكان ما را به هم پيوند دادى و در رابطهء با ما به خوبى و نيكى رفتار كردى و در جامعهء ما نيكو عمل كردى . خودت خوب مىدانى كه « معاويه » براى فرزندش ، « يزيد » ، از ما راى و بيعت خواست و ما را بر سپردن دست بيعت ، زير فشار قرار داد ، امّا ما سرباز زديم و بر آن نبوديم كه او از ما و رفتار مسالمت آميز ما - كه دست بيعت ندادن به كسى يا نپذيرفتن او از طبيعىترين و ابتدايىترين حقوق و جلوه‌اى از آزادى انديشه و عمل است - كينه‌اى بر دل بگيرد .\r\nو نيز به ياد دارى كه وقتى با اصرار و فشار گوناگون از ما بيعت خواسته شد و به او خبر رسيد كه ما در صورت اجبار و اكراه بر اين كار ، تنها در ظلمت و تاريكى شب و يا پشت درهاى بسته و دور از چشم مردم به اين كار تن خواهيم سپرد و با « يزيد » بيعت خواهيم نمود و نه در حضور مردم ؛ و او از ادامهء سياست خويش در اين صورت دست برداشت ؛ چرا كه ديد از اين راه سود مورد نظرش را به دست نخواهد آورد و سوژهء تبليغاتى مناسب و مساعدى را براى فريب توده‌هاى ساده دل و گرفتار كسب نخواهد كرد و جريان همان گونه ماند و ادامه نيافت .\r\nامّا اينك شما آمده‌اى و در چنين شرايطى مردم را به بيعت با يزيد فرا مىخوانى و بر آن هستى كه ما نخستين گروه از بيعت‌كنندگان با « يزيد » باشيم ! آيا اين كار شدنى است ؟ ! آن گاه رو به همهء حاضران كرد و گفت : و اكنون هم كار به اينجا رسيده است كه مىنگريد و من « مروان » را مىنگرم كه به گوش « وليد » زمزمه مىكند و او را وسوسه مىنمايد كه گردنشان را بزن ! « و انا انظر الى مروان و قد أسرّ الى الوليد أن اضرب رقابهم . »\r\n« مروان » كه نقشهء نهانى خود را نقش بر آب و وسوسهء مخفى خود را عيان و آشكار ديد ، پردهء حيا و ظاهرسازى را نيز به كنارى زد و نعره بر آورد كه : هان اى « وليد » ! عذر و بهانهء آنان را نپذير و آنان را ميان دو كار قرار ده : بيعت يا مرگ !\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو اگر سرباز زدند ، گردنشان را در همين ساعت و همين نشست بزن ! چرا كه اگر از اينجا بيرون رفتند ديگر كار از دست تو رفته است ! « ثمّ قال جهرا : لا تقبل عذرهم و اضرب عنقهم . »\r\n\r\nواكنشى خيرخواهانه و آزادمنشانه\r\n( 1 ) اينجا بود كه سالار شايستگان گيتى ، حضرت حسين از بازيگرى و زورمدارى و تهديد آشكار خشمگين گرديد و در واكنشى شجاعانه و خيرخواهانه و آزادمنشانه فرمود :\r\n« ويلى عليك يا ابن الزّرقاء ! أنت تأمر بضرب عنقى ؟ كذبت و لؤمت ، نحن أهل بيت النبوّة و معدن الرّسالة ، و يزيد فاسق ، شارب الخمر ، و قاتل النفس ، و مثلى لا يبايع لمثله ، و لكن نصبح و تصبحون ، أينا أحق بالخلافة و البيعة . »\r\n« 1 »\r\nواى بر تو ! هان اى پسر « زرقاء » « 2 » آيا تو هستى كه « وليد » را به زدن گردن من فرمان مىدهى و او را بر اين كار وسوسه مىنمايى ؟ تو دروغ مىگويى و فرومايگى و پستى خويش را به نمايش مىنهى و با اين شرارت‌ها بر رذالت خود مىافزايى ؛ چرا كه ما همان گونه كه همه مىدانند ، خاندان نبوّت و پيامبرى ، گنجينهء رسالت و پيام رسانى از سوى خدا به مردم و پرچمدار آزادى ، عدالت ، امنيت و حقوق انسانها هستيم ، و « يزيد » عنصرى قانون شكن ، بدكردار ، حق ستيز ، گناهكار و فردى بد مست و شرابخوار و خونريز و كشندهء انسان‌هاست ؛ از اين رو چهره و شخصيّتى چون من با آن ريشه و تبار پر افتخار و خاندان پر شكوه و پيشينهء درخشان و آن هدف و آرمان\r\n\r\n\r\n","description":"","footnote":"\r\n( 1 ) - لهوف ، ص 10 ، با اندك تفاوت ؛ بحار ، ج 44 ، ص 325 .\r\n( 2 ) - واژهء « زرقاء » نام مادر بزرگ « مروان » - كه از زنان فرو مايه بود - مىباشد و خود « مروان بن حكم » از مهره‌هاى رژيم خودكامهء اموى بود و خود عنصرى كج انديش و خشن و نيرنگباز . او در محفل فرماندار مدينه كه حسين عليه السّلام را براى بيعت دعوت كرده بود ، حضور داشت و او را تحريك مىكرد كه حسين عليه السّلام را رها نكند و در همان محفل ، يا از او بيعت بگيرد يا بىسر و صدا گردن او را بزند .\r\nسالار شايستگان بر او خروشيد كه :\r\nيا ابن الزّرقاء ! أنت تقتلنى ام هو ؟ كذبت و اثمت . . .\r\nاى فرزند آن زن فرومايه ! تو مرا مىكشى يا او ؟ دروغ بافتى و گناه كردى ! و او دم فرو بست ، امّا پس از آن باز هم به شقاوت و شيطنت خويش ادامه داد .\r\n","page_name":" 95 ","page_number":95},
  {"content":"\r\n\r\nخدا پسندانه و بشر دوستانه و و الا با عنصر خودكامه و خشونت كيش و حق كشى چون « يزيد » بيعت نخواهد كرد ؛ امّا توصيهء خيرخواهانه‌ام اين است كه ما بر كار خويش مىنگريم و باز هم مىانديشيم و شتاب نمىورزيم و شما نيز در كار خود و راه انحرافى و ظالمانه‌اى كه در پيش گرفته‌ايد نيك بينديشيد و شتاب مورزيد تا برايتان روشن شود كه كدامين از ما دو تيره و تبار ، بر بيعت و خلافت و زمامدارى جامعه و هدايت آنان زيبنده‌تر و شايسته‌تريم ؟\r\n\r\nپايان آن نشست\r\n( 1 ) « وليد » با برخورد شجاعانه و آزادمنشانهء حسين عليه السّلام به خود آمد و گفت : اى ابا عبد اللَّه ! اينك شما با نام خدا و يارى او برويد و از سخنان « مروان » هم - كه نظر خود اوست و نه من - با كرامت و بزرگوارى بگذريد و به خواست خدا فردا به اينجا بازآييد تا در اين مورد بينديشيم و تصميم بگيريم ! و بدينسان سالار شايستگان ، و از پى او نيز ديگر چهره‌هايى كه از بيعت يزيد سر باز زده بودند ، از استاندارى « مدينه » بيرون آمدند و نقشهء شوم « مروان » نقش بر آب گرديد و تير كينه و ددمنشى و بدخواهىاش به سنگ خورد .\r\nپس از بيرون آمدن آنان از كاخ استاندارى ، « مروان » رو به « وليد » كرد كه : سوگند به خداى كه اگر اين گروه از تو جدا شوند و از اينجا بروند ، ديگر توان دست‌يابى به آنان را نخواهى داشت جز اين كه انبوهى از كشته‌ها بر جاى گذارند ! و آنان از نزد « وليد » بيرون آمدند و جز حضرت حسين عليه السّلام هر كدام سوار بر مركب‌هاى رهوار خود شدند و از راه و بيراهه ، خود را به « مكّه » و كنار كهن‌ترين معبد توحيد و خانهء امن خدا رساندند و تنها حسين عليه السّلام در مدينه ماند و شجاعانه و در پرتو شهامت و شجاعت و منطق نيرومند و آزادگى و سرفرازى خويش ، از بيعت با « يزيد » سر باز زد و شهامتمندانه او را همان گونه كه تبهكار و بدانديش و شرابخوار و كشندهء بىگناهان و خودكامه‌اى آلوده بود ، معرّفى نمود و دست بيعت به سوى نمايندهء او نگشود و خلافت اموى را ، دور از اسلام و بيگانهء با عدالت و آزادگى و در جهت محو سيره و سنّت عادلانه و انسانى پيشواى گرانقدر توحيد ، پيامبر گرامى و پايمال‌كنندهء حقوق و آزادى و امنيّت و كرامت مردم معرّفى كرد و سخن حق را در\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبرابر خشن‌ترين و قانون‌شكن‌ترين و ستمكارترين و پليدترين ديكتاتورى روزگاران طنين افكن ساخت و براى هميشه پر جاذبه‌ترين سرمشق و نمونه و الگو و سمبل و مقتداى عدالتخواهان و ستم‌ستيزان و مبارزان راه آزادى و مردمسالارى و حقوق بشر گرديد .\r\n\r\nبامداد آن شب\r\n( 1 ) بامداد آن شب بود كه « وليد » دگرباره « مروان » را فرا خواند و ضمن ترسيم اوضاع شكنندهء جارى ، چاره‌انديشى كرد ، و او گفت :\r\n« امرتك فعصيتنى و سترى ما يصير امرهم اليه . »\r\nمن در مورد آنان تو را رهنمود دادم و گفتم كه بايد چه كرد ، امّا تو با نظر من مخالفت ورزيدى و از انجام پيشنهادم سر باز زدى ! اينك ديرى نمىپايد كه خواهى ديد فرجام كار آنان به كجا مىكشد ! « وليد » كه خوب مىدانست ، آن عنصر شرور و كهنه كار چه مىگويد و منظورش اين است كه ، چرا او دست به خون آنان - به ويژه ، خون پاك سالار شايستگان عصرها و نسلها ، حضرت حسين - نگشوده است ، فرياد بر آورد كه : واى بر تو ! چگونه نظر زشت و ظالمانهء تو را مىتوانم به كار بندم ؟ مگر نه اين است كه تو با تاريك انديشى و خشونت‌طلبىات مرا به از دست دادن آبرو و اعتبار و دين و دنيايم وسوسه مىكنى ؟\r\nآن گاه افزود : هان اى مروان ! به خداى سوگند اگر فرمانروايى كران تا كران گيتى را به من دهند و در برابر آن از من بخواهند كه حسين عليه السّلام را بكشم ، هرگز چنين كارى نخواهم كرد ، چرا كه به خداى سوگند باور نمىكنم كه كسى با ريختن خون او خداى را جز با ميزانى تهى از اسلام و ايمان و پرستش و بندگى خدا ديدار كند ، زيرا در آن صورت ميزان عمل او پوچ و پوك و بار گناه‌اش سخت سنگين و سهمگين خواهد بود و من با اين انديشه و آگاهى دست به چنين كار زشت و احمقانه‌اى نخواهم زد ! « ويحك انك أشرت الىّ بذهاب دينى و دنياى ، و اللَّه ما احبّ أنّ ملك الدنيا لى و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n( 1 ) انى قتلت حسينا و اللَّه ما أطن أن أحدا يلقى اللَّه بدمه إلّا و هو خفيف الميزان . » « 1 »\r\n[ هان اى مروان ! براستى مىدانى چه مىگويى ؟\r\nمىفهمى چه پيشنهاد خفت‌آور و بيدادگرانه‌اى مىكنى ؟\r\nمىدانى چه بر زبان مىآورى ؟\r\nبه من اشاره مىكنى كه دست به گناهى بزنم كه دين و ايمانم از دست برود و ننگ ابدى را براى خود فراهم سازم ؟ نه چنين نخواهد شد ! به خداى سوگند اگر پاداش كشتن حسين عليه السّلام ، فرمانروايى بر گيتى باشد و اگر حكومت بر هر آنچه خورشيد در آن طلوع و غروب مىكند ، به من داده شود ، من دست به اين جنايت وحشتناك نخواهم زد ! آخر ، من به چه دليل و كدامين منطق خود را بر اين گناه سهمگين آماده سازم ؟\r\nچگونه خون مقدّس او را بر زمين ريزم ؟ به اين دليل كه با « يزيد » بيعت نمىكند و ولايت دروغين و حكومت استبدادى و انحصارى و موروثى و خود ساخته امويان را ظالمانه و بدعت در اسلام مىداند ؟\r\nآيا جهان ديگرى در كار نيست ؟\r\nآيا حساب و كتاب و پاداش و كيفر و بهشت و دوزخى در پيشاروى ما نيست ؟ و آيا هر چه هست ، همين چند روزهء دنياست ؟\r\nنه ! نه ! به باور ما آنجا حساب و ميزانى است و پاداش و كيفر در كار است . و كشندهء پسر پيامبر و سالار جوانان و جوانمردان بهشت هماره در آتش شعله‌ور دوزخ خواهد بود و خواهد سوخت و نجات و رهايى برايش نخواهد بود . از اين رو من به چنين فاجعهء سهمگين و گناه زشت و ظالمانه‌اى دست نخواهم زد ، نه ! هرگز چنين نخواهم كرد ! و بدينسان مىنگريم كه « وليد » عموزادهء « يزيد » و نمايندهء حكومت خودكامه او در مدينه ، ايمان به روز رستاخيز و پاداش و كيفر و بهشت و دوزخ از خود نشان مىدهد و نجات و رستگارى سراى آخرت را بر زر و زيور و زور و قدرت برمىگزيند و خود را با منطق پوشالى مأمور معذور است ، نمىفريبد و دنباله روى و يا تعصّب گروهى و نژادى و حزبى و خطى و باندى را - كه سوگمندانه قربانيان بسيار و\r\n\r\n\r\n","description":"","footnote":"\r\n( 1 ) - بحار ، ج 44 ، ص 325 ؛ ارشاد مفيد ، ص 222 ؛ لهوف ، ص 11 .\r\n","page_name":" 98 ","page_number":98},
  {"content":"\r\n\r\nبىشمارى مىگيرد و به سوى دوزخ دنيا و آخرت مىكشاند - بر حق و عدالت بر نمىگزيند ! ! ! راستى كه اين كار وليد درس آموز و شگفت‌انگيز است ! راستى اى كاش كه همهء انسان‌ها و انسان‌نماها در همهء قرون و اعصار مىتوانستند چنين آزادمنشانه بينديشند و بر سر دوراهىهاى پر خطر زندگى - كه يك سو زر و زور و جاه و مقام و امواج تبليغاتى و انواع جوسازىها و تعصّبات گوناگون و ديگر شگردهاست - واقعيّت را بشناسند و آن گاه شهامت انتخاب آن را داشته باشند .\r\nآرى ، اى كاش كه چنين مىشد ! 
  ] « 1 »\r\n\r\nهشدارى درس‌آموز\r\n( 1 ) بامداد همان شب پر مخاطره‌اى كه حسين عليه السّلام بيعت با « يزيد » و به رسميّت شناختن رهبرى و زمامدارى او را رد كرد ، « مروان » به آن حضرت برخورد نمود و با ژست خيرخواهانه و فريبكارانه‌اى رو به او كرد كه :\r\n« أطعنى ترشد ! » نظر مرا بشنو و به كار بند تا راه نجات و رستگارى را بيابى ! آن حضرت فرمود : بگو !\r\n« قال : قل ! »\r\n« مروان » گفت : با امير مؤمنان ، « يزيد » بيعت نما كه خير و سعادت اين جهان و آن جهان تو در گرو همين است ! « بايع امير المؤمنين يزيد فهو خير لك في الدّارين ! » [ و آن گرانمايهء عصرها و نسل‌ها در پاسخ او ، از خطر نابودى اسلام و محو راه و رسم عادلانهء پيامبر سخن گفت و در بيانى جاودانه و درس‌آموز ، هشدار داد كه :\r\n إِنَّا لِلَّهِ وَ إِنَّا إِلَيْهِ راجِعُونَ  ، و على الاسلام السّلام اذ قد بليت الامّة براع مثل يزيد ؛ و لقد سمعت جدّى رسول اللَّه يقول : الخلافة محرّمة على آل ابى سفيان ، فاذا رأيتم معاوية على منبرى ، فابقروا بطنه و قد رآه اهل المدينة على المنبر فلم يبقروا بطنه فابتلاهم اللَّه بيزيد الفاسق . »\r\n« 2 »\r\n\r\n\r\n","description":"","footnote":"\r\n( 1 ) - آنچه در ميان دو قلاب قرار دارد ، از مترجم است .\r\n( 2 ) - لهوف ، ص 20 .\r\n","page_name":" 99 ","page_number":99},
  {"content":"\r\n\r\nآن گاه كه عنصر تاريك انديش و آلوده‌اى بسان يزيد زمام امور جامعه را به كف گيرد و جامعهء اسلامى به زمامدارى چون او گرفتار آيد ، بايد فاتحهء اسلام و فرهنگ انسان پرور و مقررات عادلانه و آزادمنشانه آن را خواند .\r\n( 1 ) سپس افزود : من از نياى گرانقدرم پيامبر خدا شنيدم كه مىفرمود : هان اى مردم ! به هوش باشيد كه رهبرى و زمامدارى جامعهء اسلامى بر خاندان ننگين و خودكامه ابو سفيان حرام است . و اگر روزى معاويه را بر فراز منبر من نگريستيد ، شكم او را پاره كنيد ، چرا كه آنجا جاى فريب و دجالگرى نيست ! و دريغ و درد كه مردم مدينه آن تبهكار را بر فراز منبر پيامبر نگريستند ، امّا به دستور پيامبر عمل نكردند و به كيفر آن ، اينك خداى دادگر آنان را به يزيد - كه تبهكارتر و زشت كردارتر از اوست - گرفتار ساخته است .\r\n\r\nشكايت به پيامبر مهر و عدالت\r\n( 2 ) سوّمين امام نور ، حضرت حسين پس از آن كه دست بيعت گشودن به سوى « يزيد » و به رسميّت شناختن حكومت خودكامه و حقير پرور او را نپذيرفت و رسالت انسانساز و پرشكوه خويش را در آن شرايط حسّاس و سرنوشت‌ساز تاريخى ، دعوت به حق و عدالت و ارزش‌هاى والاى قرآن و سنّت پيامبر ، و مبارزهء مسالمت‌آميز و روشنگرى فكرى ، عقيدتى ، فرهنگى ، اخلاقى ، انسانى و اجتماعى با ضدّ ارزش‌ها و فريب و گناه و بيداد ، و كانون و مركز فتنه‌ها ، رژيم بيداد پيشه و خشونت كيش و خودكامهء اموى ديد ، به ناگزير از محيط بستهء « مدينه » تصميم به هجرت گرفت و بر آن شد كه از كنار حرم پيامبر خدا به سوى بيت اللَّه و كهن‌ترين معبد توحيد حركت كند تا با اين هجرت و حركت ، هم انديشه‌ها و افكار جامعه را با تكانى شديد متوجّه اين خطر سهمگين و بنيان برانداز سازد - كه دين و دفتر و جامعه و مردم را به سوى انحطاط و خمودى مىكشد - و هم از فضاى بسته و محدود « مدينه » و فشار فزايندهءاى كه در راه است ، نجات يافته و با رسيدن به حرم خدا و يافتن مخاطبان بسيار از سراسر جهان اسلام ، پيامى روشنگرانه به مردم بدهد و سخن حق را در برابر باطل و بيداد طنين افكن سازد . و هم در مسير راه ، از « مدينه » تا « مكّه » همچنان به صورت مسالمت آميز ، بسان نياى گرانقدرش روشنگرى كند و خيرخواهى نمايد و براى نجات و سعادت جامعه و امّت باران حقايق را بر مزرعهء\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nدل‌ها و جان‌ها بباراند و واقعيت‌ها را به زبان آورد و با بيان دردهاى جانكاه جامعه ، در انديشهء درمان و چاره‌انديشى باشد .\r\nاز اين رو پيش از حركت از مدينهء منوّره ، يكى از همان شب‌هاى سخت بود كه در دل شب از خانه بيرون آمد و به سوى مزار مقدّس نياى گرانقدرش ، محمّد صلّى اللَّه عليه و آله و سلّم گام سپرد . آنجا ، ساكت و آرام بود و ديدگان « مدينه » در خواب كه سالار شايستگان به حرم پيامبر وارد شد و پس از نماز به بارگاه خدا و نيايش و راز و نيازى عاشقانه و خالصانه و پرشور با آن بىنياز ، روى سخن را به روح ملكوتى و آرامگاه پر معنويّت پيامبر خدا كرد و با سوز و گدازى وصف ناپذير فرمود :\r\n« السّلام عليك يا رسول اللَّه ! أنا الحسين بن فاطمة ، فرخك و ابن فرختك ، و سبطك الّذى خلّفتنى في امّتك ، فاشهد يا نبىّ اللَّه انّهم خذلونى و لم يحفظونى و هذه شكواى اليك حتّى القاك . . . . »\r\n« 1 »\r\nدرود خداى و خلق او بر تو باد اى پيامبر خدا ! من حسين هستم ، فرزند تو و فرزند دخت فرزانه‌ات فاطمه عليها السّلام ، كه مرا براى نجات و هدايت جامعه به دستور خدا به عنوان يكى از جانشينان دوازده‌گانهء خويش در ميان امت معرّفى كردى .\r\nاى پيامبر خدا اينك روح بلند و جاودانه‌ات گواه است كه ددمنشان حق ستيز حقوق ما را پايمال ساخته و دست از يارى ما برداشته و حرمت ما را رعايت نكرده‌اند . و اين شكايت من به پيشگاه توست تا آن گاه كه به ديدارت آيم .\r\n\r\nبه گواه گرفتن پيامبر خدا\r\nآن شب به ياد ماندنى سپرى شد و حسين عليه السّلام به خانه بازگشت و خويشتن را براى به دوش كشيدن بار گران رسالت خطيرى كه براى خود مىشناخت ، آماده‌تر ساخت ؛ و به گونه‌اى كه محدّثان و مورّخان و گزارشگران رويداد غمبار عاشورا آورده‌اند ، براى دوّمين شب به كنار مرقد پر معنويّت نياى گرانقدرش ، پيامبر خدا ، شتافت و پس از نماز و راز و نياز با خدا ، رو به آسمان كرد و در نيايش با آفريدگارش گفت :\r\n\r\n\r\n","description":"","footnote":"\r\n( 1 ) - مقتل خوارزمى ، ج 1 ، ص 186 .\r\n","page_name":" 101 ","page_number":101},
  {"content":"\r\n\r\n« اللّهم ! انّ هذا قبر نبيّك محمّد صلّى اللَّه عليه و آله و سلّم و انا ابن بنت نبيّك ، و قد حضرنى من الامر ما قد علمت اللّهم ! انّى احبّ المعروف ، و انكر المنكر ، و أسألك يا ذا الجلال و الاكرام بحقّ هذا القبر و من فيه الّا اخترت لى ما هو لك رضا و لرسولك رضا . »\r\n« 1 »\r\nبار خدايا ! اين آرامگاه منوّر پيامبرت محمّد است و من فرزند دخت فرزانهء او .\r\nبراى من رخدادى در حال رخ گشودن است كه خود بدان آگاهى .\r\nبار خدايا ! من ارزشها را دوست مىدارم و از ضدّ ارزشها بيزارم و آنها را رد مىكنم .\r\nبار خدايا ! اى صاحب شكوه و اى ارزانى دارندهء كرامت‌ها ! تو را به حرمت اين قبر و صاحبش سوگند مىدهم كه آنچه مورد خشنودى تو و پيامبرت مىباشد برايم پيش آورى .\r\n\r\nوداعى سوزان و گدازان !\r\nو آن گاه در وداعى سوزان و گدازان خطاب به روح بزرگ پيامبر ادامه داد كه :\r\n« بأبي انت و امّى يا رسول اللَّه ! لقد خرجت من جوارك كرها ، و فرّق بينى و بينك و اخذت قهرا ، ان ابايع يزيد ، شارب الخمور ، و راكب الفجور ، ان فعلت كفرت و ان ابيت قتلت ، فها انا خارج من جوارك كرها ، فعليك منّى السّلام . »\r\n« 2 »\r\nپدر و مادرم به قربانت ، هان اى پيامبر خدا ! مرا از جوارت ناخواسته بيرون كردند و ميان من و تو جدايى افكنده شد . آنان زورمدارانه از من مىخواهند كه با يزيد ، آن عنصر شرابخوار و تبهكار دست بيعت دهم ؛ و اينك مىنگرم كه اگر چنين كنم به خداى كفر ورزيده‌ام و اگر دست رد بر سينهء او زنم خونم را خواهند ريخت .\r\nهان اى پيامبر خدا ! گواه باش كه من از جوار تو ناخواسته و به زور بيرون مىروم .\r\nسلام من بر تو باد اى پيامبر خدا . 
  ]\r\nو بدينسان آن گرانمايهء عصرها و نسل‌ها مدينهء منوّره و خانه و كاشانهء خويش را به خدا سپرد و روز سوّم شعبان به سال شصتم از هجرت ، به سوى مكّه حركت كرد .\r\n\r\n\r\n","description":"","footnote":"\r\n( 1 ) - مقتل خوارزمى ، ج 1 ، ص 186 .\r\n( 2 ) - مقتل ابى مخنف ، ص 15 .\r\n","page_name":" 102 ","page_number":102},
  {"content":"\r\n\r\n\r\nبخش 3 به سوى كهن‌ترين معبد توحيد\r\nكعبه‌اى در كنار كعبه نمايندگان مردم كوفه دوازده هزار نامهء دعوت آخرين نامه نخستين پاسخ به انبوه نامه‌ها حركت مسلم به سوى كوفه به سوى مردم بصره نامهء يكى از سران بصره به حسين عليه السّلام « نهشلى » و نامهء سالار شايستگان واكنش مردم 1 - شير مردان « بنى حنظله » 2 - گروه « بنى سعد » 3 - فرزندان « بنى عامر » مردم بصره و پاسخ به نامهء حسين عليه السّلام دعاى امام حسين عليه السّلام يك اشتباه بزرگ حركت « عبيد » به سوى كوفه سياست دجالگرانه سفير حسين عليه السّلام در خانهء « هانى » چرا كوتاه آمدى ؟\r\nنفوذ جاسوسى پليد به اقامتگاه « مسلم » به پيشواى آزادى فرستادگان « عبيد » به سوى « هانى » در تالار كاخ تهديد مرگبار « عبيد » فاجعهء ناآگاهى و ساده دلى « مسلم » و خبر دستگيرى « هانى » دفاع قهرمانانه به خاطر سالارم حسين در برابر جلاد خون آشام اموى سه وصيّت « مسلم » خيانت به سردار در بند شهادت « هانى » گسيل سر « مسلم » به دربار « شام »\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\nبه سوى كهن‌ترين معبد توحيد\r\n\r\nكعبه‌اى در كنار كعبه\r\n( 1 ) هنگامى كه خبر هلاكت معاويه در جهان اسلام پخش شد و از پى آن ، اين گزارش همه جا زبان به زبان پيچيد كه حسين عليه السّلام ، سوّمين امام نور و نوادهء گرانقدر پيامبر و سالار جوانان و جوانمردان بهشت و بزرگ پرچمدار آزادى و آزادگى و حقوق بشر ، از « مدينه » به مكّه هجرت كرده و اينك در كنار خانهء خدا به روشنگرى و بيان مفاهيم و معارف دين انسانساز و آزاده پرور عزت‌آفرين خدا پرداخته و با به دوش كشيدن بار گران مبارزهء با استبداد و تاريك انديشى و خشونت ، و به اهتزاز در آوردن پرچم آزادى و آزاديخواهى و دفاع از حقوق پايمال شده مردم ، و به جان خريدن همه گزندها و خطرها ، قهرمانانه قامت برافراشته است ، از همه جا چشم‌ها به « مكّه » دوخته شد و او به صورت كعبه‌اى در كنار كعبه جلوه كرد .\r\nمردم « كوفه » نيز با دريافت اين دو خبر ، در خانهء « سليمان بن صرد خزاعى » - كه از بزرگان عراق و شهر كوفه بود - گرد آمدند تا در مورد روند جارى تبادل نظر كنند .\r\nدر آن نشست بود كه هر كس به گونه‌اى از شكوه و عظمت حسين و از عشق به او سخن راند و ميزبان آنان گفت : ( 2 ) « انّ معاوية هلك ، و ان الحسين قد نقض على القوم ببيعته ، و خرج الى مكة هاربا من طواغيت آل أبى سفيان ، و أنتم شيعته و شيعة أبيه ، فان كنتم تعلمون أنكم ناصروه و مجاهدوا عدوه ، فاكتبوا اليه ، و إن خفتم الوهن و الفشل فلا تغرّوا الرجل بنفسه . قالوا : بل نقاتل عدوه ، و نقتل أنفسنا دونه . »\r\nهان اى مردم ! معاويه به هلاكت رسيده و سالار آزادگان ، حضرت حسين با « يزيد » دست بيعت نداده و خلافت او را به رسميّت نشناخته است . او از اين راه ، سياست بيعت‌خواهى گروه حاكم اموى را دچار شكست ساخته و در زير فشار طاغوت‌هاى بيداد پيشهء دودمان اموى ، اينك به « مكّه » رفته است . شما مردمى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهستيد كه پيرو راه و رسم عادلانه و آسمانى او و پدر گرانمايه‌اش امير مؤمنان مىباشيد . اگر به راستى در خود مىبينيد كه مىتوانيد كمر همّت و مردانگى بنديد و دلاورانه قامت برافراشته داريد و او را يار و ياور باشيد و ضمن يارى او با دشمنان خودكامه و استبداد پيشهء او پيكار نماييد ، بىدرنگ به سوى او نامهء دعوت بنويسيد و او را به شهر و ديار خويش فراخوانيد ؛ امّا اگر از سستى و ناتوانى خويش هراس داريد و فكر مىكنيد كه نمىتوانيد مردانه قامت برافرازيد و حق را يارى كنيد ، بيهوده و به ناروا آن گرانمايهء عصرها و نسل‌ها را با وعده‌هاى ميان تهى فريب ندهيد و سر جاى خود بنشينيد .\r\nهنگامى كه سخنان « سليمان » به اينجا رسيد ، آنان يك صدا فرياد بر آوردند كه : نه ، نه ، سستى و ناتوانى به دل راه نمىدهيم و آن حضرت را به شهر و ديار خويش مىخوانيم . ما به خود اطمينان داريم و به تو نيز اطمينان مىدهيم كه به يارى خدا با دشمنان بيداد پيشهء او پيكارى دلاورانه خواهيم كرد و جان‌هاى خويش را در راه او و آرمانهاى آسمانىاش فدا خواهيم نمود . « بل نقاتل عدوّه و نقتل انفسنا دونه . »\r\n\r\nنمايندگان مردم كوفه\r\n( 1 ) در اين مورد از « يونس بن اسحاق » آورده‌اند كه ، پس از رسيدن گزارش هجرت حسين عليه السّلام به « مكّه » ، مردم « كوفه » به تلاش و تكاپو برخاستند و گروهى به نمايندگى از مردم آن شهر و ديار به سوى « مكّه » و به قصد ديدار سالار شايستگان ، حضرت حسين ، حركت كردند . رياست آنان را چهرهء شناخته‌شده‌اى چون « ابو عبد اللَّه جدلى » بر عهده داشت .\r\nآنان به همراه خويش نامه‌هايى از سران كوفه و شخصيّت‌هاى سرشناس و بزرگى چون : سليمان بن صرد ، مسيب بن نجبة ، رفاعة بن شداد ، حبيب بن مظاهر ، عبد اللَّه بن وال ، قيس بن مسهّر صيداوى ، هانى بن هانى ، سعيد بن عبد اللَّه حنفى و ديگر چهره‌هاى آن شهر و ديار به سوى آن حضرت بردند كه در همهء آن نامه‌ها بر دو اصل تصريح و پافشارى شده بود :\r\n1 - بيعت با حسين عليه السّلام به عنوان پيشواى شايسته و آزادمنش و برازندهء جامعه و راهبر و راهنماى دين و دنياى مردم به منظور اصلاح امور و تأمين حقوق و امنيت و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nحرمت پايمال شده امت .\r\n2 - و ديگر به رسميّت نشناختن خلافت و زمامدارى « يزيد » و نجات مردم از اسارت استبداد حاكم و سياست‌ها و فشارهاى ددمنشانهء آن بر مردم ، به ويژه شايستگان ، آزادگان ، روشنفكران ، عدالتخواهان ، اصلاح طلبان و مخالفان استبداد و انحصار و ابزار فريب ساختن دين خدا .\r\n( 1 ) آنان پس از تقديم نامه‌ها ، همگى گفتند : هان اى پسر پيامبر ! ما در حالى مردم كوفه را پشت سر نهاديم و به سوى شما آمديم كه دلها و جانهايشان در شور و شوق شما بود و ما بر آن اميديم كه خدا ما را به وسيلهء وجود گرانمايهء شما بر محور حق و هدايت گرد آورد و از آفت هستى سوز ديكتاتورى و بيداد نجات بخشد .\r\nو افزودند : همهء ما بر اين باوريم كه شما اى پسر پيامبر ! به پيشوايى و زمامدارى جامعه از « يزيد » و ديگر مدّعيان سزاوارتر و زيبنده‌تريد . « يزيد » ، عنصرى نابكار است كه خزانهء مردم و اموال عمومى را به يغما برده و خوبان و شايستگان جامعه را از پاى درآورده و ثروت‌هاى ملّى را به اشرار سپرده است . و اين‌ها نامه‌هاى دانشمندان و نوانديشان و بزرگان كوفه و نمايندگان و اشراف آن منطقه است كه به شما تقديم داشتيم .\r\nو سرانجام هم يادآور شدند كه : « نعمان بن بشير » ، استاندار « امويان » در كاخ استاندارى كوفه است ، امّا ما در هيچ مراسمى ، از نماز جمعهء او گرفته تا نماز جماعت‌اش شركت نمىكنيم و در روزهاى عيد و شادى يا ديگر نشست‌هاى او و اموى مسلكان ، با او همراه و همنشين نيستيم . و اگر دريابيم كه دعوت ما را مىپذيريد و گزارش حركت شما به سوى شهر و ديارمان ، به ما برسد ، او را از آنجا مىرانيم تا به سوى شام برود . « 1 »\r\n\r\nدوازده هزار نامهء دعوت\r\n( 2 ) نامه‌هاى دعوت مردم كوفه يكى پس از ديگرى به وسيلهء پيك‌هاى گوناگون به سوى « مكّه » سرازير شد و در مدّتى كوتاه ، آنقدر نامه آمد كه شمار آن‌ها از مرز\r\n\r\n\r\n","description":"","footnote":"\r\n( 1 ) - بحار ، ج 44 ، ص 332 ؛ ارشاد مفيد ، ص 223 ؛ لهوف ، ص 14 .\r\n","page_name":" 107 ","page_number":107},
  {"content":"\r\n\r\nدوازده هزار نامه گذشت . همهء آن‌ها به دستور سالار شايستگان ، حضرت حسين ، گردآورى و بايگانى شد ، امّا با اين شمار بسيار نامه‌ها و انبوه پيك‌ها و نامه‌رسانان كه به گونه‌اى نشانگر اراده ملى و خواست عمومى و ديدگاه مردم آن سامان بود باز هم آن حضرت پاسخ نامه‌ها و نويسندگان آن‌ها و نامه‌رسانان را نمىداد و ضمن انجام شايسته و بايستهء وظيفه و روشنگرى و آگاهى بخشى به مردم در مورد مفاهيم قرآن و معارف و فرهنگ اهل بيت ، به ارزيابى روند جامعه و حركت تاريخ پرداخته و بهترين شيوهء كار را مىجست و هماره در انديشهء دين و دفتر و جامعه و مردم و نجات آنان از اسارت رژيم اموى ، از بهترين راه ممكن بود .\r\n\r\nآخرين نامه\r\n( 1 ) سرانجام آخرين نامهء مردم كوفه و عراق به وسيلهء دو تن از چهره‌هاى شناخته‌شدهء آن ديار ، به نام « هانى بن هانى » و « سعيد بن عبد اللَّه حنفى » به دست آن حضرت رسيد ؛ كه اين گونه بود :\r\n«  بِسْمِ اللَّهِ الرَّحْمنِ الرَّحِيمِ  ، للحسين بن امير المؤمنين من شيعته و شيعة أبيه أمير المؤمنين ، أما بعد ، فان الناس ينتظرونك ، لا رأى لهم غيرك ، فالعجل العجل ! فقد اخضرت الجنات ، و أينعت الثمار ، و أعشبت الارض ، و أورقت الأشجار ، فأقدم اذا شئت ، فإنما تقدم على جند مجند لك . و السّلام عليك و رحمة اللَّه و بركاته . »\r\nامّا بعد ، هان اى فرزند گرانمايهء پيامبر ! و اى پيشواى راستين امّت ! واقعيّت اين است كه مردم اين مرز و بوم در انتظار آمدن شما هستند . اينان دل در گرو عشق شما نهاده‌اند و در انديشه و هواى هيچ كس ديگرى نيستند . از اين رو تقاضاى همه اين است كه در آمدن به اينجا شتاب كنيد ! آرى ، شتاب ! شتاب كنيد ! كه باغ‌ها و بوستان‌هاى جامعه سرسبز و پر طراوت است و ميوه‌هاى گوناگون بوستان‌هاى ما رسيده و آماده ! زمين و زمان از گل و گياه پوشيده ، درختان از برگ و بار و شكوفه آراسته شده و انديشه‌ها و افكار عدالت‌خواهانه و اصلاح‌طلبانه در ميان مردم ما به گل نشسته و همه جا وجود گرانمايهء شما را مىطلبد !\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nهان اى فرزند گرانمايهء امير مؤمنان ! اگر بخواهى بر ما منّت گذارى و به شهر و ديار ما روى آورى ، در حقيقت به سوى مردمى گام مىسپارى كه براى يارى شما و آرمانهاى بلند و آسمانى و رهايى بخش‌تان در اوج آمادگى بوده و صف بسته و مجهّز براى خدمت ايستاده‌اند .\r\nدرود خدا و مهر و بركات او بر شما باد ! و آن گاه . . .\r\n( 1 ) حسين عليه السّلام با خواندن اين نامه ، رو به دو پيك مردم كوفه كرد و فرمود : چه كسانى بر نوشتن اين نامه ، همدل و همداستان گرديده و با محتواى آن هم‌فكر و هم‌عقيده بودند ؟\r\nآن دو ، پاسخ دادند : بسيارى از بزرگان و چهره‌هاى شناخته‌شدهء كوفه ، از آن جمله اينان :\r\n1 - « شبث بن ربعى » ، 2 - « يزيد بن حارث » ، 3 - « حجار بن ابجر » ، 4 - « عروة بن قيس » ، 5 - « يزيد بن رويم » ، 6 - « محمّد بن عمير » ، 7 - و « عمرو بن حجّاج » و . . .\r\nسالار شايستگان با دريافت پاسخ آنان ، برخاست و رو به بارگاه خدا آورد و نماز خواند و آن گاه « مسلم بن عقيل » ، يكى از چهره‌هاى انديشمند و آزادمنش و پرواپيشهء « بنى هاشم » را فراخواند و تصميم خويشتن را با او در ميان نهاد و او را از ديدگاه خويش آگاه ساخت . « 1 »\r\nپاره‌اى آورده‌اند كه : مردم كوفه در نامهء خويش به سوّمين امام نور ، حضرت حسين ، نوشتند كه : ما يك صد هزار نفر هستيم كه همگى يار و ياور شماييم و همگى آمادهء فداكارى مىباشيم !\r\n\r\n\r\n","description":"","footnote":"\r\n( 1 ) - در اين مورد به اين منابع بنگريد : بحار ، ج 44 ، ص 333 ؛ ارشاد مفيد ، ص 224 ؛ لهوف ، ص 15 .\r\n","page_name":" 109 ","page_number":109},
  {"content":"\r\n\r\n( 1 ) و پاره‌اى ديگر آورده‌اند كه ، چهل هزار تن از مردم كوفه با آن حضرت پيمان بستند كه با دشمنان او - كه دشمنان حق و عدالت هستند - به پيكار برخيزند و با كسانى در صلح و آشتى باشند كه آن حضرت در صلح و آشتى است .\r\n\r\nنخستين پاسخ به انبوه نامه‌ها\r\nدر اين شرايط ويژه و در اين جوّ ناآرام عراق و حجاز بود كه سالار خوبان ، نخستين پاسخ خويش به انبوه نامه‌هاى رسيده از سوى مردم كوفه را مرقوم فرمود ، و آنان را بدين وسيله به پذيرش دعوتشان اميد و نويد داد ، و به آنان وعده فرمود كه هر چه زودتر به سوى آنان حركت نموده و به سرعت خود را به آنجا خواهد رساند .\r\nو به آنان خاطرنشان فرمود كه ، اينك عموزاده و يكى از چهره‌هاى اصلاح طلب و مورد اعتمادم ، « مسلم بن عقيل » به سوى شما حركت مىكند تا از نزديك انديشهء زيبا و عقيدهء نيكو و ديدگاه درست شما را - پس از مطالعهء اوضاع جارى - براى من بنويسد و گزارش كند .\r\nو آن گاه نخستين نامه را اين گونه مرقوم داشت :\r\n[ «  بِسْمِ اللَّهِ الرَّحْمنِ الرَّحِيمِ  ، من الحسين بن على الى الملأ من المؤمنين و المسلمين .\r\nأمّا بعد ، فانّ هانيا و سعيدا قدّما علىّ بكتبكم و . . . و قد فهمت كلّ الّذى اقتصصتم و ذكرتم و مقالة جلّكم انّه ليس علينا امام فاقبل لعلّ اللَّه يجمعنا بك على الحقّ و الهدى . . . . »\r\n« 1 »\r\nاز سوى حسين ، فرزند امير مؤمنان ، به مردم با ايمان و فرمانبردار خدا .\r\nامّا بعد ، آخرين نامهء شما به وسيلهء دو تن از فرستادگانتان ، « هانى » و « سعيد » - كه نزد من آمدند - دريافت شد . اين دو تن ، تا اينك كه اين نامه را مىنويسم آخرين پيك‌هاى شما به سوى من هستند كه نامه و پيام آورده‌اند . آنچه را در انبوه نامه‌ها باز گفتيد و خاطرنشان نموديد ، همه را دريافتم . چكيدهء همهء نامه‌ها و نوشته‌ها و پيام‌هاى شما اين است كه : ما پيشوا و مقتدايى راستين نداريم ، شما اينك به سوى\r\n\r\n\r\n","description":"","footnote":"\r\n( 1 ) - تاريخ طبرى ، ج 5 ، ص 353 ؛ ارشاد مفيد ، ص 204 ؛ تذكرة ، ص 196 .\r\n","page_name":" 110 ","page_number":110},
  {"content":"\r\n\r\nما بيا ! بدان اميد كه خدا به وسيلهء تو ما را بر محور حق و عدالت همدل و همداستان سازد ! بر اين اساس اينك برادر و عموزاده و شخصيّت مناسب و مورد اعتماد خاندان خويش را به سوى شما فرستادم و به او خاطرنشان ساخته‌ام كه شرايط و اوضاع و انديشه و خواستهء شما را پس از تحقيق و بررسى كامل از نزديك برايم بنويسد . اگر او پس از تحقيق برايم نوشت كه ديدگاه جامعه و خردمندان و شايستگان آن ، همان گونه است كه فرستادگان شما گزارش كرده‌اند و در نامه‌هاى شما نيز خوانده‌ام ، آن گاه به خواست خدا ، بىدرنگ به سوى شهر و ديار شما خواهم آمد . 
  ]\r\nو آن گاه در آخرين فراز نامهء تاريخى و ماندگارش اين گونه روشنگرى فرمود و اين درس جاودانه را داد :\r\n« فلعمرى ما الامام الّا الحاكم بالكتاب ، القائم بالقسط ، و الدّائن بدين الحقّ ، الحابس نفسه على ذات اللَّه . . . . »\r\n« 1 »\r\nبه جان خودم سوگند كه امام راستين و پيشواى واقعى جامعهء اسلامى تنها كسى خواهد بود كه :\r\n1 - به مقرّرات عادلانه و انسانساز كتاب خدا عمل نمايد .\r\n2 - دادگرى و قسط را در كران تا كران جامعه تحقّق بخشد و عدالت را پيشه سازد .\r\n3 - پيرو واقعى حق باشد و به راستى بر اساس حق و در قلمرو قانون ، امور و شئون جامعه را اداره نمايد .\r\n4 - خويشتن را از لغزش‌ها نگاه دارد و خود را براى تحقّق اهداف خداپسندانه بخواهد ؛ نه اين كه همه چيز را ابزار سلطه و رسيدن به هواهاى خويش سازد .\r\n\r\nحركت مسلم به سوى كوفه\r\n( 1 ) [ آن گاه سالار شايستگان ، حضرت حسين ، « مسلم » را خواست و او را به سه اصل انسانساز :\r\n\r\n\r\n","description":"","footnote":"\r\n( 1 ) - مقتل الحسين خوارزمى ، ج 1 ، ص 196 .\r\n","page_name":" 111 ","page_number":111},
  {"content":"\r\n\r\nپرواى از خدا در همهء كارها ، رازدارى و هوشمندى ، و ژرف‌نگرى در امور و تعمّق در كارها فرمان داد . 
  ]\r\n( 1 ) و از او خواست تا با اعتماد به خدا - كه سرچشمهء قدرت‌هاست - به همراه نامه و پيام او ، به سوى كوفه حركت كند و در آنجا به انجام وظيفهء پردازد و آن گونه كه دستور يافته است ، عمل كند و راه را به سوى اصلاحات بگشايد .\r\n\r\nبه سوى مردم بصره\r\nپس از حركت « مسلم » ، حسين عليه السّلام نامه‌هايى نيز به آگاهان و بزرگان و چهره‌هاى شناخته شده و نيكو كردار « بصره » از جمله :\r\n« احنف بن قيس » ، « قيس بن هيثم » ، « منذر بن جارود » ، « يزيد بن مسعود نهشلى » ، « مالك بن مسمع » و ديگر عدالت خواهان و آزادمنشان و اصلاح طلبان و مخالفان استبداد و انحصار و خشونت نوشت و آنها را به وسيلهء « زارع سدوسى » يا يكى ديگر از كارگزارانش به نام « سليمان » به سوى آنان گسيل داشت .\r\nدر اين نامه‌ها ضمن تحليل اوضاع ناهنجار و تأسف انگيزى كه بر جامعهء اسلامى سايه افكنده بود ، بدين صورت مردم آزاديخواه و آزادمنش را به سوى حق و عدالت و راه و رسم عادلانهء خدا و پيامبرش فراخواند و هشدار داد كه رژيم سياهكار و بيداد پيشهء اموى سيره و روش عادلانه و انسانى و آزادمنشانهء پيامبر را هدف قرار داده و با پايمال ساختن آن ، استبدادى خشن و رسوا و بىمنطق را به نام اسلام به جاى آن نشانده است . و آن گاه چنين نوشت :\r\n« انّى ادعوكم الى اللَّه و الى نبيّه ، فان السنة قد اميتت ، فان تجيبوا دعوتى ، و تطيعوا أمرى ، أهدكم سبيل الرشاد . »\r\n« 1 »\r\n\r\n\r\n","description":"","footnote":"\r\n( 1 ) - بحار ، ج 44 ، ص 339 ؛ لهوف ، ص 19 .\r\n","page_name":" 112 ","page_number":112},
  {"content":"\r\n\r\n( 1 ) پس از رسيدن نامه‌ها و پيك سالار شايستگان به سران « بصره » ، همگى از محتواى نامهء جانبخش و دعوت اصلاحگرانه و بشر دوستانهء حسين عليه السّلام آگاهى يافتند و در همان حال هر كدام نامهء خويش و نام و نشان پيك و آورندهء نامه را محرمانه نگاه داشته و از فاش ساختن جريان و آسيب رسيدن به خود يا پيك فرزند گرانمايه پيامبر مراقبت نمودند ، و رفتند تا در مورد دعوت آن حضرت بينديشند و راهى براى يارى رسانى به حق و پيشواى فضيلت و داد بيابند .\r\nدر اين ميان تنها كسى كه دستخوش اشتباه گرديد ، « منذر بن جارود » بود كه دخترش ، « بحريه » در خانه « عبيد » بود ، چرا كه او در انديشهء خويش ، نامه و نامه‌رسان و جريان دعوت را از ساخته‌ها و نقشه‌هاى دستگاه اطلاعات و امنيت فاسد و مخوف آن دژخيم خون آشام اموى براى شناسايى دوستداران خاندان وحى و رسالت و مخالفان استبداد سياه اموى پنداشت و با اين تحليل نادرست ، نامه و آورندهء آن را به سوى خود آن جلّاد خونخوار برد و او نيز با خواندن نامهء سوّمين امام نور و آگاهى از محتواى حق‌طلبانه و ضد استبدادى آن ، فرمان اعدام پيك آن حضرت را صادر كرد و با قساوت و بىرحمى ، گردن آن انسان شريف و آزاده را زد .\r\nو بدينسان او به اين افتخار بزرگ نايل آمد كه نخستين شهيد قيام آزاديخواهانه و اصلاح‌طلبانه و اختناق ستيز حسين عليه السّلام گردد .\r\n« منذر » پس از پى بردن به تحليل اشتباه خود ، سخت پشيمان گرديد ، امّا ديگر چه سود ! ! !\r\n\r\nنامهء يكى از سران بصره به حسين عليه السّلام\r\n« احنف بن قيس » ، يكى از سران بصره و از دوستداران خاندان وحى و رسالت بود . او پس از دريافت نامهء امام حسين ، در پاسخ آن حضرت ، نامه‌اى گسيل داشت و در آن نامه از جمله نوشت :\r\n« امّا بعد ،  فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ . \r\n» « 1 »\r\n\r\n\r\n","description":"","footnote":"\r\n( 1 ) - سورهء 30 ، آيهء 60 .\r\n","page_name":" 113 ","page_number":113},
  {"content":"\r\n\r\nاينك كه چنين است ، شكيبايى پيشه ساز ! كه وعدهء خدا حق است . و زنهار ! كسانى كه به حساب و كتاب خدا ، و پاداش و كيفر او ، و بهشت و دوزخ يقين ندارند ، تو را به سبكسرى واندارند .\r\n\r\n« نهشلى » و نامهء سالار شايستگان\r\n( 1 ) او نيز از اصلاح طلبان و بزرگانى بود كه نامه‌اى از سالار شايستگان دريافت داشت و پس از خواندن آن ، سه قبيلهء « بنى تميم » ، « بنى حنظله » و « بنى سعد » را به يك نشست محرمانه براى مشورت و رايزنى فرا خواند .\r\nهنگامى كه آنان آمدند ، رو به آنان كرد و گفت : هان اى « بنى تميم » ! موقعيّت و جايگاه من و شخصيّت و اعتبارم را در ميان خود چگونه مىبينيد ؟ و ريشه و تبارم را چگونه ارزيابى مىنماييد ؟\r\nآنان در پاسخ او گفتند : تو ستون فقرات پيكر قبيله و سرآمد همگان و مايهء فخر و مباهات مايى . در شرافت و عظمت ، محور و مركزى و در آن بر ديگران پيشى جسته‌اى و بر نردبان رشد و ترقّى صعود نموده‌اى .\r\nاو گفت : اينك شما را در اينجا گرد آورده‌ام تا در بارهء كارى بزرگ با شما به رايزنى و گفتگو بپردازم و در اين راه از شما يارى بگيرم .\r\nآنان گفتند : به خداى سوگند ! در راه خيرخواهى و نيك‌انديشى نسبت به تو دريغ نخواهيم ورزيد و خيرخواهىات را خواهيم شنيد و در راه پيروزى تو ، با همهء وجود تلاش خواهيم كرد و بهترين ديدگاه را به سود تو ارائه خواهيم نمود . بنا بر اين بگو تا بشنويم كه براى هر نوع فداكارى آماده‌ايم .\r\nاو گفت : دوستان ! معاويه ، آن عنصر بيدادگر اموى مرد . به خداى سوگند ! كه او فرومايه‌ترين مردگان و هلاك‌شدگان و پست‌ترين گمشدگان از برابر چشم مردم خردمند و آزاده است . او براستى حقير بود و مرگش نيز حقارت‌بار است .\r\nاو عنصر خودكامه‌اى بود كه با مردنش در و ديوار دژ بيداد و خودكامگى اموى شكسته شد و اركان ستم ويران گرديد . او به سود فرزند فرومايه‌اش دستور بيعت داد و مىپنداشت كه بدين وسيله كار را بر او استوار ساخته ، قدرت و امكانات ملّى را به او سپرده و همه چيز را به سود او مصادره كرده است ! و اينك پس از او « يزيد »\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n( 1 ) شرابخوار و فرومايه - كه مركز و محور و منشأ گناهان و سردستهء تبهكاران در اين جامعهء ستم زده است - به پا خاسته و بدون دانش و بينش لازم ، خود را ولايت مدار و سررشته‌دار مسلمانان جا زده و ادّعاى خلافت مىكند و با جور و جنايت ، بدون رضايت و خواست مردم بر آنان فرمان مىراند . و من به خداى بزرگ سوگند راستين ياد مىكنم كه پيكار و جهاد بر ضدّ او و دار و دستهء بيداد پيشه و خشونت كيش و تجاوزكارش از جهاد بر ضدّ شرك‌گرايان و ستمكاران بهتر و پرپاداش‌تر است .\r\nمردم ! اين حسين عليه السّلام ، فرزند گرانمايهء امير مؤمنان و نوادهء ارجمند پيشواى گرانقدر توحيد ، پيامبر گرامى است كه شرافتمند راستين امّت ، داراى دانش و بينش گسترده و ژرف ، سابقهء درخشان و پرافتخار ، ديدگاه درست و استوار ، منش عدالتخواهانه و آزادمنشانه و بشر دوستانه و در سنّ و سال نيز پرتجربه و كارآمد و گره‌گشا ، و با پيامبر خدا نيز داراى پيوندى نزديك و گسست‌ناپذير است . و هموست كه در برابر استبداد سياهكار اموى شجاعانه قامت برافراشته و جامعه و حكومت خودسر و خودكامه را به راه عدل و داد و قانون‌گرايى و رعايت حقوق و حدود ديگران و عمل به قرآن و سنّت و سيرهء آزادمنشانهء پيامبر فرا مىخواند .\r\nاو بر خردسالان و نسل نوخاسته مهر مىورزد و همه را گويى فرزندان خويش به حساب مىآورد و نگران سرنوشت آنان است و بر بزرگسالان بسيار بها مىدهد و حرمت و كرامت آنان را با رحمت و مروّت پاس مىدارد ، و در نتيجه ، در جامعه و تمدن و دنيايى كه او آموزگار و سررشته‌دار و كارگزارش باشد ، توده‌هاى مردم ، گرانقدر و گرامى و صاحب حقوق ، آزادى ، امنيت ، حق معيشت ، حق زيستن به صورت موجودى صاحب شعور و خرد ، داراى حق انديشه و مقايسه و انتخاب و برخوردار از حق دفاع و حرمت و كرامت خواهند بود .\r\nبا اين بيان ، حسين عليه السّلام پيشواى راستين مردمى است كه خدا ، حجّت خود را به وسيلهء او بر آنان تمام گردانيده و اندرزهاى خود را به وسيلهء او به آنان رسانده است .\r\nپس شما اى مردم حق‌جو و آزادى خواه ! به پا خيزيد و بكوشيد تا از درخشش فروغ تابناك نور حق جلوگيرى نكنيد و در راه باطل و بيداد گام مسپاريد ؛ و به هوش باشيد ! كه با سمپاشيهاى استبداد اموى بر ضدّ پيشواى آزادى و عدالت به گمراهى در نغلتيد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n( 1 ) مردم ! در روزگاران چندان دور ، گمراهگران و حاميان آنان چون : « صخر بن قيس » ، شما را در روز « جمل » به رسوايى كشاندند و شما را به رويارويى با حق سوق دادند و از پدرش ، على عليه السّلام ، باز داشتند ، اينك مىتوانيد با شهامت و درايت به جبران گذشته برخيزيد و با يارى رسانى به پسر گرانمايهء پيامبر و پيشواى راستين صلح و آزادى ، آن لكهء ننگ را از دامان « بصره » بشوييد .\r\nبه خداى سوگند ! اگر كسى از شما در يارى آن حضرت كوتاه بيايد و او را در جهاد عادلانه و نجات بخشش يارى نكند ، خداى دادگر به كيفر كارش ، خوارى و خفّت را در نسل و تبار او و بىبركتى را در عشيره و قبيله‌اش قرار خواهد داد . اينك من پيش از همگان لباس جهاد بر تن كرده و زره پيكار برمىگيرم و هشدار مىدهم كه هر كس در مبارزهء با ستم و به دست آوردن حقوق و آزادى خويش كشته نشود نيز ، سرانجام خواهد مرد ، و هر كس از مرگ پرافتخار هم بگريزد ، نجات نخواهد يافت و در اين سرا ماندگار نخواهد گشت . پس شما اى مردم ! مرا به شايستگى پاسخ دهيد و دعوت آزادى آزادىخواهانه و اصلاح‌طلبانه‌ام را نيكو بنگريد كه خدا مهر و بخشايشش را بر شما بباراند .\r\n\r\nواكنش مردم\r\n( 2 ) گذشت كه « ابن مسعود » پس از دريافت نامهء حسين عليه السّلام ، سه گروه و سه قبيله را گرد آورد و با سخنانى شجاعانه و پرشور و هوشمندانه ، ضمن بيان خبرهاى داغ روز ، به روشنگرى پرداخت و آنان را به يارى حسين عليه السّلام فراخواند . و اينك به واكنش آنان در برابر اين دعوت مىنگريم :\r\n\r\n1 - شير مردان « بنى حنظله »\r\nاينان نخستين گروه از مخاطبان « ابن مسعود نهشلى » بودند كه با شنيدن سخنان شجاعانه و هوشمندانهء او به پا خاستند و در پاسخ او گفتند :\r\nهان اى ابا خالد ! ما تيرهاى شكافندهء تركش تو و سواران رزم آور عشيره و قبيلهء تو هستيم . اطمينان داشته باش كه اگر به وسيلهء ما تيرى بيفكنى و كسى را هدف قرار دهى ، به هدف خويش خواهى زد و آن را از پا در خواهى آورد ! و اگر به وسيلهء ما به پيكارى برخيزى ، شاهد پيروزى را در آغوش خواهى كشيد و سرافراز خواهى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگشت ! به خداى سوگند ! لحظه‌اى به همراه ما ، خويشتن را به خطر نخواهى افكند جز اين كه ما نيز به همراهت خود را به درياى خطر خواهيم زد . و به مشكل بغرنجى بر نخواهى خورد جز اين كه ما نيز در خواهيم يافت .\r\nما در ميدان كارزار ، تو را با شمشيرهاى آختهء خويش با همهء وجود يارى خواهيم كرد و با ذره ذرهء جسم و كالبدمان تو را حافظ و نگهبان بوده و از خطرات و موج گرفتاريها حراست خواهيم نمود . بنا بر اين ، اگر مىخواهى حسين عليه السّلام را يارى كنى ، به پا خيز ! « . . . ننصرك بأسيافنا ، و نقيك بأبداننا ، اذا شئت فقم . »\r\n\r\n2 - گروه « بنى سعد »\r\n( 1 ) از پى قبيلهء « بنى حنظله » ، نسل و تبار « بنى سعد » به پا خاستند و گفتند :\r\nهان اى ابا خالد ! به باور ما بدترين چيزها در اين راه مخالفت با ديدگاه دقيق و درست تو ، در مورد حسين عليه السّلام و حركت خيرخواهانه ، اصلاح‌طلبانه ، آزاديخواهانه ، انسانى و خدا پسندانهء او و بيرون رفتن از رأى و نظرگاه توست . آرى ، بدترين كار ، مخالفت با تو در اين مورد است .\r\nدر گذشته « صخر بن قيس » ما را به ترك پيكار فرمان داد و ما نيز نظر او را ستوديم و از مبارزه كنار رفتيم و توان و نيروى ما باقى ماند . اينك به ما فرصت و مهلت ده تا ياران خويش را گرد آوريم و اين موضوع را مورد مطالعه و ژرفنگرى قرار دهيم و پس از تبادل نظر و مراجعه به آرا و ديدگاه‌هاى دوستان خويش ، به خواست خدا ، خبر خوبى برايت خواهيم آورد و رأى خود را بر يارى فرزند ارجمند پيامبر - كه براى نجات دين و دفتر و پيكار با استبداد سياهكار اموى به پا خاسته است - اعلان خواهيم كرد .\r\n\r\n3 - فرزندان « بنى عامر »\r\n( 2 ) سپس فرزندان قبيلهء « بنى عامر » به پا خاستند و در پاسخ فراخوان قهرمان « نهشلى » ، گفتند : هان اى ابا خالد ! ما فرزندان پدر تو و هم پيمانان جامعه و مردم تو هستيم . از اين رو هر گاه تو بر كسى خشم گيرى ، ما از او خشنود نخواهيم شد و اگر تو\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاز كسى خشنود گردى و رضايت دهى ، ما نيز بر او خشم نخواهيم گرفت . هر گاه تو از سرزمينى كوچ كنى ، ما در آنجا رحل اقامت نخواهيم افكند و هر گاه تو در جايى سكونت گزينى ، ما كوچ نخواهيم كرد .\r\nبا اين بيان سررشته‌دارى و فرمانروايى قوم با توست و تو تكيه‌گاه و مورد اعتماد هستى . از اين رو هر آنچه را صلاح مىدانى ، ما را بر آن فراخوان تا پاسخ مثبت دهيم و به ما بگو چه بايد كرد ، تا پرشور و آگاهانه فرمانت را به جان بخريم . و بدان كه هر گاه هر آنچه را بخواهى و پيشنهاد كنى ، در قلمرو حكمت و عدالت و عزّت و مصلحت ، فرمان و اختيار با تو و دلهاى ما به همراه توست ! ( 1 ) اينجا بود كه « ابن مسعود نهشلى » رو به آنان كرد و گفت : هان اى بنى سعد ! دوستان و ياران ! به خداى سوگند ! اگر چنين كنيد ، خداى فرزانه براى هميشه شمشير را از ميان شما برخواهد داشت و نسيم دل‌انگيز مهر و صفا در ميان جامعه و مردمتان هماره خواهد ورزيد . و اگر جز اين راه ، راهى را برگزينيد ، خداى توانا هرگز شمشير را از ميان شما برنخواهد داشت و روى نجات و رستگارى نخواهيد ديد .\r\n\r\nمردم بصره و پاسخ به نامهء حسين عليه السّلام\r\n( 2 ) « ابن مسعود نهشلى » پس از شنيدن سخنان پرشور سردمداران سه گروه مورد اشاره و دلگرمى به آمادگى آنان براى يارى رسانى به پيشواى صلح و آزادى ، نامه‌اى بدين صورت به آن حضرت نوشت :\r\n« امّا بعد ، فقد وصل الينا كتابك و فهمت ما ندبتنى اليه و دعوتنى له ، من طاعتك و بنصيبى من نصرتك . . . و انتم حجّة اللَّه على خلقه ، و وديعته في أرضه ، تفرّعتم من زيتونة أحمدية ، هو أصلها و أنتم فرعها . . . . »\r\nبه نام خداوند بخشايندهء بخشايشگر .\r\nامّا بعد ، نامهء روشنگرانه و جانبخش شما ، پيشواى شايستگان به من رسيد و هر آنچه به من سفارش فرموده و مرا به آنها فرا خوانده بودى ، با همهء وجود دريافتم . در اين نامه ، شما با مهر و بزرگوارى ، مرا فرا خوانده‌اى تا از راه و رسم آزادمنشانه‌ات پيروى نموده و در راه يارى رسانى به حق و عدالت و برنامهء خردمندانه اصلاحى - كه تو پيشواى راستين آن هستى - بهره‌اى شكوهبار نصيبم گردد . و راستى كه خداى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nفرزانه هيچ گاه زمين و زمان را از عمل‌كنندهء به حق و عدالت و از راهنما و راهگشاى به سوى راه نجات و سرفرازى تهى نمىگرداند ! ( 1 ) شما اى سالار خوبان ! حجّت خدا ، بر بندگانش هستيد و وديعهء بزرگ و امانت شكوهبار الهى در زمين گستردهء او . شما از درخت تناور احمدى هستيد و ميوهء جانبخش و پاك و پاكيزهء شجرهء طيّبهء محمّدى . آن گرانمايهء جهان هستى اصل و پايه و ساقهء آن درخت تناور و مقدّس است و شما شاخ و برگ و ميوهء شفا بخش آنيد . پس به سوى هدف بشتاب كه با بهترين پيك روبرو خواهى بود .\r\nسالار من ! من پس از دريافت نامه‌ات گردن‌هاى قبيلهء « بنى تميم » را براى تو رام نموده و آنان را پر شورتر و سخت‌تر از تشنه كامان و عطش‌زدگان و سوخته‌دلانى كه پس از روزها تشنگى و عطش ، بر آب گوارا و زلال وارد مىگردند ، به سوى تو توجّه داده‌ام .\r\nافزون بر اين قبيله ، به يارى خدا ، قبيلهء « بنى سعد » را نيز در برابر تو خاضع ساخته‌ام و اينك آنان در برابر فرمانت سر تعظيم فرود مىآورند به خواست خدا ، زنگارهاى دلها و سينه‌هاى آنان را با آب رگبار باران جانبخش و زندگى ساز و آزاديبخش فرهنگ قرآن و عترت به گونه‌اى شستشو داده‌ام كه جلا و صيقل يافته است .\r\n\r\nدعاى امام حسين عليه السّلام\r\n( 2 ) اين نامه پرشور و سرشار از مهر و ارادت به حسين عليه السّلام رسيد . هنگامى كه آن حضرت نامه را خواند ، قهرمان « نهشلى » را دعا كرد و فرمود :\r\n« ما لك ؟ آمنك اللَّه يوم الخوف ، و اعزّك و أرواك يوم العطش الأكبر . »\r\nهان اى بندهء خدا ! تو را چه مىشود ؟ خدا تو را در روز رستاخيز - كه روز ترس و هراس سهمگين خلق است - امنيّت ارزانى دارد و تو را به پاداش پيروى از حق و عدالت ، عزّت بخشد و در روز تشنگى سخت رستاخيز تو را سيراب گرداند .\r\nو خود « ابن مسعود » پس از فرستادن اين نامه - در آن شرايط سخت و هراس انگيز - به سازماندهى ياران و همراهان و همرزمان خويش پرداخت و آن گاه زمانى كه آمادهء حركت براى يارى رسانى به پيشواى شايستگان گرديد ، به ناگاه خبر جانسوز\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nشهادت آن حضرت و ياران فداكارش به او رسيد و او با دريافت آن خبر جانگداز ، از سوى از شهادت حسين عليه السّلام به اندوهى عميق گرفتار آمد و از دگر سو به خاطر موفق نشدن به يارى او ، دچار دريغ و دردى جانكاه و پايان ناپذير شد . و هماره با همان غم جانكاه همدم و همراه بود تا جهان را بدرود گفت .\r\n\r\nيك اشتباه بزرگ\r\n( 1 ) در اين ميان ، يكى از دريافت دارندگان نامه از سوى حسين عليه السّلام ، در تحليل خويش دستخوش يك اشتباه بزرگ گرديد و اين اشتباه ثمرهء تلخى به بار آورد .\r\nاو كه نامش را « منذر » آورده‌اند ، پس از خواندن نامهء امام حسين در آن جوّ اختناق و فريب اموى ، چنين پنداشت كه اين نامه و پيك ، از نقشه‌ها و توطئه‌هاى سازمان جاسوسى جلّاد بيداد پيشهء اموى ، « عبيد » است ؛ و او با اين كار در انديشهء شناسايى طرفداران اصلاح طلب و آزاديخواه حسين عليه السّلام در بصره و دستگيرى ارادتمندان خاندان وحى و رسالت است . از اين رو براى نجات خويش از شرارت احتمالى دشمن ، نامه و پيك را به « عبيد اللَّه » تسليم كرد و « عبيد » نيز كه داماد او و همسر دخترش « بحريه » بود ، از كار او شادمان گرديد و پيك سالار شايستگان را بازداشت كرد و براى ايجاد وحشت و هراس بيشتر ، او را در برابر ديدگان مردم وحشت زده و نگران به دار آويخت و به شهادت رساند .\r\nپس از اين جنايت ، « عبيد » به منبر رفت و مردم را از مخالفت با استبداد سياه اموى برحذر داشت و با نواختن مارك آشوبگر و فتنه‌انگيز بر پيشانى آزادى خواهان و قانونمداران و قانون‌گرايان ، به آنان هشدار داد و شب را در بصره خوابيد و فرداى آن شب سياه آهنگ كوفه كرد .\r\n\r\nحركت « عبيد » به سوى كوفه\r\n( 2 ) جلاد پر فريب اموى ، « عبيد » ، پس از به دار آويختن پيك شجاع حسين عليه السّلام ، برادر خود ، « عثمان بن زياد » ، را به جانشينى خود در استاندارى بصره برگزيد و خود راه كوفه را در پيش گرفت .\r\nهنگامى كه به نزديكى آن شهر رسيد ، از مركب فرود آمد و تا شب هنگام به همراه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n( 1 ) دار و دستهء خويش در آنجا ماند تا تاريكى شب فرا رسد و مردم با ديدن او و همراهانش در روز روشن ، تصوّر نكنند كه كاروان آزادى بخش حسين عليه السّلام است كه وارد كوفه مىگردد و در نتيجه همگان با شور و شوق بسيار و به طور خود جوش به استقبال آن حضرت بشتابند و جبههء دوستداران خاندان پيامبر بدين وسيله نيرومندتر گردد و ضمن نمايش طرفدارى مردم از حسين عليه السّلام و راه و رسم عادلانه و دعوت انسانى و ضدّ استبدادى آن حضرت ، نفرت همگانى مردم عراق بر ضدّ امويان آشكارتر گردد .\r\nبه هر حال تاريكى شب همه جا سايه‌گستر بود كه « عبيد » براى راه گم كردن ، نه از سوى دروازهء بصره ، بلكه از طرف دروازهء نجف بسان دزدان و راهزنان وارد كوفه گرديد و با اين وصف از آنجايى كه افكار عمومى در انتظار آمدن كاروان حسين عليه السّلام بود ، پاره‌اى از مردم با ديدن او و همراهانش چنين پنداشتند كه كاروان حسين عليه السّلام است كه از راه مىرسد . به همين جهت يكى از زنان كوفه با ديدن « عبيد » - كه چهره‌اش را نيز پوشيده بود تا شناخته نشود - فرياد برآورد كه : اللَّه اكبر ! به پروردگار كعبه سوگند كه فرزند گرانمايهء پيامبر و پيشواى بشر دوست امّت وارد كوفه شد ! و از پى فرياد شادى بخش آن زن ، مردم به يكباره از هر سو گرد آمد و نداهايشان طنين افكند كه : هان اى پسر پيامبر ! اى سالار شايستگان ! اى پيشواى آزادمردان ! و اى رهبر راستين توحيدگرايان ! ما همگى با تو هستيم . و فراتر از چهل هزار تن از مردم اين شهر ، دوستدار ، پيرو و رهرو راه و رسم انسانى و آزادمنشانه‌ات مىباشند .\r\nو از پى اعلان وفا و صفا و آمادگى و عشق ، به سوى « عبيد » كه در آن تاريكى شب ، او را پيشواى شايستگان ، حضرت حسين عليه السّلام مىپنداشتند - و آن عنصر نيرنگباز نيز خود را معرّفى نمىكرد - هجوم بردند و بر گردش حلقه زده ، دست بر دست و پاى مركبش ساييدند و به ابراز احساسات پرداختند .\r\n( 2 ) « عبيد » كه از شور و شوق مردم سخت به هراس افتاده بود و مىدانست كه اگر مردم در همان پندار خويش باقى بمانند و او خودش را معرّفى نكند و چاره‌انديشى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nننمايد ، ممكن است پس از ساعتى ، همهء مردم كوفه به پندار رسيدن كاروان حسين عليه السّلام از خانه‌ها بيرون بريزند ، به ناگاه چهرهء پليد خويش را آشكار ساخت و با كنار زدن نقاب ، فرياد برآورد كه : هان اى مردم ! مرا نمىشناسيد ؟\r\nمن عبيد اللَّه هستم ! نه حسين ، پسر پيامبر ! شما چه مىانديشيد و كجا هستيد ؟ ! اينجا بود كه مردم عقب‌نشينى كردند و هر كدام با كنار زدن و پايمال ساختن ديگرى به نشان نفرت و انزجار از « عبيد » و استبداد اموى ، از او دور شد و در مدّتى اندك ، همه پراكنده شدند و او نيز با كنار زدن نقاب از چهرهء شيطانىاش در حالى كه عمامه‌اى سياه بر سر نهاده بود ، وارد استاندارى كوفه گرديد .\r\n\r\nسياست دجّالگرانه\r\n( 1 ) « عبيد » شب را در استاندارى كوفه گذراند و هنگامى كه بامداد آن شب تيره از افق پديدار گرديد ، برخاست و پس از آماده ساختن شرايط و فرا خواندن دار و دستهء اموى در كوفه و سازماندهى آنان ، به سخن درآمد و دجّالگرى جديدى را از سر گرفت .\r\nاو از سويى با نيرنگ بسيار به دفاع از خشونت و استبداد اموى پرداخت ، و از دگر سو بر مردم يورش برد و به نكوهش بىرحمانه و ظالمانهء مخالفان ستم و استبداد پرداخت و اصلاح طلبان و بزرگان آنان را به باد سرزنش گرفت . از طرفى ، با پيش گرفتن سياست تطميع ، به كسانى كه بر اطاعت و فرمانبردارى كوركورانه از او سر فرود آورند ، وعدهء نيكى و پاداش داد و بر كسانى كه در انديشهء مخالفت با استبداد و اختناق اموى و در انديشه آزاديخواهى و اصلاح امور باشند و سر به نافرمانى بر دارند و به او « نه ! » ، بگويند ، از كيفر سخت و بىرحمانهء خويش هشدار داد و بر ارعاب و تهديد عريان پاى فشرد .\r\nآن گاه وارد مسجد شد و نخستين خطبهء دجالگرانهء خويش را در كوفه اين گونه آغاز كرد :\r\n« يا اهل الكوفة ! ان أمير المؤمنين يزيد ، ولّاني بلدكم ، و استعملنى على مصركم و أمرنى بقسمة فيئكم بينكم ، و انصاف مظلومكم من ظالمكم ، و أخذ الحق لضعيفكم من قويكم ، و الاحسان الى السامع المطيع ، و التشديد على المريب فأبلغوا هذا الرجل\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nالهاشمى مقالتى ليتقى غضبى . و نزل . »\r\n( 1 ) هان اى مردم كوفه ! به هوش باشيد كه امير مؤمنان ، يزيد ، مرا به ولايت مدارى شما برگزيد و قلمرو شهر و ديارتان را به من سپرد .\r\nاو به من فرمان داده است كه حقوق ملّى و اقتصادى شما را در ميان‌تان تقسيم كنم و داد ستمديدگان‌تان را از ستمكاران بستانم ! ! به من دستور داده است كه حقّ ناتوانان جامعهء شما را از توانمندان بگيرم و به آنان بسپارم ! و به حرف‌شنوان و سرسپردگان و فرمانبردارانتان نيكى و احسان نموده و بر سركشان و گردن فرازانتان سخت گيرم و با آنان به تندى و خشونت بسيار برخورد كنم . بنا بر اين ، پيام مرا به آن مرد هاشمى تبار - كه از حجاز برخاسته و به نيّت مخالفت با حكومت امير مؤمنان ، يزيد ، و ايجاد آشوب و شورش آمده است - برسانيد و به او هشدار دهيد كه از خشم من پروا كند . و آن گاه از منبر فرود آمد .\r\nگفتنى است كه منظور « عبيد » از جوانمرد هاشمى ، سفير هوشمند و فداكار و اصلاحگر حسين عليه السّلام ، جناب « مسلم » ، بود .\r\n\r\nسفير حسين عليه السّلام در خانهء « هانى »\r\n( 2 ) گروهى از مردم كه براى شنيدن سخنان « عبيد » گرد آمده بودند ، پس از شنيدن پيام خشونت بار و سخنان دور از منطق و فريب‌كارانهء او از مسجد پراكنده شدند و با پراكنده شدن آنان ، گفتار « عبيد » نيز به گوش سفير فداكار حسين عليه السّلام ، « مسلم » ، رسيد . و او نيز با صلاح ديد و پيشنهاد دوستان ، از خانه‌اى كه در آن مىزيست به خانهء يكى از دوستداران خاندان پيامبر ، جناب « هانى » ، رفت . و از آن پس سراى هانى به اقامتگاه « مسلم » و نقطهء اميد دوستداران خاندان پيامبر و محل آمد و شد آنان تبديل شد ، امّا تلاش او و يارانش در آن بود كه اين جريان دور از چشم جاسوسان حكومت زور و فريب باشد و آنان به اقامتگاه سفير حسين عليه السّلام راه نبرند .\r\n« عبيد » پس از سخنان فريبكارانه و پرتهديد خود ، به جستجوى « مسلم » پرداخت و در يافتن جايگاه او بسيار پافشارى كرد ، امّا اقامتگاه او را نيافت و ندانست كه آن حضرت كجاست و از كجا به روشنگرى مردم و سازماندهى امور و تنظيم شئون آنان و پيشبرد اصلاحات مىپردازد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدر همان شرايط ، « شريك همدانى » كه از دوستداران امير مؤمنان ، على عليه السّلام ، و از شخصيّت‌هاى بزرگ و گرانقدر و روشنفكر عراق بود و به همراه « عبيد » ، يا همزمان با آمدن او به كوفه ، وى نيز وارد كوفه شده بود ، در خانهء « هانى » اقامت داشت .\r\nاو در همان روزها بيمار گرديد و هنگامى كه « عبيد اللَّه » از دليل نيامدن او به استاندارى جويا شد ، به او گفتند كه « شريك » در بستر بيمارى است و نمىتواند نزد امير بيايد .\r\nاو پيام داد كه : سلام مرا به شريك برسانيد و به او بگوييد كه امشب به عيادت او خواهم آمد .\r\n\r\nچرا كوتاه آمدى ؟\r\n( 1 ) « شريك » پس از دريافت پيام « عبيد » ، رو به جناب « مسلم » كرد و گفت : هان اى عموزادهء پيامبر ! حقيقت اين است كه پسر « مرجانه » امشب به عيادت من خواهد آمد ، بنا بر اين ، شما به هنگام ورود او ، به يكى از اين گنجه‌ها و كمدهاى خانه وارد شو و خود را از نظر پاسداران و محافظان او نهان دار . و آن گاه هنگامى كه او در كنار بستر من نشست ، به يكباره از آنجا بيرون بيا و گردن اين عنصر خودكامه و خون آشام را بزن ، كه پس از آن ، من ادارهء امور و تنظيم شئون كوفه و نجات مردم از اسارت استبداد اموى را به سلامت و موفقيّت تضمين مىكنم .\r\nجناب « مسلم » كه مردى شجاع و شير دل و دلاور بود ، در يك لحظه ، پيشنهاد « شريك » را پذيرفت و با اشارهء او در جايى نهان شد .\r\n« عبيد » از راه رسيد و پس از قرار گرفتن در كنار بستر « شريك » ، از حال او جويا شد و دليل بيمارىاش را پرسيد كه او نيز ضمن پاسخ به جلّاد فريبكار اموى ، چشمش همچنان به مخفيگاه « مسلم » دوخته شده و در انتظار اقدام او براى يكسره كردن كار بود ، امّا انتظار به طول انجاميد و از « مسلم » خبرى نشد .\r\n« شريك » به نشان فرا خواندن او براى انجام كار ، به خواندن يك بند از اين شعر پرداخت كه : در نثار درود و سلام بر « سلمى » در انتظار چه هستى ؟ « ما الانتظار بسلمى لا تحييها . . . » و آن را تكرار كرد .\r\n« عبيد » گفتار او را بىمورد و ترديد برانگيز يافت و رو به « هانى » كرد و گفت :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعموزاده‌ات ، گويى از فشار بيمارى خود را باخته و خرد از كف داده است ! چرا كه سخنان بىمورد بر زبان مىآورد .\r\n( 1 ) « هانى » كه در آن شرايط حساس بر خود مىلرزيد و رنگ چهره‌اش دگرگون شده بود ، در پاسخ « عبيد » ، گفت : آرى ، « شريك » از آن روزى كه گرفتار اين بيمارى سخت و مرگبار شده است ، هذيان مىگويد و سخنان نامفهوم و بىمورد بر زبان مىآورد .\r\nامّا پاسخ « هانى » ، گويى او را قانع نساخت و نگرانىاش شدّت يافت . و از پى آن برخاست و با عجلهء بسيار از سراى « هانى » خود را بيرون كشيد و وحشت زده به استاندارى خزيد .\r\nبا رفتن « عبيد » ، جناب « مسلم » از نهانگاه بيرون آمد ، در حالى كه شمشير بر دست داشت و « شريك » رو به او كرد كه : هان اى شير مرد ! چرا كوتاه آمدى ؟ و چه چيزى تو را از اين كار باز داشت ؟\r\nاو پاسخ داد :\r\nهنگامى كه بر آن شدم تا به « عبيد » يورش آورم ، بانويى از خاندان ميزبان در برابرم قرار گرفت و به دامانم آويخت و گفت : « تو را به خداى بزرگ سوگند مىدهم كه « ابن زياد » را در خانهء ما هدف قرار ندهى و خون او را در سراى ما مريزى ! » و آن گاه گريست و من با ديدن آن منظرهء رقّت بار از آن بانو و سوگند او ، شمشير را به دور افكندم و در گوشه‌اى نشستم و نتوانستم پريشانى و رنج او را بنگرم . « 1 »\r\n\r\n\r\n","description":"","footnote":"\r\n( 1 ) - به باور نگارنده سفير انديشمند و پروا پيشه حسين عليه السّلام به چند دليل دست به ترور عبيد نزد ، و حاضر نشد حتى عنصر تبهكار و ددمنشى بسان او را نيز به شيوه تروريست‌ها و به سبكى دور از سبك و سيرهء جوانمردانه و آزادمنشانه خاندان پيامبر به كيفر كردارش برساند و از پا در آورد :\r\nالف ) بدان دليل كه اسلام دين جوانمردى و آزادمنشى است و اين دين و دفتر با ناجوانمردى و نيرنگ و ترور سخت ناسازگار است .\r\nاز پيامبر گرامى آورده‌اند كه فرمود :\r\n« انّ الايمان قيد الفتك فلا يفتك مؤمن . »\r\nدين باورى و ديندارى و ايمان راستين ، نيرنگبازى و فريبكارى را مهار مىكند و به انسان اجازه دجالگرى و حملهء ناجوانمردانه و ترور و آدمكشى را نمىدهد . كامل ابن اثير ، ج 3 ، ص 270 ؛ مقتل الحسين ، مقرم ، ص 244 .\r\nب ) مسلم سفير و نمايندهء يك جريان ريشه‌دار و ماندگار و الهام بخش و آزادمنشانه تاريخ انسان است و اين جريان خداپسندانه و بشر دوستانه مقدس‌ترين و زيباترين هدف را با مقدس‌ترين و شايسته‌ترين وسايل پى مىگيرد و مىخواهد ، نه با هر وسيله و هر شيوه و بها ؛ چرا كه به عدالت و آزادى و توحيد و تقوا و امنيت و تأمين حقوق انسان‌ها و زندگى خداپسندانه و بشر دوستانه ، تنها با وسايل متناسب و عادلانه و انسانى مىتوان رسيد و نه با فريب و جنايت و ترور و دجالگرى و خونريزى و اجبار و احتناق و يا مذهب سالارى دروغين و هراس انگيز .\r\nج ) افزون بر اين ، خاندان ميزبان بر اين كار رضايت نمىدادند و از پيامدهاى آن سخت در وحشت و هراس بودند ، و اين با شيوه انسانى و اسلامى نمىسازد كه انسان در سراى ديگرى ، بدون رضايت او كارى انجام دهد كه وى را گرفتار سازد گر چه آن كار ناپسند هم نباشد .\r\n","page_name":" 125 ","page_number":125},
  {"content":"\r\n\r\n« هانى » با شنيدن سخن جناب « مسلم » ، دريافت كه آن زن همسرش بوده و به انگيزهء دور ساختن خطر استبداد اموى از خانه و خاندانش چنين كرده است ؛ غافل از اين كه با اين كارش همه را به كام خطر افكنده است . از اين رو « هانى » گفت : اى واى بر او ! كه با اين كارش ، هم مرا به كام مرگ كشيد و هم خودش را . و اينك از آنچه مىگريختم در ميانش افتادم .\r\n\r\nنفوذ جاسوسى پليد به اقامتگاه « مسلم »\r\n( 1 ) هنگامى كه « عبيد » از يافتن اقامتگاه سفير حسين عليه السّلام ناتوان گرديد و هشدار و تهديد او كارساز نيفتاد ، بردهء خمود و جاسوس پيشهء خود ، « معقل » ، را فراخواند و - به گونه‌اى كه در برخى از منابع آمده است - مبلغ چهار هزار درهم به او داد و به او خاطر نشان كرد كه به كار خبرچينى و جاسوسى به سود استبداد اموى همّت گمارد و در اين راه ، نخست بكوشد تا با كسانى كه به گونه‌اى با جناب « مسلم » در ارتباط هستند و مردم را به سوى او و بيعت با حسين عليه السّلام فرا مىخوانند ، آشنا گردد و آن گاه با ظرافت و دقّت و دجّالگرى و شيطنت ، خود را از دوستداران خاندان پيامبر و از مردم « حمص » - كه يكى از شهرهاى سوريه است - جا زند و پافشارى كند كه در انديشهء يارى رسانى به حق و عدالت و بيعت با سفير ارجمند حسين عليه السّلام است و سرانجام به هر صورت ممكن ، خود را به « مسلم بن عوسجه » برساند و با ظاهرسازى و عوام بازى و عبادت و نماز و نيايش رياكارانه ، خود را مورد توجّه او\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسازد تا به وسيلهء او به اقامتگاه « مسلم » راه يابد و با آن حضرت بيعت كند و در پوشش اين دوستى و ارادت دروغين ، براى جلّاد اموى و دستگاه استبدادى و حكومت دوزخى او خبر چينى نمايد ! ! او نيز چنين كرد و از اين راه ، ضربهء هولناكى بر پيكر آزادى و آزادگى و حقوق مردم فرود آورد و با به جان خريدن ننگ خيانت به حق و حق‌طلبان و اصلاحگران در دنيا ، و آتش شعله‌ور دوزخ در سراى آخرت ، بوسه بر آستانهء بارگاه ستم زد و به پرستش آن پرداخت و به آن خفّت تن سپرد .\r\n\r\nبه پيشواى آزادى\r\n( 1 ) پس از گرد آمدن انبوهى از مردم كوفه بر گرد « مسلم » و دست بيعت سپردن آنان به دست او و اعلام يارى از حق و عدالت و آمادگى براى اصلاحات و اعلان نفرت و بيزارى از ستم و استبداد خشونت‌بار و پوسيدهء اموى بود كه آن حضرت اين نامه را به حسين عليه السّلام نوشت :\r\n«  بِسْمِ اللَّهِ الرَّحْمنِ الرَّحِيمِ  .\r\nامّا بعد ، فانّ الرائد لا يكذب أهله و انّ جميع أهل الكوفه معك ، و قد بايعنى منهم ثمانية عشر ألفا ، فعجّل الاقبال حين تقرأ كتابى . و السّلام عليك و رحمة اللَّه و بركاته . »\r\nبنام خداوند بخشايندهء مهربان .\r\nامّا بعد ، سالار من ! سفير و پيشتاز قوم ، مردم خود را نمىفريبد و حقيقت را گزارش مىكند .\r\nسرورم ! در اين شرايط حساس كه اين نامه را به سوى شما مىنگارم ، تمامى مردم كوفه با شما هستند و دل در گرو عشق شما و برنامهء اصلاحى و نجاتبخش شما دارند و تاكنون هجده هزار تن از آنان به نشان اين دوستى و وفا به سفير شما دست بيعت داده‌اند ؛ بنا بر اين ، پس از دريافت اين نامه به سوى كوفه بشتاب . درود و رحمت و بركت خدا بر تو باد .\r\n\r\nفرستادگان « عبيد » به سوى « هانى »\r\nپسر « مرجانه » هنگامى كه به وسيلهء سردستهء جاسوسان پليد خويش ، « معقل » ، اقامتگاه « مسلم » را يافت و از حال و روز او و روند كارش آگاه شد ، سه تن از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nچهره‌هاى سالوس و ستايشگر ستم ، به نام‌هاى : ( 1 ) « محمّد بن اشعث » ، « اسماء بن خارجه » ، و « عمرو بن حجّاج » را فرا خواند و به آنان گفت : چرا « هانى » از آمدن به استاندارى خوددارى مىورزد ؟ چه چيز او را از نزديكى به ما و آمدن به ديدار ما باز مىدارد ؟\r\nآنان پاسخ دادند : واقعيت اين است كه ما از راز اين كار بىخبريم و تنها شنيده‌ايم كه او بيمار است و بر بستر بيمارى افتاده است .\r\n« عبيد » گفت : به من خبر رسيده است كه او از بيمارى رهيده و پاره‌اى از اوقات در كنار در خانه‌اش مىنشيند . به باور من او در مورد قبيلهء خويش دچار غرور و دستخوش اشتباه شده است ؛ از اين رو شما به ديدار او برويد و به او خاطرنشان سازيد كه آيا حق زمامدارى و ولايت ما ، او را به آمدن به استاندارى و شتافتن به ديدار ما برنمىانگيزد ؟\r\nآنان به سوى « هانى » آمدند كه به هنگام آمدن آنان ، او بر در خانهء خويش بود . به او گفتند : هان اى « هانى » ! چه چيز تو را از ديدار امير باز داشته است ؟ او از شما ياد كرد و گفت : گويى در مورد نيرو و امكانات خويش دستخوش غرور گرديده و قدرت ما را دست كم گرفته است ! « هانى » در پاسخ آنان گفت : رنج و بيمارى ، مرا از حضور در استاندارى و از ديدن امير باز داشته است و نه مخالفت با او و يا آن گونه كه او مىپندارد ! گفتند : به او گزارش رسيده است كه تو از بستر بيمارى برخاسته‌اى و ساعتى از روز را بر در خانهء خويش مىنشينى و در اين ديدار ، كوتاهى ورزيده‌اى ؛ اينك ما از سر خيرخواهى ، تو را به خدا سوگند مىدهيم كه هم اكنون آماده شوى و بر مركب خويش نشينى و به همراه ما به استاندارى بيايى و خطر دستگاه را از خود و خاندان و بستگانت بر طرف سازى ! « هانى » پس از تأملى اندك چارهء كار را در همراهى آنان تا استاندارى ديد ؛ تا به گونه‌اى بد انديشى و خطر شرارت « عبيد » را دور سازد . از اين رو به خانواده‌اش ندا داد كه : هان ! لباس مرا بياوريد ! و آن گاه پس از پوشيدن لباس و آماده شدن مركب ، سوار شد و به همراه آنان راه استاندارى را در پيش گرفت .\r\nهنگامى كه به كاخ استاندارى نزديك شدند ، « هانى » رو به يكى از همراهان خويش يا فرستادگان امير استبداد كرد و گفت : برادرزاده ! من به همراه شما آمدم ، امّا\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nحقيقت اين است كه از نيرنگ اين مردك فريبكار و خشونت كيش نگرانم و بيم آن دارم كه توطئه‌اى در كار و دامى بر سر راه باشد و با پاى خود به سوى خطر برويم .\r\n( 1 ) « حسان بن اسماء » كه نمىدانست « عبيد » با چه هدف و انگيزه‌اى او و همراهانش را به سوى « هانى » فرستاده است ، گفت : دوست عزيز ! بد به دل راه مده و خود را از پندارهاى بد به دور دار ؛ او انديشهء خطرناكى در مورد تو ندارد و ما نيز جز براى خيرخواهى و بر طرف ساختن سوء تفاهم به سراى تو و براى دعوت تو نيامده‌ايم ؛ به باور ما هيچ جاى نگرانى نيست .\r\nسرانجام همگى وارد استاندارى كوفه شدند و « عبيد » ، هنگامى كه « هانى » را ديد كه به او نزديك مىشود ، زير لب گفت : عنصر خيانتكارى كه با مخالفت خويش با حكومت و خلافت ، خود را در خور سخت‌ترين كيفرها ساخته ، اينك با پاى خود آمده است ، آرى ، او با پاى خود آمده است . . . .\r\nو آن گاه به زمزمهء اين شعر « زبيدى » پرداخت كه : ( 2 )\r\n اريد حياته و يريد قتلى * عذيرك من خليلك من مراد \r\nمن در انديشهء زندگى و گراميداشت او هستم ، امّا او در انديشهء مخالفت و در هواى گرفتن جان من است . به من بگو كه انگيزه و بهانهء تو در اين بىمهرى نسبت به اين ارادتمند ، چيست ؟ !\r\n\r\nدر تالار كاخ\r\n« هانى » با شنيدن زمزمه‌هاى شوم امير بيداد پيشه و احساس خطر جدّى ، رو به او كرد و گفت : هان اى « عبيد » ! منظورت از اين شعر و اين اشاره و كنايه چيست ؟\r\nاو فرياد برآورد كه : هان اى « هانى » ! اين نقشه‌ها و اين كارهاى ضدّ ملى و ضدّ دينى و نادرستى كه بر ضدّ نظام امير مؤمنان ، يزيد و امّت اسلامى در سراى تو انجام مىشود ، چيست ؟\r\nتو « مسلم بن عقيل » را به خانه‌ات آورده و از او پذيرايى مىكنى و برايش سلاح و امكانات و نيروهاى رزمنده فراهم مىآورى و چنين مىپندارى كه اين كارهايت بر ما پوشيده و نهان مىماند ؟ چه پنداشته‌اى ؟ ! « هانى » گفت : چنين نيست ؛ به تو دروغ گزارش كرده‌اند .\r\nاو گفت : چرا همين گونه است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n( 1 ) و آن گاه فرياد برآورد كه : « معقل » را بياوريد ! آن عنصر پليد و برده صفت - كه ننگ جاسوسى و خبرچينى براى « عبيد » را پذيرفته و با شيطان صفتى و رياكارى در تشكيلات دوستداران خاندان وحى و رسالت نفوذ نموده و اطلاعات بسيارى را گرد آورده و به اسرار مهمى دست يافته بود - وارد شد . با آمدن او « هانى » ، وى را شناخت و دريافت كه آن برده صفت خيانت پيشه و سالوس ، جاسوس « عبيد » بوده و به خيانت بزرگى بر ضد جنبش عدالت‌خواهانه و اصلاحى مردم دست يازيده است .\r\nاز اين رو به ناگزير شيوهء سخن را تغيير داد و گفت : خدا امير را به صلاح آورد ! تو سخن مرا بشنو و گفتارم را تصديق كن تا حقيقت را بگويم . واقعيّت اين است كه من ، « مسلم » را به سراى خويش دعوت نكرده‌ام ؛ او به سراى من پناه آورده است و من حيا كردم كه او را نپذيرفته و ميزبانىاش را رد كنم . او ميهمان من است و حرمت ميهمان نيز لازم و واجب است . اينك اگر به راستى تو اين كار را مخالفت با حكومت و اقدام بر ضد خلافت مىدانى ، مرا رها كن تا بروم و به ناگزير عذر او را بخواهم تا هر كجا كه مىخواهد برود و از پناه من و قبيله و عهد و پيمانم خارج گردد و من هم بدين وسيله از موضوع احترام به ميهمان و دفاع از حقوق و حرمت و آزادى او رها گردم .\r\n« عبيد » گفت : به خداى سوگند ! تو را رها نخواهم ساخت تا او را بياورى و به ما تسليم كنى .\r\n« هانى » خروشيد كه : به خداى سوگند ! چنين نخواهد شد ؛ و اگر او ، هم اينك در دست من هم بود ، چنين نمىكردم و او را به تو تسليم نمىنمودم و ميهمان خويش را به جلّاد نمىسپردم .\r\nهنگامى كه كشمكش و گفتگو ميان « عبيد » و « هانى » ادامه يافت ، « مسلم بن عمرو باهلى » از گوشه‌اى به پا خاست و گفت : هان اى « هانى » ! تو را به خداى سوگند مىدهم كه جان خويشتن را به خطر نيفكنى و خود را به كشتن ندهى و گرفتارى و بلا را بر خاندان و قبيله‌ات فرود نياورى ؛ من دريغ دارم كه چون تو جوانمردى شجاع و بزرگمنش كشته شود ؛ بنا بر اين بيا و « مسلم » را به امير تسليم ساز كه در اين شرايط و با اين فشار حكومت ، تو نه در خور نكوهش و سرزنش خواهى بود و نه ، اين كار براى تو مايهء ننگ و عار به حساب خواهد آمد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n( 1 ) « هانى » خروشيد كه : هرگز چنين نخواهد شد ؛ چرا كه براى من مايهء ننگ و عار است كه با داشتن بازوان سالم و نيرومند و ياران بسيار ، ميهمان گرانقدر خويش را - كه سفير و نمايندهء فرزند گرانمايهء پيامبر ، حضرت حسين عليه السّلام ، نيز هست - با دست خويش به تيغ دشمنى خشن و خونخوار بسان « عبيد » بسپارم ؛ نه ، چنين نخواهم كرد ، هرگز ! و بدينسان مرد « باهلى » اصرار مىورزيد و او را سوگند مىداد كه « مسلم » را بياورد و با دست خويش به امير استبدادگر كوفه بسپارد ؛ و او مىخروشيد كه به خدا چنين نخواهم كرد .\r\n\r\nتهديد مرگبار « عبيد »\r\n( 2 ) هنگامى كه « هانى » ننگ همكارى با استبداد و خفت تسليم ميهمان خويش به بارگاه ستم را نپذيرفت ، پسر « مرجانه » فرياد برآورد كه : او را نزديك بياوريد .\r\nاو را كنار تخت او بردند و آن عنصر خودكامه رو به « هانى » كرد كه : يا هم اكنون مسلم را به ما تسليم مىكنى و يا گردنت را خواهم زد ؛ كدام را برمىگزينى ؟\r\n« هانى » گفت : او را تسليم نخواهم كرد و اگر دست ستم و بيداد هم بر روى من بگشايى ، آن گاه است كه با شمشيرهاى بسيارى رويارو خواهى شد و در محاصره قرار خواهى گرفت .\r\nگفتنى است كه ، « هانى » در حالى اين سخنان را بر زبان مىآورد كه مىپنداشت ، مردان جنگاور عشيره‌اش آمادهء دفاع از او هستند و اگر لازم باشد ، او را از چنگ « عبيد » و گاردهاى دژخيم او رها خواهند ساخت .\r\n« عبيد » هنگامى كه با مقاومت دليرانه و منطق كوبندهء « هانى » روبرو شد و همهء امواج فريب و ريا و دجّالگرى و تهديد و ارعاب و فشارش با برخورد بر ساحل آگاهى و ژرفنگرى و صلابت « هانى » بىاثر ماند ، دست به چماق برد و سر و چهرهء آن پير اصلاح طلب و فرزانه را هدف گرفت و با وحشيگرى و شقاوت ، ضرباتى پى در پى فرود آورد كه در نتيجهء آن جنايت ، بينى ، پيشانى و گونه‌هاى او را در هم شكست و خون بر محاسن سپيدش فرو ريخت و آن را رنگين كرد و لباس او نيز خونرنگ گرديد .\r\nشير پير و آزاديخواه دلير در يك لحظه بر آن شد تا بجنبد و از خود دفاع كند و در\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاين راه دست به قبضهء شمشير يكى از گاردىهاى امير استبداد برد ، امّا او سلاح خود را محكم گرفت و آن را به « هانى » نداد .\r\n( 1 ) « عبيد » با صدايى لرزان و پر از خشم و كينه فرياد برآورد كه : او را بگيريد ! و دژخيمان خلافت او را گرفتند و تا زندانى كه به طور موقّت بايد بازداشت مىشد كشيدند و پس از زندانى ساختن وى در آنجا ، درب بازداشتگاه را نيز بستند و بر آن پاسدار و نگهبان گماشتند .\r\nدر اين هنگام « اسماء بن خارجه » به پا خاست و گفت : هان اى امير عهد شكن ! آيا ما فرستادگان فريب و نيرنگ به سوى ديگران بوديم ؟\r\nتو به ما فرمان دادى تا او را با دعوت و احترام و با دوستى و مسالمت به اينجا بياوريم تا به پاداش آمدن او و همكارى ما ، براى دعوت و آوردن وى ، چهره‌اش را هدف چوب و چماق قرار دهى و اين گونه درهم‌شكنى و خون چهره‌اش را بر محاسن سپيد و لباسش روان سازى ؟ آيا اين شيوهء تو مردانه و انسانى است ؟\r\nفرزند بىاصل و تبار « مرجانه » با شنيدن اعتراض او سخت برآشفت و با خشم و خشونت فرياد كشيد كه : تو باز هم اينجا هستى ؟\r\nو آن گاه دستور دستگيرى او را نيز صادر كرد و او نيز سخت كتك خورد و به زنجير كشيده شد و بازداشت گرديد .\r\nو با ديدن اين مناظر خشونت بار و اين جنايت‌هاى هولناك ، آه سردى از دل بركشيد كه : «  إِنَّا لِلَّهِ وَ إِنَّا إِلَيْهِ راجِعُونَ  الى نفسى انعاك يا هانى . »\r\n\r\nفاجعهء ناآگاهى و ساده‌دلى\r\n( 2 ) داستان بازداشت و شكنجه شدن سخت « هانى » در كاخ استاندارى ، به دست فرزند نابكار مرجانه به سرعت در كوفه پخش شد و اين خبر تكاندهنده به گوش قبيله و خاندان او رسيد و به آنان گفته شد كه « هانى » به دست « عبيد » كشته شد .\r\n« عمرو بن حجّاج » كه از سران قبيلهء او بود و دخترش « رويحه » نيز همسر « هانى » و در خانهء او بود ، با شنيدن خبر كشته شدن « هانى » ، زير ضربات چوب و چماق امير استبداد ، به همراه انبوهى از مردان قبيله « مذحج » به سوى استاندارى سرازير شدند و آن بارگاه ظلم و جنايت و آن دژ خيانت و سالوس و تباهى و نامردمى را به محاصره گرفتند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n( 1 ) « عبيد » با دريافت اين خبر ، « شريح » را - كه سالخورده‌اى در كسوت مذهب و قضاوت بود - خواست و به او دستور داد تا به بازداشتگاه برود و زنده بودن « هانى » را با چشم خود بنگرد و آن گاه بر پشت بام استاندارى ظاهر شود و به مردم بگويد كه او كشته نشده است و من او را با چشم خود هم اكنون زنده ديدم ؛ تا با اين شگرد ، خشم مردم فرو نشيند و از اطراف كاخ شقاوت و بيداد عقب‌نشينى كنند تا فرصت توطئه و ادامهء خيانت و سركوب فراهم آيد .\r\n« شريح » نيز متأسّفانه خواسته يا ناخواسته و از ترس جان پذيرفت و پس از ديدن « هانى » در بازداشتگاه ، بر نقطه‌اى از بلندى ظاهر شد و گفت : هان اى مردم ! خبر كشته شدن « هانى » دروغ است و من او را هم اينك زنده ديدم ؛ امّا ديگر از درهم شكسته شدن چهره و پيشانى او و بازداشت و زندانىشدنش به وسيلهء « عبيد » چيزى نگفت و حيرت‌انگيز است كه آن جمعيّت نيز با همين ترفند ، فريب خوردند و با دريافت خبر زنده بودن « هانى » خشنود شدند و بىآنكه به بازداشت و كتك خوردن او و خشونت و شقاوت « عبيد » برسند و اعتراضى جدّى كنند و برادر خويش را بخواهند ، از راهى كه آمده بودند بازگشتند و با اين ساده‌دلى و خوش‌باورى و عدم شناخت شايسته و بايستهء نقشه‌هاى ابليسى دشمن خودكامه و پليد و عدم شناخت آن موقعيت حساس و آن شرايط حياتى و سرنوشت ساز ، جرات ادامهء جنايت و شرارت را به استبداد خون آشام و خشونت پيشهء اموى دادند ؛ و مىدانيم كه اين ساده دلى و ناآگاهى و آفت‌پذيرى نيز يكى از ده‌ها و بلكه صدها ره آورد شوم حاكميت سياه و انسان سوز اختناق و استبداد و انحصار است .\r\n\r\n« مسلم » و خبر دستگيرى « هانى »\r\n( 2 ) خبر بازداشت « هانى » و آنچه بر آن پير فرزانه و با وفا گذشت ، به گوش « مسلم » رسيد و او بىدرنگ به همراه گروهى از كسانى كه دست بيعت به او داده و بر يارى حق و عدالت و پيكار با استبداد پيمان بسته بودند ، براى نبرد با « عبيد » حركت كرد .\r\nو اين جريان پس از آن بود كه آن حضرت ديد گروهى از كسانى كه با او بيعت كرده‌اند ، اينك با شكستن عهد و پيمان خويش به سوى « عبيد » شتافته و در استاندارى به همراه او سنگر گرفته و با او بر ضد حق و عدالت همدست و همداستان شده‌اند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n( 1 ) « مسلم » و يارانش استاندارى كوفه را در محاصره گرفتند و با « عبيد » و دار و دستهء اموى و عهدشكنانى كه پس از زير پا نهادن بيعت خويش با « مسلم » ، در آنجا سنگر گرفته بودند درگير شدند و پيكار سختى ميان دو طرف روى داد و اين نبرد تا پاسى از شب ادامه يافت ، امّا با آمدن تاريكى شب كسانى كه به همراه آن حضرت بودند به تدريج پراكنده شده و شمارى اندك ، وفادارى و جوانمردى نشان دادند و با او ماندند .\r\n« مسلم » براى نماز وارد مسجد شد و به نماز ايستاد ؛ امّا پس از پايان نماز ، ديگر خود را در شهرى بزرگ تنهاى تنها ديد ؛ نه ميزبانى داشت تا او را به خانه برد و نه يار و ياورى تا در برابر موج فتنهء اموى همدل و همراهش باشد .\r\nآرى ، او از مسجد كوفه بيرون آمد و در كوچه‌اى خود را تك و تنها ديد ؛ نمىدانست راهى كه در پيش گرفته است ، به كجا مىرسد و بر كوچه‌اى كه وارد شده است آن سويش كجاست ؟\r\nهر چه بود آهسته آهسته گام سپرد و پيش رفت تا به خانه‌هاى « بنى جبله » رسيد ؛ در آنجا بر در خانه‌اى ايستاد . اين خانه ، سراى بانويى آزاده به نام « طوعه » بود و او نيز كه نگران فرزندش « بلال » بود ، گاه از خانه بيرون مىآمد و در جستجوى پسرش به اين سو و آن سوى كوچه و گذرگاه مىنگريست و گاه به خانه مىرفت و درب خانه را مىبست ، امّا براى فرزندش بىقرار بود .\r\nهنگامى كه آن بانو دگرباره درب خانه را گشود تا در جستجوى آمدن پسرش ، ، كوچه‌هاى تاريك را بنگرد ، شير مردى تنها را ديد كه بر ديوار غربت تكيه داده است .\r\n« مسلم » از او آب خوردن خواست و او نيز با آوردن آب ، وى را سيراب كرد و درست در آنجا بود كه سفير سالار شايستگان خويشتن را به آن بانوى آزاده معرّفى كرد و آن بانوى شجاع و آگاه و پرواپيشه او را به خانه دعوت كرد و خود را دوستدار خاندان وحى و رسالت و مخالفت استبداد سياهكار اموى نشان داد .\r\nآرى ، « مسلم » به دعوت آن آزاد زن به خانهء او رفت و با هدايت او در غرفه‌اى آسود . پسر او « بلال » - كه خدمتگزار « اشعث بن قيس » ، يكى از سران دنيا پرست كوفه بود - از راه رسيد و دريافت كه ميهمانى در خانه دارند . پس از پرس‌وجو از مادر ، به وجود « مسلم » پى برد و جريان را دور از چشم مادر و بدون آگاهى او به « اشعث » گزارش كرد و آن عنصر خيانتكار نيز جريان را به گوش « عبيد » رساند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n« عبيد » بىدرنگ هفتاد تن از دژخيمان خود را به سركردگى « محمّد بن اشعث » يا « عبد اللَّه سلمى » براى دستگيرى « مسلم » گسيل داشت .\r\n\r\nدفاع قهرمانانه\r\n( 1 ) آنان خانهء آن بانوى روشنفكر و آزاده و پرواپيشه و ستم ستيز را محاصره كردند و « مسلم » با شنيدن هياهوى آنان و صداى شيهه و پاى اسب‌هايشان دريافت كه براى دستگيرىاش آمده‌اند ؛ از اين رو لباس رزم بر تن كرد و بر مركب نشست و دلاورانه بر آن تبهكاران پيمان شكن و ميهمانكش تاخت و با شمشير ستم سوز و ظلم‌ستيزش كار را بر آنان سخت گرفت و آنان را از خانه و اطراف خانهء آن زن آزاده ، پراكنده ساخت ؛ امّا آنان به همراه نيروهاى تازه نفس - كه هر دم بر شمارشان افزون مىگشت - دگرباره باز آمدند و كار را بر آن دلاور تنها سخت گرفتند .\r\nپيكار ادامه يافت و گروهى از آن خيره‌سران به دست « مسلم » كشته شدند ؛ امّا سرانجام آنان بر پشت بام آن خانه و خانه‌هاى اطراف سنگر گرفته و آن قهرمان آزادى و پايمردى را سنگ‌باران كردند ؛ و در همان حال فرماندهء سپاه دشمن نيز مرتب فرياد برمىآورد كه : هان اى « مسلم » ! تو در امان هستى ؛ چرا از جان دست شسته و خود را به كشتن مىدهى ؟ « لك الامان لا تقتل نفسك . »\r\nاو دلاورانه مىجنگيد و از حيات و هستى خويش و دين و آيين خود دفاع مىكرد ؛ بر سپاه استبداد مىتاخت و سرودها و شعرهاى شورانگيز « حمران خثعمى » را مىخواند : ( 2 )\r\n أقسمت لا أقتل الّا حرّا * و إن رايت الموت شيئا نكرا\r\nأكره ان أخدع او أغرا * او اخلط البارد سخنا مرّا . . . \r\nسوگند ياد كرده‌ام كه جز آزاد مرد و آزاده ، سر بر بستر شهادت نگذارم ، اگر چه مرگ را پديده‌اى ناخوشايند بنگرم .\r\nبرايم ناخوشايند است كه فريب بيدادگران را بخورم و يا با نيرنگ آنان مغرور گردم و يا گرمى و تلخكامى زندگى را به خنكى و گوارايى آن بياميزم . . . .\r\nترس و دلهره را از خويشتن دور ساز تا پاينده و پايدار گردى و به ياد داشته باش كه هر مردى روزى گرفتار شرارت خواهد شد . و من اينك شما تجاوزكاران را با قدرت و قوت قلب هدف مىگيرم و از هيچ گزندى نمىهراسم . من از آن بيمناكم كه اين قوم\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nوعده‌اى دروغين به من بدهند و در انديشهء فريبم باشند .\r\n\r\nبه خاطر سالارم حسين\r\n( 1 ) در پاسخ اشعار شورانگيز و پيكار حماسه‌ساز او ، سركردهء سپاه « عبيد » فرياد برآورد كه : هان اى مسلم ! نه ، اين گونه نيست ؛ تو نه دروغگو شمرده خواهى شد و نه مغرور خواهى گشت ؛ و با تو از در نيرنگ وارد نخواهند شد ؛ هرگز ! بلكه تو در امان هستى و من عهد مىبندم كه به تو آسيبى نرسد ؛ بنا بر اين خودت را به كشتن نده و تسليم شو .\r\nو آن شير مرد درايت و رزم در حالى كه زخم‌هاى عميق و سختى برداشته بود و خون از سر و چهره و پيكر مقدّسش بر زمين مىريخت ، از ادامهء پيكار ناتوان گرديد و بر ديوار تنهايى و غربت تكيه داد و در همان حال دگرباره « محمّد بن اشعث » به آن حضرت پيشنهاد امان داد و گفتار خويش را تكرار كرد كه : هان اى « مسلم » ! تو در امان هستى ؛ بس كن و جان خود را به خطر مينداز .\r\nاو گفت : « أنا آمن ؟ » براستى من در امان هستم و فريب و ناجوانمردى در كار نيست ؟\r\nسركردهء سپاه استبداد گفت : آرى ، تو در امان خواهى بود . « قال : نعم . »\r\nاو دست از دفاع قهرمانانه كشيد ؛ و آنان جرات يافتند و پيش آمدند و شمشير ستم سوز وى را گرفتند و مركبى آوردند و آن حضرت سوار شد ؛ امّا در آن شرايط ، گويى از امان دشمن و عهد و پيمان آنان نوميد گرديد و دست از جان شست و جام ديدگانش از اشك لبريز گرديد .\r\nيكى از سركردگان دشمن گفت : ناراحت نباش ؛ كسى كه خواسته و هدفى بسان هدف و خواستهء تو را دنبال مىكند نبايد بر آنچه بر سرش آمد بىتابى كند و بگريد .\r\n« مسلم » گفت : به خداى سوگند كه من با اينكه جان خود را گرامى مىدارم و به اندازهء يك چشم برهم زدن براى خود زيانى را نمىپسندم ؛ امّا اينك بر جان خويش نگران نيستم و بر سرنوشت خود نمىگريم و بيتابى نمىكنم ؛ بلكه اين بىقرارى و اندوه من به خاطر سالارم ، حسين عليه السّلام ، و خاندان ارجمند اوست كه به وسيلهء نامه و پيام من از بيعت شما عهدشكنان ، به سوى عراق حركت كرده و اعلان وفادارى و دوستى شما را صادقانه و خالصانه پنداشته است . آرى ، اندوه عميق و نگرانى من بر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآن حضرت و خاندان گرانمايهء اوست .\r\nو آن گاه گفت : و اين سخن زشت و ظالمانهء تو ، آغاز نيرنگ است .\r\n\r\nدر برابر جلّاد خون آشام اموى\r\n( 1 ) سپاه « عبيد » بر خلاف پيمانش ، « مسلم » را بسان اسيرى به زنجير كشيد و او را در محاصرهء خويش به استاندارى آورد .\r\nهنگامى كه او را بر پسر « مرجانه » وارد كردند ، بر آن عنصر پليد سلام نكرد ؛ چرا كه او را در خور سلام و سلامتى و احترام نمىديد .\r\nيكى از پاسداران استبداد ، به آن حضرت گفت : بر امير سلام كن ! « سلّم على الأمير . »\r\nاو گفت : اگر « عبيد » در انديشهء شوم كشتن من بىگناه و آزادى خواه و حق طلب است ، من چه درود و سلامى بر او دارم ، و چه سلامتى براى او بخواهم ؟ و اگر پايبند به قانون و يا عهد و پيمانى است كه شما با من بسته‌ايد و قصد جان مرا ندارد ، سلام بسيارم بر هر انسان قانون‌شناس و قانونگرا و عمل‌كننده به قانون باد ، گر چه امير باشد .\r\nپاره‌اى آورده‌اند كه فرمود :\r\n« اسكت ! ويحك ما هو لى بأمير . »\r\nواى بر تو ! ساكت باش ؛ او امير شرارت پيشگان است ، نه امير من آزاديخواه و توحيدگرا و اصلاح طلب .\r\n« ابن زياد » كه ناظر جريان بود ، گفت : بر تو نيز سلام و درود مباد ؛ به من درود فرستى يا نفرستى ، كشته خواهى شد .\r\n« سلّمت ام لم تسلّم فانّك مقتول . »\r\n« مسلم » گفت : اگر چون تويى مرا بكشد چيز تازه‌اى نيست ؛ چرا كه عناصر پليدتر و بيداد پيشه‌تر از تو ، از من نيكو كردارتر و بهتر را كشته‌اند ؛ بنا بر اين تو بدترين شيوهء كشتار و زشت‌ترين روش شكنجه و بريدن اعضا و اندامها را در مورد من وانخواهى گذاشت ؛ چرا كه هيچ خودكامه‌اى بر اين شرارتها و قساوتها از تو زيبنده‌تر نيست و تو بد سرشتى و زشتكارى و ددمنشى را به بدتر از خود واگذار نخواهى كرد .\r\n« ابن زياد » از شهامت وصف ناپذير و منطق پولادين و ارادهء آهنين « مسلم » در\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n( 1 ) خشم شد و نعره برآورد كه : هان اى ستمكار ! و اى تيره بخت ! بر امام و پيشواى خودت ، « يزيد » شوريده و در ميان امّت پيامبر بذر پراكندگى و اختلاف افشانده و تخم فتنه كاشته‌اى ؟ ! « مسلم » خروشيد كه هان اى پسر « زياد » ! دروغى رسوا مىبافى و تهمتى زشت و ناجوانمردانه مىزنى و سخت ناروا مىگويى ؛ اين تو و پدر بىاصل و تبارت هستيد كه در ميان امّت پيامبر و مردم مسلمان بذر اختلاف و پراكندگى افشانديد ؛ و من از بارگاه پروردگارم اميد آن دارم كه شهادت دليرانهء در راه خود را به دست بدترين و رسواترين آفريدگانش را روزى من سازد .\r\n( 2 ) « فقال مسلم : كذبت . . . انّما شقّ عصا المسلمين أنت و أبوك زياد . . . و أنا أرجو أن يرزقنى اللَّه الشهادة على أيدى شرّ البرية . »\r\n« ابن زياد » گفت : تو براى خود چيزى را خواستى و هواى دلت خواسته‌اى را براى تو ترسيم كرد و در پى آن گام سپردى كه خداى توانا آن را برايت نخواست و ميان تو و خواسته‌ات مانع گرديد و آن گاه آن را براى كسى خواست و قرار داد كه زيبندهء آن است .\r\nاو فرمود : و چه كسى از ما زيبنده‌تر و شايسته‌تر بر تدبير امور و تنظيم شئون مردم است اى پسر « مرجانه » ! « و من اهله يا ابن مرجانه ؟ » او گفت : « يزيد » ، پسر « معاويه » ! « يزيد بن معاويه ! » « مسلم » گفت : ستايش از آن خداست ؛ و ما بر اين حقيقت خشنوديم كه خداى دادگر ميان ما و شما داور باشد و ما بر داورى او خشنوديم . « الحمد للَّه ، رضينا باللَّه حكما بيننا و بينكم . »\r\n« عبيد » ادامه داد كه : هان اى « مسلم » ! آيا تو مىپندارى براى شما در تدبير امور جامعه و تنظيم شئون آن بهره‌اى است ؟ « أ تظن انّ لك شيأ من الامر ؟ » او در پاسخ گفت : به خداى سوگند ! نه چنين مىپندارم كه در اين مورد در اوج يقين هستم و بر اين باورم كه اين كار حق ماست . « و اللَّه ما هو الظنّ و انّما هو اليقين . »\r\n« عبيد » بسان همهء پليدان روزگار ، هنگامى كه خود را در برابر منطق آن آزاد مرد روزگار ، رسوا و شكست خورده ديد ، به ليچارگويى و تهمت‌تراشى رو آورد و گفت : هان اى مسلم ! آيا بازى و سرگرمى با كنيزكان زيبا روى مدينه برايت بسنده نبود تا تو را از آمدن به اين شهر و ديار و تلاش و كوشش در به تباهى كشيدن كار امت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n( 1 ) محمد باز دارد ؟\r\nآن گاه بسان همهء سياست‌بازان و دنياداران با وقاحت بهت آورى افزود : تو در حالى به سوى اين مردم آمدى كه يگانگى و يكپارچگى آنان برقرار و با هم برادر و متّحد و همدل و همگام و در سايهء نظام عادلانهء اموى در آسايش و امنيت و رفاه و آرامش بودند و تو آنان را پراكنده ساختى .\r\n« مسلم » پاسخ داد : ما ، نه براى تباهى و تبهكارى به اينجا آمده‌ايم ، و نه براى افشاندن بذر پراكندگى ؛ بلكه براى اصلاح امور جامعه آمده‌ايم چرا كه مردم اين سامان بر اين باورند كه پدر بيداد پيشه‌ات ، « زياد » ، زمان حكومت استبدادىاش نيكان آنان را به خاك و خون كشيده و « معاويه » بر آنان - با گماشتن پدرت بر استاندارى كوفه و تسلّط دادن او به بصره - بدترين بيدادها را روا داشته و ثروت و امكانات آنان را به غارت برده است ؛ از اين رو ما آمده‌ايم تا همگان را به ارزشهاى انسانى و اسلامى فراخوانيم و از ستم و بيداد و ديگر ضدّ ارزش‌ها هشدار دهيم و عدل و داد را در جامعه به پا داريم و حقوق پايمال شده و آزادى و امنيّت و كرامت مردم را به آنان بازگردانيم و همگان را دلسوزانه و خيرخواهانه به حاكميّت قانون و كتاب پرشكوه و عدالت‌گستر خدا دعوت كنيم ؛ آرى ، ما با اين هدف‌هاى و الا و براى اين كارهاى خداپسندانه و بزرگ و آزادمنشانه آمده‌ايم ، نه آن گونه كه بوقهاى رنگارنگ اموى در مسجد و محراب و بر فراز منبر و نمازهاى جمعه و جماعت و . . . بر ما دروغ مىبندند و تهمت ايجاد آشوب و بلوا و يا افشاندن بذر پراكندگى و تباهى در ميان جامعه را به ما مىزنند ؛ نه ، هرگز ! « ما للفساد أتيت و لكن أهل المصر زعموا أنّ أباك قتل خيارهم و أنّ معاوية ظلمهم و حمل فيئهم إليه ، فجئت لآمر بالمعروف و انهى عن المنكر و أقوم بالقسط ، و ادعوا الى حكم الكتاب . »\r\n\r\nسه وصيّت « مسلم »\r\n( 2 ) « مسلم » پس از روشنگرى شجاعانه و پاسخ به تهمت‌هاى استبداد اموى و بيان هدف‌هاى بلند انسانى و اسلامى و اصلاحى حركت شجاعانهء خويش به نمايندگى از سالار شايستگان رو به « عبيد » كرد و افزود : و اينك اگر ناگزير از كشتن من هستى و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبر آنى كه بر خلاف همهء موازين حقوقى و انسانى خون مرا بريزى مرا رها كن تا وصيّت كنم .\r\n( 1 ) آن گاه رو به حاضران كرد و از ميان آنان به ناگزير « عمر بن سعد » را برگزيد و به او اشاره كرد كه : هان اى عمر ! ميان من و تو به گونه‌اى پيوند خويشاوندى است ؛ و اينك در اين شرايط غربت و تنهايى به تو سفارشى دارم .\r\nاو براى خوش‌آمد « عبيد » ، به او نگريست كه چه كند ؟ و « عبيد » گفت : ببين عموزاده‌ات چه مىگويد و چه خواسته‌اى دارد .\r\nآن دو به گوشه‌اى از استاندارى و نقطه‌اى دور از چشم حاضران رفتند ؛ به گونه‌اى كه نه كسى آن دو را مىديد و نه سخنانشان را مىشنيد .\r\nدر آنجا بود كه « مسلم » ، آن سردار تنها رو به « عمر » كرد و گفت : هان اى پسر سعد ! من سه وصيّت و سفارش بر تو دارم كه عبارتند از :\r\n1 - از روزى كه وارد كوفه شده‌ام و اينك كه در آستانهء شهادت هستم ، بدهى و وامى بر گردنم آمده است ، از تو مىخواهم كه اگر من به دست « عبيد » به شهادت رسيدم بدهى مرا ادا كنى .\r\n2 - پس از شهادتم ، پيكر به خون خفته‌ام را از استبدادگران بستان و در گوشه‌اى به خاك بسپار .\r\n3 - و هر چه سريعتر پيكى به سوى سالار شايستگان ، حسين ( ع ) گسيل دار تا او را از آمدن به سوى كوفه و عراق باز داشته و پيمان‌شكنى سردمداران قبايل را به آگاهى او برساند و آن گرانمايهء عصرها و نسل‌ها را از حركت به سوى عراق بر حذر دارد ؛ چرا كه به باور من آن حضرت بخاطر دريافت نامه‌اى از سوى من هم اكنون به سوى كوفه روان است .\r\n\r\nخيانت به سردار در بند\r\n( 2 ) پسر « سعد » پس از شنيدن سه وصيّت « مسلم » به جاى آن كه آنها را محرمانه نگاه دارد و در انجام آنها بكوشد ، بىآنكه امير استبدادگر اموى بخواهد ، به سوى او رفت و براى كسب خشنودى بيشتر او و به نشان خوش خدمتى به بارگاه ستم ، همه را بازگفت و به طور آشكار خيانت كرد .\r\n« عبيد » ضمن نكوهش او گفت : امّا دو وصيّت اوّل و دوّم « مسلم » هيچ ربطى به\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nما ندارد و بدهى او يا به خاكسپارى پيكرش نيز به خود او مربوط است و كسى كه وصيّت او را مىشنود ، انجام آنها را به عهده مىگيرد ؛ چرا كه وقتى ما او را اعدام كرديم ديگر در انديشهء پيكر بىجان او نيستيم كه كجا به خاك سپرده شود . امّا آنچه در رابطهء با سالارش ، حسين است بايد خاطرنشان كنم كه اگر او به سوى ما نيايد و ما را رها كند و كارى به حكومت ما نداشته باشد ، ما نيز كارى به او نداريم .\r\nو پس از آن بود كه فرمان ظالمانهء ريختن خون آن سردار در بند را صادر كرد و آن حضرت نيز پس از سخنان روشنگرانه و تند و نثار لعنت و نفرين بر بانيان ستم و بيداد و نگهبانان ظلمت و اختناق اموى و پسر « مرجانه » - كه در كوفه سردستهء آنان بود - به بام كاخ استاندارى برده شد و در حالى كه دو دست توانمندش بسته و در زنجير بيداد بود ، به وسيلهء عنصر پليد و برده صفتى به نام « بكير احمرى » گردنش هدف شمشير قرار گرفت و به شهادت رسيد ؛ و آن گاه به منظور ايجاد جو وحشت و هراس بيشتر در جامعه و ترسانيدن مخالفان ستم و اختناق ، پيكرش از بام كاخ استاندارى به خيابان و ميان مردم افكنده شد .\r\nسلام و درود خدا بر او و بر پيكر مطهّر و راه و رسم جاودانه و نسل و تبار آزاديخواهش باد !\r\n\r\nشهادت « هانى »\r\n( 1 ) و پس از آن بود كه « عبيد » فرمان اعدام ميزبان غيرتمند و دلاور او ، « هانى بن عروة » ، آن پير فرزانه را صادر كرد و دژخيمانش او را به محل جمع آورى زباله‌هاى شهر بردند و در آنجا به دارش آويختند . پاره‌اى نيز برآنند كه آن پير فرزانه را يكى از بردگان « عبيد » به نام « رشيد » با شمشير گردن زد .\r\nكشتار بىرحمانهء سفير سالار شايستگان و ميزبان غيرتمند او از يك سو جوّ ترور و وحشت را تيره‌تر ساخت و از ديگر سو موج غم و اندوه و نفرت و انزجار بر ضدّ استبداد سياهكار اموى را پديد آورد ؛ تا آنجايى كه در سروده‌ها و نثرها بر اين بيدادى كه بر آن دو مرد بزرگ رفت اشك حسرت ريخته شد . براى نمونه به سرودهء شاعر « اسدى » مىنگريم كه چنين سرود :\r\n اذا كنت لا تدرين بالموت فانظرى * الى هانى بالسوق و ابن عقيل . . . \r\nاگر نمىدانى كه مرگ پرافتخار و آزادمنشانه چيست ، به پيكر به خون آغشتهء\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n« هانى » و فرزند ارجمند « عقيل » بر سر بازار كوفه بنگر ! به آن دلاور مردى كه شمشير بيداد چهره‌اش را در هم شكست ؛ و به قهرمان ديگرى كه پيكر بىجانش از بلنداى بام بارگاه ستم به زير افكنده شد .\r\nفرمان ظالمانهء امير استبداد ، آن دو قهرمان آزاده را گرفتار ساخت ؛ به گونه‌اى كه داستان دلاورى و شهادتشان در راه حق و عدالت ، داستان روزگاران گرديد .\r\nآيا « اسماء » مىتواند با امنيّت خاطر بر مركب‌هاى مجلّل سوار گردد و در حالى كه قبيلهء « مذحج » در انديشهء قصاص هستند و خون به ناحق ريختهء « هانى » را مىخواهند ، با امنيّت زندگى كند ، ؟\r\nپيكرى بىسر را مىنگرى كه مرگ ، رنگ چهره‌اش را دگرگون ساخته و خون‌هاى بينى را مىنگرى كه به هر سو و هر جهت ريخته شده است ! و شما اى قبيله هانى ! اگر دادرس و خونخواه برادر و سردار خود نباشيد و انتقام او را نگيريد ، در آن صورت بسان فرومايگانى خواهيد بود كه خود را به اندك زر و زيورى مىفروشند\r\n\r\nگسيل سر « مسلم » به دربار « شام »\r\n( 1 ) فرزند بيداد پيشهء « مرجانه » پس از كشتن سفير قهرمان حسين عليه السّلام و ميزبان غيرتمند و با وفاى او ، « هانى » سر آن دو انسان اصلاح طلب و آزاده را به همراه دو تن از اموىپرستان تاريك انديش و دنيا طلب به سوى « يزيد » گسيل داشت .\r\nبدينسان از تاريخ چنين دريافت مىگردد كه قيام « مسلم » بر ضدّ تجاوز و بيداد « عبيد » روز سه‌شنبه برابر با هشتم ذى حجّه اتّفاق افتاد ؛ و اين روز تاريخى همان روزى بود كه سالار شايستگان ، حضرت حسين عليه السّلام ، نيز پس از اقامتى چند ماهه در كنار كهن‌ترين معبد توحيد و تقوا ، پس از وداع خانهء خدا راه كوفه و عراق را در پيش گرفت .\r\nگفتنى است كه حسين عليه السّلام پس از هجرت از مدينه و از كنار آرامگاه نياى گرانقدرش ، پيامبر بخشى از روزهاى ماه شعبان ، رمضان ، شوّال و ذى قعده را در مكّه و كنار خانهء خدا سپرى كرد و آن گاه براى انجام وظيفه و به دوش كشيدن بار گران رسالت خطير خويش به سوى عراق حركت كرد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n( 1 )\r\n\r\nبخش 4 از كنار خانهء خدا به سوى او\r\nاز شاهكارهاى امام حسين عليه السّلام اعلان تصميم پيش از حركت عزم آهنين من از عملكرد ظالمانهء شما بيزارم پيشنهاد « طرماح » دل‌ها با شماست امّا . . .\r\nنامهء شوم يزيد به « عبيد » بر سر راه سالار شايستگان سخنى جاودانه با ياران پيش از حركت سخنى با كاروان‌داران از مردم كوفه بگو ! آماده باش « عبيد » پيك ويژه وه ! از اين درايت و شهامت ! خبر شهادت جانسوز « قيس » هدف شهادت و هنگامهء آن پس چه باك از شهادت ؟ ! نامهء فرماندار مكّه به دربار خلافت خبر شهادت مسلم پايمردى بىنظير چرا ترك يار و ديار ؟\r\n« زهير » و حسّاسترين لحظات زندگى هان اى آزاد مرد ! يادى از گذشته سپاه حر و كاروان حسين عليه السّلام حسرت و دريغى جانگاه نامهء ابن زياد به حرّ\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\nاز كنار خانهء خدا به سوى او\r\n\r\nاز شاهكارهاى امام حسين عليه السّلام\r\n( 1 ) هنگامى كه آن حضرت بر آن شد تا مكّه را به سوى عراق ترك كند ، جامهء احرام به تن كرد و بر گرد خانهء دوست به طواف پرداخت . پس از طواف ، ميان مروه و صفا را سعى نمود و آن گاه از احرام خارج گرديد و بدين وسيله عمره را جايگزين حجّ ساخت ؛ چرا كه استبداد اموى آزادى و امنيّت او را - كه دو حقّ طبيعى و انسانى همگان ، به ويژه كنار حرم امن الهى بود - به خطر افكنده و آن حضرت احساس مىكرد كه خطر ترور و يا توطئهء ديگر امويان نزديك است و فرزند گرانمايهء پيامبر ناگزير از ترك خانهء خدا بود تا بدين وسيله ، هم حرمت و شكوه كعبه - با ريخته شدن خون پاك او به دست اوباش نشاندار و يا دژخيمان ناشناس اموى - پايمال نگردد و هم نقشهء شوم استبداد را نقش بر آب ساخته و تا سر حدّ امكان و با بهره‌ورى از فرصت نداى آزادى و آزادگى ، عدالتخواهى و اصلاح‌طلبى و ستم ستيزى و فرياد از حق كشى را در كران تا كران جهان اسلام طنين انداز سازد . و اين تصميم هوشمندانه و دليرانه از شاهكارهاى سياسى - مذهبى آن گرانمايهء عصرها و نسل‌ها بود .\r\nاز « عبد الملك بن عمير » آورده‌اند كه گفت : هنگامى كه سالار شايستگان ، حسين عليه السّلام از خانهء خدا به قصد عراق حركت كرد ، « اسماعيل حميرى » چنين سرود :\r\n لا ذعرت السّوام في فلق الصبح * مغيّرا و لا دعوت يزيدا . . . \r\nمن از چوپانان در سپيده‌دم و شبيخون زدن نمىهراسم ، و آن گاه كه از ترس مرگ دست ذلت به دست ظالم دهم تا خود را از خطرهايى كه مرا هدف گرفته‌اند كنار كشم ، نبايد مرا آزادمرد روزگاران بخوانند .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nاعلان تصميم پيش از حركت\r\n( 1 ) در اين مورد آورده‌اند كه گروهى از مردم در حضور پنجمين امام راستين ، حضرت باقر عليه السّلام ، از حركت سالار شايستگان از مكّه به سوى عراق و تخلّف « محمّد بن حنفيّه » از همراهى او سخن به ميان آوردند كه آن حضرت فرمود : هان اى « ابا حمزه » ! حضرت حسين عليه السّلام ، هنگامى كه بر آن شد تا مكّه را وداع گفته و به سوى عراق حركت كند ، نامه‌اى خواست و در آن نامهء جاودانه چنين نوشت :\r\n«  بِسْمِ اللَّهِ الرَّحْمنِ الرَّحِيمِ  ، من الحسين بن على الى بنى هاشم ، امّا بعد ، فانّه من لحق بي استشهد و من تخلّف عنّى لم يبلغ الفتح . و السلام . »\r\nاز حسين بن على ، به سوى « بنى هاشم » . امّا بعد ، به هوش كه هر يك از شما در اين راه به من بپيوندد و در اين برنامهء اصلاح‌طلبانه به همراه من باشد ، به شرف شهادت مفتخر خواهد گرديد و هر كدام نيز از همراهى و همگامى با من خوددارى ورزد ، هرگز به پيروزى و سرفرازى دست نخواهد يافت .\r\n\r\nعزم آهنين\r\n( 2 ) كاروان حضرت حسين آمادهء حركت بود كه « ابو بكر بن عبد الرّحمان » - كه يكى از نواده‌گان عبد المطّلب بود - به محضر مبارك آن حضرت شرفياب گرديد و از آن حضرت تقاضا كرد كه از تصميم خويش بازگردد و به سوى عراق حركت نكند .\r\nاو در اين راه به پندار خويش بسيار خيرخواهى كرد و به عملكرد ناهنجار مردم آن سامان در حكومت عادلانه و انسانى پدرش ، امير مؤمنان اشاره كرد و از بىوفايى آنان در حقّ آن حضرت و برادر گرانمايه‌اش ، حضرت مجتبى سخن گفت و آن رويدادهاى دردناك و تلخ را يادآورى كرد ، امّا حسين عليه السّلام ضمن سپاسگزارى از صداقت و خيرخواهى او ، فرمود : تو ديدگاه خويش را صادقانه و خيرخواهانه گفتى و بىگمان آنچه را خدا بخواهد و بر آن حكم كند همان خواهد شد .\r\nو آن بندهء خدا گفت : و ما اى حسين عزيز ! تو را به حساب خدا مىگذاريم و نزد او و در پناه او مىسپاريم ! آن گاه « ابو بكر بن عبد الرّحمن » پس از ديدار حسين عليه السّلام بر « حارث بن خالد » وارد\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nشد ، در حالى كه شعرى با اين مضمون زمزمه مىكرد :\r\nكم ترى ناصحا يقول فيعصى . . .\r\nچه بسيار اندرزگو و خيرخواهى را مىنگرى كه ديدگاه خويش را مىگويد و نافرمانى مىشود . . .\r\n« حارث » پرسيد : منظورت چيست ؟\r\nجريان ديدارش با سالار شايستگان را باز گفت و خاطر نشان ساخت كه بسيار كوشيده است كه آن حضرت را از حركت به سوى عراق باز دارد ، امّا موفّق نشده است .\r\nاو گفت : به پروردگار كعبه سوگند كه خيرخواهىات را كردى و آنچه را مىدانستى گفتى .\r\n\r\nمن از عملكرد ظالمانهء شما بيزارم\r\n( 1 ) « عقبة بن سمعان » آورده است كه : پس از حركت كاروان سالار خوبان ، حسين عليه السّلام از مكّه به سوى عراق فرستادگان « عمرو بن سعيد » ، استاندار مكّه به رياست برادرش ، « يحيى » به سرعت سر راه كاروان را گرفتند و بر آن شدند تا آن را به مكّه بازگردانند ، امّا حضرت حسين عليه السّلام از بازگشت خوددارى ورزيد و بر حقّ طبيعى و انسانى و الهى خويش براى آزادى رفت و آمد در كران تا كران جهان اسلام و اصل آزادى گزينش اقامتگاه و محلّ زندگى و آزادى هجرت از شهرى به شهر ديگر پاى فشرد و سياست استاندار اموى و كار فرستادگانش را ، كارى ناروا و ظالمانه و مخالف با ابتدايىترين حقوق انسان شمرد .\r\nآنان در تحميل خواست نابجاى خود ، پاى فشردند و حسين عليه السّلام نيز كه پيشواى حق‌گرايان و ستم ناپذيران گيتى بود در برابر بيداد و تحميل مقاومت كرد و در نتيجه ميان آنان تندى و برخورد پديد آمد و تازيانه‌ها در برابر يك ديگر كشيده شد و براى جلوگيرى از حركت كاروان از يك سو و گشودن راه از سوى ديگر تازيانه‌ها بر چهرهء مركبها نواخته گرديد ، امّا آنان با روبرو شدن با پايدارى و پايمردى پيشواى شهيدان و ياران فداكارش به ناگزير از سر راه كاروان كنار رفتند و حسين عليه السّلام به راه خويش ادامه داد .\r\nآنان گفتند : هان اى حسين ! آيا پرواى خدا را پيشه نمىسازى كه راه خود را از\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nگروه مسلمانان و جامعهء اسلامى جدا ساخته و ميان امّت پيامبر بذر پراكندگى و اختلاف مىافشانى ؟ ( 1 ) آن حضرت در پاسخ پندارهاى بىاساس و بافته‌هاى آنان فرمود : عملكرد من از آن من خواهد بود و عملكرد شما براى شما ؛ شمايان از راهى كه من براى خدا و نجات دين و آزادى بندگان در بند او در پيش گرفته‌ام بيگانه‌ايد و من نيز از عملكرد شما كه به بارگاه استبداد خدمت مىكنيد و آزادگى و دادخواهى را به مسلخ مىبريد بيزارم .\r\n«  لِي عَمَلِي وَ لَكُمْ عَمَلُكُمْ ، أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ  . »\r\nو بدين‌سان ، حسين عليه السّلام با هجرت شگفت‌انگيزش از حرم خدا ، حرمت حرم را پاس داشت و از سوى كهن‌ترين معبد توحيد و تقوا و خانهء جاودانهء حق به سوى حق گام سپرد .\r\n\r\nپيشنهاد « طرماح »\r\n( 2 ) « طرماح بن حكم » از كسانى است كه در راه كوفه به حضور پيشواى آزادمردان شرفياب گرديد و با آن حضرت به گفتگو نشست و چون ، مردى هوشمند و روشنفكر و سياستمدار بود ، و به ظاهر به روند تاريخ و اوضاع و احوال جارى آگاهى داشت و مردم‌شناس بود با رفتن آن حضرت به سوى عراق مخالفت ورزيد و پيشنهادى ديگر ارائه كرد ، امّا حسين عليه السّلام نپذيرفت و روشنگرى فرمود كه ، چرا اين راه پر خطر را برگزيده است .\r\nاز او اين ديدار را اين گونه آورده‌اند :\r\nدر راه عراق به حجاز در حالى كه در تلاش و كوشش براى ادارهء زندگى و فراهم آوردن آذوقه و امكانات براى خانواده‌ام بودم ، با حضرت حسين عليه السّلام ديدار كردم . به آن گرانمايهء جهان هستى گفتم : سرورم ! مايل هستم واقعيّتى را به يادتان آورم ، تا مباد كوفيان شما را با وعده‌ها و پيمانهاى خويش بفريبند و گرفتار رنج و مشكلات سازند ! به خداى سوگند اگر با دعوت و بيعت آنان و وعدهء ياريشان وارد كوفه گردى ، كشته خواهى شد و من نگران آن هستم كه به آنجا نيز نرسى و پيش از ورود به آنجا گرفتار گردى .\r\nاگر به راستى كمر همّت بر پيكار با استبداد اموى بسته‌اى در منطقهء تسخير ناپذير « يمن » و كوه‌هاى سر به آسمان كشيدهء آنجا فرود آى ؛ چرا كه در آنجا دست دشمن به تو نخواهد رسيد و در آنجا پيكار با دشمن و دفاع از حقوق و آزادى و امنيّت خود و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nيارانت برايت آسان خواهد شد .\r\n( 1 ) به خداى سوگند آنجا از نظر جغرافيايى به گونه‌اى است كه تاكنون از سوى مهاجمان و تجاوزكاران ، ذلّت و حقارتى به ما نرسيده و هماره از تعرّض دشمن در امان بوده و به راحتى از خود دفاع كرده‌ايم ؛ و چنين مىنگرم كه اگر شما به آنجا بياييد ، همهء عشيره و قبيله‌ام به ياريتان به پا خواهند خواست و تا زمانى كه در آنجا رحل اقامت افكنى ، از تو دفاع خواهند كرد .\r\nامّا آن حضرت فرمود : واقعيّت اين است كه ميان من و مردم منطقه عهد و پيمانى است و من خوش نمىدارم كه از وعده‌ام تخلّف ورزم و به سويشان نروم ؛ از اين رو من به راه خويش ادامه مىدهم ؛ پس اگر خدا شرارت دشمن را از ما دفع كرد ، اين لطفى است كه از او نسبت به ما ديرين است و ذات پاك او هماره به ما نعمت ارزانى داشته و ما را كفايت فرموده است ؛ و اگر هم در راه او به محاصرهء دشمن گرفتار آمديم ، در آن صورت نيز به خواست خدا در پيشاروى ما شهادت پرافتخار و رستگارى جاودانه خواهد بود .\r\n« انّ بينى و بين القوم موعدا أكره ان اخلفهم ، فإن يدفع الله عنّا ، فقديما ما أنعم علينا و كفى ، و ان يكن ما لا بدّ منه ففوز و شهادة ان شاء اللَّه . »\r\nآرى ، پس از اين گفتگوى صريح و دوستانه بود كه آن حضرت به راه خويش رفت و من نيز به راه خود .\r\nآن‌گاه پس از انجام كار اقتصادى خويش و فراهم آوردن زاد و توشه براى خانواده‌ام سفارشهاى لازم را به آنان كردم و پس از وصيّت و خداحافظى راه كوفه را در پيش گرفتم تا خود را به پسر گرانمايهء پيامبر برسانم و افتخار همراهى او را كسب كنم ، امّا دريغ و درد كه در راه ، « سماعة بن زيد » را ديدم و او مرا از شهادت جانسوز حسين عليه السّلام آگاه ساخت و من با اندوهى عميق و دردى جانكاه به خانه بازگشتم .\r\n\r\nدل‌ها با شماست امّا . . .\r\n( 2 ) طبرى و ديگر مورّخان و محدّثان از « عبيد اللَّه بن سليم » و « مدرى » آورده‌اند كه :\r\nدر سال شصتم از هجرت ، پس از بازگشت از سفر حجّ ، به سوى وطن خويش روان بوديم كه در منزلگاه « صفاح » ، شاعر انديشمند و روشنفكر بلند آوازهء عرب ، « فرزدق » را ديديم . او كه از زيارت خانهء خدا بازمىگشت ، در مورد داستان ديدارش با امام حسين عليه السّلام چنين گفت :\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبراى شركت در مراسم شكوهمند حج در حالى كه افسار شتر خود را داشتم و آن را مىكشيدم وارد قلمرو حرم شدم و درست در آنجا سالار شايستگان ، حضرت حسين عليه السّلام ، را ديدم كه به همراه خاندان و يارانش از مكّه كوچ كرده و در حال بيرون رفتن از قلمرو حرم بود .\r\n( 1 ) به آن حضرت نزديك شدم و درودى گرم نثارش كردم ؛ ديدم شمشيرى براى دفاع به كف دارد و براى حفظ جان گرامى خويش زره بر تن كرده است .\r\nبه او گفتم : پسر پيامبر ! خداى پر مهر خواسته‌ات را بر آورد و آنچه را دوست مىدارى به شما ارزانى دارد ! چه انگيزه و عاملى شما را به شتاب افكند تا پيش از انجام مراسم پر معنويّت و شكوهبار حجّ از خانهء خدا خارج گردى ؟ « ما اعجلك عن الحج ؟ » فرمود : اگر شتاب نمىكردم از سوى استبداد اموى بازداشت مىشدم .\r\n« لو لم أعجل لأخذت . »\r\nآن گاه آن حضرت از من پرسيد : شما كه هستى ؟\r\n« من أنت ؟ »\r\nگفتم : سرورم ! من مردى عرب تبارم و از همين مردم هستم . و شگفت اينجاست كه آن بزرگوار در شناسايى من چيزى فراتر از اين نپرسيد و به همين پرسش و پاسخ بسنده كرد .\r\nآن گاه فرمود : گويى تو از عراق به حجاز وارد مىگردى ؛ به من بگو كه مردم آن سامان را در چه شرايط و با چه انديشه‌اى پشت سر نهادى و آمدى ؟\r\n« اخبرنى عن النّاس خلفك . »\r\nگفتم : سالار من ! ارزيابى اوضاع سياسى و اجتماعى و دينى مردم كوفه را از مردم‌شناسى آگاه پرسيدى ! واقعيّت اين است كه دل‌ها و قلب‌هاى مردم آن سامان با هدف‌هاى بلند شماست ، اما شمشيرهايشان بر ضدّ شماست ؛ قضا و قدر از آسمان فرود مىآيد و آنچه خداى دانا و توانا بخواهد همان خواهد شد . « قلوب الناس معك و اسيافهم عليك . . . »\r\nو آن گاه آن حضرت مركب خويش را به حركت آورد و به راه خويش ادامه داد . « 1 »\r\n\r\n\r\n","description":"","footnote":"\r\n( 1 ) - حسين عليه السّلام به او فرمود :\r\n« صدقت للَّه الأمر و اللَّه يفعل ما يشاء و كلّ يوم ربّنا في شأن ، ان نزل القضاء بما نحبّ فنحمد اللَّه على نعمائه و هو المستعان على اداء الشّكر ، و ان حال القضاء دون الرّجاء فلم يعتد من كان الحقّ نيّته و التّقوى سريرته و السّلام عليك . »\r\nدرست گفتى ، كار در دست خداست و او هر آنچه بخواهد و مصلحت بداند ، انجام مىدهد و هر روز تدبير و فرمان تازه‌اى دارد ؛ بنا بر اين اگر قضا و قدر آن گونه كه ما دوست داريم و در انديشهء آن هستيم فرود آمد ، خداى فرزانه را بر نعمتهاى گرانش سپاس مىگذاريم و او يارى دهنده و يارى رسان بر اداى سپاس و حق‌شناسى است ؛ امّا اگر قضا و قدر هماهنگ با خواستهء ما نبود و مصلحت چيز ديگرى بود باز هم آن كسى كه نيّت و هدفش حق و عدالت و كران تا كران درون و برون زندگىاش به پرواى خدا و ارزشهاى انسانى آراسته است ، از شاهراه حق و فضيلت به بيراهه نرفته است . تاريخ طبرى ، ج 4 ، ص 378 ؛ ارشاد مفيد ، ص 228 ؛ با اندك تفاوت ؛ مقتل خوارزمى ، ج 1 ، ص 233 ؛ كامل ابن اثير ، ج 3 ، ص 276 .\r\n","page_name":" 150 ","page_number":150},
  {"content":"\r\n\r\n\r\nنامهء شوم يزيد به « عبيد »\r\n( 1 ) درست در اين شرايط بود كه « يزيد » نامه‌اى به « عبيد اللَّه » نوشت و در آن هشدار داد كه : به من گزارش شده است كه حسين به سوى كوفه روان است ؛ چنين به نظر مىرسد كه از ميان روزگاران ، روزگار تو و از ميان شهرها ، قلمرو امارت تو ، و از ميان استانداران و كارگزاران ما ، تو مورد آزمون و هدف قرار گرفته‌اى ؛ در اين جريان و در برابر اين رويداد است كه يا بايد جدّى باشى و خود را از خطر نجات دهى و يا بايد به اسارت تن دهى و قدرت و فرمانروايى را از دست بدهى .\r\n« قد بلغنى انّ حسينا قد صار الى الكوفة . . . . »\r\n\r\nبر سر راه سالار شايستگان\r\n( 2 ) در اين مورد ، « شعبى » آورده است كه : « عبد اللَّه بن عمر » آب و بوستانى در حجاز داشت و براى استراحت در آنجا به سر مىبرد كه گزارش حركت سالار خوبان ، امام حسين عليه السّلام را به سوى عراق دريافت داشت و با دريافت اين خبر به سوى آن حضرت به راه افتاد .\r\nپس از تشرّف به حضور آن بزرگوار او را به اطاعت و فرمانبردارى از رژيم اموى و بيعت با رهبر سياهكار و خودكامه آن رژيم سفارش كرد و وى را از طرح برنامهء اصلاحى و خيرخواهانه دينى و اجتماعى و سياسى مورد نظر خويش براى نجات\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدين و دنياى جامعه و درگيرى و مخالفت با سرمداران استبداد پيشهء اموى بر حذر داشت و فرجام خطرناك رويارويى با آن انحصارگران و كينه‌توزان و فتنه‌انگيزان را خاطر نشان ساخت .\r\n( 1 ) حسين عليه السّلام كه با متانت و هوشمندى وصف ناپذيرى سخنان او را مىشنيد و خيرخواهىاش را گوش مىسپرد ، پس از پايان گفتارش چنين گفت :\r\n« يا عبد اللَّه ! أما علمت أنّ من هو ان الدّنيا على اللَّه أنّ رأس يحيى بن زكريّا أهدى الى بغىّ من بغايا بنى اسرائيل ؟ »\r\nهان اى پسر عمر ! آيا هنوز ندانسته‌اى كه دنياى فناپذير و ارزشهاى مادّى و زودگذر آن به گونه‌اى حقير و ناچيز است كه در آن ، سر بريدهء پيامبر اصلاحگر و گرانقدرى بسان حضرت يحيى - كه فرزند ارجمند پيامبر ديگرى همچون زكريّاست - به رسم ارمغان و مايهء چشم روشنى به عنصر آلوده و زشت‌كردارى از آلودگان بنى اسرائيل هديه مىشود ؟\r\nبه راستى آيا نمىدانى كه بنى اسرائيل در مخالفت با حق و عدالت ، تا جايى پيش رفتند و به چنان انحطاط و سقوطى درغلتيدند كه گاه بامدادان ميان طلوع فجر تا درخشيدن گرفتن خورشيد خون پاك دهها پيامبر برگزيده را به زمين مىريختند و آن گاه بدون احساس زشتى و فاجعهء اين جنايت هولناك به داد و ستد و كارهاى روزانهء خويش مىپرداختند ؛ چنان كه گويى هيچ فاجعه‌اى پديد نياورده و خونهاى پاكى به زمين نريخته و به حقوق پاك‌ترين و شريف‌ترين و شايسته‌ترين انسانها - كه آموزگاران بشريّت بودند - به زشت‌ترين شيوه تجاوز نكرده‌اند ؟\r\nامّا خداى فرزانه در كيفر آنان شتاب نفرمود و به آنان فرصت بازگشت به خويشتن و جبران زشتكارى و بيداد را داد و آن گاه كه آنان به خود نيامدند ، گريبان آنان را به كيفر گناه و بيدادشان به سخت‌ترين شيوه گرفت و با قدرت و شدّت و بر اساس عدل و داد از آنان انتقام ستاند .\r\nو آن گاه سالار شايستگان در پايان اين سخنان جاودانه پس از اندك سكوت و فرصتى به « عبد اللَّه » ، فرمود :\r\n« اتّق اللَّه يا أبا عبد الرّحمان و لا تدعن نصرتى . »\r\nاينك كه چنين است هان اى عبد اللَّه ! پرواى خداى دادگر را پيشه ساز و در پيكار عادلانه و انسانى و خدا پسندانهء فكرى و دينى و اجتماعى و سياسى ما با استبداد و اختناق خشن و بىرحم اموى - كه نه به حقوق و آزادى و امنيّت و مال و جان و آبرو\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو كرامت مردم احترام مىنهد ، و نه آنان را به سرنوشت خود حاكم مىداند ، و نه به خدا و دين و آيين او ، و به سيره و سنّت پيامبرش بها مىدهد - دست از يارى و همراهى ما برمدار !\r\n\r\nسخنى جاودانه با ياران پيش از حركت\r\n( 1 ) [ همان گونه كه گذشت ، حسين عليه السّلام پس از هجرت از حرم پيامبر به سوى حرم خدا ، مدّتى در آنجا رحل اقامت افكند و ديدگاه روشن و نداى حق‌طلبانهء خويش را به طور مسالمت آميز به گوش مسلمانان رسانيد و از دين و دفتر و حقوق پايمال‌شدهء مردم و حقّ حيات و آزادى و امنيّت خود و همهء توده‌هاى دربند - به ويژه ناراضيان و مخالفان استبداد و دگرانديشان - دفاع كرد و همگان ، بويژه استبداد خشونت كيش و سياهكار و قانون گريز و قانون ستيز اموى را به دين مهر و رحمت و آيين راستين آزادى و عدالت و عمل به قانون خدا و رعايت مرزهاى مقرّرات او دعوت كرد و از ضدّ ارزشها و گناه و تباهى و بيداد با خيرخواهى و روشنگرى بسيار و شهامت و شجاعت وصف ناپذيرى نهى فرمود و پيامبرانه هشدار داد و با ظرافت و بينشى ژرف برنامهء اصلاحى خويش را براى اصلاح بنيادى و ساختارى جامعه و نظام ارائه كرد ؛ امّا با نزديك شدن مراسم شكوهبار و پر معنويّت حجّ و روزهاى حضور انبوهى از مسلمانان از كران تا كران جهان اسلام در سرزمين پر بركت وحى ، دريافت كه دشمن در انديشهء آن است كه با يك نقشهء ابليسى آن حضرت را در مراسم حجّ ترور كند ، تا با اين شقاوت و شرارت ، هم پرشكوه‌ترين پيشواى آزادى و آزادگى و دفاع از حقوق بشر و بزرگترين دشمن استبداد و اختناق و انحصار و خشونت و تاريك انديشى را از سر راه خود بردارد و هم با اين بهانه به تصفيه حساب خونينى دست يازد و هر آن كسى را كه با ظلم و بيداد حاكم سر سازش ندارد ، به مرگ محكوم سازد ؛ و هم حرمت خانهء خدا را در هم نوردد و خاكستر ذلّت و خفّت بر همه جا بيفشاند و براى شكافى كه با مرگ معاويه در اركان استبداد اموى پديد آمده است - بجاى اصلاح شايسته و بايسته امور - با خشونت و شرارت بيشتر به گونه‌اى چاره‌انديشى كند .\r\nآرى ، در اين شرايط بود كه پيشواى آزاديخواهان آمادهء حركت به سوى عراق گرديد و پيش از حركت بود كه خاندان و ياران و دوستداران همرزم و همراه را\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمخاطب ساخت و اين سخن جاودانه را خطاب به آنان به يادگار نهاد . 
  ] « 1 »\r\nآن حضرت در آن نشست دوستانه و سرشار از صفا و مهر ، به پا خواست و رو به همراهان چنين فرمود : ( 1 )\r\n« الحمد للَّه و ما شاء اللَّه و لا قوة الّا باللَّه ، خطّ الموت على ولد آدم مخطّ القلادة على جيد الفتاة ، و ما أولهنى الى أسلافى اشتياق يعقوب الى يوسف و خيّر لى مصرعا أنا لاقيه ، كأنّى بأوصالى يتقطعها عسلان الفلوات ، بين النواويس و كربلا . . . من كان باذلا فينا مهجته و موطّنا على لقاء اللَّه نفسه ، فليرحل فانّى راحل مصبحا ان شاء اللَّه . »\r\n« 2 »\r\nستايش از آن خداست و آنچه خداى يكتا بخواهد ، همان خواهد شد و نيرويى جز به خواست و ارادهء او نيست ؛ و درود و سلام خدا بر پيام آورش باد .\r\nهان اى همراهان و دوستان ! مرگ و هجرت از اين سراى فناپذير به سراى ماندگار براى فرزندان انسان بسان گردنبندى است كه بر گردن دختران جوان آويخته و آراسته است ، و راستى كه مرا به ديدار نياكانم شور و شوقى وصف ناپذير بر سر است ؛ درست همان شور و اشتياقى كه يعقوب به ديدار يوسف داشت ؛ و براى من شهادتگاهى برگزيده شده است كه سرانجام در آنجا فرود آمده و آن را ديدار مىكنم و در آنجاست كه سر بر بستر شهادت مىگذارم ؛ تو گويى من ، هم اكنون پاره پاره‌هاى پيكر خويش را مىنگرم كه درندگان و گرگان دشت « نواويس » و « كربلا » از پيكرم جدا ساخته و شكمهاى گرسنه و انبانهاى تهى و خشكيدهء خود را آكنده مىسازند .\r\nمن بر اين باورم كه هر آنچه و هر رويدادى براى آن روز با قلم تدبير و تقدير حكيمانه نوشته شده است ناگزير تحقّق خواهد يافت و از آن گريز و گريزگاهى نيست . خشنودى خداى پر مهر و فرزانه خواست و خشنودى ما خاندان وحى و رسالت است ؛ و بر آنچه او خشنود گردد ، ما نيز خشنود خواهيم شد ، ما بر آزمون و امتحان او شكيبايى مىورزيم و او پاداش شكوهمند شكيبايان را به ما ارزانى مىدارد .\r\nياران ! ما بر اين عقيده‌ايم كه ميان پيامبر خدا و پاره‌هاى پيكر او - كه فرزندانش باشند - هرگز جدايى نخواهد افتاد ؛ بلكه همگى آنان در بهشت پرطراوت و زيباى\r\n\r\n\r\n","description":"","footnote":"\r\n( 1 ) - از مترجم .\r\n( 2 ) - بحار ، ج 44 ، ص 366 ؛ لهوف ، ص 25 ؛ كشف الغمة ، ج 2 ، ص 29 .\r\n","page_name":" 154 ","page_number":154},
  {"content":"\r\n\r\nخدا در كنار هم گرد خواهند آمد ؛ چرا كه آنان مايهء روشنى چشم پيامبر هستند و وعده و نويد او نيز در مورد جهان‌گستر شدن دين و آيين خدا و پيامبرش به وسيلهء آنان تحقّق خواهد يافت .\r\nهان به هوش باشيد كه هر كدام از شما آماده است تا در راه آرمان بلند ما قطره قطرهء خون قلبش را ايثار كند و جان خويش را در راه شهادت و ديدار خدا نثار نمايد ، بر اوست كه بار سفر ببندد و همراهى ما را برگزيند ؛ چرا كه من به خواست خدا و در پرتو مهر و لطف او بامداد فردا حركت خواهم كرد . « 1 »\r\n\r\nسخنى با كاروان‌داران\r\n( 1 ) [ آن شب كه سالار شايستگان آن سخنان جاودانه را با خاندان و ياران در ميان نهاد ، آخرين شب توقّف آنان در مكّه و در كنار كهن‌ترين معبد توحيد بود و درست همان گونه كه در پايان سخن فرموده بود بامداد آن شب به هنگامهء سپيده‌دم ، كاروان حسين عليه السّلام از قلمرو حرم خارج شد . 
  ]\r\nكاروان به راه خويش به سوى عراق ادامه داد تا به منزلگاهى به نام « تنعيم » رسيد و در آنجا حسين عليه السّلام به كاروانى برخورد كه گروهى از شترداران آن ، هداياى استاندار يزيد در « يمن » را به سوى شام مىبردند و از جملهء آن كالاها و هدايا ، زر و زيور ، حلّه‌هاى بافت « يمن » ، پارچه‌هاى گرانقيمت و ديگر كالاهاى گياهى و دارويى غارت شده از خزانهء مردم بود .\r\nحسين عليه السّلام كالاهاى مورد اشاره را برگرفت و به شترداران فرمود :\r\n« من أحبّ أن ينطلق منكم معنا الى العراق وفيناه كراه و احسنّا صحبته ، و من احبّ أن يفارقنا من مكاننا هذا ، اعطيناه من الكراء به قدر ما قطع من الطّريق . »\r\n« هر كدام از شما دوست داشته باشد ، مىتواند به همراه ما به سوى عراق بيايد و ما كرايهء كاروان و شترانش را تا آنجا به او خواهيم پرداخت و در اين سفر از برخورد خوب و همراهى نيك ما نيز بهره‌ور خواهد شد ، امّا هر كس هم دوست داشته باشد\r\n\r\n\r\n","description":"","footnote":"\r\n( 1 ) - گفتنى است كه اين سخن جاودانه از جمله در اين منابع آمده است : لهوف سيّد بن طاوس ، ص 25 ؛ كشف الغمّة ، ج 2 ، ص 26 ؛ بحار الانوار ، ج 44 ، ص 366 ؛ مقتل الحسين ، امين ، ص 63 ؛ اولين تاريخ كربلا ، از همين قلم .\r\n","page_name":" 155 ","page_number":155},
  {"content":"\r\n\r\nكه از همين جا از ما جدا شود و به وطن خويش بازگردد ، كرايهء او را از مبدأ حركت تا اينجا محاسبه و خواهيم پرداخت . »\r\nپس از اين بيان بود كه گروهى از كاروانيان مزد خويش را گرفتند و به راه خويش رفتند و پاره‌اى ديگر از جدايى سرباز زدند و راه همراهى را برگزيدند و با كاروان آزادى به سوى عراق ، يا در حقيقت به كوى شهادت حركت كردند .\r\n\r\nاز مردم كوفه بگو !\r\n( 1 ) كاروان به راه خويش ادامه داد تا به دشت « عقيق » رسيد .\r\nدر آنجا بود كه حسين عليه السّلام به مردى آگاه و روشنفكر از بنى اسد ، به نام « بشر بن غالب » بر خورد كه گويى از كوفه به سوى حجاز روان است .\r\nآن حضرت پس از پرس‌وجو از حال آن بندهء خدا و دريافت هوشمندى و آگاهىاش ، به او فرمود : از مردم كوفه بگو ! چگونه آنجا را پشت سر نهادى ؟\r\n« بشر » گفت : سرورم ! قلبهاى مردم همراه شماست ، امّا جوّ خشونت و ارعاب و تهديد وحشتناكى سايه افكنده است كه در همان حال شمشيرها با رژيم سياهكار اموى است . « القلوب معك ، و السّيوف مع بنى اميّه . »\r\nسالار شايستگان فرمود : درست ارزيابى نموده و راست مىگويى اى برادر اسدى !\r\n« صدّقت يا أخا بنى أسد . »\r\n« 1 »\r\n[ آرى ، اگر در جامعه آزادى انديشه و عقيده ، آزادى بيان و قلم ، آزادى مطالعه و شناخت ، آزادى سنجش و مقايسه ميان دعوتها و نداها و ادّعاها و چهره‌ها و مكتبها و سليقه‌ها و جريانها و آزادى گزينش بود و به مردم اجازه مىدادند تا - به بيان قرآن - ديدگاه‌ها و سخنان گوناگون را بشنوند و بهترين آنها را برگزينند ، بىگمان دلها و جانها و انديشه‌ها و دستها با حسين عليه السّلام و آرمان بلند و انسانى او بود ، امّا دست بيداد و سياهكار اختناق و خودسرى و استبداد و خشونت و خودسرى ، چنان جوّ ناامنى و وحشت و ترورى پديد آورده بود كه دلها با حسين و راه و رسم عدالتخواهانه و آزادمنشانه و بشر دوستانه و برنامهء اصلاحى و نجات بخش او بود ،\r\n\r\n\r\n","description":"","footnote":"\r\n( 1 ) - بحار ، ج 44 ، ص 367 ؛ لهوف ، ص 29 .\r\n","page_name":" 156 ","page_number":156},
  {"content":"\r\n\r\nامّا جرأتها و جسارتها و شجاعتها و شهامتها در مزرعهء وجود استبدادزدگان خشكيده و آتش گرفته و به خاكستر تبديل شده بود ؛ به همين جهت شمشيرهاى همانان را بر ضدّ محبوب و مطلوب و اميد و نجات بخششان برهنه ساخته بودند ! ! ! و اين گونه بود كه آن بندهء هوشمند و روشن انديش خدا مىگفت : دل‌هاى مردم با توست ، امّا دريغ و درد كه شمشيرهايشان بر ضدّ تو و به همراه رژيم تاريك انديش و خشونت پيشه و خودسر و قانون گريز اسلام پناهان دروغين و عوامفريب و عوامباز اموى است ! و اين جنايت هولناكى است كه همهء استبدادگران قرون و اعصار بدان دست يازيده‌اند ؛ چرا كه آنان بدان دليل كه لياقت و شايستگى حاكميّت بر دلها و انديشه‌ها را ندارند ، بر جسم انسانها مىتازند و زبان آنان را مىبندند و با بىرحمى و خشونت و زور عريان و نيمه عريان ، جسمها را به راهى جز راه جانها و انديشه‌ها مىكشانند ! 
  ] « 1 »\r\n\r\nآماده باش « عبيد »\r\n( 1 ) حركت كاروان حسين عليه السّلام از مكّه به سوى عراق ، به گوش « عبيد اللَّه » رسيد و او نيز به فرمانده سپاه خويش ، « حصين » ، آماده‌باش داد و بىدرنگ انبوهى از نيروهاى تازه نفس را به سركردگى او فرمان حركت داد .\r\nسركردهء سپاه پسر مرجانه تا « قادسيّه » پيش آمد و در آنجا پياده شد و نيروهاى پياده و سوارهء خويش را از « قادسيّه » تا « خفّان » و از منطقهء « قطقطانه » تا كوه « لعلع » و ديگر راه‌هايى كه به كوفه مىرسيد مستقر ساخت ، و به آنان نظم و سازمان داد و در حقيقت اندكى بيرون از شهر كوفه راه‌هاى عبور و مرور را بست و بطور رسمى حكومت ترور و وحشت اعلان كرد .\r\n\r\nپيك ويژه\r\n( 1 ) كاروان حسين عليه السّلام بر سر راه خويش به منزلگاه « حاجز » رسيد ، و آن گرانمايهء عصرها و نسلها از آنجا نامه‌اى به مردم كوفه نوشت و آن را به همراه پيك ويژه‌اى به نام « قيس صيداوى » به سوى آنان فرستاد .\r\n\r\n\r\n","description":"","footnote":"\r\n( 1 ) - از مترجم .\r\n","page_name":" 157 ","page_number":157},
  {"content":"\r\n\r\nسالار شايستگان در نامه‌اش به مردم كوفه چنين نوشت :\r\n بِسْمِ اللَّهِ الرَّحْمنِ الرَّحِيمِ  .\r\nمن الحسين الى اخوانه المؤمنين ، سلام عليكم ! فانى أحمد اليكم اللَّه الّذى لا إله الّا هو ، أمّا بعد ، فان كتاب مسلم بن عقيل جاءنى يخبرنى بحسن رأيكم و اجتماع ملأكم على نصرتنا و الطلب بحقنا . . . . »\r\nبه نام خداوند بخشايندهء بخشايشگر .\r\nاز حسين بن على به برادرانش از مردم با ايمان ، درود بر شما باد ! من سپاس خدايى را مىگويم كه يكتاست و جز ذات پاك و بىهمتاى او خدايى نيست ؛ و با اين نشان و عقيده با شما سخن مىگويم و شما را به سوى او مىخوانم و اين پيام را براى شما دارم .\r\nامّا بعد ، نامهء « مسلم بن عقيل » كه بيانگر ديدگاه درست و نيكو و اجتماع سران و روشنفكران و بزرگان و توده‌هاى مردم كوفه براى يارى رسانى به برنامه‌هاى اصلاحگرانهء ما و طلب حقوق پايمال‌شدهء ما بود به دستم رسيد ؛ از خداى پر مهر مىخواهيم كه براى ما نيكو بخواهد و به شما بر اين حقگرايى و حق‌طلبى ، پرشكوه‌ترين پاداش را ارزانى دارد .\r\nبرادران با ايمان ! من به خواست خدا روز سه‌شنبه ، برابر با هشتم ذى حجّه كه روز « ترويه » بود ، از مكّه به سوى شما و شهر و ديارتان به راه افتادم ؛ بنا بر اين هنگامى كه پيك من بر شما وارد شد و پيام مرا به شمايان رساند ، به سرعت و با نهايت دقّت كارهايتان را سر و سامان دهيد و با جديّت و تلاش بسيار آماده باشيد كه من به خواست خدا در همين روزها بر شما وارد خواهم شد . درود و رحمت و بركات خدا بر شما باد .\r\n\r\nوه ! از اين درايت و شهامت !\r\n( 2 ) پيك چابك‌سوار و شجاع حسين عليه السّلام نامهء سالارش را برگرفت و به سوى كوفه روان گرديد . او به « قادسيّه » رسيده بود كه با تورهاى بازرسى و تفتيش « حصين بن نمير » ، فرماندهء سپاه عبيد ، روبرو شد و آن گاه به وسيلهء آنان دستگير گرديد و به سوى عبيد فرستاده شد ؛ امّا پيش از آنكه آنان بتوانند او را به زنجير كشند و نامه را بيابند ، آن را به سرعت بيرون آورد و پاره كرد تا به دست پليد دشمن نيفتد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nهنگامى كه روياروى عبيد قرار گرفت ، جلّاد اموى از او پرسيد : ( 1 ) « من أنت ؟ » تو كيستى ؟\r\nاو با صلابت و شهامت گفت :\r\n« رجل من شيعة امير المؤمنين . »\r\nمن مردى از رهروان راه امير مؤمنان و از شيعيان او هستم .\r\nعبيد پرسيد :\r\n« فلما مزقت الكتاب ؟ » پس چرا نامه‌اى را كه به همراه داشتى پاره كردى ؟\r\nاو با دلاورى بسيار گفت :\r\n« لئلّا تعلم ما فيه . »\r\nبراى اين كه تو از محتواى آن چيزى نفهمى و ندانى ! او پرسيد :\r\n« ممن الكتاب و الى من ؟ » نامه از سوى چه كسى بود و براى چه كسى مىبردى ؟\r\nپاسخ داد :\r\n« من الحسين عليه السّلام الى قوم من أهل الكوفة لا أعرف اسمائهم . »\r\nنامه از سوى سالار شايستگان و پيشواى آزاديخواهان و اصلاح طلبان به گروهى از مردم بود كه من نام و نشان آنان را نمىدانم .\r\nامير خودكامهء اموى سخت خشمگين گرديد و نعره برآورد كه :\r\n« اصعد فسبّ الكذّاب ابن الكذّاب . . . »\r\nاينك كه چنين است بر بالاى بلندى برو و بر حسين و پدرش ناسزا نثار كن ! « قيس » بر بالاى بلنداى استاندارى رفت و روبروى مردمى كه گرد آورده شده بودند ايستاد و ستايش و سپاس خدا را بجا آورد و آن گاه رو به مردم كرد و گفت :\r\n« ايّها النّاس انّ هذا الحسين بن على خير خلق اللَّه ابن فاطمة بنت رسول اللَّه و أنا رسوله اليكم و قد فارقته الحاجز فأجيبوه ، ثمّ لعن عبيد اللَّه بن زياد و اباه و استغفر لعلى بن ابى طالب . »\r\nهان اى مردم ! بىگمان اين حسين ، فرزند گرانمايهء امير مؤمنان ، على است كه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n( 1 ) بهترين و شايسته‌ترين بندهء خدا و فرزند ارجمند فاطمه ، دخت فرزانهء پيامبر خداست كه به سوى شهر و ديار شما مىآيد ؛ و من نيز پيك و فرستادهء او به سوى شما مردم كوفه هستم .\r\nهان اى مردم ! من در منزلگاه « حاجز » از آن حضرت جدا شده و به سرعت به سوى شما آمده‌ام ؛ پس نداى آزاديخواهانهء او را لبّيك گوييد و دعوت رهايى بخشش را دريابيد .\r\nو آن گاه بر عبيد و پدر بىاصل و تبار او لعنت و نفرين نثار كرد و براى روح بزرگ امير مؤمنان خشنودى و آمرزش خدا را خواست .\r\nو ابن زياد - كه لعنت خدا بر او باد - پس از برخورد با شخصيّت تسخير ناپذير پيك روشنفكر و آزادمنش حسين عليه السّلام و نقش بر آب شدن نيرنگش با درايت و ايمان و شجاعت او ، دستور داد آن آزاد مرد را از بام استاندارى به كوچه افكندند و « قيس » - كه رضوان خدا بر او باد - سر بر بستر شهادت نهاد و نام خود را جاودانه ساخت .\r\n\r\nخبر شهادت جانسوز « قيس »\r\n( 2 ) همان گونه كه كاروان حسين عليه السّلام به سوى كوفه پيش مىرفت ، از آن سو كاروانى نمايان گرديد كه از كوفه بيرون آمده بود و « هلال بن نافع » و « عمرو بن خالد » نيز به همراه آن كاروان بودند .\r\nحسين عليه السّلام از آنان در بارهء كوفه و روند اوضاع و مردم آنجا پرسيد . آنان گفتند :\r\nحقيقت اين است كه سرمداران و سرجنبانان كوفه و قبايل و عشاير آن سامان به وسيلهء پسر مرجانه خريدارى شده و در كنار استبداد اموى و روياروى شما و برنامهء اصلاحى شما ايستاده‌اند ، امّا توده‌هاى مردم ، دلها و قلبهايشان با شماست و راه و رسم شما را مىخواهند و چشم اميد به شما دوخته‌اند و در همان حال شرايط به گونه‌اى است كه شمشيرهاى آنان را بر ضد شما برهنه ساخته‌اند .\r\nآن حضرت فرمود : آيا از پيك ويژه‌ام ، « قيس بن مسهّر » ، نيز خبر داريد ؟\r\nآنان گفتند : آرى ، ابن زياد او را اعدام كرد .\r\nآن گاه بود كه سالار آزادمردان باران اشك از ديدگان باراند و به تلاوت اين آيه پرداخت كه : «  إِنَّا لِلَّهِ وَ إِنَّا إِلَيْهِ راجِعُونَ  » .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nسپس افزود : ( 1 )\r\n« جعل اللَّه له الجنّة ثوابا ، اللّهم اجعل لنا و لشيعتنا منزلا كريما انّك على كلّ شىء قدير . »\r\n« 1 »\r\nخداى پر مهر ، بهشت پرطراوت و پرنعمت را پاداشى براى او قرار دهد ! و از پى آن دست‌هاى نيايش و دعا را به سوى آسمان گشود كه :\r\nبار خدايا ! براى ما و شيعيان و رهروان راه ما جايگاهى ارجمند و گرانسنگ قرار ده ؛ چرا كه تو بر هر كار و هر چيزى توانايى .\r\n\r\nهدف شهادت و هنگامهء آن\r\n( 2 ) كاروان حسين عليه السّلام در راه خويش به سوى هدف ، به منزلگاهى ، به نام « ذى حسم » رسيد . به گونه‌اى كه آورده‌اند ، در آنجا پيشواى شايستگان براى سخن به پا خاست و فرمود :\r\n« و انّ الدّنيا قد تغيّرت و ادبر معروفها و استمرّت حذّاء ، و لم تبق منها الّا صبابة كصبابة الاناء ، و خسيس عيش كالمرعى الوبيل ؛ الا ترون الى الحقّ لا يعمل به و الى\r\n\r\n\r\n","description":"","footnote":"\r\n( 1 ) - بحار ، ج 44 ، ص 374 ؛ لهوف ، ص 32 .\r\nپاره‌اى از محدّثان و مورّخان آورده‌اند كه حسين عليه السّلام از دريافت خبر شهادت جانسوز « قيس » - كه دريافت نخستين خبر اندوهبار در راه كوفه بود - نخست اين آيهء شريفه را خواند كه :\r\n«  إِنَّا لِلَّهِ وَ إِنَّا إِلَيْهِ راجِعُونَ  »\r\n. ما از آن خدا و آفريدهء او هستيم و بىگمان به سوى او بازمىگرديم .\r\nآن گاه در سوگ « قيس » اين آيه را زمزمه كرد كه : . . .\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا \r\n. . . از آن شايسته‌كرداران ، برخى سر بر بستر شهادت نهاده و برخى نيز در انتظار اداى رسالت و انجام وظيفه‌اند و هرگز عهد و پيمان خود را دگرگون نساخته‌اند .\r\nسپس دست به دعا برداشت و نيايشگرانه گفت :\r\n« جعل اللَّه له الجنّة ثوابا . اللّهم اجعل لنا و لشيعتنا منزلا كريما و اجمع بيننا و بينهم في مستقرّ من رحمتك و رغائب مذخور ثوابك ، انّك على كلّ شىء قدير . »\r\nخداى پر مهر بهشت پر طراوت و زيبا را پاداش پرشكوهى براى او قرار دهد .\r\nبار خدايا ! براى ما و شيعيانمان جايگاهى ارجمند و بلند مرتبه قرار ده و ما و آنان را در قرارگاه مهر و رحمتت ، به پرجاذبه‌ترين و بهترين پاداشهاى ذخيره‌شده‌ات نايل گردان كه تو بر هر كار و هر چيزى توانايى .\r\nمقتل الحسين ، ص 71 - 70 .\r\n","page_name":" 161 ","page_number":161},
  {"content":"\r\n\r\n( 1 )\r\nالمنكر لا يتناهى عنه ، ليرغب المؤمن في لقاء ربّه محقا ، فانّى لا أرى الموت إلّا سعادة و الحيوة مع الظّالمين الّا برما . »\r\nهان اى ياران راه ! حوادث و رخدادهايى بر ما فرود آمده است كه مىنگريد و بر همهء شما آشكار است و چيزى از كسى پوشيده نيست . اينك ، روزگار ما دگرگونى نامطلوب و ناپسندى يافته و ضمن رو كردن و آشكار شدن زشتيها و خودكامگيها ، ارزشها و شايستگيها و زيباييهاى معنوى و انسانى از محيط و جامعهء ما رخت بر بسته و نيكيها بر اين مردم پشت كرده و روند تاريخ و شرايط و اوضاع ، در مسيرى ناخواسته و نامطلوب در جريان است .\r\nاز فضيلت‌ها و كرامت‌ها و ارزش‌هاى انسانى و الهى ، جز اندك و ناچيزى ، بسان قطره‌هايى كه به هنگام ريخته شدن آب در ته ظرف و يا اطراف جام مىماند ، بيشتر از آن باقى نمانده است ؛ و مردم در بند روزگار ما در يك زندگى ننگين و فاجعه بارى بسان يك مزرعه يا بوستان آفت زده گرفتار آمده‌اند ! ياران من ! آيا نمىبينيد كسى به حقّ و حقيقت عمل نمىكند و از باطل روى گردان نيست ؟ شايسته است كه مردم با ايمان از چنين محيط زورمدارانه و شرايط و اوضاع ننگينى به ملاقات پروردگار خود بشتابند ؟ ! من مرگ را - در چنين شرايطى - جز سعادت نمىبينم ؛ و زندگى با اين ستمگران را ملال‌انگيز و جانفرسا مىدانم ! [ و بدينسان ، حسين عليه السّلام در اين سخن جاودانه و نداى حق‌طلبانه‌اش ، هم هدف از شهادت راستين و آگاهانه و خالصانه را بيان فرمود ، كه برپا داشتن حق و سرنگون ساختن باطل و بيداد و دگرگون ساختن سبك‌ها ، شيوه‌ها ، سياست‌ها ، هدف‌ها ، آرمانها و اصلاح بنيادى جامعه در پرتو درايت و ژرفنگرى و واقع بينى و قانونمدارى است ، و هم هنگامهء مناسب و اقدام بموقع و بجاى آن را ؛ و روشن ساخت كه هنگامهء شهادت وقتى است كه حق و عدالت پايمال مىگردد و باطل و فريب و بيداد ، با بستن راه‌هاى گفت و شنود منطقى و روزنه‌هاى خردمندى و خردورزى و اصلاح پذيرى ، با قانون‌شكنى و خشونت ميداندار مىشود . آرى ، آن گاه است كه مرگ هدفدار براى توحيدگرايان آزاده و اصلاحگران فضيلت‌خواه ، نيك‌بختى و زندگى با تبهكاران رنج آور است . 
  ]\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nپس چه باك از شهادت ؟ !\r\n( 1 ) باز هم كاروان شور و ايمان به راه خويش ادامه داد تا در نيمه‌هاى روز به منزلگاهى به نام « ثعلبيه » رسيد .\r\nدر آنجا بود كه حسين عليه السّلام در حالى كه سر بر روى زانو نهاده بود اندكى به خواب رفت و بيدار شد و فرمود :\r\n« قد رأيت هاتفا يقول : أنتم تسرعون و المنايا تسرع بكم الى الجنّة . »\r\nدرست در همين لحظات كه چشمانم به خواب رفت ، ندا دهنده‌اى را ديدم كه مىگويد : شما اى كاروانيان ! آرى ، شما ! به سوى كوى شهادت شتاب مىكنيد و مرگ نيز شما را به سوى بهشت پرطراوت و زيبا مىراند .\r\nفرزند ارجمندش ، على با شنيدن سخن پدر گفت :\r\n« يا أبه أ فلسنا على الحقّ ؟ »\r\nپدر جان ! مگر ما بر شاهراه حق و عدالت گام نسپرده‌ايم ؟\r\nآن حضرت فرمود :\r\n« بلى و الّذى اليه مرجع العباد . »\r\nچرا پسرم ! به آن خدايى كه بازگشت بندگان به سوى اوست ، ما در راه حقّ و عدالت و در انديشهء نجات و آزادى مردم و زنده ساختن حقوق پايمال‌شدهء آنان و شرايط و روابط آزادمنشانه و خداپسندانه هستيم و براى خدا اين رنج‌ها را به جان مىخريم .\r\nجوان انديشمند حسين عليه السّلام گفت :\r\n« اذن لا نبالى بالموت . »\r\nدر اين صورت پس چه باك از مرگ پرافتخار و شهادت در راه خدا ؟ !\r\n\r\nنامهء فرماندار مكّه به دربار خلافت\r\n( 2 ) در اين مورد آورده‌اند كه : فرماندار مكه ، « عمرو بن سعيد » نامه‌اى به شام نوشت و در آن دعوت عدالتخواهانه و اصلاح‌طلبانهء پيشواى آزادى را به يزيد گزارش كرد ؛ هنگامى كه او آن نامه را خواند به زمزمهء اين شعر پرداخت كه :\r\nفان لا تزر ارض العدو و تأته . . .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاگر به سوى دشمن نتازى و او را نابود نسازى ، او به سوى تو خواهد آمد و كينه‌ات را در دل خواهد پروراند .\r\n\r\nخبر شهادت مسلم\r\n( 1 ) كاروان عشق و ايمان در راه شهادتگاه بود كه خبر جانسوز ديگرى دريافت داشت ؛ و اين بار خبر شهادت نماينده و سفير حسين عليه السّلام در كوفه و ميزبان غيرتمند و فداكار او ، كاروانيان ستم ستيز و آزاديخواه را تكان داد و طوفانى از شيون و فرياد در آن پهن دشت خشك و سوزان به راه انداخت و سيلاب اشك را از ديدگان روان ساخت .\r\nدر اين مورد آورده‌اند كه آن حضرت پس از دريافت آن خبر جانسوز و جانگداز به زمزمهء اين اشعار پرداخت :\r\n لئن كانت الدّنيا تعد نفسية * فانّ ثواب اللَّه أعلى و أنبل . . . \r\n« 1 »\r\nاگر زندگى دنيا و ارزشهاى آن نفيس و گرانبها شمرده مىشود ، بايد دانست كه ثواب و پاداش خدا بالاتر و پربهاتر و ارجمندتر است .\r\nو اگر اين بدنها و پيكرها براى مرگ آفريده شده‌اند ، پس كشته شدن براى آزاد مرد ان و عدالتخواهان و اصلاح طلبان در راه اين هدف‌هاى خدايى زيبنده‌تر و برتر است .\r\nو اگر رزق و روزيهاى مردم بهره‌اى مقدّر و اندازه‌گيرى شده است ، بر اين باور كمتر حرص‌ورزيدن و كم آزتر بودن انسان در به دست آوردن آن ، زيباتر و نيكوتر است .\r\nو اگر گردآورى داراييها و ثروتها براى وانهادن و رفتن است ، پس چرا انسان به چيزى كه آن را مىگذارد و مىرود بخل ورزد ؟\r\n\r\nپايمردى بىنظير\r\nآن گاه آن گرانمايهء جهان هستى اندوه زده و گريان بخاطر از دست دادن ياران و دوستان بر اين انديشه رفت كه با شرايط نامطلوبى كه پيش آمده است ، شايد زيبنده‌تر\r\n\r\n\r\n","description":"","footnote":"\r\n( 1 ) - پاره‌اى نيز اين اشعار را از امير مؤمنان آورده‌اند .\r\n","page_name":" 164 ","page_number":164},
  {"content":"\r\n\r\nتر آن باشد كه از همان جا باز گردد و به سوى شهر و ديار و پىگرفتن رسالت اصلاحگرانهء خويش برود ، اما پس از تدبر و تعمقى ديگر ، گويى همان ديدگاه نخست را زيبنده‌تر ديد . . . و به زمزمهء اين سروده پرداخت كه :\r\n سأمضى و ما بالموت عار على الفتى * اذا ما نوى حقا و جاهد مسلما . . . \r\nمن به زودى به سوى اداى رسالت و ميدان كارزار مىشتابم ؛ چرا كه مرگ و شهادت در راه حق و عدالت براى جوانمرد - آن گاه كه حق‌گرا و در انديشهء حق باشد - ننگ و عار نيست ؛ براى كسى كه بخواهد با ايثار جان از بزرگمردان حمايت كند و از دشمنى با خدا دورى گزيند و با جنايتكاران مخالفت ورزد و با آنان سر سازش نداشته باشد .\r\nمن در راه اصلاح جامعه و مبارزه با استبداد حاكم ، جان شيرين خود را در طبق اخلاص مىگذارم و دست از زندگى مىشويم تا در راه حق و عدالت و آزادى و دفاع از حقوق و امنيت انسانها در كارزارى سخت ، با دشمنى بس سهمگين و تجاوزكار و سركوبگر روبرو گردم .\r\nاگر در اين راه جان را نثار كردم و جهان را بدرود گفتم ، پشيمان نخواهم شد ؛ و اگر زنده بمانم ، سرزنش نخواهم گرديد و سرفراز خواهم زيست ؛ امّا براى تو همين درد و مرگ خفّت‌بار بس كه چنين زندگى ذلّت بار و ننگينى را تحمّل كنى و با خفّت و خوارى به سربرى .\r\n\r\nچرا ترك يار و ديار ؟\r\n( 2 ) كاروان عدالت و آزادى به سوى هدف راه مىسپرد كه مردى از كوفيان آن را ديد و و بىدرنگ به ديدار پسر پيامبر - كه امير آن كاروان بود - شتافت .\r\nاين مرد كه « ابو هره » و از تيره و تبار قبيلهء بلند آوازهء بنى اسد عنوان شده است ، هنگامى كه به حسين عليه السّلام رسيد ، سلام و درود نثارش كرد و گفت : هان اى فرزند گرانمايهء پيامبر ! چرا هجرت ؟\r\nچرا ترك يار و ديار ؟\r\nچرا دورى از مدينه ؟\r\nو چرا هجرت از كنار خانهء خدا ؟\r\nراستى چه انگيزه و عامل و يا چه كس و چه چيزى تو را از حرم نياى گرانقدرت ،\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nپيامبر خدا بيرون آورد ؟ « يا ابن رسول اللَّه ما الّذى أخرجك عن حرم جدّك محمّد . »\r\n( 1 ) حسين عليه السّلام در پاسخ او در اشاره به حاكميّت ترور و وحشت و مذهب سالارى دروغين و خشونت‌بار و مخوف اموى ، فرمود :\r\n« ويحك يا أبا هرّة ! انّ بنى اميّة أخذوا مالى ، و شتموا عرضى فصبرت ، و طلبوا دمى فهربت ؛ و أيم اللَّه لتقتلنى الفئة الباغية و ليلبسنهم اللَّه ذلا شاملا ، و سيفا قاطعا ، و ليسلطن اللَّه عليهم من يذلّهم حتّى يكونوا أذلّ من قوم سباء اذ ملكتهم امرأة فحكمت في أموالهم و دماءهم . »\r\nهان اى « ابا هرّه » ! واى بر تو ! نمىدانى چه چيز مرا از مدينه بيرون آورد ؟\r\nاستبدادگران سياهكار اموى ، ثروت و دارايى مرا - بخاطر ناسازگاريم با شيوهء بيدادگرانه و بربرمنشانه آنان ، و دفاع از حقوق و حرمت انسانها - از دستم گرفتند ، امّا من در راه هدف شكيبايى ورزيدم ؛ با ناسزاگويى و بافته‌هاى ناروا ، حرمت و كرامت مرا شكستند ، باز هم شكيبايى پيشه ساختم و همچنان به روشنگرى ادامه دادم ؛ امّا آنان قصد جانم را كردند و براى ريختن خونم نقشه‌هاى شيطانى كشيدند ، و من از شهر و ديار و كنار حرم پيامبر بيرون آمدم و به ناگزير ترك يار و ديار كردم .\r\nبه خداى سوگند كه اين بيدادگران مرا به ناحقّ خواهند كشت و خدا به كيفر جنايت و بيدادشان لباس ذلّت را بر اندام آنان خواهد پوشاند و به خفّتى فراگير و شمشيرى برنده گرفتارشان خواهد ساخت ، و كسى را بر آنان مسلّط خواهد كرد كه آنان را به ذلّت و فرومايگى محكوم سازد ؛ به گونه‌اى كه از قوم « سبأ » نيز - كه زنى به دلخواه خويش بر جان و مال آنان فرمان مىراند - خوارتر و ذلّت‌زده‌تر گردند . « 1 »\r\n\r\n« زهير » و حسّاسترين لحظات زندگى\r\n( 2 ) گروهى از مردان قبيلهء « فزاره » و « بجيله » در اين مورد آورده‌اند كه : ما به همراه زهير بوديم و همزمان با حركت كاروان حسين عليه السّلام به سوى عراق ، ما نيز از حجاز به عراق مىرفتيم ، امّا هماره بر آن بوديم كه با فرزند گرانمايهء پيامبر روبرو نگرديم و در منزلگاهى به استراحت بار گذاريم كه كاروان او بار برداشته باشد .\r\nروزى در منزلگاهى فرود آمديم كه بر آن ناگزير بوديم و كاروان حسين عليه السّلام نيز در\r\n\r\n\r\n","description":"","footnote":"\r\n( 1 ) - بحار ، ج 44 ، ص 368 ؛ لهوف ، ص 29 ؛ مقتل خوارزمى ، ج 1 ، ص 226 .\r\n","page_name":" 166 ","page_number":166},
  {"content":"\r\n\r\nآنجا بار نهاده بود .\r\nما بر سر سفرهء غذا بوديم كه يكباره فرستاده و سفيرى از سوى حسين عليه السّلام نزد ما آمد و پس از درود و سلام ، با ادبى تحسين برانگيز گفت : هان اى زهير ! حسين عليه السّلام ، فرزند گرانمايهء پيامبر مرا به سوى تو فرستاده است تا به ديدار او بشتابى . ( 1 ) « انّ ابا عبد اللَّه بعثنى اليك لتأتيه . »\r\nمنظرهء عجيبى بود ؛ به گونه‌اى كه هر كس هر آنچه را در دست داشت ، ناخواسته آن را به زمين افكند ! [ آرى ، گويى همگى در جاى خود خشك شدند ، لقمه‌ها از دهان‌ها افتاد ! غذا فراموش شد ! سفره از ياد رفت و همه چيز از خاطره‌ها زدوده شد ! سكوت سنگينى بر آنجا سايه افكنده بود و « زهير » نيز خاموش و حيرت‌زده از سويى فرستادهء حسين عليه السّلام را مىنگريست - كه او را به ديدار يار فرا مىخواند - و از دگر سو به همراهان و همسر روشنفكر و با ايمان خويش مىنگرد كه چه واكنشى در برابر آن رويداد شگفت و آن فراخوان عجيب از خود نشان مىدهند . 
  ]\r\nدر اين شرايط بود كه همسر شجاع و آگاه و پرواپيشه‌اش ، « دلهم » ، سكوت را شكست و روزنهء اميدى گشود و همه را از تحيّر و بىتصميمى و سرگردانى نجات داد ؛ او به « زهير » رو آورد كه : ( 2 ) « سبحان اللَّه ! يبعث اليك ابن رسول اللَّه ، ثمّ لا يأتيه ؟ » هان اى زهير ! چه جاى ترديد و دودلى و حيرت است ؟\r\nخداى يكتا ، پاك و منزّه است و راه و رسم پيامبر و فرزندش روشن و افتخار آفرين ؛ آيا پسر پيامبر ، شما را به وسيلهء فرستاده‌اش به ديدار دعوت مىكند ، امّا شما بر آن هستى كه به دعوت او پاسخ مثبت ندهى و به سوى او نروى ؟ ! نه ! كاش اين سعادت را داشتى كه به سوى او مىرفتى و سخن جانبخش حسين عليه السّلام را مىشنيدى !\r\n\r\nهان اى آزاد مرد !\r\nپس از اين سخن برانگيزاننده و نيروبخش آن بانوى آزاده و روشن‌انديش بود كه سردار بزرگ عرب به پا خاست و به سوى سالار شايستگان شتافت ؛ و چيزى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنگذشت كه شادمان و خندان و با چهره‌اى نورانى - كه برق خوشحالى و دريافت نويد در چهره و ديدگانش مىدرخشيد - بازگشت و دستور داد تا قرارگاه و خيمه‌اش را برچينند و كالا ، زاد و توشه و چيزهاى گرانبهايش را گرد آورند ؛ و آن گاه خود به سوى حسين عليه السّلام رفت .\r\n( 1 ) او پيش از رفتن ، به همسر با وفا و حقگرايش رو آورد و دوستانه به او گفت : اينك ديگر هنگامهء جدايى است و من پيوند همسرى تو را مىگسلم ؛ چرا كه دوست نمىدارم پس از من جز نيكى و خوبى به تو برسد [ و از آن بيمناك هستم كه اگر تو را طلاق نگويم ، با پيوستن من به پيشواى آزادى و عدالت ، از سوى رژيم بيداد پيشه و مرز نشناس و خشونت پيشه و رسواى اموى برايت پرونده بسازند و رنج و زحمت پيش آورند و گناه عدالتخواهى و ستم ستيزى و اصلاح‌طلبى مرا به پاى تو بنويسند و تو را به كند و زنجير و زندان و مرگ محكوم سازند 
  ] ؛ چرا كه من ديگر تصميم آگاهانه و خداپسندانهء خويش را گرفته و همراهى حسين عزيز را برگزيده‌ام .\r\nبرآنم كه جان را در راه خدا در طبق اخلاص گذارم و فداى حسين عليه السّلام و برنامه اصلاحى و خداپسندانهء او سازم و با همهء وجود از نفس نفيس و جان ارجمند و سبك و سيرهء بشر دوستانه و خدا محورانه و عزت آفرين او دفاع كنم .\r\nو آن گاه دارايى او را به وى داد و بر آن شد تا او را به همراه ياران به سوى خاندان و نزديكانش روان سازد .\r\nدر اين هنگام همسرش به پا خاست و به سوى او رفت و باران اشك از ديدگان باريد و با او وداع كرد و او را در راه خداپسندانه و افتخار آفرينى كه در پيش گرفته بود ، به خداى سپرد و شجاعانه و قهرمانانه و ژرفنگرانه به او گفت : هان اى آزاد مرد زندگيم ! زهير ! اميدوارم كه خداى فرزانه باران مهر و خيرش را بر تو بباراند و نيك‌بختى دنيا و آخرت را در اين راه روزى تو سازد ! تو را به خدا مىسپارم و از سر راه پر افتخارت كنار مىروم ، امّا از تو مىخواهم كه در روز رستاخيز و در پيشگاه نياى گرانقدر حسين عليه السّلام و مام ارجمندش ، دخت فرزانهء پيامبر ، مرا فراموش نسازى و يادآورى كنى . ( 2 ) « خار اللَّه لك ، أسألك أن تذكرنى في القيامة عند جدّ الحسين عليه السّلام . . . . » « 1 »\r\n\r\n\r\n","description":"","footnote":"\r\n( 1 ) - بحار ، ج 44 ، ص 371 ؛ ارشاد مفيد ، ص 246 ؛ لهوف ، ص 30 .\r\n","page_name":" 168 ","page_number":168},
  {"content":"\r\n\r\n\r\nيادى از گذشته\r\n( 1 ) و در لحظات جدايى رو به ياران كرد و گفت : ياران من ! هر كدام از شما دوست دارد ، مىتواند همراهى مرا برگزيند و با من باشد تا به اردوگاه نور و رستگارى برويم و هر كس نمىخواهد اينك هنگامهء وداع است .\r\nسپس افزود : اينك بجاست كه داستان شنيدنى خويش با « سلمان فارسى » را - كه در مسابقهء زندگى به خاطر آراستگى به ارزشها ، « سلمان محمّدى » گرديد - برايتان باز گويم .\r\nدوستان ! روزى من با او و ديگر ياران و دوستان و همفكران در پيكار « بلنجر » بوديم كه بر دشمن تجاوزكار و حق ناشناس تاختيم و خدا پيروزى را روزى ما ساخت و غنايم بسيارى به دست ما افتاد .\r\nموج شادى و شادمانى دلها را فرا گرفت و نسيم پيروزى وزيدن آغاز كرد . سلمان - كه رضوان خدا بر او باد - گفت : ياران ! از فرا رسيدن پيروزى و به دست آوردن غنايم بسيار به خواست خدا و يارى او شادمان شديد ؟\r\nگفتيم : آرى ، چرا كه نه ؟ ! گفت : هنگامى كه كارزار جوانان و جوانمردان خاندان محمّد صلّى اللَّه عليه و آله و سلّم را ديديد و افتخار همراهى يافتيد ، بر همدلى و همسنگرى و پيكار دليرانه به همراه آنان بيشتر از اين پيروزى و به دست آوردن اين غنايم فراوان شادمان خواهيد شد .\r\nآرى ، آن روز گذشت ، و اينك به باور من همان روز فرا رسيده است و من شما را به خدا مىسپارم ؛ و پس از اين سخنان بود كه آن شير مرد آزادى خواه رفت و به كاروان سالار شايستگان پيوست و همراهى او را برگزيد .\r\n\r\nسپاه حرّ و كاروان حسين عليه السّلام\r\n( 2 ) كاروان آزادى و آزادگى به راه خويش ادامه مىداد كه نزديكى منطقه‌اى به نام « قصر بن مقاتل » با پيشقراولان سپاه تجاوزكار اموى به فرماندهى حرّ روبرو شد ؛ چرا كه « عبيد اللَّه » با دريافت خبر حركت حسين عليه السّلام به سوى عراق يك نيروى هزار نفرى را به سركردگى حرّ به سرعت آراست و آنها را به رويارويى با كاروان نور گسيل داشت .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n( 1 ) حرّ و همراهانش به كاروان حسين عليه السّلام رسيدند و بىآنكه درگير شوند ، به همراه آن تا « قصر بنى مقاتل » « 1 » راه را پيمودند .\r\nكاروان در آنجا براى استراحت بار بر زمين نهاد و پس از ساعتى حركت كرد .\r\nيكى از ياران حسين عليه السّلام به نام « جابر » آورده است كه : پس از حركت كاروان از اين منزلگاه ، پيشواى آزادى كاروان را به راه « عذيب الهجانات » راه نمود و همان گونه كه در راه خويش گام مىسپرديم گويى حسين عليه السّلام سر مبارك را كوتاه زمانى بر روى زين اسب نهاد و خواب سبكى بر چشمانش راه يافت ؛ هنگامى كه بيدار شد به خواندن اين فراز از آيهء شريفه پرداخت كه :\r\n«  إِنَّا لِلَّهِ وَ إِنَّا إِلَيْهِ راجِعُونَ  » از آن حضرت دليل خواندن اين آيه را پرسيدم كه فرمود : هم اكنون لحظاتى سرم را بر زين اسب نهاده بودم كه خوابم برد و در آن حال نداگر و سوارى را ديدم كه مىگويد :\r\n« القوم يسيرون و المنايا تسير معهم . » « 2 »\r\nاين كاروانيان به شهادتگاه روانند و در حالى مىروند كه مرگ نيز به همراه آنان در حركت است .\r\nكاروان به راه خويش ادامه داد و سپاه حرّ نيز راه كاروان و همراهى و نظارت بر حركت آن را برگزيد و خود فرماندهء سپاه عبيد ، پيشاپيش حسين عليه السّلام راه را مىپيمود و چنين مىگفت : ( 2 )\r\n يا ناقتى لا تذعرى من زجرى * و شمّرى قبل طلوع الفجر . . . \r\n« 3 »\r\nهان اى شتر من ! از تندى و فشار من در پيمايش راه و تيز راندن من هراس مكن و ناراحت مباش ! و هر چه زودتر ، پيش از سپيده‌دم براى حركت آماده باش و مرا به\r\n\r\n\r\n","description":"","footnote":"\r\n( 1 ) - پاره‌اى « قصر مقاتل » و پاره‌اى ديگر « قصر أبى مقاتل » و برخى نيز « قصر بنى مقاتل » نوشته‌اند .\r\nمعجم البلدان ، ج 4 ، ص 364 ؛ مراصد الاطلاع ، ج 3 ، ص 1100 .\r\n( 2 ) - الكامل في التاريخ ، ج 4 ، ص 51 .\r\n( 3 ) - اين سروده را پاره‌اى به « حرّ » نسبت داده‌اند ، امّا مشهور اين است كه از آن « طرماح » مىباشد ؛ و ممكن است بگوييم « حرّ » نيز سرودهء « طرماح » را زمزمه كرده است ، كه اين نيز با موقعيت و جايگاه او - كه هنوز فرماندهى ستونى از سپاه استبداد را به عهده داشت و به اردوگاه آزادى نپيوسته بود - نمىسازد .\r\n","page_name":" 170 ","page_number":170},
  {"content":"\r\n\r\nسوى هدف حركت ده ! آرى ، بهترين سوارها و بهترين مسافران را حركت ده ! تا آنان را به بزرگمردى برسانى كه بزرگمنشى و گرانمايگى و بزرگوارى در سرشت و نهاد و نژاد و تبار و راه و رسم او سرشته شده است .\r\nما را به مرد ارجمندى برسانى كه سالار و آزادمرد و داراى قوت قلب و علو روح وسعهء صدر وصف ناپذيرى است ، و خدا او را براى روشنگرى راه مردم و اصلاح امور جامعه و زدودن آفت‌هاى رشد و ترقى و موانع كمال و انجام بهترين و پرشكوه‌ترين كار به اينجا آورده و او را بدان پاداش داده است . « 1 »\r\n\r\nحسرت و دريغى جانكاه\r\n( 1 ) كاروان حسين عليه السّلام با نينوا فاصلهء چندانى نداشت كه كاروانيان در يك منزلگاه به استراحت پرداختند .\r\nدر آن نزديكىها خيمه‌اى برافراشته بود كه نظر رهگذران را جلب مىكرد .\r\nحسين عليه السّلام با ديدن آن خيمه و تماشاى بوستانى كه آنجا را طراوت و صفا بخشيده بود ، پرسيد : اين خيمه از آن كيست ؟\r\n« لمن هذا الفسطاط ؟ » به عرض رسيد : از آن « عبيد اللَّه بن حرّ جعفى » است .\r\nفرمود : او را به اينجا فراخوانيد ! « ادعوه لى . »\r\nفرستادهء پيشواى آزادى ، به « عبيد جعفى » وارد شد و پس از سلام گفت : هان اى عبيد ! اين فرزند گرانمايهء پيامبر و پيشواى آزاديخواهان و اصلاح طلبان است كه شما را به ديدار دعوت مىكند .\r\nاو با شنيدن اين سخن گفت : « انّا للَّه و انّا اليه راجعون » و آن گاه افزود : به خداى سوگند كه من از كوفه بيرون نيامدم ، جز اينكه خوش نداشتم كه با آمدن حسين عليه السّلام به كوفه ، در آنجا باشم و چشمم به چشم آن حضرت بيفتد . به خداى سوگند كه اينك نيز بر آن هستم كه نه ، من او را ببينم و نه او مرا !\r\n\r\n\r\n","description":"","footnote":"\r\n( 1 ) - لازم به ياد آورى است كه اين شعر در منابع مختلف از شاعر و روشنفكر عرب ، طرماح روايت شده و مفهوم آن نيز با شرايط « حر » سازگار نيست .\r\n","page_name":" 171 ","page_number":171},
  {"content":"\r\n\r\nفرستادهء آن حضرت بازگشت و جريان را گزارش كرد .\r\n( 1 ) پس از بازگشت او ، خود آن حضرت برخاست و به سوى خيمهء « عبيد جعفى » آمد .\r\nهنگامى كه به آنجا رسيد ، او را به همراهى خويش و مقاومت قهرمانانه بر ضد استبداد و انحصار خشونت كيش اموى دعوت كرد ، امّا او به فراخوان آن پيشواى آزادى پاسخ منفى داد و همان سخنان گذشته را تكرار كرد .\r\nحسين عليه السّلام فرمود : هان اى « عبيد » ! اگر به يارى حقّ و عدالت نمىشتابى و همراهى ما را برنمىگزينى ، پس پرواى خدا را پيشه ساز و از او بترس كه در صف دشمنان برنامه اصلاحى و انسانى و رهايى بخش ما قرار گيرى ! به خداى سوگند اگر كس نداى حق‌طلبى و دادخواهى ما را بشنود و آن گاه به يارى ما برنخيزد و در برابر بيداد و بربريت نظام آزادىكش و تاريك انديش اموى قامت بر نيفرازد ، نابود خواهد شد .\r\n« فإن لا تنصرنا فاتّق اللَّه ان تكون ممن يقاتلنا ، فو اللَّه لا يسمع واعيتنا احد ثمّ لا ينصرنا الّا هلك . »\r\n« عبيد » در پاسخ گفت : امّا به صف دشمنان شما ، هرگز نخواهم پيوست و هرگز چنين نخواهد شد .\r\nو بدينسان « عبيد اللَّه بن حرّ » با اينكه مردى چابك و دلير و شاعرى خوش ذوق و توانا و از نامداران عرب و چهره‌هاى سرشناس عراق و كوفه بود ، بر سر دوراهى سرنوشت ، بيراهه را برگزيد ؛ بهترين فرصت زندگى را از دست داد و با زدن دست رد به سينهء سعادت و نيك‌بختى هماره‌اى كه به او روى آورده بود ، خود را به اندوهى عميق و جانكاه گرفتار و با دريغ و دردى ماندگار و نام و يادى ناخوشايند و عبرت‌انگيز قرين ساخت . « 1 »\r\n\r\n\r\n","description":"","footnote":"\r\n( 1 ) - در اين مورد آورده‌اند كه : پسر « زياد » پس از رويداد غمبار عاشورا و شهادت سالار شايستگان ، سردمداران كوفه را خواست و آنان را مورد دلجويى قرار داد ، امّا هر چه نگاه كرد « عبيد اللَّه بن حرّ » را در ميان آنان نديد . پس از چند روز هنگامى كه او نزد « ابن زياد » آمد ، از وى پرسيد : پسر « حرّ » كجا بودى ؟\r\nپاسخ داد : بيمار بودم ! گفت : بيمارى جان يا جسم ؟\r\nپاسخ داد : امّا قلبم ، اميد كه به آفت بيمارى معنوى گرفتار نگردد ؛ و امّا جسم من بيمار بود كه خداى بر من منت نهاد و سلامتىام را باز يافتم .\r\nگفت : دروغ مىبافى ، تو با دشمن ما بودى ! پاسخ داد : اگر با دشمن شما بودم حضور من در آنجا براى شما ناشناخته و نهان نمىماند ، چرا كه حضور چه منى در جايى پوشيده نمىماند ! در همين شرايط « ابن زياد » از او غافل گرديد و وى از آنجا بيرون آمد و بر مركب خويش نشست و رفت .\r\n« ابن زياد » به خود آمد و گفت : پسر « حرّ » كجاست ؟\r\nگفتند : رفت . . . فرياد برآورد كه او را بياوريد ! ! گاردهاى خشن و خون آشام او برق‌آسا خود را به او رساندند و از او خواستند تا نزد اميرشان باز گردد ، امّا او ركاب كشيد و گفت : پيام مرا به او برسانيد كه ديگر هيچ گاه فرمانبردارانه نزد او نخواهم آمد . . . آن گاه از كوفه بيرون آمد و تاخت تا به كربلا رسيد و در آنجا چنين سرود :\r\n يقول امير غادر و ابن غادر * ألا كنت قاتلت الشهيد ابن فاطمة\r\nفياندمى ان لا أكون نصرته * ألا كل نفس لا تسدّد نادمة\r\nو انّى - لانّى لم اكن من حماته - * لذو حسرة ما ان تفارق لازمة\r\nسقى اللَّه ارواح الذين تأزّروا * على نصره ، سقيا من الغيث دائمة . . .\r\nفكفّوا و إلّا ذدتكم في كتائب * اشدّ عليكم من زحوف الديالمة \r\nامير پيمان شكن و فرزند فريبكار مىگويد : چرا با فرزند گرانمايهء فاطمه ، دخت سرافراز پيامبر پيكار نكردى ؟\r\nمن اينك سخت پشيمان و ندامت زده‌ام كه چرا او را يارى نكردم و راستى كه هر كس درست انديش و شايسته كردار نباشد سرانجام پشيمان خواهد شد .\r\nمن از آن روى كه از يارىكنندگان و مدافعان او و راه و رسم اصلاحگرانه‌اش نبوده‌ام ، اينك دريغ و حسرتى دردناك و ماندگار دامنگيرم شده است .\r\nخداى باران مهر و رحمت خويش را بر روح‌ها و روان‌هاى پاك آن قهرمانانى بباراند كه بر يارى او همدست و همداستان شدند .\r\nمن بر كنار پيكارگاه‌ها و آرامگاه‌هاى آنان ايستادم ، آن گاه در حالى كه باران اشك از ديدگانم فرو مىباريد ، چيزى نمانده بود كه جگرم پاره پاره شود و بر قبرهاى آنان فرو افتد .\r\nبه جان خودم سوگند ! كه آنان در منطق و پيكار ، شير مردان انديشه و بيان و شمشير بودند و به سرعت به سوى ميدان گام مىسپردند و دفاعگر و حمايت‌كنندهء شيران بيشهء حق بودند .\r\nاگر كشته شدند ، همهء پرواپيشگان در مرگ آنان اندوهگين گشتند . ژرف‌انديشان و مطالعه‌كنندگان تاريخ هر چه بنگرند ، به كسانى بهتر از اينان كه در برابر مرگ شجاعانه ، سالار ، نورانى و قهرمان باشند ، نخواهند يافت .\r\nآيا آنان را بيدادگرانه مىكشيد و آن گاه اميد روابط دوستانه با ما را داريد ؟ اين نقشهء شوم را وانهيد كه با انديشهء ما سازگار نيست .\r\nبه جان خودم سوگند ! با كشتن آنان به دشمنى با ما مردم تشنهء عدالت و آزادى برخاستيد ؛ و بدانيد كه چه بسيار زنان و مردان حق‌جو و اصلاح طلب ما را با اين كار بر ضدّ خويش برانگيخته‌ايد .\r\nهماره در اين فكرم كه با سپاهى گران به سوى اين بيدادگران حركت كنم ، به سوى انحصار طلبان و خشونت كيشان و تجاوزكارانى كه از حقّ روى برتافتند و با سالار شايستگان به جنگ برخاستند .\r\nهان اى رجّالگان اموى ! بس كنيد ! و دست از ستم و قانون ستيزى بداريد و گر نه براى دفع ستم و بيداد شما با سپاهيانى سرسخت‌تر از سپاهيان « ديالمه » بر ضدّ شما به پا خواهم خاست . 
  ] مترجم .\r\n","page_name":" 172 ","page_number":172},
  {"content":"\r\n . \r\n","description":"","footnote":"","page_name":" 173 ","page_number":173},
  {"content":"\r\n\r\n\r\nنامهء ابن زياد به حرّ\r\n( 1 ) كاروان روشنگرى و آزادگى نزديك نينوا بود كه نامه‌رسانى از راه رسيد و نامهء پسر « مرجانه » را به « حرّ » تسليم كرد .\r\nدر اين مورد يكى از همراهان حسين عليه السّلام به نام « جابر » آورده است كه : ما راه را پيموديم تا به نزديكى دشت نينوا رسيديم ؛ در آنجا بود كه به ناگاه مردى به نام « مالك » از راه رسيد و به سوى سپاه « حرّ » رفت و نامهء « عبيد اللَّه را به فرماندهء سپاه استبداد داد .\r\nدر آن نامه ، پسر « مرجانه » به سركردهء سپاه خويش نوشته بود : بر حسين و يارانش سخت بگير و آنان را جز در بيابانهاى بىآب و گياه و دشت‌هاى خشك و سوزان و بدون پناه و پناهگاه فرود نياور تا دستورم در بارهء چگونگى برخورد با آنان پس از اين مرحله به تو برسد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبخش 5 در كوى الهام و ايثار\r\n( 1 ) بار بر داريد اينجا كربلاست ! شرارهء دل شعله‌ور زينب آماده باش سپاه استبداد بدترين انتخاب ! دعوت به منطق و مسالمت نخستين روشنگرى آموزگار بزرگ رادىها بارشى از باران حقايق بر كوير دل‌ها شب نيايش و تلاوت قران آن شب جاودانه آزمونى ديگر نمونه‌هايى درس آموز از شور و شعور آماده باش عمر براى پيكار امّا در اردوگاه نور شادمانى « برير » و اين هم آماده باش براى دفاع قهرمانانه پرشكوه‌ترين سمبل آزادى و آزادمنشى سمبل بىنظير ايمان و يقين پرتوى از درايت و شهامت پرچمدار عاشورا\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\nدر كوى الهام و ايثار\r\n\r\nبار برداريد اينجا كربلاست !\r\n( 1 ) با رسيدن كاروان خرد و انديشه به دشت نينوا ، پيشواى آزادى از نام آن سرزمين پرسيد و بر آن شد تا در آنجا فرود آيد .\r\nبه عرض رسيد كه نام اين سرزمين ، كربلاست .\r\nفرمود : آرى ، سرزمين اندوه و بلا ؛ يا سرزمين گرفتارى و آزمون ! و آن روز ، تاريخ درست دوّمين روز از ماه محرّم را نشان مىداد . حسين عليه السّلام فرمود : در همين سرزمين پياده شويد ! اينجا فرودگاه سواران ما ، اقامتگاه و قرارگاه همراهان ما ، شهادتگاه و آرامگاه الهام بخش هماره ما و ياران دلير و فداكار ماست . « هاهنا محطّ ركابنا و مسفك دمائنا . »\r\nو آن گاه همگى پياده شدند و در آنجا رحل اقامت افكندند و خيمه‌ها را برافراشتند و حسين عليه السّلام نيز در فرصتى كه پيش آمده بود به صيقل دادن شمشير ستم سوز خويش براى دفاع پرداخت و اين اشعار را نيز زمزمه مىكرد كه :\r\n يا دهر افّ لك من خليل * كم لك بالاشراق و الاصيل\r\nمن طالب و صاحب قتيل * و الدهر لا يقنع بالبديل . . . \r\nهان اى روزگار ! اف بر تو باد ، اف ! هان اى دنيا ! اف بر دوستى تو ! راستى تو چقدر بىوفايى ! كه بامدادان و عصرگاهان چه بسيار از دوستان و خواهندگانت را به قربانگاه مىفرستى و به كشتن مىدهى و به نظير و همانند و عوض بسنده نمىورزى ؛ و به اندك قناعت نمىكنى و با كم نمىسازى ! و هر جاندار و زنده‌اى پويندهء اين راه است ، و سرانجام با پديدهء مرگ ديدار خواهد كرد و راهى كه من مىروم ، هر زنده‌اى خواهد رفت .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو راستى چقدر هنگامهء تحقّق آن وعده نزديك است ؛ و كارها تنها به دست خداى بزرگ و تواناست و زندگى و مرگ به خواست اوست .\r\n\r\nشرارهء دل شعله‌ور زينب\r\n( 1 ) هنگامى كه دخت ارجمند فاطمه عليها السّلام ، زينب زمزمهء سالار شايستگان و اشعارى را كه مىخواند شنيد ، ديگر عنان شكيبايى از كف داد و از جاى خود پريد و در حالى كه دامان لباس خود را مىكشيد ، با سر و پاى برهنه به سوى برادر دويد و گفت : جان برادر ! يادگار گرانمايهء پدر و مادر ! حسين جان ! اين سروده و اين سخنان از آن كسى است كه به شهادت خويش يقين پيدا كرده است .\r\nآه از اين مصيبت و درد ! اى واى ! اى داد ! اى واى از داغ عزيزان ! اى آه از فراق و جدايى ياران ! اى كاش مرگم فرا رسيده و زندگىام را به پايان رسانده بود و چنين روزى را نمىديديم ! گويى امروز است كه مادرم ، فاطمه جهان را با شهادت خويش بدرود گفته است ! گويى هم اينك در سوگ جانسوز پدرم ، امير مؤمنان و برادر ارجمندم ، حسن عزيز نشسته‌ام ! هان اى حسين عزيز ! اى محبوب دل خواهر ! اى سالار من ! هان اى جانشين شايستهء نياكان پر افتخار ! اى يادگار لايق بزرگمردان گذشته ! اى پناه و پناهگاه بازماندگان ! اى آموزگار راستين عدالتخواهان ! اى بزرگ پرچمدار اصلاحگران ! اى سمبل درخشان آزادمنشان !\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاى مايهء مباهات فرزندان ارزشخواه و كمال جوى انسان ! اى رمز جاودانگى دين و دفتر ! حسين عزيز ! كاش من مرده بودم و چنين روز غمبارى را در زندگى نمىديدم ! ( 1 ) « فقالت : هذا كلام من أيقن بالقتل ، وا ثكلاه ! ليت الموت أعدمنى الحياة ، اليوم ماتت امّى فاطمة ، و أبى على و أخى حسن ، يا خليفة الماضين ، و ثمال الباقين . . . »\r\nحسين عليه السّلام خواهر انديشمند و ارجمندش را آرامش خاطر بخشيد و او را به شكيبايى و پايدارى در مبارزه و روشنگرى راه سفارش كرد و فرمود : ( 2 ) « يا اختاه ! لا يذهبنّ حلمك الشّيطان ! تعزّى بعزاء اللَّه ، فانّ اهل السّموات و الأرض يموتون ، و كلّ شىء هالك الّا وجهه . . . و لكلّ مسلم برسول اللَّه أسوة ؛ و لطم النساء الخدود ، و شققن الجيوب ، فترقرقت عيناه بالدموع . . . . »\r\nهان اى خواهر ارجمندم ! مباد شيطان شكيبايى و بردباريت را ببرد و در اين پيكار سرنوشت ساز فكرى و اجتماعى به آفت ناشكيبايى گرفتار آيى .\r\nخواهرم ! راه صبر و شكيبايى را در پرتو اميد بستن به بارگاه خدا پيشه ساز و بدان كه همهء آسمانيان و زمينيان ، جهان را بدرود مىگويند و جز ذات پاك آفريدگار هستى ، همه و همه مىميرند و تنها اوست كه زنده و پاينده است .\r\nدخت فرزانهء فاطمه عليها السّلام ! پدرم امير مؤمنان از من بهتر بود ؛ برادرم ، حضرت مجتبى ، از من شايسته‌تر بود ؛ و با اين وصف ، رخ بر نقاب خاك كشيدند و به سراى باقى شتافتند و رفتند و ما نيز بايد برويم ؛ و پيامبر خدا براى هر انسان توحيدگرا و شايسته‌كردارى اسوه و الگوست [ و همگان در سبك و شيوه ، روش و منش ، رعايت حقوق و حرمت مردم ، مبارزه با آفت‌هاى رشد و بالندگى و موانع آزادگى و آزادى و شكيبايى و پايدارى بايد او را سرمشق قرار دهند . 
  ]\r\nهنگامى كه سخنان آن حضرت به اينجا رسيد ، بانوان حرم بر چهره‌هاى خود زدند و گريبان پاره كردند ! و اينجا بود كه جام ديدگان حسين عليه السّلام غرق در اشك گرديد و سيلاب اشك از ديدگان فرو باريد و آن مثال مشهور در ادبيّات عرب را به زبان آورد كه :\r\nاگر آن پرندهء زيبا و خوشخوان را به حال خود مىنهادند ، در اوج آرامش و آسايش به خواب مىرفت و ترك وطن و يار و ديار را برنمىگزيد . « لو ترك القطا ليلا لنام . »\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nآماده باش سپاه استبداد\r\n( 1 ) [ با فرود پيشواى آزادى و اصلاحات در كوى روشنگرى و ايثار - كه پس از آن ، نامش ماندگار و جاودانه گرديد - سپاه تاريك انديش و خشونت پيشهء اموى نيز بتدريج در آنجا گرد آمد و آنجا را به اردوگاه خويش تبديل ساخت . 
  ]\r\nآن گاه « عمر سعد » فرمانده سپاه اموى دار و دسته دنيادار و دنيا طلب خويش را براى كارزار با سالار شايستگان فرا خواند ، و آنان نيز به فراخوان تجاوزكارانه او پاسخ مثبت دادند [ و آمادگى خويش را براى پيكار با پيشواى آزادى و آزادگى - كه هدف خويش را زنده ساختن حق و برچيدن بساط استبداد و باطل و احياء حقوق پايمال شده توده‌هاى دربند و زنده ساختن مقررات قرآن و سيره و سنّت عادلانه و انسانى پيامبر مىدانست ، و آن را از راه منطق و روشنگرى و خيرخواهى و مسالمت دنبال مىنمود - اعلان كردند 
  ] و بر ضد آن حضرت و خاندان ارجمندش بپاخاستند و با نعره جنگ‌طلبانه و تجاوزكارانهء سركرده سپاه اموى مخالفت نكردند و چون و چرا نگفتند .\r\n\r\nبدترين انتخاب !\r\n( 2 ) در اين مورد آورده‌اند كه « عبيد اللَّه » ، به هنگام گماشتن « عمر بن سعد » به سركردگى سپاه خمود خويش ، به او گفت : من تو را به ولايت رى برگزيده‌ام و در برابر اين پست و مقامى كه برايت در نظر گرفته‌ام بايد در حل مشكلى كه حسين براى نظام اموى پيش آورده است ، پيشگام باشى و از سوى ما پرچم پيكار با او را به دوش بكشى و كار او را يكسره سازى ! « 1 » و بدينسان پسر مرجانه با نقشهء ابليسى خويش او را بر سر دو راهى سخت و سرنوشت‌سازى قرار داد و آن عنصر تاريك انديش و حقير و دنيا پرست و شيفته قدرت نيز با وسوسه او ، بدترين انتخاب را نمود و راه رويارويى با برنامه اصلاحى و بشر دوستانه و ضد استبدادى حسين ؛ و آن گاه رسوايى و دوزخ را برگزيد .\r\nدر اين مورد آورده‌اند كه امير مؤمنان عليه السّلام در يكى از پيش بينىها و پيشگويىهاى\r\n\r\n\r\n","description":"","footnote":"\r\n( 1 ) - نفس المهموم ، ص 211 ؛ تذكرة الخواص ، ص 141 .\r\n","page_name":" 180 ","page_number":180},
  {"content":"\r\n\r\nشگفت‌انگيز خود به او فرمود :\r\n« كيف تكون يا عمر اذا قمت مقاما تخيّر فيه بين الجنّة و النّار فتختار النّار ؟ »\r\nهان اى عمر ! چگونه خواهى بود آن گاه كه در شرايطى قرار گيرى كه خود را ميان بهشت و دوزخ بنگرى و تو در آن شرايط حسّاس ، بهشت پر طراوت و زيباى خدا را را واگذارى و عذاب دردناك دوزخ را برگزينى ؟ !\r\n\r\nدعوت به منطق و مسالمت\r\n( 1 ) پس از اعلان آماده باش سپاه اموى بر ضد حسين عليه السّلام ، و پس از آنكه آن حضرت دريافت كه « عمر سعد » و سپاهش به زودى دست به تجاوز خواهند زد و جنگ نابرابر و ظالمانه‌اى را آغاز خواهند كرد ، او از سركرده سپاه اموى خواست تا نقشه جنگ تجاوزكارانه بر ضد او را كنار گذارد و بر اساس يكى از اين سه پيشنهاد مسالمت آميز و خيرخواهانه رفتار نمايد :\r\n1 - يا رژيم اموى راه‌بندان‌ها را بر دارد و اجازه دهد تا حسين عليه السّلام آزادانه از همان جايى كه آمده است ، به آنجا بازگردد و در كنار خانه خدا و يا آرامگاه پيامبرش رحل اقامت افكند و آنجا آن گونه كه شايسته است به وظيفه خويش عمل نمايد و حكومت حقوق و آزادى و امنيت او را محترم شمارد .\r\n2 - يا آزاد باشد تا به يكى از شهرها و يا سرزمين‌هاى ديگر هجرت كند و بسان مردم دنيا آزاد و بر سرنوشت خويش حاكم باشد و برخوردار از حقوق انسانى زندگى كند .\r\n3 - و يا به شام برود و موضوع را با يزيد در ميان گذارد و ديدگاه او را بنگرد و او را به ارزشها و رعايت قانون و حقوق و آزادى شهروندان دعوت نمايد و از ضد ارزش‌ها و ستم و بيداد و خودسرى و قانون ستيزى و پايمال ساختن حقوق و حرمت و امنيت انسانها نهى كند .\r\n« عمر سعد » در برابر اين سه پيشنهاد خيرخواهانه و آزادمنشانه و دليرانه گفت :\r\nهيچ كدام از اينها از من ساخته نيست و مىترسم با پذيرش آنها رژيم اموى خانه‌ام را ويران سازد . « 1 »\r\n\r\n\r\n","description":"","footnote":"\r\n( 1 ) - گفتنى است كه اين پيشنهادهاى سه‌گانه با ديدگاه روشن و روشنگر سالار شايستگان و موضعگيرىهاى دقيق و سنجيده و هدف‌هاى خداپسندانه و بشر دوستانهء و سبك و سيرهء آزادمنشانهء او - جز به گونه‌اى كه تفسير گرديد - چندان سازگار است . در اين مورد به سر آغاز كتاب بنگريد .\r\n","page_name":" 181 ","page_number":181},
  {"content":"\r\n\r\n\r\nنخستين روشنگرى آموزگار بزرگ رادىها\r\n( 1 ) هنگامى كه از سوى رژيم تاريك انديش و سركوبگر اموى ، همهء شرايط براى جنگ تجاوزكارانه و سركوب بيرحمانه مهيا شد و روزگار پس از روشنى افق به تيرگى گراييد و سپاه عمر سعد با آمدن نيروهاى تازه نفس تقويتى ، در ششمين روز محرم از مرز بيست هزار تن فراتر رفت و آمار دلخواه آنان تكميل شد ، و آن گاه كه ستاد فرماندهى اموى ، بزرگ پيشواى عدالت و آزادى و ياران آزاديخواه و اصلاح طلب او را در فشار و تنگناى ضد انسانى قرار داد ، آن سمبل والايىها و رادىها در برابر دشمن خيره سر و آتش افروز به پا خاست و در حالى كه بر شمشيرش به عنوان عصا تكيه كرده بود ، در نهايت خيرخواهى و بشر دوستى و مسالمت و روحيهء صلح‌جويى و همزيستى رو به آنان كرد و پس از ستايش آفريدگار هستى و سپاس به بارگاه او [ باز هم آنان را به حق و عدالت و عمل به قوانين و مقررات انسانساز و عادلانهء خدا دعوت كرد و در اين محورها به روشنگرى پرداخت :\r\n1 - در شناساندن خود به همگان ، 2 - دعوت به پرستش خالصانهء خدا و فرمانبردارى از او ، نه زورمداران ، 3 - ترسيم دليل حركت خويش به سوى عراق و بيان دادخواهى مردم در بند ، 4 - در بيان دعوت مردم و معرفى سران احزاب و قبائل دعوت‌كننده با نام و نشان ، 5 - افشاندن پند و اندرزهايى خيرخواهانه و بيدارگر و انسانساز بر مزرعه دل‌ها و كوير جان‌ها ، 6 - طرح پرسش‌ها و بحث‌هايى تفكرانگيز و انديشاننده و شعور آفرين ، 7 - انگيزش عاطفه‌هاى خفته و خمود ، 8 - تلاش در زنده ساختن و برانگيختن وجدان‌هاى مرده ، 9 - محاكمه رژيم تبهكار و خشونت كيش و انسان ستيز و اصلاح ناپذير اموى ، 10 - ترسيم شايسته و بايسته فرجام كار ،\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n11 - دعوت به داورى قرآن و عمل به آن ، 12 - و ديگر سرزنش و نكوهش و نفرين . 
  ]\r\nآرى ، آن آموزگار بزرگ رادىها و والايىها رو به اموى مسلكان بىمنطق و واپسگر و خشونت آيين كرد و چنين فرمود : ( 1 )\r\n« أمّا بعد ، أيّها النّاس ! فانسبونى و انظروا من أنا ، ثم ارجعوا الى انفسكم فعاتبوها ، فانظروا هل يحل لكم سفك دمى ، و انتهاك حرمتى ؟\r\nأ لست ابن بنت نبيّكم ، و ابن وصيّه ، و ابن ابن عمّه ، و ابن اولى الناس بالمؤمنين من انفسهم و أوّل مصدّق لرسول اللَّه صلّى اللَّه عليه و آله و سلّم بما جاء به من عند ربّه ؟\r\nأو ليس حمزة سيّد الشّهداء عمّ أبى ؟\r\nأو ليس جعفر الطّيار في الجنّة بجناحين عمّى ؟\r\nأو لم يبلغكم ما قال رسول اللَّه مستبشرا لى و لاخى : « هذان سيّدا شباب اهل الجنّة » ؟\r\nاما في هذا حاجز لكم عن سفك دمى و انتهاك حرمتى ؟ » هان اى مردم ! اى مردم كوفه ! شما به ريشه و تبار من بنگريد و نسب و نشان مرا دريابيد و بگوييد من چه كسى هستم ؟\r\nنيك بينديشيد و بنگريد كه من از كدامين تبار و خاندانم ؟ آن گاه به خود آييد و به وجدان خويش مراجعه كنيد و خويشتن را زير شلّاق نكوهش و سرزنش و ملامت بگيريد كه چه مىكنيد ؟\r\nببينيد آيا كشتن و بر زمين ريختن خون چو منى ، براى شما مدّعيان حزب خدا و خيل خدا و سپاه و لشكر او و اسلام و مسلمانى رواست ؟\r\nآيا در هم شكستن حريم حرمت من و خاندانم براى شما درست است ؟\r\nآيا من فرزند دخت سرفراز پيامبر شما ، فاطمه عليها السّلام نيستم ؟\r\nآيا من فرزند برادر و جانشين راستين و پسر عموى پيامبرتان ، امير مؤمنان ، نيستم ؟\r\nآيا من فرزند نخستين تصديق‌كنندهء پيامبر و قرآن ، و پيشتازترين همگان در ايمان به خدا و دين او نيستم ؟\r\nآيا قهرمان بزرگ و شهيد جاودانهء « احد » ، « حمزهء سيّد الشّهداء » عموى پدرم ، امير مؤمنان نيست ؟\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n( 1 ) آيا سردار بزرگ و انديشمند عرب « جعفر طيّار » ، همو كه پس از فداكارى بىنظير در جنگ « موته » و شهادت در راه حق ، خدا دو بال به او ارزانى داشت و به سوى بهشت خدا پركشيد ، عموى گرانمايهء من نيست ؟\r\nآيا براستى سخن جاودانه پيامبر خدا در مورد من و برادر گرانمايه‌ام « حسن » ، آن ريحانهء عطرآگين بوستان رسالت ، به شمايان نرسيده است كه فرمود :\r\n« هذان سيّدا شباب اهل الجنّة . »\r\nاين دو گل بوستان من ، سالار جوانان و جوانمردان بهشتند ؟\r\nهان اى كوفيان ! هان اى پير و جوان . . .\r\nهان اى اموى مسلكان ! اگر آنچه را مىگويم ، كه همهء آنها حقايق قطعى و واقعيّات انكار ناپذيرى است و همه را تصديق مىكنيد و مرا در گفتارم راستگو مىدانيد ، پس اين همه كج انديشى و بىمهرى چرا ؟\r\nبدانيد آنچه گفتم جز حقايق نيست و ذرّه‌اى خلاف در آن نمىباشد ، چرا كه من از آغازين روز زندگى كه دريافتم خداوند به دروغگويان خشم فرموده و باران نكوهش را بر آنان بارانده است ، هرگز دروغى بر زبان نياورده‌ام .\r\nاگر گفتارم را درست مىدانيد چرا اين همه تاريك انديشى و خشونت ؟ چرا با من سر جنگ داريد ؟\r\nو اگر آنچه گفتم ، مورد تصديق و باور شما نيست اين هم مجوّز خونريزى نمىشود ، چرا كه راه منطق و شناخت حق و باطل باز است و در ميان شما مردم ، كسانى هستند كه سخنان پيامبر را شنيده‌اند و با منطق و شيوه و روش و سنّت عادلانه و انسانى او آشنا هستند و شما مىتوانيد از آنان بپرسيد و آنان شما را آگاه سازند تا با روحيّه حق‌جويى و حق‌پويى و حق‌شناسى و شور و شعور واقعيّت و آب حيات را از سراب گونه‌ها بازشناسيد . . . .\r\nاگر شمايان مردمى حق‌جو و با ايمان و درست انديش باشيد ، همين يك جمله مىتواند شما را از رويارويى با برنامه‌هاى آزاديخواهانه و اصلاح‌طلبانه و روشنگرانهء من و شمشير كشيدن بر روى من بازدارد و شما را از ريختن خون من و ياران ستم ستيز و اصلاح طلبم مانع گردد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآيا چنين نيست ؟ ( 1 ) آيا در سخن پيامبر براى شما درسها و هشدارهايى نيست كه شما را از راه باطل و بيدادتان بازگرداند ؟\r\nهان اى قوم ! اگر باز هم در مورد گفتار من و سخن پيامبر در مورد من و برادرم ترديد روا مىداريد ، آيا اين واقعيّت نيز جاى ترديد است كه من در روى زمين و در گسترهء زمان و در زير اين آسمان كبود فرزند دخت سرفراز پيامبر شما هستم ؟\r\nبه خداى سوگند كه اگر شرق تا غرب جهان را زير پا نهيد و همهء جامعه‌ها را بگرديد و جستجو كنيد ، جز من كسى را كه فرزند پيامبرتان باشد نخواهيد يافت .\r\nآيا اين براى بيدارى شما بسنده نيست ؟\r\nآيا اين كافى نيست تا موضع خويش را عوض كنيد و جبههء انحصار و استبداد و خشونت و فريب و حق‌كشى و بيداد را ترك نماييد ؟\r\nسكوتى سنگين سپاه دشمن را فرا گرفت و سركردگان تيره بخت و سياهكار آن از بيم بيدارى آنان فرياد بر آوردند كه :\r\n« ما نعرف شيئا مما تقول . »\r\nما چنين سخن و گفتارى نشنيده‌ايم .\r\n( 2 ) فرمود :\r\n« إنّ فيكم من لو سألتموه لأخبركم انه سمع ذلك من رسول اللَّه فيّ و في أخى . »\r\nاگر شما مردمى درست‌انديش و حق‌جو باشيد ، در ميان شما كسانى هستند كه اگر از آنان جويا گرديد حقيقت را به شما بگويند و به شما خبر دهند كه اين سخن پيامبر را در بارهء من و برادرم از او شنيده‌اند .\r\n\r\nبارشى از باران حقايق بر كوير دل‌ها\r\nآن گاه آن آموزگار عصرها و نسلها به روشنگرى خويش ادامه داد و به باراندن بارانى از حقايق تاريخى و عقيدتى و سياسى و اجتماعى و انسانى بر دلها و مزرعه آفت زده جانهاى آنان پرداخت كه :\r\n« سلوا زيد بن ارقم ، و البراء بن عازب ، »\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n( 1 )\r\nو انس بن مالك ، و جابر بن عبد اللَّه الانصارى ، و سهيل بن سعد السّاعدى يخبروكم عن هذا القول ، فان كنتم تشكّون ، أ فتشكّون أنى ابن بنت نبيّكم ؟ و اللَّه ما تعمدت كذبا منذ عرفت أن اللَّه يمقت عليه أهله ، فو اللَّه ما بين المشرق و المغرب ابن نبى غيرى . . . . »\r\nهان اى مردم ! حقيقت را از « زيد بن ارقم » كه از ياران پيامبر شما بوده است و اينك نيز در جامعه شما زندگى مىكند ، بپرسيد ! از « براء بن عازب » جويا شويد ! از « انس بن مالك » پرسش كنيد ! از « جابر بن عبد اللَّه انصارى » بپرسيد ! « از سهيل بن سعد ساعدى » بخواهيد تا واقعيت‌ها را به شما باز گويند و به شما پاسخ دهند كه آنچه من مىگويم حقيقت دارد و آنها را از پيشواى گرانقدر توحيد و پيامبر گرامى شنيده‌اند يا نه ؟\r\nآيا از آن حضرت اين گفتار جاودانه را با گوش خود شنيده‌اند كه در مورد من و برادر ارجمندم حسن عليه السّلام فرمود : آنان دو گل بوستان من و سالار جوانان و جوانمردان بهشتند ؟\r\nهان اى مردم ! اگر براستى در اين مورد ترديد مىكنيد ، آيا در مورد اين واقعيت نيز ترديد داريد كه من فرزند دخت گرانمايه پيامبر شما ، فاطمه عليها السّلام هستم ؟\r\nهان اى قوم ! به خداى سوگند كه اگر شرق تا غرب جهان را زير پا نهيد و همهء جامعه‌ها را بگرديد و جستجو كنيد جز من كسى را كه فرزند پيامبرتان باشد نخواهيد يافت .\r\nآيا اين براى بيدارى شما بسنده نيست ؟\r\nآيا اين كافى نيست تا موضع خويش را عوض كنيد و جبههء بيداد و خشونت و سركوب را ترك نماييد ؟\r\nآن گاه [ آن بزرگ انسان روى زمين ، ميدان كربلا را به دادگاهى براى محاكمه استبداد تبديل ساخت و باران حقايق را براى ثبت در تاريخ و انهدام برج و باروى ريا و فريب و شقاوت كسانى كه به نام خدا و پيامبر و قرآن و اسلام هواهاى جاه‌طلبانه و شيطانى خويش را مىجستند ، باراند و نمايندگان و مهره‌هاى درشت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاستبداد را مخاطب ساخت و 
  ] فرمود : ( 1 )\r\n« هل تطالبونى بقتيل قتلته ؟\r\nاو مال استهلكته ؟\r\nاو بقصاص من جراحة ؟ »\r\n[ واى بر شما ! از من چه مىخواهيد ؟\r\nبه چه جرم و گناهى راه را بر من بسته‌ايد ؟\r\nبه چه مجوّز دينى و انسانى و اخلاقى و بر اساس كدامين قانون خاندان مرا محاصره كرده‌ايد ؟\r\nطبق كدام دين و شريعت آب را بر روى ما بسته‌ايد ؟\r\nچرا ابتدايىترين حقوق و طبيعىترين شرايط زندگى ما را پايمال ساخته‌ايد ؟\r\nچرا آزادى و امنيّت ما را سلب نموده‌ايد ؟\r\nچرا حقّ بيان حقايق و دفاع از حقيقت را براى ما به رسميّت نمىشناسيد ؟\r\nچرا حق طبيعى و انسانى دعوت به ارزشها و نهى و هشدار از ظلم و قانون‌شكنى را به ما نمىدهيد ؟\r\nچرا حرم امن خدا را براى ما ناامن نموده‌ايد ؟\r\nچرا شمشير بيداد بر ضدّ ما كشيده‌ايد ؟\r\nبه كدامين جرم و به كدامين گناه ؟\r\nدر كدام دادگاه عادلانه و صالح و آزاد از فشار استبداد و ارتجاع ، اين حكم زشت و ظالمانه بر ضدّ خاندان پيامبر صادر شده است ؟\r\nراستى چرا ما نبايد در برابر سياست‌هاى شيطانى و ظالمانهء اموى چون و چرا كنيم ؟\r\nچرا ما حقّ دليل و برهان خواستن از سركردگان مغرور و بىمحتوا و خشونت كيش و بىمنطق اموى را بر كارهاى ضدّ خدايى و ضدّ مردمىشان نداريم ؟\r\nچرا آنان نبايد پاسخگوى كارهايشان باشند ؟\r\nچرا نبايد بر اساس قانون رفتار كنند و حقوق مردم را پاس دارند ؟\r\nچرا نبايد تحمّل شنيدن حقايق را داشته باشند ؟\r\nچرا به جاى مدارا و شنيدن انتقاد و بيان حقايق ، خشونت و سركوب كار هميشهء\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nآنان است ؟\r\nچرا با اين شيوهء ظالمانه و ددمنشانه و انسان‌ستيزانهء رژيم اموى ، باز هم شما دنياداران و دنياپرستان و زورپرستان دنباله‌رو كمر به يارى آن بسته و مردم را با دجالگرى و نيرنگ و شعله‌ور ساختن آتش تعصب و واپسگرايى به بيراه‌هاى تباهى و حقارت سوق مىدهيد ؟\r\nنفرين بر شما ! 
  ] ( 1 ) آيا من كسى را كشته‌ام كه در برابر خون ريخته‌شدهء او مىخواهيد خون مرا بر روى اين ريگهاى تفتيده بريزيد و مرا از پاى در آوريد ؟\r\nآيا ثروت و دارايى كسى را از دستش گرفته‌ام كه حقوق خويش را مطالبه مىكنيد ؟\r\nيا زخمى بر كسى زده‌ام كه در برابر آن به دفاع و اجراى عدالت لشكركشى كرده‌ايد ؟\r\nكداميك ؟\r\n[ آن گاه خطاب به آن ناجوانمردان خرد ستيز و ميهمان‌كش فرمود :\r\nهان اى شبث ! اى حجار بن ابجر ! اى قيس بن اشعث ! اى يزيد بن حارث ! . . . شمايان ديگر چرا ؟\r\nآيا شما به من پيام نفرستاديد ؟\r\nبه سوى من نامه‌هاى پياپى ننوشتيد ؟\r\nآيا سفير گسيل نداشتيد كه ميوه‌هايمان رسيده و درختان و باغها و بوستانهايمان سرسبز و پرطراوت گشته است و همه در انتظار شما لحظه شمارى مىكنند ؟\r\nآيا شما ننوشتيد كه كوفه بسان سپاهى مسلّح و مجهّز براى دفاع از حق آماده است ؟ 
  ] امّا آنان جز سكوت حقارت بار چه پاسخى داشتند ؟\r\nسرها را به زير افكندند ، سكوت كردند و سند محكوميّت و رسوايى رژيم سياهكارى را امضاء كردند كه نمايندگى آن را داشتند . « فسكتوا ! » جا داشت عرق شرمسارى و خجالت از چهره‌هاى پليدشان سرازير گردد و از\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nفرط بىآبرويى بميرند و سر برندارند ، امّا . . .\r\nامّا دريغا كه در قاموس زندگى خودكامگان و جلّادان سياهكار و نگهبانان ظلمت و اختناق ، جز سكوت حقارت‌بار نيست ؛ و شرم و حيا بسان غيرت و ايمان و حق پذيرى و انصاف و آزادمنشى و آزادگى ، واژه‌اى ناشناخته است .\r\nدر آن ميان شمر نعره برآورد كه : ( 1 ) « هو يعبد اللَّه على حرف ان كان يعرف شيئا مما يقول ! » او چيزى از آنچه مىگويد و بر زبان مىآورد ، نمىشناسد و خدا را بر شيوه‌اى نادرست مىپرستد و او را به گفتار و سخن بندگى مىكند و نه به عمل و كردار ! « حبيب بن مظاهر » در دفاع از حق ، فرياد بر آورد كه :\r\n« انى اراك تعبد اللَّه على ألف أحرف ، و انى أشهد انّك لا تعرف شيئا مما يقول ، انّ اللَّه قد طبع على قلبك ! » هان اى شمر ! به خداى سوگند من تو را چنين مىنگرم كه سخت در بيراهه‌اى ؛ و هرگز خدا را نمىشناسى و او را نمىپرستى و گواهى مىدهم كه آنچه را در مورد حسين عليه السّلام و خاندان گرانمايه‌اش به زبان مىآورى از سر گمراهى و نادانى و تاريك انديشى است ، چرا كه خدا به كيفر زشت كردارى تو بر دلت مهر نهاده است و تو هستى كه خدا را تنها با زبان ، آن هم نه يك زبان كه با هفتاد زبان بدون عمل مىپرستى و دل و سينه‌ات آكنده از نفاق و كينه و فريب است .\r\nو آن گاه به جاى حق پذيرى و انصاف ، نعره برآوردند كه : هان اى حسين ! تا دست در دست امير ما ، « عبيد » ، نگذارى تو را رها نخواهيم ساخت ! « لا نخليك حتى تضع يدك في يد عبيد اللَّه بن زياد ! » و آن بزرگ اصلاحگر راستين تاريخ فرمود : ( 2 )\r\n« لا و اللَّه لا أعطى بيدى إعطاء الذليل و لا أفر فرار العبيد . . . »\r\nنه ، به خداى سوگند كه نه بسان ذلت‌زدگان و تحمل‌كنندگان ستم و خفت ، دست ذلت به دست خودكامگان و خشونت طلبان خواهم داد و نه بسان بردگان و برده صفتان به سبك حقارت‌بار و برده‌منشانه‌اى كه اين تبهكاران بر جامعه و مردم تحميل كرده‌اند گردن خواهم نهاد ؛ نه ! هرگز ! و آن گاه به تلاوت آيه‌اى كه موسى در برابر تهديد دجال زمان خويش خواند ، پرداخت كه :\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n«  وَ إِنِّي عُذْتُ بِرَبِّي وَ رَبِّكُمْ أَنْ تَرْجُمُونِ  »\r\n« 1 » و من به پروردگار خويش و پروردگار شما پناه مىبرم از اينكه مرا سنگباران نماييد ! و اين آيه را تلاوت كرد كه : ( 1 )\r\n«  إِنِّي عُذْتُ بِرَبِّي وَ رَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ  »\r\n« 2 » راستى كه من از شرارت هر عنصر حق ناپذير و متكبرى كه به روز حساب ايمان نمىآورد ، به پروردگار خود و شما پناه مىبرم .\r\n\r\nشب نيايش و تلاوت قرآن\r\nخورشيد نهمين روز محرم در حال غروب و سر فروبردن در سينهء مغرب بود كه سركرده سپاه بيداد اموى ، در برابر انديشه بلند و فرهنگ روشنگرانه و منطق مسالمت‌جويانه و برنامهء اصلاح‌طلبانه و بشر دوستانه حسين ، گام به ميدان جنگ نهاد و اردوگاه نور و آزادى را به جنگ فراخواند ، چرا كه او چنين مىپنداشت كه با يك يورش برق‌آسا كار حسين عزيز تمام است .\r\nبا حركت نيروهاى دشمن به سوى اردوگاه نور ، حسين عليه السّلام برادر رشيد و پرچمدار شجاع و انديشمندش ، عباس را به سوى آنان فرستاد و از او خواست تا از راه مسالمت آميز و در پرتو منطق و نرمش از آنان بخواهد تا آن شب را نيز به آرامش و آسايش مهلت دهند و يك شب ديگر جنگ و جنون خويش را به تأخير افكنند « 3 »\r\n\r\n\r\n","description":"","footnote":"\r\n( 1 ) - سورهء 44 ، آيهء 20 .\r\n( 2 ) - سورهء 40 ، آيهء 27 .\r\n( 3 ) -\r\n« فقال الحسين عليه السّلام : إرجع اليهم فان استطعت أن تؤخرهم الى غد ، و تدفعهم العشيّة ، لعلّنا نصلّى لربّنا اللّيلة و ندعوه و نستغفره ، فهو يعلم أنّى قد كنت احبّ الصّلوة له و تلاوة كتابه . . . . » ارشاد مفيد ، ص 240 .\r\nعبّاس به دستور سالارش به سوى صف‌هاى دشمن بازگشت و از آنان خواست تا آن شب را مهلت دهند و جنگ تجاوزكارانهء خويش را به تأخير افكنند . امّا جناح افراطى سپاه دشمن از پذيرش اين خواستهء منطقى و انسانى سر باز مىزد كه « عمرو بن حجّاج » ، يكى از فرماندهان دشمن گفت : « واى بر شما ! اگر اينان از مردم ترك و ديلم هم بودند و چنين مهلت و خواستهء ساده‌اى از ما داشتند ، بىترديد بايد مىپذيرفتيم و با خواستهء آنان موافقت مىكرديم ، در حالى كه اينها فرزندان پيامبرند . پس چگونه از خواستهء منطقى و انسانى آنان سرباز مىزنيد و در شرارت خويش شتاب مىگيريد » ؟\r\n","page_name":" 190 ","page_number":190},
  {"content":"\r\n\r\nو به فرجام كار خود بينديشند تا شايد به خود آيند .\r\n( 1 ) هنگامى كه سفير آن حضرت موضوع را با سركردگان سپاه دشمن در ميان نهاد ، « عمر بن سعد » به شمر ، آن دژخيم آتش افروز رو كرد كه : چه مىگويى ؟ « ما تقول ؟ » او كه به ظاهر دومين مهرهء سپاه « عبيد » بشمار مىرفت ، امّا از همه پليدتر و خشن‌تر و آتش‌افروزتر مىنمود ، گفت :\r\n« امّا أنا لو كنت الامير لم أنظره . »\r\nاگر من فرماندهى سپاه را داشتم هرگز به حسين و يارانش مهلت نمىدادم .\r\n« عمرو بن حجاج » كه سركردگى بخشى از سپاه را به دست داشت با شنيدن سخنان آن دو گفت : سبحان اللَّه ! به خداى سوگند كه اگر او و يارانش از رهروان راه اسلام و پيامبر هم نبودند و تنها همنوع ما بودند و چنين خواسته‌اى از شما داشتند ، شما حق نداشتيد به آنان نه بگوييد ؛ بلكه بر شما لازم بود كه به آنان مهلت دهيد ؛ تا چه رسد كه اين پيشنهاد از سوى حسين عليه السّلام و ياران اوست ! راستى شمايان چگونه مىتوانيد از خواسته منطقى و پيشنهاد انسانى و مسالمت‌جويانه و صلح آميز و خيرخواهانهء آنان سرباز زنيد ؟ چگونه ؟\r\nاينجا بود كه تدبير « عباس » به ثمر نشست و سپاه « عمر » عقب‌نشينى كرد و كار به فردا - كه روز عاشورا عنوان يافت - واگذار شد .\r\n\r\nآن شب جاودانه\r\n[ در اين مورد آورده‌اند كه آن شب تا سپيده دم در اردوگاه نور هر چه بود ، نيايش خالصانه و عاشقانه با خدا ، زمزمهء دعا و راز و نياز با آن بىنياز و تلاوت قرآن بود كه جريان داشت و خاندان و ياران حسين عليه السّلام آن شب جاودانه و فراموش ناشدنى را براى نماز و دعا و تلاوت كتاب خدا اختصاص دادند . 
  ] گروهى از سپاهيان عمر ، شبگردى مىكردند كه بر سپاه حسين گذر كرده و زمزمه دلنواز ياران و آهنگ قرآن حسين را شنيدند ، عنان از كف دادند و ركاب از پا بريدند و ساعتى ايستاده بدان ناله‌هاى دلپذير و طنين دل‌انگيز سحرى كه با نسيم سپيده دم همراه بود گوش\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nفرا دادند . ( 1 ) [ ناله‌هاى سوزنده اثر كرد و شمع شهادت دلهاى تاريك و ظلمتزده آنها را روشن ساخت . يكباره از يزيد دست كشيده و به حسين پيوستند ، ناريان نورى شدند و شيطانيان رحمانى گرديدند و بامدادان همگى به شهادت رسيدند . سعادت را خواستند به سعادت رسيدند و سعيد شدند و شهيد .\r\nراه سعادت ، هميشه بر روى همه انسانها باز است . آنچه كمياب است سعادتجو و سعادتخواه است و آنان كه به سعادت نرسيدند سعادت را نخواستند ، خواهش دل را خواستند و سعادتش خواندند ! . خود خواهى كه بر دل پيروز شود ، خواهش دل را سعادت مىپندارد . 
  ]\r\n\r\nآزمونى ديگر\r\n[ در ساعتى از شب عاشورا بود كه حسين عليه السّلام برادران و خاندان و يارانش را گرد آورد تا با آنان سخن گويد و از رويداد حماسه ساز فردا آنان را آگاه سازد و آنان را در برابر آزمونى دشوار و سرنوشت ساز و انتخابى حساس قرار دهد تا آزادانه و آگاهانه راه خويش را برگزينند ؛ و راستى كه آن گرانمايه عصرها و نسلها با اين آزادگى و آزادمنشى بىنظير خويش نشان داد كه پيشواى آزادى و عدالت به كدامين ويژگيها و ارزشها آراسته است و در بحرانىترين شرايط چگونه تحسين برانگيز و آزادمنشانه و بزرگوارانه و زيبا و بىنظير عمل مىكند ؛ و ياران و بستگانش نيز فرصت يافتند تا در پرتو وجود آن خورشيد روشنى بخش و زندگى ساز و برانگيزاننده ، جلوه كنند و وفادارى ، شهامت ، شجاعت ، صفا ، اخلاص ، ايثار ، فداكارى ، ايمان ، پروا ، كرامت انسانى ، حرّيت ، حق‌طلبى ، و ديگر ارزشهاى انسانى خود را در حساس‌ترين فراز تاريخ و پرشكوه‌ترين نمايشگاه آن به نمايش گذارند . 
  ]\r\n( 2 ) حسين عليه السّلام در آن شب آخرين بپاخاست و پس از ستايش خدا و سپاس و ثناى او ، رو به ياران راه نمود و فرمود :\r\n« . . . امّا بعد ، فانّى لا اعلم لى اصحابا اوفى و لا خيرا من اصحابى ، و لا اهل بيت ابرّ و لا اوصل من اهل بيتى ، فجزاكم اللَّه جميعا عنّى خيرا .\r\nألا و انّى قد اذنت لكم فانطلقوا انتم في حلّ من بيعتى ، ليس عليكم منّى ذمام ، و هذا اللّيل قد غشيكم فاتّخذوه جملا ، و ليأخذ كلّ رجل منكم بيد رجل من اهل بيتى ، و تفرّقوا في سواد هذا اللّيل ، و ذرونى و هؤلاء القوم ، فانّهم لا يريدون غيرى . »\r\nخداى را به شايسته‌ترين صورت ستايش مىكنم و در خوشىها و آسايشها و درد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو رنجها و سختيها ، در برابر نعمت‌هاى گران و بىكرانه‌اش ، او را سپاس مىگويم .\r\n( 1 ) بار خدايا ! تو را ستايش مىكنم كه ما خاندان را با ارزانى داشتن نعمت گران رسالت و نبوّت ، كرامت بخشيدى و گرامى داشتى و قرآن را بر ما آموختى و ما را به مقرّرات و برنامه‌هاى دين ، آگاهى ژرف و همه جانبه بخشيدى و بر ما گوش شنواى حق ، ديدگان حق نگر ، و قلب حق پذير و روشن عنايت كردى و ما را از شرك‌گرايان قرار ندادى .\r\nآن گاه پس از اين ستايش و سپاس به بارگاه او رو به حلقهء ياران پاكباخته و خاندان پر شكوه خويش كرد و فرمود : واقعيّت اين است كه من نه يارانى وفادارتر و پرمهرتر و بهتر از ياران خويش مىشناسم و نه خاندانى شايسته كردارتر و پرمهرتر و پر فضيلت‌تر و از نظر پيوند ، استوارتر از خاندان سرفراز خويش سراغ دارم . خداوند به همهء شمايان پاداش نيك ارزانى دارد .\r\nبه راستى كه شما شايسته عمل كرديد و خوب حق و عدالت را يارى كرديد و راستى كه خوش درخشيديد ! ياران ! به هوش باشيد كه به باور من از شرارت دشمن سياهكار به ظاهر ، روزى جز فردا براى ما نخواهد بود و آنان با آغاز بامداد ، جنگ تجاوزكارانهء خويش را با ما آغاز خواهند كرد . به همين جهت اينك شما آزاد آزاد هستيد و من بيعت خويش را از شما برداشتم و به همگى اجازه مىدهم كه بىهيچ مانع و مشكلى برخيزيد و از اينجا دور شويد . از تاريكى شب كه شما را فرا گرفته است ، بهره جوييد و آن را مركب خويش سازيد و هر كدام از شما ياران ، دست يكى از مردان خاندان مرا بگيريد و در اين سياهى شب به سوى شهر و ديار خويش برويد و جان خويش را برگيريد و از مرگ نجات دهيد ، چرا كه سپاه شوم اموى تنها مرا مىخواهند و رأى مرا ، در پى من هستند و نه ديگرى ، با من سر كارزار دارند و نه با كس ديگر . و آن گاه بار ديگر همه را دعا كرد .\r\n\r\nنمونه‌هايى درس آموز از شور و شعور\r\n1 - پس از سخنان بزرگوارانه و آزادمنشانه سالار شايستگان ، نخست برادران و فرزندانش و پسران عبد اللَّه بن جعفر و خواهر گرانمايه‌اش ، « زينب » بپاخاستند و گفتند : حسين جان ! هرگز چنين نخواهد شد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n( 1 ) « لم نفعل ذلك لنبقى بعدك ، لا أرانا اللَّه ذلك ابدا . »\r\nما هرگز چنين كارى نخواهيم كرد ، مباد آن روزى كه ما بخواهيم با تنها گذاردن شما ، پس از شما در اين سراى فانى بمانيم و با ستمكاران و ظالمان زندگى كنيم .\r\nخداوند هرگز چنين روزى را به ما نشان ندهد .\r\nجالب است كه در اين راه عشق و ايثار برادر قهرمانش « عباس » پيشتاز و پيشگام بود و او پيش از همهء عزيزان دلير و سرفراز خاندانش ، وفادارى عاشقانه و خالصانه و آگاهانه خويش را - به گونه‌اى كه گذشت - اعلان كرد و سخت مورد تاكيد قرار داد و از پى او همگى بر پايمردى و پايدارى خويش پاى فشردند و از او پيروى كردند .\r\n[ 2 - آن گاه هر كدام از برادران فداكار و افراد خاندانش ضمن پاسخهاى لبريز از صفا و وفا گفتند :\r\nاى فرزند گرانمايهء پيامبر ! اگر چنين كنيم ، مردم به ما چه خواهند گفت ؟ و اگر بپرسند چرا و چگونه سالار و پيشواى خويش را تنها نهاديد و از يارى او دست برداشتيد ، ما به مردم چه پاسخى بدهيم ؟\r\nآيا بگوييم ما پيشوا و بزرگ خاندان و سالار شايستگان و پسر پيامبر خويش را در محاصرهء دشمن رها كرديم ، بىآنكه با او بمانيم و به همراه او تيرى به سوى تجاوزكاران بيندازيم و يا با نيزه‌هاى خويش زخمى بر دشمن خيره سر وارد سازيم و يا در راه خدا شمشيرى بزنيم ؟\r\nنه ، هرگز ؛ به خداى سوگند اى پسر گرانمايهء پيامبر ، هرگز از تو جدا نخواهيم شد ، بلكه با شما خواهيم ماند و جان ناقابل خويش را فداى تو و راه و رسم خداپسندانه و برنامهء اصلاح‌طلبانه و آزاديخواهانه‌ات خواهيم ساخت و در كنار تو جهاد خواهيم كرد تا به فرمان تو و پيشاروى تو به خون خويش در راه خدا درغلطيم و راه پرافتخارى را كه تو پيشوا و سالار و پيشتاز آنى بپيماييم و به قربانگاهى كه تو وارد مىگردى ، وارد شويم . . .\r\nحسين جان ! به خدا تو را رها نخواهيم ساخت . . .\r\nزشت باد زندگى پس از تو . . . زشت . خدا زندگى پس از تو را زشت ساخته است .\r\n« . . . لا و اللَّه يا بن رسول اللَّه لا نفارقك ابدا . . . فقبّح اللَّه العيش بعدك . » 
  ]\r\n3 - پيشواى پر شكوه آزادى رو به فرزندان و برادران مسلم كرد و فرمود :\r\n« حسبكم من القتل بصاحبكم مسلم ، اذهبوا فقد أذنت لكم »\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشهادت جانسوز مسلم در كوفه براى شما بس است و اين افتخار براى خاندانتان كافى است ؛ اينك من به شما اجازه مىدهم كه راه خويش را برگيريد و برويد .\r\n( 1 ) آنان همگى بپاخاستند و در پاسخ حسين عليه السّلام گفتند :\r\n« لا و اللَّه لا نفارقك أبدا حتى نقيك بأسيافنا و نقتل بين يديك . . . »\r\nنه ، هرگز ، به خداى سوگند اى سالار شايستگان ، هرگز از تو جدا نخواهيم شد و تو را در اين شرايط تنها نخواهيم گذاشت ، بلكه در كنار شما خواهيم ماند و جان را در طبق اخلاص خواهيم نهاد و با شمشيرهاى آخته و ستم ستيز خويش از جان گرامى تو دفاع خواهيم كرد و جان ناقابل خويش را در برابر ديدگان تو و پيشاپيش تو فدا خواهيم ساخت و در صف ياران تو كارزار خواهيم نمود ، تا به فرمان تو و در راه خدا به خون خويش در غلطيم و راه پر افتخارى را كه تو پيشواى آن هستى بپيماييم و به قربانگاهى كه تو وارد مىگردى ، وارد شويم و در ديار تو سر بر بستر شهادت نهيم و نداگر آرمانهاى و الا و فريادگر هدفهاى بلند و انسانى و سرباز برنامه‌هاى اصلاحى تو باشيم . حسين جان ! نه ، به خدا تو را رها نخواهيم ساخت . . . .\r\nو اين گونه بود كه گزينش آگاهانه و شجاعانه آنان و اين سخنان جانبخش و ماندگارشان در اعلان وفادارى و پايمردى و پايدارى در راه حق و عدالت ، انوار روشنگر رسالت و هدايت را بر كران تا كران وجود آنان پرتو افكن ساخت و جانهاى سرفراز و ستم ستيز و ذلت ناپذيرشان ، آنان را به پيكار با سپاه خشونت و گمراهى و بيداد برانگيخت و غيرت و غيرتمندى هاشمى و شيوه پسنديده بزرگان عرب و نياكان شايسته كردارشان آنان را به وانهادن و فدا ساختن جسم و دريافتن روح و جان و راه و رسم آزاد مردان راه نمود .\r\nآرى ، آنان همان گونه كه پاره‌اى از انديشمندان و صاحبان بينش آنان را وصف كرده‌اند ، به راستى فرماندهان لايق و سرفراز لشكرها و سخنوران دانشمند و نكته سنج منبرها بودند .\r\n نفوس أبت إلا تراث ابيهم * فهم بين موتور لذاك و واتر\r\nلقد الفت ارواحهم حومة الوغا * كما آنست اقدامهم بالمنابر \r\n4 - از پى آنان ، پير فرزانه و دانشمند ، « مسلم بن عوسجه » ، بپاخاست و ضمن سخنانى شورانگيز گفت : اى پسر پيامبر ! آيا شما را در اين شرايط در حلقهء محاصرهء\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nدشمن رها كنيم و برويم ؟ ( 1 ) « نحن نخلّيك و قد أحاط بك العدوّ ؟ لا أرانا اللَّه ذلك أبدا حتّى أكسر في صدورهم رمحى ، و أضربهم بسيفى ، و لو لم يكن لى سلاح لقذفتهم بالحجارة ، و لم أفارقك . »\r\nنه ، به خداى سوگند چنين نخواهد شد ، خداى چنين روزى را نشان ندهد . من از شما جدا نخواهم شد تا با همهء توان و قدرت ، نيزهء خويش را بر سينهء دشمنان حق و عدالت بشكنم و سينهء آنان را بشكافم ، تا با شمشير خويش با آنان پيكار كنم و بر فرق ستم و استبداد بكوبم و اگر سلاحى نداشته باشم با سنگ و كلوخ و چنگ و دندان با تجاوزكاران و سپاه ظلمت و اختناق خواهم جنگيد ، و تا جان در بدن دارم شما را رها نخواهم ساخت ، تا با تو و در كنار تو و در راه آرمان و هدف والاى تو جان ناقابل خويش را فدا كنم ؛ نه ، هرگز تو را رها نخواهم ساخت ! 5 - پس از او شخصيّت دانش و پيكار ، « سعد بن عبد اللَّه حنفى » بپاخاست و ضمن بيان وفادارى و ايمان تزلزل ناپذير خويش گفت :\r\nنه ، به خداى سوگند هرگز تو را ، اى فرزند گرانمايهء پيامبر ! رها نخواهيم ساخت و دست از يارى تو برنخواهيم داشت تا در پيشگاه خدا ثابت كنيم و او را گواه بگيريم كه سفارش نياى گرانقدرت پيامبر را در حقّ شما آن‌گونه كه در توانمان بود ، رعايت كرديم .\r\n[ سالار من ! به خداى سوگند اگر بدانم كه در راه شما كشته مىشوم و آن گاه پيكرم به آتش كشيده مىشود و باز زنده شده و زنده زنده به آتش بيداد كشيده مىشوم و خاكسترم را بر باد مىدهند و هفتاد بار با من چنين مىنمايند ، باز هم هرگز از شما جدا نخواهم شد و دست از ياريتان برنخواهم داشت و پس از هر بار زنده شدن باز هم به يارى شما خواهم شتافت .\r\nبا اين بيان و اين ديدگاه چگونه اينك تا پاى جانفشانى و شهادت شما را همراهى نكنم ؟ در صورتى كه مىدانم اين مرگ و شهادت پرافتخار در اين سرزمين يك بار بيشتر نيست و پس از آن ، رسيدن به نيكبختى جاودانه و نعمتهاى گران و كرامت هميشگى خواهد بود و روسفيدى و كاميابى و همنشينى با پيامبران .\r\n( 2 ) « و قام « سعد » . . . فقال : لا و اللَّه يا ابن رسول اللَّه لا نخلّيك أبدا حتّى يعلم اللَّه إنّا قد حفظنا فيك وصيّة رسوله محمّد . . . . »\r\n6 - پس از او قرآن‌شناس روشنفكر و آگاه و مرد انديشه و جهاد ، جناب « زهير » بپاخاست و ضمن بيانات شور آفرينى گفت : هان اى سالار من ! فرزند گرانمايهء پيامبر !\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبه خداى سوگند دوست داشتم كه در راه دفاع از راه و رسم افتخار آفرين و آرمان توحيدى و انسانى شما هزار مرتبه به خاك و خون كشيده شوم ، و نيز اى كاش با نثار جان ناقابل من ، جان گرامى شما و اين جوانمردان عرصه‌هاى اصلاح و انديشه و ايمان ، اين برادران شجاع و برادرزادگان و خاندان و فرزندانت از خطر دشمن نجات مىيافت ! ( 1 ) « ثم قام زهير . . . فقال : و اللَّه يا ابن رسول اللَّه لوددت انّى قتلت ثم نشرت الف مرّة . . . . »\r\n7 - و سرانجام پس از تأكيد بر پايمردى و پايدارى در دفاع از حقّ و ايستادگى قهرمانانه در برابر خودكامگى و شقاوت از سوى شخصيّتهاى فرزانهء اهل بيت و بزرگان اصحاب بود كه همه با هم بپاخاستند و آنچه را نمايندگان فكرى و عقيدتى آنان از پرچمدار دلير و پرواپيشه كربلا گرفته تا « زهير » ، با شور و حرارت و بينش و درايت تحسين برانگيز خويش به صورت فردى به زبان آورده بودند ، همگى بر آن پاى فشردند و گفتند :\r\n« به خداى سوگند شما را رها نخواهيم ساخت و تا پاى جان با شما خواهيم ايستاد » . 
  ] « 1 »\r\n\r\nآماده باش عمر براى پيكار\r\n( 2 ) شب عاشورا به گونه‌اى كه ترسيم شد گذشت و بامداد هنوز از راه نرسيده و خورشيد از دريچهء مشرق سر بر نياورده بود كه سر كردهء شب پرستان به سپاه تجاوزكار و خشونت كيش خويش آماده باش داد و به سازماندهى آنان پرداخت تا صد در صد براى كارزار آماده گردند .\r\nاو « عبد اللَّه عامرى » را به فرماندهى گروهى از مدينه تباران سپاه يزيد گماشت ، و « ربيعة بن قيس » را به سركردگى كنديان و ربيعيان ، و « عبد الرحمن جعفى » را به فرماندهى مذحجيان و اسديان ، و عنصرى پليد از بنى تميم را به فرماندهى تميميان و همدانيان برگزيد .\r\nآن گاه « عمرو زبيدى » را به سركردگى جناح راست سپاه ، و « شمر » را به سركردگى جناح چپ ، « عروهء احمسى » را به فرماندهى سواره نظام ،\r\n\r\n\r\n","description":"","footnote":"\r\n( 1 ) - مترجم .\r\n","page_name":" 197 ","page_number":197},
  {"content":"\r\n\r\nو « شبث » را به فرماندهى پياده نظام سپاه خويش گماشت و پرچم تجاوز و آتش افروزى و فتنه را نيز به دست « دريد » ، غلام برده صفت اميرش ، « عبيد » ، سپرد ، و بدينسان با سازماندهى و آرايش رزمى لشكر تجاوز كارش ، آماده پيكار با حق و عدالت و منطق و درايت شد .\r\n\r\nامّا در اردوگاه نور\r\n( 1 ) درست در همين گيرودار بود كه در اردوگاه حسين عليه السّلام به يكى از يارانش به نام « محمّد بن بشير خضرمى » گزارش شد كه پسرش در مرز « رى » به اسارت رفته است .\r\nاو پس از دريافت آن خبر دردناك گفت : با اينكه هرگز برايم خوشايند نيست كه پسرم در بند باشد و من آزاد ، اما اينك او و خويشتن را به حساب خدا مىگذارم و نزد او مىشمارم و از اينجا نخواهم رفت ! پيشواى آزادى سخن او را شنيد و در آن شرايط بحرانى به او اجازه رفتن داد ، امّا آن مرد روشنفكر و فداكار گفت : درندگان ، زنده زنده‌ام بخورند اگر در اينجا از تو جدا شوم ! نه ، هرگز تو را رها نخواهم ساخت ! و آن بزرگوار نه تنها او را براى آزادى پسرش گسيل داشت كه جامه‌ها و لباسهايى برابر با يك هزار دينار كه در دسترس داشت ، به او داد تا بوسيله آنها سرنوشت فرزند اسيرش را پىگيرد و فرمود : هان اى محمّد ! اين كالا را به همراه اين فرزندت كه اينك به همراه توست برگير و براى آزادى پسرت از بند اسارت ببر و در آن راه هزينه كن . « 1 »\r\n\r\nشادمانى « برير »\r\n( 2 ) در اين مورد آورده‌اند كه : حسين عليه السّلام اندكى از شب عاشورا را براى بهداشت و نظافت بيشتر و عطرآگين ساختن بدن مباركش به خيمه‌اى ويژه كه براى اين كار آماده شده بود ، وارد شد و « برير همدانى » و « عبد الرحمن انصارى » بر در خيمه ايستاده بودند تا آنان نيز نظافت كنند . برير در آن شرايط دشوار ، شادمانى خود را نهان نمىكرد و بجاى ترس از دشمن خيره سر و خشونت پيشه مىخنديد و براى بالا بردن روحيه‌ها شوخىهاى سنجيده مىكرد .\r\nدوست همرزمش به او گفت : هان اى « برير » ! آيا اينك هنگامه تفريح و\r\n\r\n\r\n","description":"","footnote":"\r\n( 1 ) - بحار ، ج 44 ، ص 394 .\r\n","page_name":" 198 ","page_number":198},
  {"content":"\r\n\r\nبيهوده كارى است ؟\r\nاو پاسخ داد : به خداى سوگند كه من هيچ گاه بيهوده گويى و بيهوده كارى را خوش نمىداشتم و مرد جديت و تلاش و هدف و برنامه بوده‌ام ، امّا اينك بخاطر سعادتى كه خداى روزيم ساخته و به سوى سرنوشت پرافتخارى كه در پيش دارم و به سوى آن روانم ، شادمانى مىكنم . آرى ، اين شادمانى و شوخى سنجيده و همراه با رعايت ادب بخاطر آن است و نه از سر غفلت و ناآگاهى و يا از روى بيهودى كارى و بيهوده گويى .\r\n\r\nو اين هم آماده باش براى دفاع قهرمانانه\r\n( 1 ) در اردوگاه نور و رستگارى نيز حسين عليه السّلام بر اسب پيامبر سوار شد و ياران راه و رسم پر افتخار خويش را براى دفاع قهرمانانه آماده ساخت ! آنان را - كه در شمار چهل و پنج تن سواره نظام و يك صد تن پياده نظام بودند - به سبكى جالب ، نظام بخشيد و آن گاه فرمان آماده باش داد .\r\nخود بر مركب نشست و به آنان دستور داد تا در اوج آمادگى دفاعى براى رويارويى با هر گونه تجاوز و شرارت دشمن ، سراپا گوش و هوش باشند و خود بار ديگر گام به پيش نهاد و به سپاه اموى نزديكتر شد و به آنان فرمان سكوت و شنيدن داد [ و دلسوزانه و پيامبرانه و خيرخواهانه و طبيبانه و مسالمت‌جويانه و اصلاح‌طلبانه درسى ديگر آغاز كرد و به نورافشانى ديگرى پرداخت ؛ بدان اميد كه با دم مسيحايى خويش مردگان و مسخ‌شدگان را زنده كند ، وجدان‌هاى خفته را بيدار سازد ، فطرت‌هاى خمود را به تحرّك وادارد ، انديشه‌هاى غفلت زده را هشيار سازد ، مغزهاى دستكارى شده را اصلاح كند ، و آفت‌ها و ميكروب‌هاى مرگبار تعصّب و دنباله‌روى كوركورانه از سردمداران ، و فتنه‌جويى و انتقام كشى و تاريك انديشى و خشونت‌طلبى و شخص‌پرستى و آفت شرك و كيش شخصيت را از اعماق جان و روح آنان بزدايد . . . اى هزاران درود و سلام بر اين انديشهء اصلاح‌طلبانه و اين منش بشر دوستانه و اين مهر پيامبرانه . 
  ]\r\nهنگامى كه سكوت همه جا سايه افكند ، آموزگار عاشورا دگرباره زمام سخن را به كف گرفت و پس از ستايش خدا و سپاسگزارى شايسته و بايسته به بارگاه او و نثار\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدرود و سلام بر پيامبر و خاندان گرانمايهء او و فرشتگان و پيامبران خدا با رساترين صداى خويش فرمود : ( 1 )\r\n« تبّا لكم ايّتها الجماعة و ترحا ، أ حين استصرختمونا والهين فأصرخناكم موجفين ، سللتم علينا سيفا لنا في أيمانكم ، و حششتم علينا نارا اججناها على عدوّكم ، فأصبحتم البا لاوليائكم و يدا عليهم لأعدائكم ، به غير عدل افشوه فيكم ، و لا أمل أصبح لكم فيهم . . . . »\r\nهان اى گروه بيداد پيشه ! مرگتان باد و ذلّت و اندوه قرينتان .\r\nآيا شمايان پس از اينكه با شور و شوق فراوان دست يارىطلبى به روى ما گشوديد و ما را به يارى خويش خوانديد ، و آن گاه كه ما به دادخواهى شما پاسخ مثبت داده و بىدرنگ و با احساس انسانى به سوى شما شتافتيم و به ياريتان برخاستيم ، اينك شمشيرهاى آخته‌اى را كه براى دفاع از برنامه‌هاى اصلاحى و نجات بخش و بشر دوستانه و آزاديخواهانهء ما بدست گرفته بوديد بر ضدّ ما به كار گرفتيد ؟\r\nآيا آتش ستم‌سوزى را كه ما بر ضدّ دشمنان خشونت كيش و سياهكار مشترك‌مان بر افروخته بوديم ، بر ضدّ ما شعله‌ور ساختيد ؟ ! و در نتيجه به حمايت و پشتيبانى دشمنانتان و بر زيان دوستان و پيشوايانتان بپاخاستيد ! آن هم بىآنكه اين دشمن انحصارگر و خيره سر ، عدل و دادى در جامعهء شما حاكم ساخته باشد و بىآنكه هيچ اميد آيندهء بهتر يا نيكى و شايستگى براىتان در آنان به چشم بخورد ، مگر اندك مال حرام و طعمهء ناروايى كه به حلقوم شما ريخته‌اند و زندگى نكبت‌بارى كه بدان چشم طمع دوخته‌ايد . . .\r\nواى بر شما ! آيا شما سزاوار بلا نيستيد ؟ كه از ما روى برتافته و از يارى ما - كه براى عدالت و آزادى بپاخاسته و از مرزهاى دين خدا دفاع مىكنيم - سر باز زديد . آن گاه كه شمشيرها در نيام ، تيغها در غلاف و دلها آرام و رأىها استوار و فكرها بىتشويش بود ، شما آتش مبارزه را شعله‌ور ساختيد و مانند مور و ملخ از هر سو به جانب ما روى آورديد و بسان پروانه از هر سو فرو ريختيد .\r\nرويتان سياه باد و خفّت و ذلّت قرينتان ! اى بردگان امّت ، و اى ته‌ماندگان گروه‌ها و احزاب تبهكار ! و اى پشت سر اندازندگان كتاب ارجدار خدا !\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n( 1 ) و اى تحريف‌كنندگان سخنان پيامبر ! و اى گروه گناهكاران و جنايت پيشگان ! و اى فرو افتادگان از دماغ شيطان ! و اى خاموش‌كنندگان شيوه و روش نورانى پيامبر ! آيا اين طغيانگران تبهكار و استبدادگر را يارى مىكنيد و دست از يارى ما برمىداريد ؟\r\nآرى ، به خداى سوگند كه اين فريبكارى و پيمان‌شكنى در شمايان صفتى ديرين است . رگ و ريشهء شما بر آن استوار گشته و شاخه‌هايتان بر آن پيوند خورده و در نتيجه شما پليدترين ميوه‌اى را مىمانيد كه در گلوى باغبان و نگهبان رنجديده‌اش گلوگير است و در كام تجاوزكاران غاصب ، گوارا و لذّت بخش .\r\n\r\nپرشكوه‌ترين سمبل آزادى و آزادمنشى\r\nو آن گاه اميد پوچ و شقاوت‌بار رژيم اموى را براى هميشه به باد داد و مارك ننگ و خفّت را بر پيشانى همهء استبدادگران قرون و اعصار نواخت و حسرت تسليم شدن و دست بيعت سپردن را بر دلهاى سياه و پليدشان نهاد و اين درس بزرگ را به همه آموخت كه ، در برابر شيفتگان قدرت و انحصارگران امكانات خلق‌ها چگونه بايد ايستاد و نه گفت و شهامتمندانه فرمود : ( 2 )\r\n« ألا و إنّ الدعىّ بن الدعىّ قد ركزنى بين اثنتين : بين السّلّة و الذّلّة و هيهات منّا الذّلّة ، يأبى اللَّه ذلك لنا و رسوله و المؤمنون ، و حجور طابت و طهرت ، و أنوف حميّة و نفوس أبيّة من ان نؤثر طاعة اللّئام على مصارع الكرام . . . . »\r\nهان اى مردم !\r\nاى عصرها و نسل‌ها ! به هوش كه اين فرومايه و فرزند فرومايه ، اينك مرا ميان دو راه و دو انتخاب قرار داده است : بر سر دو راهى ذلّت پذيرى و تسليم خفّت‌بار در برابر فرومايگان و بيدادگران حاكم ، و يا مرگ پر افتخار و با عزّت و سرفرازى ! و چقدر دور است از ما كه ذلّت و خوارى را برگزينيم . خدا و پيامبر او و ايمان‌آوردگان و روشنفكران و دامانهاى پاك و رگ و ريشه‌هاى پاكيزه و مغزهاى روشن انديش و غيرتمند و جانهاى ستم ستيز و با شرافت نمىپذيرند كه ما فرمانبردارى فرومايگان و استبدادگران پست و رذالت پيشه را بر شهادتگاه رادمردان و آزادمنشان مقدّم بداريم .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاز اين رو به هوش باشيد كه من با همين خاندان و با اين ياران اندك و با وجود پشت به حقّ و عدالت نمودن پيمان‌شكنان ، راه خويش را برگزيده و براى دفاع از حق آماده‌ام .\r\nو آن گاه به خواندن اين شعرها پرداخت : ( 1 )\r\n فان نهزم فهزّامون قدما * و ان نغلب فغير مغلّبينا\r\nو ما ان طبنا جبن و لكن * منايانا و دولة آخرينا\r\nاذا ما الموت رفع عن اناس * كلا كله أناخ بآخرينا\r\nفأفنى ذلكم سروات قومى * كما أفنى القرون الاوّلينا\r\nفلو خلّد الملوك اذن خلّدنا * و لو بقى الكرام اذن بقينا\r\nفقل للشّامتين بنا أفيقوا * سيلقى الشّامتون كما لقينا \r\nاگر ما در پيكار عادلانهء خويش بر دشمن خيره‌سر پيروز گرديم ، در گذشته نيز پيروزمند بوده‌ايم ؛ و اگر به ظاهر شكست بخوريم ، باز هم شكست از آن ما نيست و ترس هم زيبندهء ما نخواهد بود ، امّا اينك رخدادهايى پديدار گشته و سودى به ظاهر به ديگران رسيده است .\r\nمرگ هر گاه شتر خويش را از در خانه‌اى حركت داد ، در كنار در ديگرى خواهد خواباند .\r\nبزرگان قوم ما را مرگ به كام كشيد همان گونه كه پيشينيان را به كام كشيد .\r\nاگر فرمانروايان جاودانه مىزيستند ، ما نيز در اين دنيا جاويد مىمانديم و اگر كرامت پيشگان باقى مىماندند ، ما نيز در اين سراى فانى مىمانديم .\r\nبه سرزنشگران ما بگو : بيدار باشيد كه آنان نيز همانند ما با سرزنش‌كنندگان روبرو خواهند گشت .\r\n\r\nسمبل بىنظير ايمان و يقين\r\n( 2 ) و آن گاه اين گونه به سخنان خويش ادامه داد كه :\r\n« ثم لا تلبثون إلّا كريث ما يركب الفرس ، حتى تدور بكم دور الرحى ، و تقلقون قلق المحور ، عهد عهده الى أبى عن جدى ،  فَأَجْمِعُوا أَمْرَكُمْ وَ شُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ، ثُمَّ اقْضُوا إِلَيَّ وَ لا تُنْظِرُونِ   ، إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  . »\r\nپس از اين پيمان‌شكنى و پيوستن به صف بيدادگران و آتش افروزى براى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nظالمان ، ديگر جز اندك درنگ و فرصتى نخواهيد يافت ، و جامعه شما جز به اندازه فرصت سوار شدن پياده‌اى بر مركب نخواهد پاييد ، چرا كه اين ميوه تلخ دگرگونى نامطلوب شماست كه به كيفر طبيعى عملكردتان ، گردش آسياى روزگار شما را مىگرداند و بر گرد خود مىچرخاند و به اضطراب و نابودى سوق مىدهد .\r\n( 1 ) اين آينده‌نگرى و پيشگويى از آينده را پدر ارجمندم از نياى گرانقدرم ، پيامبر خدا برايم آورده و از او به من خبر داده است . بنا بر اين به شما هشدار مىدهم كه در كار خود شتاب مورزيد ، بلكه همدلان و همفكران خود را گرد آوريد و دست در دست همديگر نهيد و آن گاه كه فرجام كار برايتان روشن شد ، تصميم ظالمانه خود را در مورد من پياده كنيد و به من مهلت ندهيد ، چرا كه من بر خداى بىهمتا كه پروردگار من و پروردگار شماست اعتماد كرده‌ام و بر آن هستم كه هيچ جنبنده‌اى نيست ، جز اينكه او مهارش را به كف گرفته و هستى و حيات همه در كف قدرت او است .\r\nراستى كه پروردگار من بر راهى راست و بىانحراف است .\r\n[ خداوندا ! قطرات بىشمار باران رحمت خويش را از آنان دريغ دار و سالهاى سخت و سوزانى بسان خشكسالى و گرفتارى سال‌هاى عصر يوسف بر آنان فرست و مردنمايى برده صفت از قبيله « ثقيف » را بر آنان مسلّط ساز تا جام تلخ ذلّت و حقارت را بيشتر بر كامشان فرو ريزد و سيرابشان سازد ، و كسى را در ميانشان بدون چشيدن طعم تلخ كيفر كردار زشت‌شان وامگذار . . . چرا كه آنان ما را دروغگو شمردند و دست از يارى ما كشيدند و ما را در برابر ستم و بيداد تنها نهادند .\r\n( 2 ) بار خدايا ! تويى پروردگار ما ، بر تو توكّل و اعتماد نموديم ، بسوى تو روى آورديم بر اين باور كه فرجام همهء كارها بسوى توست . 
  ]\r\nو آن گاه از شتر خويش پياده شد و به يكى از ياران ، به نام « عقبة بن سمعان » ، دستور داد آن حيوان را بر نقطه‌اى امن ببندد و اسب او را بياورد .\r\n\r\nپرتوى از درايت و شهامت پرچمدار عاشورا\r\n[ سخنان دل‌انگيز آموزگار عاشورا در اين مرحله از جهاد فكرى و علمى و فرهنگى و اصلاحىاش به پايان رسيد . او تا اين مرحله ، سخنانى رسا و تكاندهنده ، درسهايى سازنده و آموزنده ، اندرزهايى عبرت انگيز و عبرت آموز ، حكمتهايى روشنى بخش و قانع‌كننده ، يادآوريهايى وجدان برانگيز و انديشاننده ، و روشنگريهايى خيرخواهانه و بشر دوستانه بر سپاه اموى باراند ، امّا دريغ و درد كه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nدنياپرستى و جاه‌طلبى سردمداران و ناآگاهى توده‌هاى استبداد زده و در بند ، به حقوق خويش و مفاهيم دين و دفتر ، چشمان آنان را كور و دلهايشان را مسخ نموده بود . به همين جهت هم ، آن همه روشنگرى و خير خواهى - كه مرده را زنده مىساخت - به باران زندگى ساز و زلال و طراوت بخشى مىماند كه بر كوير و يا لجن زار ببارد . . . . 
  ] « 1 »\r\n( 1 ) سالار شايستگان از حق پذيرى آنان نوميد شد ، از اين رو بر اسب خويش نشست و براى كارزار و دفاع آماده شد .\r\nدر اين هنگام پليدترين مهره سپاه اموى ، « شمر » در تلاش شرارت بار و فريبكارانهء ديگرى گام به پيش نهاد و گفت : سخنى دارد كه بايد آن را با فرزندان على عليه السّلام - كه مادرشان « ام البنين » است - در ميان گذارد و آن گاه فرياد بر آورد كه :\r\n« يا بنى اختى ! لا تقتلوا انفسكم مع أخيكم الحسين ، و الزموا طاعة امير المؤمنين . »\r\nهان اى خواهرزادگان من ! خود را به همراه برادرتان حسين به كشتن ندهيد و پيروى و فرمانبردارى امير مؤمنان ، يزيد را گردن گذاريد ! پرچمدار ياران حسين عليه السّلام ، « عباس » با شنيدن سخنان « شمر » ، گام دليرانه به پيش نهاد و با روشن بينى و درايت و ژرفنگرى وصف ناپذيرى خروشيد كه :\r\n« تبّت يداك يا عدوّ اللَّه ! أ تأمرنا أن نترك سيّدنا و أخانا و ندخل في طاعة اللعناء و أولاد اللعناء ؟ » دست‌هايت بريده باد اى دشمن خدا ! ننگ و مرگ بر اين فكر خمود و سنگواره‌ات باد ! آيا از ما مىخواهى كه سرور و سالار آزادگى و عدالت و برادر گرانقدر خود را - كه تنها در انديشهء اصلاح جامعه و زنده ساختن حقوق و آزادى و امنيت بر باد رفتهء مردم است - ترك گوييم و به فرمان لعنت‌شدگان بيداد پيشه و نسل و تبار لعنت‌شدگان و تيره بختان تاريخ در آييم و بند بردگى و بندگى آنان را به گردن خويش افكنيم ؟\r\nو بدينسان دست رد به سينه آن عنصر پليد و تبهكار زد و او نيز رفت تا يورش ظالمانه بر ياران حسين را آغاز كند .\r\n\r\n\r\n","description":"","footnote":"\r\n( 1 ) - مترجم .\r\n","page_name":" 204 ","page_number":204},
  {"content":"\r\n\r\n\r\nبخش 6 بپاخيزيد اى آزادمردان !\r\n( 1 ) رويارويى دو نيروى آزادى و استبداد 1 - اگر مرا نمىشناسيد . . .\r\n2 - اين جوانمرد كيست ؟\r\n3 و 4 - ما بر تنهايى شما اشك مىريزيم ! آيا كسى نيست كه از حقوق ما دفاع كند ؟\r\n5 - وه ! چه زيبا انتخابى ! دريغ و درد آيا خدا توبه‌ام را مىپذيرد ؟\r\nسخنان آتشين « حرّ » آزاد مرد دنيا و آخرت 6 - من بر راه و رسم پيامبر و على عليه السّلام هستم .\r\n7 - ببين تفاوت ره از كجاست تا به كجا ! 8 - قرآن پژوه اصلاح طلب 9 - من يارى حسين عليه السّلام را برگزيده‌ام و . . .\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\n\r\nبه پا خيزيد اى آزادمردان !\r\n( 1 ) درست در اين شرايط بود كه « عمر بن سعد » ، غلام خويش ، « دريد » ، را صدا زد و او به آن عنصر پليد نزديكتر شد . « عمر » تيرى از او ستاند و آن را در چلّهء كمان نهاد و رو به سپاه اموى كرد و گفت :\r\nهان اى لشكريان خدا ! بنگريد و گواه باشيد و فرداى پيروى نزد امير شهادت دهيد كه من نخستين تير را به سوى « حسين » شليك كردم ! و آن گاه بود كه بارانى از تير به سوى حسين عليه السّلام و اردوگاه نور باريدن گرفت و در آن شرايط دشوار بود كه پيشواى آزادى و آزادگى رو به ياران اصلاح طلب خويش كرد و فرمود : به پا خيزيد اى آزاد مردان ! رحمت خدا بر شما باد اى بزرگ‌منشان ، برخيزيد كه اين باران تيرها از سوى دشمن ، پيك‌ها و سفيران آنان به سوى شماست .\r\nو افزود : ( 2 ) « قوموا إلى الموت الّذي لا بدّ منه ! » به پا خيزيد اى آزاد مردان ! به پا خيزيد و به سوى شهادت پر افتخارى بشتابيد كه ديگر راهى جز آن نيست ! پس از دستور آن حضرت ، همگى بپاخاستند و دو نيروى حق طلب و باطل‌گرا با هم روبرو شده و سواره نظام و پياده نظام از هم جدا گرديدند و درگيرى و پيكار شدّت يافت و گرد و غبار شديدى كه به آسمان برمىخاست ، شعاع روشنگر خورشيد را پوشانيد .\r\nنيزه‌ها به كار افتاد و خون‌ها را روان ساخت و صداى چكاچك شمشيرهايى كه بر فرق‌ها مىنشست ، گوش‌ها را خراشيد و حسين عليه السّلام در آن شرايط بحرانى ، براى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nپند و اندرز خيرخواهانه و روشنگرىهاى انسانساز خويش گوش شنوايى نيافت .\r\n( 1 ) سپاه شوم اموى به پيامبر و راه و رسم بشر دوستانه و خداپسندانهء او كفر ورزيده و جز به شمشير برنده و نيزه‌هاى شكافنده و جنگ و آتش‌افروزى تمايل نشان نمىداد و در ميان آنان جز مرگ و شمشير و باران تير و شراره‌هاى سوزان باقى نماند ، كه من ( 2 ) در وصف آن شرايط دشوار ، اشعارى سروده‌ام كه اين گونه است :\r\n و لما رأينا عثير النقع ثائرا * و قد مد فوق الارض أردية حمرا . . . \r\nهنگامى كه ديديم خون‌ها به جوش آمد و زمين با فرشى از خون رنگين شد ، و آن گاه كه جان و روان جوانمردان با باران نيزه‌ها و شمشيرها در راه جان گرامى و بلند مرتبهء حسين فدا گرديد ، و آن گاه كه سپاه خشونت و بيداد اموى براى كشتن نوادهء گرانمايهء پيامبر آماده شد ، آرى ، آن گاه بود كه ياران خداجو و فداكار حسين عليه السّلام دريافتند كه راه نجاتى از آتش دوزخ جز در پرتو ايمان به خدا و يارى رسانى قهرمانانه به پيشواى آزادى نيست . آنان آن گونه كه شايسته بود دريافتند كه هر كس در آن شرايط دشوار بر دنيا و ارزش‌هاى زودگذر آن پشت پا زند و جان و تن را با خدا سودا نمايد ، چنين كسى معامله‌اى پر سود نموده و در برابر فداكارى و شهادت در راه حق ، به كاميابى پرشكوه و نويد رستگارى و نيك‌بختى هماره رسيده است .\r\n( 3 ) آن گاه بود كه آنان شجاعانه گام به پيش نهادند و در راه عدالت و آزادى بر يك ديگر سبقت جستند .\r\n\r\nرويارويى دو نيروى آزادى و استبداد\r\n[ پس از شليك نخستين گلوله از سوى « عمر بن سعد » به سوى اردوگاه نور ، كه بارش بارانى از تير را در پى داشت ، ياران فداكار حسين عليه السّلام به ناگزير به دفاع دليرانه برخاستند و هر كدام شورى آفريدند و دنيايى از ادب و اخلاق ، ايمان و پروا ، پايدارى و پايمردى ژرفنگرى و آگاهى را در پرشكوهترين نمايشگاه تاريخ انسان از خود بيادگار نهادند . همان گونه كه در آن سو سپاه ظلمت و اختناق ، تاريكى و تيرگى ، حماقت و كودنى ، خيرگى و خيره‌سرى ، شرارت و شقاوت ، زشتى و پليدى ، درنده خويى و ددمنشى ، دنباله‌روى و تعصب كور ، هواپرستى و كيش شخصيت ، نامردمى و حقارت ، فرومايگى و پستى و ديگر ضد ارزشها را به نمايش نهاد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدر اردوگاه نور سعادت بود و شهادت و در آن سو شقاوت بود و شرارت ! در اردوگاه نور گل‌ها و لاله‌ها و گل بوته‌ها و شكوفه‌هاى دل‌انگيز و عطرآگين شور و شعور و خرد و انديشه و فرهنگ و معنويت و رشد و پويايى و دانش و آگاهى بود و در برابر آن خارهاى بىمقدار زشتى و برده صفتى و شكمبارگى و دريوزگى و شخص‌پرستى .\r\nدر اردوگاه نور ارزشهايى موج مىزد كه زيباتر و برتر از آنها نيست و در اردوگاه اموى جنايت و شرارتى بود كه بدتر و شوم‌تر از آنها نشايد . و پيكار در ميان اين دو صف منطق و خمودى و دو اردوگاه آزاديخواهى و پاسدارى از برج و باروى اختناق و ميداندارى استبداد آغاز گرديد . 
  ]\r\n\r\n1 - اگر مرا نمىشناسيد . . .\r\n( 1 ) پس از كشيده شدن كبريت آتش جنگ تجاوزكارانه بوسيله سركرده سپاه اموى و چاپلوسى و تملّق او به بارگاه « عبيد » ، نخستين كسى كه پا به ميدان نبرد تن به تن نهاد و هماورد خواست ، برده صفتى به نام « سالم » ، از نزديكان و بردگان « عبيد اللَّه » و از جنگاوران خشك مغز كوفه بود .\r\nاز ياران حسين عليه السّلام « عبد اللَّه بن عمير » كه مردى بلند قامت ، چهارشانه و پرتوان و روشن‌انديش بود ، به ميدان آمد و حسين عليه السّلام به هنگام حركت او به سوى ميدان ، به وى نگريست و رشادت او را پسنديد و فرمود : من او را در هم كوبندهء جنگاوران مىنگرم ، و درست همان گونه شد و او با چابكى و هوشمندى ، آن برده صفت جسور و مغرور را از پا در آورد و بازگشت .\r\nبرده ديگرى از بردگان و برده صفتان سپاه تاريك‌انديش « عبيد » ، به نام « يسار » به ميدان آمد و با آمدن او گروهى فرياد بر آوردند كه هان اى عبد اللَّه ! به هوش باش كه اين مردك گمراه تو را هدف گرفت و به سراغت آمد .\r\nاو با حركتى سريع آن مبارز رشيد را هدف قرار داد و ضربه‌اى بر او فرود آورد ، امّا « عبد اللَّه » دست خويش را بسان سپرى پيش آورد كه دست از تنش جدا شد و در همان حال با يك مانور سريع و برق‌آسا آن عنصر برده صفت را نيز از پا در آورد و به خواندن شعر شورانگيزش ادامه داد كه :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n( 1 )\r\n ان تنكرونى فأنا ابن كلب * حسبى ببيتى من عليم حسبى\r\nانى امرؤ ذو مرّة و عضب * و لست بالخوّار عند النكب\r\nانى زعيم لك ام وهب * بالطعن فيهم صادقا و الضرب \r\nهان اى گمراهان ! اگر نمىشناسيد ، بدانيد كه من فرزند « عمير » هستم از عشيره و قبيله « كلب » ؛ مرا همين ريشه و تبار و خانواده آگاه و بينا بسنده است .\r\nمنم ، آن مرد خرد و توان كه در بحران فشارها درمانده و ناتوان نخواهم بود .\r\nهان اى مادر وهب ! من در همهء فراز و نشيبهاى زندگى يار و پشتيبان هدف‌هاى خدا پسندانهء تو خواهم بود و با نيزه و شمشير صادقانه و دليرانه بر آنان خواهم تاخت .\r\nو در همان شرايط شمشيرى آخته و ستم ستيز بر كف داشت كه از دو لبهء آن مرگ و نابودى بر تجاوزكاران و گمراهان مىباريد ؛ درست همان گونه كه شاعر نام آور عرب ، وصف مىكند كه : من شمشيرى دارم كه از آن مرگ مىبارد ، و آن را جز براى ريختن خون بيدادگران تجاوزكار از نيام بر نمىكشم .\r\n\r\n2 - اين جوانمرد كيست ؟\r\n( 2 ) « مهران » ، يكى از گزارشگران رويدادهاى روز عاشورا آورده است كه : من در كربلا به همراه كاروان حسين عليه السّلام بودم و رويدادهاى بسيارى را ديدم ؛ از آن جمله ، خودم در آن روز پر حادثه مردى را ديدم كه سخت و دلاورانه مىجنگيد و بر هر گروهى هجوم مىبرد ، آنان را فرارى مىداد و صف‌ها را از هم مىگسست و آن گاه به سوى حسين عليه السّلام بازمىگشت و چنين مىخواند :\r\n ابشر هديت الرشد تلقى احمدا * في جنّة الفردوس تعلوا صعّدا \r\nهان اى حسين ! اى پيشواى شايستگان ! بشارت ده كه ما را راه نمودى و به سوى حق و عدالت هدايت كردى ، و مژده ده كه در بهشت پر طراوت و زيبا و در مقامى بلند و و الا نياى گرانقدرت پيامبر را ديدار خواهى كرد .\r\nاز رشادت او خوشم آمد ؛ پرسيدم اين جوانمرد كيست ؟\r\nگفتند : او « ابو عمر نهشلى » است .\r\nاو همچنان در ميدان بود تا « عامر بن نهشل » از سوى سپاه اموى به سوى او رفت\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو در پيكارى سخت او را از پا در آورد و او در حالى كه سر را در راه حق و عدالت نثار كرده بود سر بر بستر شهادت نهاد .\r\nاز ويژگىهاى انسانى و دينى او اين بود كه بسيار نماز مىگزارد و ارتباطى گرم و دوستانه با خدا داشت و مرد دعا و نيايش و ياد حق بود و ساعاتى از شب را در محراب عبادت مىنشست و با شور و شعور خدا خدا مىكرد .\r\nراستى كه براى اين جوانمرد پر شهامت و شجاعت چقدر شعر آن شاعر دمشقى زيبنده است كه گفت : ( 1 )\r\n و برد صدر السمهرى بصدره * ما ذا يؤثر ذابل في يذبل \r\nسردى سينهء شمشير ، در سينهء او اثر نمىگذارد و حس عدالت خواهى و انتقام‌گيرى او را آرامش نمىبخشد ، چرا كه تير و نيزه در يك پديدهء سخت اثر نمىنهد . و او آن گاه كه با شمشير عدالت‌خواهانه‌اش بر تاريك‌انديشان تجاوزكار يورش برد ، به درياى مواج و بىكرانه‌اى مىماند كه تنها با يك جويبار خود ، بر سپاه گرانى هجوم برد .\r\n\r\n3 و 4 - ما بر تنهايى شما اشك مىريزيم !\r\n( 2 ) پس از شهادت آن مرد دعا و نماز ، عبد اللَّه و عبد الرحمن غفّارى آماده دفاع از حق و عدالت و پيكار با سپاه ظلمت و بيداد شدند .\r\n[ آنان پيش از رفتن به سوى دشمن به حضور سالارشان شرفياب شدند و ضمن عرض سلام و اظهار ارادت تزلزل ناپذير و استوار خود به آن حضرت گفتند كه بسيار مايل هستند در راه اهداف والاى او و پيشاپيش آن حضرت تا سر حدّ شهادت در راه خدا جانبازى كنند .\r\nحضرت حسين عليه السّلام فرمود : درود بر شما ، نزديكتر بياييد .\r\nبه آن حضرت نزديكتر شدند ، در حالى كه از ديدگان اشك مىباريدند .\r\n« فقال عليه السّلام : يا بنى اخى ما يبكيكما ؟ فو اللَّه انّى أرجو أن تكونا بعد ساعة قريرى العين ؟ » حسين عليه السّلام با دنيايى مهر و بزرگوارى فرمود : فرزندان برادرم ! چرا گريه مىكنيد ؟\r\nبه خداى سوگند من اميدوارم شما ساعتى بعد ديدگانتان روشن و نورباران گردد و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nبه سعادت جاودانه و نيكبختى و بهشت خدا مفتخر گرديد ، چرا گريه ؟\r\n« فقالا : جعلنا اللَّه فداك و اللَّه ما على انفسنا نبكى و لكن نبكى عليك نراك قد أحيط بك و لا نقدر أن ننفعك . »\r\nپاسخ دادند : خداى ما را فداى شما سازد ! ما براى خودمان نمىگرييم بلكه بر تنهايى و مظلوميّت تو مىگرييم ؛ بر اين گريه مىكنيم كه شما را در محاصرهء دشمن تبهكار مىنگريم ، امّا قدرت و امكاناتى نداريم كه بتوانيم با گام بلند و مفيدى در راه شما ، اين محاصرهء طغيانگرانه و ظالمانهء استبداد اموى را درهم‌شكنيم و شما را يارى كنيم .\r\n« فقال الحسين عليه السّلام : جزا كما اللَّه يا بنى اخى بوجدكما و مواساتكما ايّاى بانفسكما افضل جزاء المتّقين . . . . »\r\nحسين عليه السّلام فرمود : خداوند به خاطر مهر و هميارى و فداكاريتان بهترين و برترين پاداش پرواپيشگان را به شما ارزانى دارد . 
  ]\r\n( 1 ) آن گاه هر دو پيش آمدند و ضمن درود و سلام و وداع با حسين عليه السّلام و كسب اجازه از آن گرانمايهء عصرها و نسلها روانه ميدان دفاع و جهاد شدند . به هنگام حركت به سوى ميدان يكى از آنان چنين مىخواند !\r\n قد علمت حقّا بنو غفار * و خندق بعد بنى نزار . . . \r\nنسل و تبار « غفّار » و پس از آنها دو قبيلهء « خندف » و « بنى نزار » آگاه هستند كه ما در راه آرمانهاى والاى فرزند گرانمايه پيامبر دلاورانه كارزار خواهيم كرد و با شمشيرهاى آخته و نيزه‌هاى برندهء خويش اين گروه زشت‌كردار و خشونت كيش را درهم خواهيم كوبيد .\r\nو آن گاه خود را به صف‌هاى دشمن زدند و تا پاى جان پيكار كردند و پس از فداكاريهاى بسيار و دلاورىهاى تحسين برانگيز ، سرانجام به شرف شهادت نايل آمدند . درود و مهر خدا بر آن دو باد .\r\nو بدينسان پيكار تا بر آمدن روز ادامه يافت .\r\n\r\nآيا كسى نيست كه از حقوق ما دفاع كند ؟\r\n[ خورشيد خونرنگ عاشورا بالا آمده و به نيمه راه خويش به سوى مغرب نزديك مىشد ، امّا گردونه جنگ همچنان در گردش بود و دو نيروى آزادى و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاستبداد به رزم بىامان خويش ادامه مىداد .\r\nسپاه « عبيد » در مرحلهء نخست پيكار ، با جنگ تن به تن ، ضرباتى كارى خورد و از نظر روانى متزلزل گرديد ، و با از دست دادن شمارى از دژخيمان و آتش افروزان سبك مغز و خشونت طلب و افراطى خويش لرزه بر اندامش افتاد و از ترس ، نقشه و شيوهء جنگ را تغيير داد و هجوم سراسرى و ناجوانمردانه و نابرابر را آغاز كرد .\r\nنيروى مدافع اردوگاه عدالتخواه و اصلاح طلب كه از نظر شمار و ظاهر اندك ، و طبق برخى آمارها كمتر از يك صدم نيروى مهاجم بود ، با شهامتى وصف ناپذير و با پايمردى و فداكارى بىنظير و خيره‌كننده‌اى به دفاع قهرمانانه پرداخت و كار را بر يزيديان دشوار ساخت و انبوهى از آن تيره بختان تجاوزكار را به خاك هلاك افكند ، اما خود نيز در اين مقاومت بىنظير تاريخ بشر ، نيمى از ياران دلير خود را به بارگاه خدا هديه كرد .\r\nزمين نينوا از خون ياران اصلاح طلب و آزاديخواه حسين عليه السّلام گلرنگ گرديد ، شمار پيكرهاى به خون خفته آنان به ده‌ها تن رسيد و خون و رنگ و بوى خون سراسر دشت و دمن را فرا گرفت و همه جا را گلرنگ و گلگون ساخت . 
  ]\r\n( 1 ) يكى از گزارشگران بنام در اين مورد آورده است كه : هنگامى كه « عمر بن سعد » هجوم سراسرى به اردوگاه نور را آغاز كرد و پىگرفت ، پيشواى بزرگ آزادى نگاهى به پيكرهاى به خون خفته ياران انداخت و آن گاه محاسن سپيد و مبارك را به دست گرفت و فرمود :\r\n« اشتدّ غضب اللَّه على اليهود اذ جعلوا له ولدا ، و اشتدّ غضبه على النّصارى إذ جعلوه ثالث ثلاثة ، و اشتدّ غضبه على المجوس اذ عبدوا الشّمس و القمر ، و اشتدّ غضبه على قوم اتّفقت كلمتهم على قتل ابن بنت نبيّهم ، أما و اللَّه لا أجيبهم إلى شىء ممّا يريدون حتّى ألقى اللَّه و انا مخضّب بدمى ، مغلوب على حقى ، أما من مغيث يغيثنا ؟\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n( 1 )\r\nأما من ذابّ يذبّ عن حرم رسول اللَّه . »\r\n« 1 »\r\nخشم خدا بر يهود آن گاه شدّت يافت كه آنان بر خداى يكتا فرزند تراشيدند و بر اين پندار موهوم خويش پاى فشردند .\r\nو خشم خدا بر مسيحيان آن گاه سخت گرديد كه به جاى توحيدگرايى و يكتاپرستى به سه‌گانه‌پرستى گرايش يافتند .\r\nو خشم خدا بر مجوسيان آن گاه شدّت گرفت كه آنان به جاى خدا ، خورشيد و ماه را پرستيدند . و خشم خدا بر اين قوم تاريك انديش و خشونت طلب آن گاه سخت شد كه با ادعاى دروغين اسلام خواهى و در ستار مسلمانى بر ريختن خون پسر دخت سرفراز پيامبرشان همدست و همداستان شدند .\r\nو آن گاه هدف شوم آتش افروزان و ارادهء شكست ناپذير و استوار و پولادين خود و ياران توحيدگرا و پرواپيشه‌اش را بر پايمردى و فداكارى و ايستادگى و شهامت تا ديدار خدا و به خفّت كشيدن استبداد و ارتجاع را بار ديگر يادآور شد و فرمود :\r\nبه هوش باشيد ! به خداى سوگند من به ذرّه‌اى از خواسته‌هاى ظالمانه و زورگويانهء آنان جواب مثبت نخواهم داد و در برابر ستم و دجّالگرى خواهم ايستاد تا در حالى كه در دفاع از حقوق خويش به خون نشسته و به خون رنگين شده باشم به ديدار خدايم نايل آيم .\r\n[ هان ! آيا فريادرسى نيست كه به فرياد ما ، حق طلبان و ستم‌ستيزان ، برسد ؟\r\nآيا كسى نيست كه از حقوق و امنيّت و آزادى و حريم پيامبر و خاندانش دفاع كند ؟ 
  ]\r\n\r\n5 - وه ! چه زيبا انتخابى !\r\n( 2 ) هنوز سركرده سپاه اموى با شليك نخستين فشنگ خود ، آتش پر شراره جنگ زشت و ظالمانه حكومت بر ضد گروهى از شهروندان خردورز و خردمند و خواهان اصلاحات و تحول مطلوب و مسالمت آميز به رهبرى بزرگ پيشواى آزادى و عدالت را شعله‌ور نساخته بود كه « حرّ » احساس خطر كرد و با احساس اين خطر ، رو\r\n\r\n\r\n","description":"","footnote":"\r\n( 1 ) - مقتل الحسين عليه السّلام ، عبد الرّزاق المقرّم ، ص 239 .\r\n","page_name":" 214 ","page_number":214},
  {"content":"\r\n\r\nبه « عمر بن سعد » نمود كه : خداى تو را به راه صلاح آورد آيا براستى با اين بزرگمرد تاريخ خواهى جنگيد ؟ ( 1 ) « اصلحك اللَّه أ مقاتل أنت هذا الرّجل ؟ » او پاسخ داد :\r\n« اى و اللَّه قتالا أيسره أن تسقط الرءوس . . . »\r\nآرى ، به خداى سوگند با او خواهم جنگيد و پيكارى سخت در پيش است كه آسانترين مرحله آن فرو افتادن سر و دست‌ها از پيكرها خواهد بود .\r\n« حرّ » گفت :\r\n« أ فما لكم فيما عرضه عليكم رضى ؟ » آيا پيشنهادهاى منطقى و مسالمت‌آميز و اصلاحگرانه و حكيمانهء او شما را راضى نمىكند تا از يك فاجعهء هولناك جلوگيرى كنيد ؟\r\n« عمر » گفت :\r\n« لو كان الآمر لى لفعلت ، و لكن أميرك أبى . »\r\nاگر كار در دست من بود چرا ، مىپذيرفتم و از تلاش خيرخواهانهء او براى جلوگيرى از فاجعه ، استقبال مىكردم . امّا دريغ كه من ديگر اختيارى ندارم و امير شما « عبيد » از پذيرش حق و عدالت سرباز مىزند .\r\n( 2 ) « حرّ » اندوه زده و نگران بازگشت و در كنار سپاه در نقطه‌اى ميان ياران خود ايستاد ، امّا از اين پس مىكوشيد تا راه خويش را از گمراهان و دنياپرستان جدا كند و بدان مىانديشيد كه سرنوشت ديگرى براى خويش رقم زند .\r\nاز اين رو بتدريج خود را از آنان دور مىساخت و به سوى اردوگاه نور نزديكتر مىشد .\r\n« مهاجر بن اوس » كه پسر عموى حرّ بود ، او را اندوه‌زده و نگران ديد . به همين جهت به او نزديكتر شد و از او پرسيد : در انديشهء چه كارى هستى ؟\r\nآيا مىخواهى به حسين عليه السّلام يورش برى ؟\r\n« حرّ » پاسخ او را نداد و بجاى پاسخ ، بند بند وجودش به لرزه درآمد .\r\n« مهاجر » گفت : راستى كه از كار تو در شگفتم ؛ به خداى سوگند هرگز تاكنون تو را در شرايطى كه اينك مىنگرم نديده‌ام ! اگر از من پرسيده مىشد كه شجاع‌ترين مرد\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nكوفه كيست ؟ شما را نشان مىدادم ؛ اينك اين چه وضعيّتى است كه از شما مىنگرم ؟\r\n« حرّ » گفت : ( 1 ) « انّى و اللَّه خيّرت نفسى بين الجنّة و النار ؛ فو اللَّه لا أختار على الجنّة شيئا و لو قطّعت و حرّقت . »\r\nواقعيّت اين است كه خويشتن را ميان بهشت و دوزخ مىنگرم و خود را در حال انتخابى دشوار . و آن گاه گفت : به خداى سوگند كه چيزى را بجاى بهشت برنخواهم گزيد ؛ گرچه قطعه قطعه شده و به شعله‌هاى آتش سپرده گردم و خاكسترم را بر باد دهند .\r\nو بدينسان به بهترين انتخاب در سراسر زندگى خويش دست زد .\r\n\r\nدريغ و درد\r\n( 2 ) آن گاه « حرّ » به « قرّهء تميمى » - كه در كنارش بود - گفت : هان اى « قرّه » ! اسب خويش را آب داده‌اى ؟\r\nاو گفت : نه .\r\nپرسيد : آيا نمىخواهى آبش دهى ؟\r\n« قرّه » مىگويد : گفتم نه ، چرا كه مىپنداشتم او بر آن است كه از آنجا دور گردد و در كارزار شركت نجويد و شاهد آن نباشد و خوش ندارد كه من از انديشه و كارش آگاه گردم و به رازش پىبرم ؛ از اين رو من هم به او گفتم : من خودم مىروم و اسبم را آب مىدهم . او از آنجا دور شد و اگر مرا از راز خويش آگاه مىساخت ، و تصميم خود را با من در ميان مىنهاد ، من نيز به همراه او ركاب مىكشيدم و به سوى حسين عليه السّلام مىرفتم ؛ امّا دريغ و درد كه چنين نشد و من در حرمانى بزرگ و اندوهى پايان ناپذير گرفتار آمدم !\r\n\r\nآيا خدا توبه‌ام را مىپذيرد ؟\r\n( 3 ) « حرّ » پس از بهترين انتخاب ، به سوى اردوگاه نور ركاب كشيد و در حالى كه دست‌هاى خود را روى سرش نهاده بود و مىسوخت و مىگداخت ، نيايشگرانه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمىگفت : بار خدايا ! من به بارگاه تو روى توبه آورده‌ام ، از سر مهر توبه‌ام را بپذير و مرا مورد بخشايش خويش قرار ده ، چرا كه من قلبهاى دوستان شايسته و وارسته و فرزندان پيامبرت را به هراس افكندم .\r\nهنگامى كه به پيشواى آزادى نزديك شد ، آن حضرت رو به او كرد و فرمود :\r\n« من انت ؟ »\r\nشما كه هستى ؟\r\nپاسخ داد : ( 1 ) « جعلنى اللَّه فداك أنا صاحبك الّذى حبستك عن الرّجوع و سايرتك في الطّريق . . .\r\nو أنا تائب إلى اللَّه ممّا صنعت ، فترى لى من ذلك توبة ؟ » حسين جان ! خداى مرا فداى شما سازد ، اى پسر پيامبر ! مرا نمىشناسى ؟\r\nمن همان كسى هستم كه شما را از بازگشت به سوى مكّه و مدينه بازداشتم .\r\nهمان كسى هستم كه شما را تعقيب نموده و به اين سرزمين بلاخيز آوردم .\r\nهمان كسى هستم كه با شما تندى و خشونت نمودم و شما را در اين دشت سوزان پياده كردم .\r\nهمان كسى هستم كه راه را بر شما بستم .\r\nامّا هرگز بر اين پندار نبودم كه اين ستمكاران با شما اين گونه رفتار خواهند كرد و پيشنهادهاى دلسوزانه و خيرخواهانه و مسالمت آميز و اصلاحگرانه و حكيمانهء شما را نخواهند پذيرفت .\r\nو اينك اى سالار شايستگان ! پشيمانم و از كرده‌ام ندامت زده‌ام ، و از آنچه از من سر زده است به بارگاه خدا توبه كرده‌ام . آيا توبه‌ام پذيرفته است ؟\r\nپيشواى آزادى و كرامت فرمود : آرى ، خداى پر مهر توبه‌ات را مىپذيرد و تو را مورد بخشايش قرار مىدهد ، پياده شو ، كه ميهمانى و مورد احترام . پياده شو و كمى آرام گير .\r\n( 2 )\r\n« نعم يتوب اللَّه عليك . »\r\n« حرّ » گفت : حسين جان ! در خدمت ايستاده‌ام و من سواره بهتر مىتوانم انجام وظيفه كنم . اجازه دهيد به همين حال به ميدان بروم و تا توان نشستن بر مركب را دارم ، سواره با آنان پيكار كنم .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nحسين عليه السّلام در برابر اصرار او فرمود : اينك كه حقّ برايت آشكار شده است آنچه مىخواهى انجام ده ، خداى تو را بيامرزد .\r\nو او آمادهء كارزار شد و نخستين قهرمان از خيل قهرمانانى بود كه از آن ساعت به بعد با امام راستين جهاد و شهادت وداع گفتند و بدين صورت يكى پس از ديگرى به سوى ميدان شتافتند .\r\n\r\nسخنان آتشين « حرّ »\r\n( 1 ) بدينسان « حرّ » به ميدان بازگشت ، امّا اين بار به طرفدارى از حقّ و عدالت و ديدگاه و برنامه اصلاح‌طلبانه پيشواى آزادى و به رويارويى با تاريك انديشى و خشونت‌طلبى و ظلمت و بيداد حاكم به روشنگرى پرداخت .\r\nاو هنگامى كه در برابر دشمن قرار گرفت خروشيد كه :\r\n« يا اهل الكوفة ! لامّكم الهبل أدعوتموه حتى اذا أتاكم خرجتم تقاتلونه و تمنعونه الماء الذى تشربه الكلاب و الخنازير ، لا سقاكم اللَّه الماء . . . . »\r\nهان اى مردم كوفه ! مرگتان باد ، و مادرانتان سوگوارتان .\r\nآيا اين بندهء شايسته و وارستهء خدا و بزرگ مدافع حقوق و امنيت و آزادى بندگان او را بدينجا دعوت كرديد ، تا آن گاه كه براى اصلاح امور امت آمد ، او را تسليم بيدادگران كنيد ؟\r\nشما مدّعى بوديد كه به همراه او در راه حقّ پيكار خواهيد كرد ، امّا اينك تجاوزكارانه براى كشتن او آماده شده‌ايد ؟\r\nشما او را در اينجا از رفتن بازداشته و در برابر بزرگوارى و گذشت و مسالمت او ، وى را در اينجا نگاه داشته ، از هر سو او را محاصره كرده‌ايد تا از رفتن او به هر نقطه‌اى از اين سرزمين گستردهء خدا جلوگيرى كنيد و او را كه در حقيقت پيشواى آزادگان و توحيدگرايان است ، اينك بسان اسيرى به گروگان گرفته‌ايد ؛ به گونه‌اى كه نه امكان رفتن براى او مانده است و نه دفاع از خويشتن در برابر ضررها و خطرها و شرارتها .\r\nشما ميان او و زنان و كودكانش با آب ، فاصله افكنده و مانع ايجاد كرده‌ايد و اين آب جارى فرات را كه يهوديان و مسيحيان و آتش‌پرستان از آن مىنوشند و سگها و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nخوكها در آن مىلولند ، شما همين آب را نيز بر روى خاندان او بسته‌ايد ! و اين خاندان او هستند كه تشنگى آنان را در كنار نهر فرات از پا در آورده است .\r\nراستى كه پس از پيامبر ، چه زشت و ظالمانه با فرزندانش رفتار كرديد ! ! ( 1 ) خداى شما را در روز رستاخيز و آن تشنگى بزرگ سيراب نسازد .\r\nهنگامى كه سخنان كوبنده و روشنگرانهء « حرّ » به اينجا رسيد ، سركردگان سپاه يزيد در وحشت از اثرگذارى سخنان آتشين او بارانى از گلوله به سوى او باريدن گرفت و درس روشنگرانهء آن قهرمان حق‌جو و توبه‌كار و آن آزادمرد آزاد انديش و آن دلاور صحنهء كارزار را ناتمام گذاشت .\r\n\r\nآزاد مرد دنيا و آخرت\r\nپس از سخنان پرشور و روشنگرانه « حرّ » با سپاه اموى ، و باران ناسزايى كه بجاى حق پذيرى و انصاف از اموى پرستان گمراه و دنباله رو نثار او شد ، آن آزاد مرد دنيا و آخرت رو به پيشواى شايستگان كرد و از آن حضرت اجازه ميدان خواست ، امّا آن بزرگوار از « حرّ » دعوت كرد كه از مركب پياده شود ، چرا كه ميهمان حسين عليه السّلام است و حرمت او لازم ؛ امّا او گفت : سرورم ! سواره بودن من براى اردوگاه حق بهتر از پياده شدن من است و بدين وسيله دگر باره تقاضاى رفتن كرد .\r\nحسين عليه السّلام به او اجازه دفاع داد و آن آزاد مرد حق طلب بر تبهكاران اموى يورش برد و ضمن از هم گسيختن صف‌هاى آنان اين شعر را مىخواند : ( 2 )\r\n ما زلت ارميهم بغرة وجهه * و لبانه حتى تسربل بالدم \r\nسپاه تجاوزكار اموى را به گونه‌اى با تيزى شمشير در هم نورديدم و با ضربه‌هاى پياپى و بىامان درهم كوبيدم كه پيكرشان خونرنگ گرديد .\r\n( 3 ) و نيز آورده‌اند كه : او پس از آمدن به اردوگاه نور ضمن سخنانى كه با سالارش حسين عليه السّلام داشت ، چنين گفت : هنگامى كه « عبيد » مرا به سركردگى ستونى از سپاه استبداد به سوى شما گسيل مىداشت ، به هنگام بيرون آمدن از كاخ استاندارى ، ندايى اسرارآميز پشت سر خويش شنيدم كه مىگفت :\r\n« ابشر يا حرّ بخير . »\r\nهان اى حرّ ! تو را به خيرى جاودانه مژده باد !\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nشگفت زده به سوى آن ندا روى آوردم و خوب دقّت كردم ، امّا كسى را نديدم .\r\nبه خود گفتم : نه ، به خداى سوگند اين كار من بشارت و مژده‌اى ندارد ، چرا كه من به سوى حسين عليه السّلام و بستن راه بر او و يارانش مىروم ؛ پس چه مژده و كدامين نويد خير و رستگارى ؟ « 1 » آرى ، هرگز در انديشه من چنين تصوّرى راه نيافته بود كه سرانجام به شما خواهم پيوست و به افتخار همراهى و پيروى شما مفتخر خواهم شد .\r\n( 1 ) حسين عليه السّلام فرمود : تو با اين انديشهء درست و انتخاب شايسته‌ات سرانجام به پاداش و رستگارى پرشكوهى نايل آمدى .\r\n« لقد اصبت اجرا و خيرا . »\r\nو آن گاه دگر باره با شورى وصف ناپذير رو به ميدان آورد .\r\nيكى از سركردگان سپاه اموى به نام « زيد بن سفيان » به جنگ او آمد و « حرّ » بىدرنگ او را از پا در آورد و با پيروزى او در جنگ تن به تن ، به دستور « عمر بن سعد » بارانى از تير به سوى او باريدن گرفت و پاره‌اى از تير اندازان دشمن براى جلوگيرى از مانورهاى قهرمانانه و كنترل او ، اسب تيزتك او را پى كردند ، امّا او هم‌چنان دلاورانه پيكار مىكرد و رجز مىخواند كه : ( 2 )\r\n ان تعقرونى فأنا ابن الحر * اشجع من ذى لبد هزبر \r\nاگر اسب مرا پى مىكنيد تا مرا به محاصره در آوريد ، بدانيد كه من « حرّ » هستم ، حرّ ! شجاع‌تر از شير خشمگين ، شير ژيان .\r\nو همچنان دليرانه به پيكار خويش با باطل‌گرايان و خشونت كيشان خشك مغز ادامه داد تا با پيكرى آغشته به خون سر بر بستر شهادت نهاد . . .\r\n[ هنگامى كه بر روى خاك گرم و شنهاى تفتيدهء نينوا افتاد ، سالار وفاداران و فداكاران ، حسين عليه السّلام به سرعت خود را به بالين آن آزادهء دو سرا رسانيد . خون از سر و رويش فوران مىكرد . سالارش حسين عليه السّلام خاكها و خونها را از چهرهء به خون نشسته‌اش پاك مىكرد و مىفرمود :\r\n\r\n\r\n","description":"","footnote":"\r\n( 1 ) - « حرّ » چهره‌اى هوشمند و حق‌گرا و از خاندانهاى شريف عرب و بزرگ قبيله خويش در كوفه بود و به خاطر همين موقعيت اجتماعى و سياسى و فرهنگى و دينى او بود كه از سوى استاندار اموى به فرماندهى يك ستون هزار نفرى از نيروهاى اموى برگزيده شد .\r\n","page_name":" 220 ","page_number":220},
  {"content":"\r\n\r\n« بخ بخ يا حرّ ! أنت الحرّ كما سمّتك امّك . »\r\nبه ! به ! اى درود بر تو ! براستى كه آزاد مردى آزاده‌اى ، همان گونه كه مادرت نامت را « حرّ » نهاد و تو را « حرّ » خواند .\r\nو بدينسان سر بر دامن سالار شيفتگان حقّ و عدالت و پيشواى بىهماورد آزادى و آزادگى ، روح بلندش به ملكوت آسمان‌ها پركشيد و آن گاه پيكر به خون خفته‌اش بوسيلهء بستگانش از ميدان بيرون برده و به خاك سپرده شد . 
  ]\r\n\r\n6 - من بر راه و رسم پيامبر و على عليه السّلام هستم .\r\n( 1 ) از ديگر ياران حسين عليه السّلام « نافع مرادى » ، فرزند دلاور هلال بود .\r\n[ او مردى دلير ، دانشور ، نويسنده ، روشنفكر ، تلاوتگر قرآن ، روايتگر حديث ، بزرگوار ، آراسته به ارزشهاى اخلاقى و انسانى ، بزرگ عشيره و قبيله خود ، و در روزگار امير مؤمنان از ياران فداكار او بود و در كارزار جمل ، صفين ، و نهروان فداكاريها كرده بود .\r\nاو با شنيدن حركت كاروان عدالتخواهانه و اصلاح‌طلبانهء بزرگ پيشواى آزادى از مكه به سوى عراق ، و پيش از شهادت سفير انديشمند آن حضرت ، مسلم در كوفه ، آنجا را ترك كرد و به عشق ديدار يار به سوى آن حضرت شتافت .\r\nاو در راه مكّه به كربلا ، به ديدار يار نايل آمد و در خدمت آن گرانمايهء عصرها و نسلها به كوى شهادت شتافت .\r\nاو روزها به همراه حسين بود و با منطق انسانساز و سخنان جانبخش و هشداردهندهء او آشنا . از آن حضرت خوب شنيد كه به ياران و همراهان فرمود : هان اى ياران راه ! آيا نمىبينيد كه راه را بر ما بسته‌اند و دنيا بر دگرگونى نامطلوب گراييده و چهره زشت و ناخوشايند و شوم خود را آشكار ساخته است ؟\r\nآيا نمىنگريد كه نيكى و نيكوكارى از روزگار ما رخت بربسته و با سرعت از اين جامعه دور مىشود و از ارزشها و كمالات انسانى جز اندكى بجاى نمانده است ؟\r\nآيا نمىبينيد كه حق پايمال مىگردد و باطل و بيداد ميداندار شده است ؟\r\nدر اين شرايط زشت و فريبكارانه است كه انسان توحيدگرا آماده مرگ پرافتخار مىگردد و به ديدار خدا شوق مىورزد و من مرگ را جز نيكبختى و نجات نمىنگرم و زندگى با بيدادگران را - كه نه مرزهاى مقررات دين بشر دوستانهء خدا را پاس\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمىدارند و نه حقوق و آزادى و امنيت و حرمت مردم را - جز رنج و تلخى نمىيابم .\r\nآرى ، « هلال » با اين سخنان الهام بخش و سازنده ، راه را با آگاهى بيشترى برگزيد و دريافت كه بايد چه كرد ! 
  ] « 1 » او روز عاشورا گام به ميدان جهاد و شهادت نهاد و با « واجم بن حريث » كه از سپاه اموى به جنگ او آمد ، سخت درگير شد و پس از پيكارى سخت او را از پا در آورد . « عمرو زبيدى » كه يكى از سركردگان سپاه « عبيد » بود و از دلاورى و ايمان « هلال » آگاه ، به يارانش نعره بر آورد كه : هاى اى بىخردان ! آيا مىدانيد كه با چه كسى مىجنگيد ؟\r\nبا تك سواران آزاده و با گروهى كه مرگ را در راه هدف خويش مىجويند و در انديشه آنند ، با كسانى كه دست از زندگى شسته و از جان شيرين گذشته‌اند و آن را رستگارى مىنگرند ! ( 1 ) « عمر بن سعد » با شنيدن سخنان « عمرو » فرياد بر آورد كه بازگرديد و به صورت تن به تن به جنگ او نرويد ، و آن گاه آنان به جايگاه خويش بازگشتند و به صورت گروهى به او حمله بردند و او سرانجام به آرزويش رسيد ! [ فرزند دلاور هلال خود را بر قلب سپاه اموى زد و از كشته‌ها پشته ساخت و طوفانى به راه انداخت .\r\nاو به يزيديان هجوم مىبرد و مىگفت :\r\n إن تنكرونى فأنا ابن الجملى * دينى على دين حسين بن على \r\nاگر مرا نمىشناسيد ، بدانيد كه من پسر جملى هستم و بر دين و آيين حسين ، فرزند گرانمايهء امير مؤمنان ، على ، مىباشم .\r\n( 2 ) و سرانجام به آرزويش رسيد و سر بر بستر شهادت نهاد و پاداش پر شكوه خود را از خدا دريافت داشت . 
  ]\r\n\r\n7 - ببين تفاوت ره از كجاست تا به كجا !\r\nاز ديگر قهرمانان اردوگاه نور « عمرو انصارى » بود .\r\nاو در راه آسمانى حسين عليه السّلام گام به ميدان كارزار نهاد و در دفاع از حق و عدالت\r\n\r\n\r\n","description":"","footnote":"\r\n( 1 ) - مترجم .\r\n","page_name":" 222 ","page_number":222},
  {"content":"\r\n\r\nدرخشيد . « عمرو » دلاورانه خود را بر قلب سپاه اموى مىزد و اين گونه رجز مىخواند : ( 1 )\r\n قد علمت كتيبة الانصار * ان سوف أحمى حوزة الذمار\r\nضرب غلام ليس بالفرار * دون حسين مهجتى و داري \r\nسپاه انصار خوب مىدانند كه من از حريم شكوهمند پيامبر و خاندان او و راه و رسم عادلانه‌اش ، دلاورانه دفاع خواهم كرد و بر تجاوزكاران خواهم تاخت و ضرباتى سهمگين بر آنان فرود خواهم آورد .\r\nبا ضربات درهم كوبندهء جوانى كه سر بلند و پيشاهنگ است و هرگز ميدان را ترك نخواهد كرد ؛ آنان را در هم خواهم نورديد ، چرا كه خون و خاندان و نسل و تبار ما به فداى سالارمان حسين عليه السّلام است .\r\nگفتنى است كه او بدين وسيله روشنگرى كرد كه اگر « عمر بن سعد » از ترس از دست دادن باغ و بوستان و خانه و خاندانش ، از راه و رسم عدالتخواهانهء حسين عليه السّلام مىبرد و به رژيم ترور و وحشت « يزيد » مىپيوندد ، ياران فداكار حسين عليه السّلام در راه او و آرمانهاى بشر دوستانه و اصلاح‌طلبانه‌اش ، هم از خانه و خاندان مىگذرند و هم از جان و زندگى ، ببين تفاوت ره از كجاست تا بكجا ! ! او به پيكار قهرمانانه خويش ادامه داد و بسان شيرى ژيان جنگيد و در برابر حوادث سهمگين و رويدادهاى سخت و شكننده شكيبايى ورزيد .\r\nاو با همه وجود تيرها را به جان مىخريد و فداكارى مىكرد و اجازه نمىداد تا دشمن ، سالارش حسين عليه السّلام را هدف گيرد و همچنان دليرانه پيكار كرد تا پيكرش از زخمها پوشيده شد و غرق در خون گرديد و آن گاه رو به سالارش آورد كه : آيا رسم وفا و وفادارى را بجا آورده‌ام ؟ ( 2 ) « فقال له : أوفيت ؟ » حسين عليه السّلام فرمود : آرى ، نيكو فداكارى كردى . تو پيش از من به بهشت پرطراوت و زيبا مىرسى ، پس سلام مرا به پيامبر خدا برسان و به آن حضرت بگو كه من نيز به زودى خواهم آمد و آن گاه جان را در بستر شهادت ، به جان آفرين تسليم كرد .\r\n« قال : نعم أنت امامى في الجنة ، فأقرئ رسول اللَّه صلّى اللَّه عليه و آله و سلّم السّلام و اعلمه أنّى في الاثر . »\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\n8 - قرآن پژوه اصلاح طلب\r\n( 1 ) پس از پيكار و شهادت جانسوز او ، « برير » ، يا قرآن پژوه مبارز و اصلاح طلب گام به ميدان جهاد نهاد .\r\nاو مردى دانشور و دانشمند ، پرواپيشه و پارسا و آراسته به ارزشهاى انسانى و اخلاقى بود . تلاوت قران مىنمود و جان را به ارزش‌هاى آن عطرآگين مىداشت ، به گونه‌اى كه به او بزرگ و سالار تلاوتگران و حاملان و عمل‌كنندگان و مرزبانان قرآن مىگفتند .\r\nآرى ، آن تلاوتگر پارسا به ميدان آمد ، و از سپاه اموى عنصر كوردلى به نام « يزيد بن معقل » در برابر او ايستاد و هماورد او شد .\r\nسخن از حق و باطل به ميان آمد و آن دو رزمندهء دلير عهد كردند تا در ميدان جنگ پيش از چكاچك شمشيرها ، به مباهله برخيزند و از خداى توانا بخواهند تا آن را كه بر باطل و بيداد است ، به دست آن كسى كه در راه حق و عدالت است از پا در آورد .\r\nپس از اين مباهله بود كه دست به قبضهء شمشير بردند و در پيكارى سخت ، « برير » پيروز شد و خدا « يزيد بن معقل » را به دست او نابود ساخت تا يك بار ديگر روشن شود كه كدامين اردوگاه ، بر حق و عدالت است و كدامين آنها بر باطل و بيداد .\r\nو او همچنان به پيكار دليرانه خويش ادامه داد تا بوسيله عنصر تجاوزكارى بنام « كعب » به شهادت رسيد .\r\n[ هنگامى كه قاتل او از كربلا بازگشت خواهرش ، « نوار » به او گفت : واى بر تو ! دشمن فرزند فاطمه عليها السّلام ، دخت سرفراز پيامبر را يارى كردى ! و استاد تلاوت قرآن را كشتى ! راستى به چه گناهى سهمگين دست يازيدى ! ! به خدا ديگر با تو سخن نخواهم گفت . 
  ]\r\n\r\n9 - من يارى حسين عليه السّلام را برگزيده‌ام\r\n( 2 ) و آن گاه نوبت به قهرمان ديگرى رسيد و اين بار « يزيد بن مهاجر » به ميدان آمد و در پيكارى دليرانه و رزمى بىامان ، پنج تن از سپاه اموى را هدف تيرهاى خود قرار داد و از پا در آورد . او در همان حال با طنين افكن ساختن اين اشعار شورانگيز بسان\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nشيرى به دشمن حمله مىبرد كه : ( 1 )\r\n أنا يزيد و ابى المهاجر * كأنّنى ليث بغيل خادر\r\nيا رب انى للحسين ناصر * و لابن سعد تارك و هاجر \r\nمن « يزيد » هستم و پدرم « مهاجر » است و در شهامت و شجاعت بسان شيرى هستم كه در بيشه است .\r\nپروردگارا ، من يارى رسان و يارى دهنده حسين هستم و پسر « سعد » را وانهاده و از راه بيدادگرانهء او دورى گزيده‌ام .\r\nگفتنى است كه « يزيد بن مهاجر » كه به « ابو شعثا كندى » شهرت داشت ، از تيراندازان نامدار عرب بود و كمتر تيرش به خطا مىرفت .\r\n[ او نخست در سپاه اموى بود ، امّا پس از شنيدن سخنان انسانساز و دعوتهاى روشنگرانه حسين عليه السّلام و تلاش و درايت بىنظير او در راه دورى جستن از جنگ و درگيرى و پيشنهاد مسالمت و گرايش به حق و عدالت به « ابن سعد » ، و آن گاه ديدن حق ستيزى او و سپاه اموى ، خود را به اردوگاه نور و اصلاحات رسانيد و در صف ياران حسين عليه السّلام قرار گرفت ؛ و آن حضرت نيز به پاس حقگرايى و توبه‌اش ببارگاه خدا ، او را دعا كرد و نيايشگرانه رو ببارگاه خدا گفت :\r\n« اللّهم سدد رميته و اجعل ثوابه الجنة »\r\n« 1 » بار خدايا او را در تيراندازى و جهادش ، استوارى و توانمندى بخش و بهشت پرطراوت و نعمت را پاداش او قرار ده ! او در روز عاشورا به سه شيوه نبرد كرد :\r\nنخست سواره پيكار كرد تا مركبش را پى كردند .\r\nآن گاه از آنجايى كه تيراندازى ماهر بود ، دشمن را هدف تيرهاى خويش قرار داد .\r\nو سرانجام با شمشير بر سپاه اموى تاخت و جنگيد تا عروس شهادت را در آغوش گرفت . 
  ]\r\n\r\n10 - « حبيب » يا سردار كهنسال كاروان نور\r\n( 2 ) در اين هنگام بود كه « حصين بن نمير » يكى از سركردگان سپاه « عبيد » به ميدان آمد و هماورد طلبيد ، و « حبيب بن مظاهر » سردار بزرگ سپاه حسين عليه السّلام در برابر او\r\n\r\n\r\n","description":"","footnote":"\r\n( 1 ) - طبرى ، ج 7 ، ص 355 ؛ أمالى صدوق ، مجلس 30 .\r\n","page_name":" 225 ","page_number":225},
  {"content":"\r\n\r\nايستاد .\r\nپس از اندك بحث و گفت و شنود ، نبرد آغاز شد و شمشير « حبيب » بر سر اسب سردار اموى خورد و بخشى از چهره اسب جدا گرديد ، اسب بر زمين غلطيد و سوارش نيز بر زمين افتاد . چيزى نمانده بود كه به دست سردار رشيد اردوگاه نور به دوزخ افتد كه گروهى از اموى پرستان ريختند و او را از دست سردار كهنسال اردوگاه نور فرارى دادند و همه بر او هجوم بردند و به جنگ نابرابر و ناجوانمردانه‌اى دست زدند و او را به محاصره در آوردند .\r\nسردار پير سپاه نور هنگامى كه خود را زير فشار بىرحمانه دشمن يافت خود را بر قلب سپاه آنان زد و شمارى از آنان را از پا در آورد و خروشيد كه : ( 1 )\r\n أنا حبيب و ابى مظاهر * فارس هيجاء و حرب تسعر\r\nأنتم أعدّ عدّة و أكثر * و نحن أوفى منكم و أصبر\r\nو انتم عند الوفاء أغدر * و نحن أعلى حجّة و اظهر . . . \r\nهان اى پيمان‌شكنان تجاوزكار ! من « حبيب » هستم و پدرم « مظاهر » است .\r\nآن گاه كه آتش جنگ بر افروخته شود ، دلير مرد ميدان پيكارها هستم .\r\nشما پليدان گر چه از نظر شمار ، از ما فزونتر و از نظر امكانات مجهّزتريد ، امّا ما ياران حق و شيفتگان پيشواى حقيقت ، حسين عليه السّلام ، در پايبندى به حقّ وفادارتر و در برابر سختىها و تحمّل رنجها در راه آزادى و دين خدا شكيباتر و پايدارتريم .\r\nشمايان ثابت كرديد كه به هنگامهء وفاى به پيمانهاى خود ، فريبكار و عهد شكن هستيد و ما در ميدان زندگى و پايبندى به حق و طرفدارى از آن و در حجّت و برهان و پروا و تقوا و احساس مسئوليت از شما برتر و پرتوان تريم .\r\nآرى ، حقّ با ماست ، فضيلت به همراه ماست و آينده نيز از آن ماست .\r\n\r\n11 - « وهب » ، فرزند دلاور « حباب »\r\n( 2 ) پس از شهادت پير وفا و يكه‌تاز ميدان خرد و جهاد ، حبيب بن مظاهر ، قهرمان ديگرى از اردوگاه نور آهنگ ميدان كرد و اين بار « وهب » فرزند دلاور « حباب كلبى » بود كه گام به پيش نهاد .\r\n[ او به حضور سالارش حسين عليه السّلام آمد ، اجازه ميدان گرفت ، از جمال دل‌آرا و سيماى ملكوتى او توشه برداشت و قهرمانانه راهى ميدان شد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدوست و دشمن جوانى را ديدند كه با اين اشعار حماسى خويشتن را به قلب سپاه يزيد زد :\r\n ان تنكرون فأنا ابن الكلبى * سوف ترونى و ترون ضربى \r\nهان اى گمراهان ! اگر مرا نمىشناسيد بدانيد كه من « وهب » فرزند عبد اللَّه هستم ، از عشيرهء « كلب » . اينك دور نيست كه هم خودم را نيك ببينيد و بشناسيد و هم دلاورى و شجاعت و ضربات كوبنده‌ام را . هم اقتدار و تسلّط و شهامتم را تماشا كنيد و هم چابكى و چالاكى و ميداندارى مرا در صحنهء كارزار بنگريد . 
  ]\r\nاو جنگ نمايانى كرد و بر درد و رنج تيرها و تيزى شمشيرها و نيزه‌ها شكيبايى ورزيد و انبوهى از خشونت كيشان را به خاك هلاك افكند و پس از پيكارى سهمگين به سوى مادر و همسر روشنفكرش - كه به همراهش بودند - بازگشت و گفت :\r\nمادر جان ! آيا از پسرت خشنود شدى ؟ آيا از كارم راضى گشتى ؟ ( 1 ) « يا أمّاه أرضيت عنّى ام لا ؟ » مادرش گفت : فرزندم ! « ما رضيت حتى تقتل بين يدى الحسين ! » نور ديده‌ام ! جوان شجاعم ! خداى بر پاداش تو بيفزايد ؛ هنگامى من به اوج خشنودى و رضايت مىرسم كه تو در راه خدا جانبازى كنى و در راه آرمان حسين عليه السّلام و به فرمان او به شرف شهادت نايل آيى و يا دشمنانش را تار و مار سازى .\r\n( 2 ) همسر فداكارش كه شاهد گفتگوى « وهب » و مادرش بود ، دامان شوى جوانش را گرفت و گفت : تو را به خدا مرا با شهادت خويش ، داغدار و مصيبت‌زده مساز ، بيا كه خدا از تو راضى است . و من در پاسخ همسرش شعرى بدين مضمون سروده‌ام كه بيانگر زبان حال اوست :\r\nمرا واگذار تا به گذشتهء خود باز گردم ، چرا كه آن كه همزاد ناتوانى است ، بر او نرسد كه خود آرايى كند و فخر و بزرگى بفروشد . آن گاه كه جوانمرد هدف بيداد و بلا قرار گيرد مگر مىشود شمشير در نيام ماند و لگام از دهان مركب تيزتك و چابك برگرفته شود ؟\r\nو در اين هنگام مادرش فرياد بر آورد كه : پسرم برو ، همسرت را به خدا بسپار و\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n( 1 ) خيرخواهىاش را مپذير و راه ميدان را پيش گير ، از او دور شو ! برو و در راه خدا پيكار كن و در برابر سالارت حسين و به دستور او فداكارى كن تا به شفاعت نياى گرانقدرش پيامبر صلّى اللَّه عليه و آله و سلّم در روز رستاخيز مفتخر گردى .\r\n\r\nمگر چه شده است ؟\r\nجوان قهرمان ، همسرش را دلدارى داد و رضايت او را كسب كرد و با او نيز وداع گفت و به ميدان شتافت و دگر باره به جهاد پر شكوهى دست زد تا آنجايى كه نوزده نفر از سواران دشمن و بيست تن از پياده نظام آن را به خاك هلاكت افكند و دو دست او نيز افتاد .\r\nهمسرش كه شوى دلاور خويش را در آن حالت نگريست ، عمود خيمه را برگرفت و به يارى او شتافت و در همان حال مىگفت : پدر و مادرم به قربانت ! در راه خاندان پاك و پاكيزه وحى و رسالت باز هم مبارزه كن و از حريم مقدّس پيامبر دفاع نما ! آرى باز هم دليرانه بكوش ! ( 2 ) « وهب » كوشيد تا همسر شجاع خويش را به خيمهء بانوان حرم برگرداند ، امّا آن زن با ايمان و آزاده لباس شوى فداكارش را گرفت و گفت : هرگز تو را رها نخواهم كرد و به سوى خيمه‌ها باز نخواهم گشت تا به همراه تو به شرف شهادت مفتخر گردم .\r\n[ آن جوان روشنفكر و راه يافته گفت : گرامى همسرم ! تو كه تا ساعتى پيش مرا از آمدن به ميدان باز مىداشتى ، اينك چه تحوّلى رخ داده است كه مرا به پيكار در راه سالار شايستگان تشويق و تحريص مىكنى ؟\r\nچه شده است كه اين گونه پيش قدم گشته‌اى ؟ چرا ؟\r\nآن بانوى فداكار گفت : « وهب » ! به خداى سوگند هنگامى كه نداى غربت و تنهايى پيشواى پرواپيشگان حسين عليه السّلام را شنيدم از زندگى سير شدم . آخر خود شنيدم كه آن حضرت با صداى رسايى مىفرمايد :\r\n« وا غربتاه ! وا قلة ناصراه ! أما من ذابّ يذبّ عنّا ؟\r\nأما من مجير يجيرنا ؟ »\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n« اى فرياد از غربت و تنهايى ! اى فرياد از كمى ياران حق و عدالت ! آيا كسى نيست كه از حقوق پايمال‌شدهء ما ، به همراه ما دفاع كند ؟\r\nآيا كسى نيست به ما پناه دهد ؟ . . . »\r\nو اين غم بزرگ ، زندگى را در كام من به گونه‌اى تلخ ساخت كه ديگر از زندگى گذشتم ، و ديگر نمىخواهم به سوى خيمه‌ها بازگردم .\r\nاز اين رو « وهب بن عبد اللَّه » از سالارش حسين عليه السّلام كمك خواست و گفت : سالار من ! شما به او دستور دهيد بازگردد ؛ كه حسين عليه السّلام ضمن دعاى خير بر او و خاندانش از آن بانوى آزاده و پرواپيشه خواست تا به سوى بانوان حرم بازگردد و او نيز فرمان سالارش را به جان خريد و بازگشت . 
  ]\r\n( 1 ) « وهب » بار ديگر خود را با خيال راحت به قلب سپاه دشمن زد و تا سر حدّ شهادت پيكار كرد . هنگامى كه بر روى ريگ‌هاى تفتيدهء پهندشت نينوا افتاد ، دشمن پليد و بىرحم ، با خشونت و وحشيگرى بهت آورى سر او را از بدن جدا ساخت و به سوى اردوگاه نور افكند .\r\n\r\n12 - « انس » فرزند شير افكن « حارث »\r\n( 2 ) آن گاه شير مرد ديگرى بنام « انس بن حارث كاهلى » از اردوگاه نور و رستگارى گام به ميدان جهاد و دفاع نهاد . او در حالى كه اين سروده را مىخواند ، پرشور و قهرمانانه خود را بر درياى سپاه خشك مغز و دنباله‌رو اموى زد :\r\n قد علمت كاهلنا و ذودان * و الخندفيون و قيس و غيلان . . . « 1 » \r\nبستگان و نزديكان من ، قبيلهء « كاهل » و عشيره‌هاى جنگاور « ذودان » ، « خندف » و « قيس » و « غيلان » خوب مىدانند كه ايل و تبار من ، آفت جان جنگ طلبان و آتش افروزان هستند و هماورد خواهان ميدان پيكار ؛ و در كارزار از همرديفان برترند .\r\nهان اى قوم من ! در يارى حق و عدالت بسان شير غرنده باشيد و اين تجاوزكاران\r\n\r\n\r\n","description":"","footnote":"\r\n( 1 ) - بحار ، ج 44 ، ص 320 ؛ امالى صدوق ، ص 137 .\r\n","page_name":" 229 ","page_number":229},
  {"content":"\r\n\r\nرا با ضربات كارى و مرگبار استقبال كنيد .\r\nبدانيد كه خاندان امير مؤمنان ، رهروان راه خداى بخشاينده‌اند و خاندان سياهكار اموى رهروان راه شيطان و شيطان پرستان استبدادند .\r\n\r\n13 - يادگار پر افتخار « عوسجه »\r\n( 1 ) [ او از پاكباختگان و فداكاران انديشمند و بلندآوازه عاشوراست .\r\nپس از شهادت شمارى از ياران و سرداران اردوگاه نور ، اين شير مرد عرصه‌هاى ايثار و پروا گام به ميدان جهاد و فداكارى نهاد . 
  ]\r\nاو پس از به خون خفتن همرزم دلير و پر اخلاص‌اش « برير » ، از سالارش اجازه گرفت و او را وداع گفت و به سوى ميدان شتافت . جنگ سخت و نمايانى كرد ، هم در كشتار ناپاكان ، دلاورى بسيارى نشان داد و هم بر فشارها و سختىها و زخمها و شمشيرها و زخم زبانها و اهانت‌ها ، شكيبايى ورزيد . تا سرانجام آن گاه كه ديگر توان ايستادن را نداشت سر بر روى شنهاى تفتيدهء نينوا نهاد و سالارش ، حسين عليه السّلام را صدا زد .\r\nسالار عاشقان آگاه و با ايمان ، به سوى او شتافت و « حبيب بن مظاهر » نيز به همراه حسين عليه السّلام در كنار پيكر به خون خفتهء او حضور يافت .\r\nحسين عليه السّلام سر او را روى زانو گرفت ، خون را از چهره و چشمانش پاك كرد . هنوز رمقى داشت ، گر چه روح بلند و ملكوتىاش آمادهء پرواز بود .\r\nحسين عليه السّلام فرمود : ( 2 )\r\n« رحمك اللَّه يا مسلم . »\r\nدرود و رحمت و آمرزش هميشهء خدا بر تو باد اى « مسلم » ! و آن گاه به تلاوت اين آيه پرداخت :\r\n«  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  »\r\n« 1 » « از آنان برخى بار مسوليّت خويش را به منزل رساندند و سر بر بستر شهادت نهادند و برخى نيز آمادهء انجام وظيفهء بزرگ و تاريخى خويش‌اند و هيچ تغييرى و\r\n\r\n\r\n","description":"","footnote":"\r\n( 1 ) - سورهء 33 ، آيهء 23 .\r\n","page_name":" 230 ","page_number":230},
  {"content":"\r\n\r\nتبديلى در دين ندادند » .\r\n« حبيب اسدى » آن قهرمان محاسن سفيد ، به دوست شجاع و فداكارش نزديكتر شد و آهسته به گوش او زمزمه كرد كه : ( 1 ) « عزّ و اللَّه علىّ مصرعك يا مسلم أبشر بالجنّة . »\r\nهان دوست به خون خفته‌ام ، مسلم ! به خداى سوگند كه شهادتت بر من سخت گران است و مصيبت شكننده‌ات ، سخت طاقت سوز ؛ امّا تو را به بهشت پر طراوت و زيباى خدا مژده باد . بشتاب كه من هم به زودى به تو خواهم پيوست .\r\n« مسلم بن عوسجه » لب‌ها را تكان داد و چشم را گشود و با صداى بريده بريده و آهسته‌اى گفت : خدا به تو مژده نيكو دهد .\r\n« بشرّك اللَّه بالخير . »\r\n« حبيب » گفت : همرزم فداكارم اگر نه اين بود كه يقين دارم كه بىدرنگ به تو خواهم پيوست ، حق اين بود و بسيار هم دوست مىداشتم كه هر وصيّت و سفارشى داشتى به من بگويى و من آنها را با صداقت و امانت و جدّيّت به انجام رسانم امّا . . .\r\n( 2 ) « فقال حبيب : لو لا أعلم أنّى في الأثر لأحببت أن توصى إلىّ بكلّ ما يهمّك . »\r\n« مسلم » گفت :\r\n« اوصيك بهذا ، يعنى الحسين . . . »\r\nتنها سفارش من به تو اين است كه جان تو و جان حسين ؛ تا جان در بدن دارى در راه او دست از فداكارى و جهاد بر مدار ؛ همين و بس ، اين تنها سفارش من است .\r\nخدا يار و ياورتان باد .\r\nو « حبيب » نيز به او اطمينان داد و گفت : غم مدار ، آرام و آسوده خاطر باش كه باعث شادى دل و روشنى چشم تو خواهم بود . به خدا سوگند جز اين نخواهم كرد .\r\n\r\n14 - آزاده‌اى نو انديش از تبار محرومان\r\n( 3 ) و آن گاه آزاده‌اى از تبار محرومان ، گام به پيش نهاد . اين بار جوانى پرشور به نام « جون » غلام آزادشدهء ابى ذر غفارى بود كه به حضور سالار شايستگان آمد و از آن حضرت اجازهء ميدان خواست .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nحسين عليه السّلام با دنيايى از مهر و ادب رو به او كرد و فرمود : ( 1 )\r\n« يا جون ! انت في اذن منى فإنما تبعتنا طلبا للعافية ، فلا تبتل بطريقنا . »\r\nهان اى « جون » ! دوست من ، شما اينك آزاد آزادى ، راه خويش را بگير و از اين سرزمين برو ؛ تو براى آسايش و راحتى و تأمين زندگى و امنيّت ، همراهى و همكارى ما را برگزيده‌اى ، از اين رو سرنوشت خويش را به سرنوشت ما گره مزن . دوست من ! جهاد و جانبازى و شهادت ما را براى خويش انتخاب مكن ، برو به سراغ زندگىات خدا يار و نگهدارت باد .\r\nامّا او چه پاسخ داد ؟ « 1 » او با آگاهى و انديشه و آينده نگرانه گفت :\r\n« يا ابن رسول اللَّه ! أنا في الرّخاء الحس قصاعكم و في الشّدّة أخذلكم ؟ ! و اللَّه انّ ريحى لنتن ، و حسبى للئيم ، و لونى لأسود ، فتنفّس علىّ بالجنّة ، فتطيب ريحى ، و يشرف حسبى ، و يبيّض وجهى ، لا و اللَّه لا افارقكم حتى يختلط هذا الدّم الأسود مع دمائكم . »\r\nاى فرزند گرانمايهء پيامبر ، من در روزگار خوشى و آسايش بر خوان نعمت شما نشستم و از نعمت‌هاى مادّى و معنوى و علمى و فكرى و فرهنگى و تربيتى شما بهره‌ها بردم و به دنياى آگاهى و روشن انديشى و آزادگى بال گشودم ؛ آيا اين از جوانمردى است كه اينك شما را در ميدان دفاع از حقّ و مرزهاى دين خدا رها كنم و بروم ؟\r\n« لا و اللَّه لا أفارقكم . . . »\r\n( 2 ) به خداى سوگند چنين نخواهد شد ؛ اين نه رسم وفاست و نه راه و رسم جوانمردى و آزادگى . حسين جان ! من سياه پوستم ، و رنگ و بوى پيكرم ناخوشايند و رنگ و بوى ديگرى است ، همان گونه كه حسب و نسبم . اجازه دهيد تا بوى بهشت و نسيم دل انگيز آن بر من وزيدن كند تا هم پيكرم عطرآگين گردد و هم چهرهء تيره‌ام به سفيدى گرايد و هم حسب و نسبم با عمل شايسته و جهاد و فداكارى در راه حق و عدالت پرشرافت شود .\r\nحسين جان ! نه ! به خداى سوگند از شما جدا نخواهم شد ، راه ديگرى نخواهم\r\n\r\n\r\n","description":"","footnote":"\r\n( 1 ) - مقتل الامين ، ص 88 .\r\n","page_name":" 232 ","page_number":232},
  {"content":"\r\n\r\nرفت ، از شما فاصله نخواهم گرفت تا خون من سياه پوست ، با خون پاك و پاكيزهء شما بندگان پاك و برگزيدهء خدا و فرزندان گرانمايهء پيامبر كه هر دو در راه خدا ريخته مىشود بياميزد و من به نيكبختى جاودانه و افتخارى كه هماره در آرزوى آن بودم نايل آيم . نه ! هرگز از شما جدا نخواهم شد .\r\n( 1 ) « لا و اللَّه لا أفارقكم حتّى يختلط هذا الدّم الأسود مع دمائكم . »\r\nسالار بشر دوست كه جام ديدگانش غرق در اشك شوق و حماسه بود ، او را در آغوش گرفت ، مورد مهر و محبّت قرارش داد و به او اجازه جهاد و فداكارى داد . . .\r\n[ او كه ديگر در پوست نمىگنجيد ، به سوى ميدان گام سپرد و اين گونه رجز خواند :\r\n كيف يرى الكفّار ضرب الأسود * بالمشرفىّ و القنا المسدّد\r\nيذبّ عن آل النّبىّ أحمد * يذبّ عنهم باللسان و اليد \r\nكفر پيشگان اموى مسلك ضربات قهرمانانهء اين جوان سياه پوست را چگونه مىنگرند ؟\r\nضربات قوى و شكنندهء شمشير و نيزهء استوار و پراقتدار را ؟\r\nآخر اين سياه پوست مبارز از خاندان پيامبر دفاع مىكند و از خود هيچ ندارد . هر چه هست از آن خاندان پر افتخار است . آرى او از آنان با همهء وجود و با دست و زبان دفاع مىكند و بر اين نعمت و افتخار ، خداى را سپاس مىگويد و بر خود مىبالد . . . .\r\nاو با شهامت و شجاعت بسيارى بيست و پنج تن از سپاه استبداد را از پا در آورد و آن گاه خود به شهادت رسيد .\r\nسالار انسان دوستان ، حسين عليه السّلام خود را كنار پيكر به خون خفتهء او رسانيد و بر بالين او نشست و نيايشگرانهء دست‌ها را به آسمان گرفت و گفت :\r\n« اللّهم بيّض وجهه ، و طيّب ريحه ، و احشره مع الابرار ، و عرّف بينه و بين محمّد و آل محمّد . »\r\nبار خدايا ! چهره‌اش را سپيد و نورانى و پيكرش را عطرآگين و خوشبو ساز . او را با نيكان و شايستگان محشور فرما و ميان او و خاندان وحى و رسالت آشنايى و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدوستى - در سراى ديگر - قرار ده . 
  ]\r\n\r\nنفرين حسين عليه السّلام\r\n( 1 ) پس از جهاد و شهادت حماسه آفرين گروهى از سرداران دلير اردوگاه نور بود كه يكى از سپاه اموى پيش آمد و با خشم بسيار فرياد بر آورد كه : حسين كجاست ؟\r\n« أين الحسين ؟ » آن حضرت فرمود : من هستم ، بگو من حسين هستم و اينجا ايستاده‌ام .\r\n« فقال : ها أنا ذا ! »\r\nاو نعره بر آورد كه : تو را به آتش شعله‌ور دوزخ - كه بايد به زودى بر آن در آيى و بسوزى - مژده باد ! ! سالار شايستگان با دنيايى آرامش دل و اطمينان قلب فرمود :\r\n« أبشر بربّ رحيم و شفيع مطاع . »\r\nنه ، هرگز چنين نخواهد شد ، بلكه به خود بشارت مىدهم كه به پروردگارى مهربان و شفاعتگرى فرمانروا و پراقتدار وارد خواهم شد .\r\nحسين عليه السّلام از او پرسيد : تو كه هستى ؟\r\n« من أنت ؟ »\r\nپاسخ داد : من محمّد بن اشعث هستم .\r\nآن حضرت دست‌ها را ببارگاه خدا بالا برد و نيايشگرانه زمزمه كرد كه :\r\n« اللّهم إن كان عبدك كاذبا فخذه الى النّار ، و اجعله اليوم آية لاصحابه . . . »\r\nبار خدايا اگر اين بنده گمراه و دروغپردازت ناروا مىبافد ، او را زير تازيانه كيفر بگير و به آتش دوزخ در آور ، و او را نشانهء عبرتى براى همراهان و همدستان تاريك انديش‌اش قرار ده ! و بدينسان حسين عليه السّلام او را نفرين كرد و چيزى نگذشته بود كه عنان اسب وى پاره شد و اختيار را از سوار گرفت و او را سرنگون ساخت ، امّا پايش در ركاب ماند و در هوا قرار گرفت . اسب او را به اين سو و آن سو كشانيد و به فراز و نشيب و سنگ و صخره زد تا پيكرش را تكّه تكّه ساخت ؛ و به خداى سوگند كه همه ما از اجابت سريع و بىدرنگ نفرين حسين عليه السّلام در مورد آن عنصر تيره بخت شگفت زده شديم .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nشرارت دژخيم آتش افروز\r\n( 1 ) پس از آن عنصر بد زبان و گمراه ، يكى ديگر از آتش افروزان پيش آمد و نعره بر آورد كه حسين كجاست ؟\r\nآن حضرت فرمود : من اينجا هستم ، چه مىگويى ؟\r\nاو گفت : تو را به آتش مژده باد ! و منظورش اين بود كه به زودى به دست سپاه يزيد كشته خواهى شد ! حسين عليه السّلام فرمود : هرگز ، نه ، چنين نخواهد بود بلكه به خود مژده مىدهم كه به پروردگارى مهربان و فرمانروايى پراقتدار وارد خواهم شد ، چرا كه جان در راه او در طبق اخلاص نهاده‌ام .\r\nآن گاه پرسيد : تو كه هستى ؟ «\r\nمن انت\r\n؟ » آن دژخيم آتش افروز پاسخ داد : من شمر هستم ، پسر « ذى الجوشن » .\r\n( 2 ) حسين عليه السّلام فرمود :\r\n« اللَّه اكبر ! ! »\r\nآرى ، تو « شمر » هستى ، « شمر » ! آرى ، پيامبر خدا فرمود : گويى در عالم رؤيا سگى دو رنگ را ديدم كه به خوردن خون خاندان من پرداخته است .\r\nآن گاه افزود : گويى در عالم رؤيا ديدم ، سگ‌هايى درنده به من يورش آوردند تا مرا بدرند ، و گويى به روشنى ديدم كه در ميان انبوه سگهاى هار ، سگى دو رنگ از همهء آنها بيشتر و سخت‌تر به من يورش مىآورد و از همه درنده‌تر بود و شرارت بيشترى مىكرد ، اينك كه تو را مىنگرم و آن رؤيا را در آئينه تعبير مىنهم ، آن جانور هار و درنده و آن سگ سياه و سفيد تو هستى ، آرى تو .\r\nگفتنى است كه « شمر » به بيمارى « برص » گرفتار بود و همان گونه كه حسين عليه السّلام در خواب ديده بود بسان همان سگ درنده كه از همه شرارت و يورش بيشترى داشت ، لكه‌هاى سياه و سفيد در بدنش هويدا بود .\r\n( 3 ) از حضرت صادق عليه السّلام در مورد تحقق تعبير خوابها و مدتى كه ممكن است ميان خواب و زمان ظهور پيام و تحقّق تعبير آن فاصله افتد ، پرسيدند .\r\nآن حضرت ، خواب پيامبر را در مورد شهادت حسين عليه السّلام يادآور گرديد و روشن\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nساخت كه ميان آن خواب و تحقق تعبير آن - كه در روز عاشورا روى داد - حدود شصت سال فاصله بود .\r\n\r\n15 - قهرمان صيداوى يا يكّه تاز سواران عرب\r\n( 1 ) پس از شهادت دليرانه « جون » ، غلام آزاد شده « ابو ذر » ، « عمرو بن خالد صيداوى » گام به ميدان دفاع از حق و عدالت نهاد و تا پاى جان قهرمانانه كارزار كرد .\r\nحسين عليه السّلام در تشويق و گراميداشت او فرمود :\r\n« تقدّم فانّا لاحقون بك عن ساعة »\r\nبه پيش ! كه ما نيز ساعتى ديگر به تو خواهيم پيوست .\r\nاو پس از بيان روشن و موج آفرين سالارش ، به دفاع دليرانه پرداخت و آنقدر جنگيد تا سر بر بستر شهادت نهاد .\r\n\r\n16 - شكيبايى دليرانه\r\n( 2 ) از پى آن قهرمان ايثار و ايمان ، مرد حق طلب ديگرى به ميدان آمد و اين بار « حنظله شبامى » بود كه دست به شمشير ستم ستيز برد و پيشاپيش سالارش حسين عليه السّلام ايستاد تا باران نيزه‌ها و شمشيرها را به سرو و رو ، گلو و گردنگاه و شاهرگ خود بخرد و بدين وسيله با سپر ساختن خود ، از رسيدن خطر به پيشواى آزادى و اصلاحات جلوگيرى كند .\r\nاو پس از اين كار دليرانه و خالصانه به سالارش روى آورد كه : سالار من ! آيا ما با اين جهاد و شهادتمان به بارگاه پروردگارمان نمىرويم و به حق نمىپيونديم ؟\r\n« أ فلا نروح الى ربّنا و نلحق ؟ » آن حضرت فرمود : چرا ! چرا ! اينك به سوى آنچه كه براى تو از همهء دنيا و آنچه در آن است بهتر و سعادت آفرين‌تر است بشتاب .\r\nو او پس از دريافت اين نويد ، پيكارى شجاعانه كرد و بر دردها و رنجها و تيزى نيزه‌ها شكيبايى ورزيد تا جان را ببارگاه خدا هديه كرد و خداى پر مهر او را به بهشت پر طراوت و زيبا و جايگاه خشنودى و شادمانى اوج داد .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\n17 - از حسين عليه السّلام دفاع خواهم كرد !\r\n( 1 ) آن گاه روشنفكر آزاد انديش و حق‌جو و سردار نيك بخت تاريخ ، « زهير » پيشگام جهاد و دفاع گرديد و پيشاروى سالارش حسين عليه السّلام به پيكار با سپاه بيداد اموى پرداخت .\r\nاو در حالى كه دلاورانه با شب پرستان و حق‌ستيزان روزگار مىجنگيد چنين مىگفت :\r\n أنا زهير و أنا ابن القين * اذودكم بالسيف عن حسين « 1 » \r\nمن « زهير » هستم ، فرزند شجاع « قين » ، و براى دفاع از حسين عليه السّلام پيشواى آزادى و نجات با اين شمشير آخته ، با سپاه تجاوزكار يزيد پيكار خواهم كرد و از حسين با همه وجود دفاع خواهم نمود . . . .\r\nدرست در اين هنگام بود كه وقت نماز نيم روزى فرا رسيد و حسين عليه السّلام به « زهير » و « سعيد حنفى » دستور داد تا پيشاپيش او و بخشى از ياران كه براى نماز ايستاده‌اند ، صف بكشند تا آن حضرت نماز بخواند .\r\nآنان در انجام فرمان ، پيكرهاى خويش را سپر دفاعى ساختند و سالار شايستگان\r\n\r\n\r\n","description":"","footnote":"\r\n( 1 ) - اشعار حماسى و شورانگيزى را كه مجاهدان و رزمندگان دلير و پاكباخته در ميدان پيكار و به هنگام رويارويى با دشمن با صداى بلند مىخواندند ، هم نشانگر شهامت و شجاعت و توانايى آنان در رويارويى با دشمن بود و آنان را قوّت قلب و ثبات قدم و استوارى و ايستادگى بيشترى مىبخشيد و هم نشانگر انديشه و عقيده و راه و رسم و خط فكرى آنان بود .\r\nاز اين رو نويسنده و محقّق و نيز پژوهشگر و مطالعه‌كننده نهضت دگرگونساز و آسمانى حسين عليه السّلام ، هم مىتواند از اين نوع اشعار كه به « رجز » مشهور و معروفند درسها گيرد و هم در پژوهش و تحقيق خويش پيرامون انگيزه‌ها و نيز علل و عوامل نهضت عدالتخواهانهء عاشورا و ابعاد گوناگون آن راه جويد و حقايق تاريخى را از دل اين حقايق و اين قالب‌ها بيرون كشد .\r\nاز اين اشعار شورانگيز و حماسى ، هم ياران اصلاح طلب حسين عليه السّلام دارند و هم خاندانش و هم خود آن گرامى ، كه اگر بطور جامع و كامل استخراج و دسته بندى و ارائه گردد مجموعهء جالبى خواهد بود و بسيار آموزنده .\r\n","page_name":" 237 ","page_number":237},
  {"content":"\r\n\r\nاز ديگر ياران خواست تا با دست كشيدن از جهاد به نماز بايستند و وظيفه بندگى را در بارگاه خدا بجا آورند .\r\n( 1 ) هنگامى كه آن حضرت به نماز ايستاد ، « ابن حصين » ، يكى از فرماندهان سپاه اموى نعره بر آورد كه : هان اى حسين ! نماز تو پذيرفته نيست ! چرا كه آن حضرت از امير و خليفه آنان فرمان نبرده و در ستم و بيداد و پايمال ساختن حقوق مردم با آنان همراهى و همكارى نكرده است و در برابر ستم و حق كشى به پا خاسته و پرچم آزادى و آزادگى و نجات و نيك بختى انسان را برافراشته است ! « انّها لا تقبل منك ! » امّا « حبيب بن مظاهر » ، آن دانشور خداجو پاسخ داد كه : هان اى تيره بخت ! آيا نماز و نيايش نسل و تبار پيامبر و ياران آنان پذيرفته نمىشود و نماز تو كه هنوز از بد مستى و شرابخوارگى و گناه دورى نمىجويى پذيرفته مىشود ؟ ( 2 ) « لا يقبل من آل رسول اللَّه و انصارهم و تقبل منك و انت شارب الخمر ؟\r\nو پاره‌اى نيز در اين مورد آورده‌اند كه : در آن شرايط حسين عليه السّلام و ياران فداكارش نماز را به صورت فردى و با اشاره خواندند ، و « زهير » براى دفاع از حق دست به پيكارى سخت و دليرانه زد و تا شهادت در راه خدا به پيكار قهرمانانه‌اش ادامه داد .\r\n\r\n18 - جهاد و نيايش آزاد مرد « حنفى »\r\nهنگامى كه جنگ و جنون سپاه اموى ادامه يافت و پيشواى آزادى ناگزير از جهاد و دفاع گرديد ، مردى از آزاد مردان « حنفى » گام به پيش نهاد و پيشاپيش حسين عليه السّلام جان و تن را سپر بلا ساخت تا آن حضرت را با جانفشانى و فداكارى خويش از خطر دشمن حراست و حفاظت كند و خود را فداى او سازد .\r\nاو تا آنجا در اين راه شكيبايى ورزيد و باران تيرها و شمشيرها و نيزه‌هاى دشمن را به جان خريد و با آنان دلاورانه پيكار كرد كه به شرف شهادت در راه حق و عدالت نايل آمد و در برابر ديدگان سالار شايستگان و پيشاورى او ، با پيكرى غرق در خون نقش بر زمين گرديد .\r\nدر همان حال روى نيايش و نياز به بارگاه آن بىنياز كرد كه : بار خدايا ! تو بر آن چه بخواهى و مصلحت بدانى توانايى ، و چيزى در اين راه تو را ناتوان نمىسازد ؛ پس خبر يارى رسانى من به حسين عليه السّلام و دفاع قهرمانانه من از حقوق و كرامت خاندان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nگرانمايه آن حضرت را به نياى گرانقدرش محمّد برسان و همنشينى و همراهى آن حضرت ، در بهشت جاودانه و آن جايگاه پرطراوت و زيبا را روزيم ساز !\r\n\r\nبارشى از باران تيرها بر اردوگاه نور\r\nپس از فداكارى اين مرد آزاده بود كه « ابن سعد » به « عمرو بن سعيد » - كه سر كرده گروهى از تير اندازان سپاه اموى بود - فرمان داد تا اردوگاه نور را تيرباران كنند ! و آنان با بارش بارانى از تير ، ديگر ياران حسين عليه السّلام را - كه هنوز به شرف شهادت نايل نيامده بودند - هدف گرفتند و افزون بر هدف ساختن خود آنان ، مركبهايشان نيز از شرارت آن تجاوزكاران مصون نماند و آنها را زخمى ساختند و پى كردند ! كار بجايى رسيد كه سالار آزادى و آزادگى در آن پهن دشت آكنده از دشمن ، يكّه و تنها ماند و ديگر نه رزم‌آور و دليرى از چابك سواران براى ياريش ماند و نه از پياده نظام .\r\nاين اشعار بيانگر زبان حال و شرايط دشوار آن حضرت است : ( 1 )\r\n أ تمسى المذاكى تحت غير لوائنا * و نحن على أربابها امراء\r\nو أىّ عظيم رام أهل بلادنا * فانّا على تغييره قدراء . . . \r\nآيا شبانگاهان فرا رسد مركب‌ها جز زير پرچم ما باشند ، آن هم در حالى كه ما بر صاحبان آن‌ها فرمانرواييم ؟ هر كدام از زورمداران كه بخواهند بر هموطنان ما ستم و بيداد روا دارند ما براى در هم كوبيدن بساط ستم آنان تواناييم . در كران تا كران آسمان شمشيرى نخواهد درخشيد جز اين كه از ما بر آن باز دارنده‌اى خواهد بود .\r\n\r\n19 و 20 - دو آزاد مرد ديگر\r\n( 2 ) پس از اين مرحلهء حسّاس بود كه دو تن از اندك باقيمانده از ياران فداكار حسين عليه السّلام ، « سيف » و « مالك جابريان » كه از قبيله دلاور خيز همدان ، از خطّه « يمن » بودند ، گام به ميدان كارزار نهادند و با برافراشته داشتن پرچم يارى حق و عدالت و پيشواى آن ، آماده پيكار شدند .\r\nآنان نخست پيشاروى سالارشان ايستادند و با همهء وجود به عنوان وداع گفتند\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدرود بر تو باد اى فرزند گرانمايه پيامبر ! ( 1 ) « عليك السّلام يا ابن رسول اللَّه ! » آن حضرت با مهر و بزرگوارى ، پاسخ آن دو را داد و فرمود :\r\n« و عليكما السّلام ! . . . »\r\nدرود بر شما آزاد مردان باد ! درود ! و آن گاه آن دو قهرمان حق طلب ، خود را به صف‌هاى دشمن زدند و آنقدر فداكارى كردند كه سر بر بستر شهادت نهادند و جان را در طبق اخلاص ببارگاه خدا هديه كردند .\r\n[ سيف و مالك عموزاده بودند ، اما از يك پستان شير خورده بودند ! وه چه مادرى ! چه پسرى ! چه شير پاكى ! مادرى كه دو فرزند خود را سعادتمند كرد و فرزندانى كه مادر را سعادتمند كردند .\r\nبرادران ، با دوست خود ، شبيب ، سه نفرى از كوفه بيرون آمدند و به آهنگ يارى حسين ، به سوى كوى شهادت شتافتند ، خود را از ديد ديده‌بانان يزيدى نهان داشتند و سخت كوشيدند تا خود را به حسين رسانده و در زمرهء سربازان پيشواى آزادى و ايمان قرار گرفتند .\r\nشبيب از مردان دلير بود ، سوابقى نيكو داشت ، در جهادهاى سه‌گانه پدر حسين عليه السّلام ، جمل ، صفين و نهروان ، شركت داشته و شمشير زده و جانبازى كرده بود و اينك خودش به يارى حسين شتافته تا زندگى از سر گيرد و حيات جاودانى را تجديد كند .\r\nشبيب در برابر نخستين حملهء يزيديان ، مردانه جنگيد تا جان داد و به شهادت رسيد . و همچون دو يار با وفاى خويش ، سيف و مالك ، تنهايى و غريبى حسين را نديد . هر چند حسين از آغاز غريب بود هنوز هم غريب است ، بشر بدان پايه از ترقى و تكامل نرسيده است كه حسين را از بىكسى و غريبى ، بيرون كند سعادت بشر وقتى است كه اجتماع بشرى از يزيديان تهى گردد و از حسنيان پر شود كه جهان گلستان خواهد شد . « 1 » 
  ]\r\n\r\n\r\n","description":"","footnote":"\r\n( 1 ) - پيشواى شهيدان ، آيت اللَّه صدر « قدس سره » ، ص 418 .\r\n","page_name":" 240 ","page_number":240},
  {"content":"\r\n\r\n\r\n21 - « عابس » يا دلاورى نامدار\r\n( 1 ) و آن گاه شير مردى ديگر به نام « عابس شاكرى » به ميدان آمد ! پيشواى آزادى به او فرمود : هان اى « ابا شوذب » به چه مىانديشى ؟\r\nاو در پاسخ گفت : در اين انديشه‌ام كه تا جان در بدن دارم همراه و همگام تو باشم و در راه آرمانهاى والاى تو فداكارى كنم .\r\nسپس گام به پيش نهاد و خود را به حسين عليه السّلام نزديكتر ساخت و گفت : حسين جان ! سالار من ! به خداى سوگند باد كه اگر مىتوانستم چيزى ارزشمندتر و پربهاتر از جان و تن را در راه شما فدا سازم و بوسيله آنها از وجود گرانمايه شما دفاع كنم ، لحظه‌اى در اين راه درنگ نمىكردم .\r\n( 2 ) « لو قدرت أن ارفع عنك بشيء أعزّ من نفسى لفعلت ! » اين آزاد مرد ، پس از بيان ارادت قلبى و عشق و شور خويش به سالارش حسين عليه السّلام گام به ميدان دفاع و جهاد نهاد و هماورد طلبيد ؛ امّا از سپاه خشن و خشك مغز اموى كسى جرات مبارزه با او را به خود راه نداد و كسى به جنگ او نيامد ؛ چرا كه آوازه شهامت و شجاعت او را شنيده بودند .\r\nاو هماورد خواست امّا نه تنها كسى حاضر به رويارويى با او نگرديد كه « زياد بن ربيع » ، يكى از سركردگان سپاه « عبيد » فرياد بر آورد كه : هان اى لشكر ! اين مرد را مىشناسيد ؟\r\nاين مرد « عابس شاكرى » است ! دلاور مردى كه توانمند است و شيرافكن ؛ بنا بر اين كسى به صورت تن به تن به جنگ او نرود ، بلكه به صورت گروهى او را تيرباران كنيد ! و اين گونه بود كه در پيكارى نابرابر و ناجوانمردانه او را زير بارانى از تير قرار دادند و او نيز خود را به قلب سپاه دشمن زد و اين پيكار نابرابر تا شهادت دليرانه او ادامه يافت ، و او بدين صورت عروس زيبا و پر معنويت شهادت را در آغوش گرفت .\r\n\r\n22 - مجاهدى ديگر از تبار آزاديخواهان\r\n( 3 ) پس از رشادت و شهادت دليرانه « عابس شاكرى » ، مجاهد ديگرى از اردوگاه نور به ميدان آمد ، و اين بار « سويد » بود كه به يارى حسين عليه السّلام در كوى شهادت و ايثار\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nشتافت . او دست به كارزار سخت و تحسين برانگيزى زد و صف‌هاى سپاه « عبيد » را هدف قرار داد و از هم گسيخت تا با پيكرى پوشيده از زخمها ميان كشته‌هاى غرق در خون افتاد .\r\nاو از پا افتاده بود و ديگر توان و رمقى براى برخاستن و ادامه جهاد نداشت ، امّا هنوز جان در بدن داشت و هياهوى سپاه شوم استبداد را مىشنيد . در همان حال فرياد شادمانى آنان به گوشش رسيد كه مىگويند : حسين كشته شد ! با شنيدن اين خبر سهمگين ، به خود تكانى داد و از ميان پيكرهاى غرق در خون به پا خاست ؛ و چون شمشيرش را برده بودند ، كاردى از ميان پاپوش خويش در آورد و دگر باره به شب پرستان تاخت ، و آنقدر به كارزار ادامه داد تا به افتخار شهادت در كوى سالارش حسين عليه السّلام نايل آمد . درود و رحمت و رضوان خدا بر او و ديگر ياران راهش باد .\r\n( 1 ) و اين گونه بوده كه ياران انديشمند و آگاه و پر اخلاص پيشواى آزادى براى شتافتن به ميدان جهاد و دفاع در پيشاروى سالارشان حسين عليه السّلام از يك ديگر پيشى مىجستند و در آن مسابقهء پر شكوه شتافتن به سوى نور و رستگارى و بهشت پرنعمت و پرطراوت و زيبا ، هر كدام بر آن بود كه پيش از ديگر ياران فداكار حسين عليه السّلام گام به ميدان گذارد و لحظه‌اى زودتر به آن فيض بزرگ و فوز عظيم نايل آيد .\r\nآرى ، آنان همان گونه بودند كه در اين سروده وصف شده‌اند : ( 2 )\r\n هذا في قوتهم على المصارع * و الذب عن السبط و الدفاع . . .\r\nقلوبهم فوق الدروع و همّهم * ذهاب النفوس السائلات على البثر \r\nياران وفادار پيشواى آزادى به گونه‌اى با قوت قلب آماده دفاع از آن حضرت بودند كه وقتى سلاح ستم‌سوز خويش را برگرفتند و آهنگ ميدان كردند شيرهاى ژيان از ترس و هراس راه فرار را برگزيدند آنان رزم آوران نامدارى بودند كه وقتى ارابه پيكارشان به حركت مىآمد هماوردها و جنگاوران دشمن را درهم مىشكست و خورد مىكرد .\r\nآن گاه كه در ميدان كارزار جاى پاى خود را محكم مىكردند ، وعده ديدار با آن حضرت را به روز رستاخيز مىنهادند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nقلب‌هاى استوارشان فراتر و پيش‌تر از زره بود و عزمشان آن بود كه جان را رها سازند و عروس شهادت را در آغوش كشند .\r\n\r\nو اينك دلير مردان خاندان پيامبر\r\n( 1 ) پس از رشادت و جانبازى تماشايى و تحسين برانگيز ياران حسين عليه السّلام نوبت به نزديكان و خاندانش رسيد و آن گاه بود كه آنان در اين راه مسابقه گذاشتند و هر كدام در رفتن به ميدان جهاد و دفاع و نثار سر و جان در راه خدا بر يك ديگر پيشى جستند و نمايشگاه پر شكوه و زيبايى از ادب و فداكارى و ايمان و اخلاص و عشق به حق و پيشواى راستين آن حسين عليه السّلام در آن پهن دشت خونرنگ و آن روز ماندنى و جاودانه پديد آوردند .\r\n\r\n23 - فرزند افتخار آفرين مسلم\r\nنخست « عبد اللَّه » ، فرزند رشيد و افتخار آفرين « مسلم » - پس از وداع با سالارش حسين عليه السّلام و خاندان گرانمايه پيامبر - گام به ميدان نهاد و به جهاد و فداكارى پرداخت .\r\n[ او از پدرى چون « مسلم » و مادرى چون « رقيه » ، دخت ارجمند و روشنفكر و پرواپيشهء امير مؤمنان ولادت يافته و در اين دامان‌هاى پاك و آراسته و در كنار اين آموزگاران شايسته پرورده شده بود .\r\nاو با اين سروده و رجز گام به ميدان نبرد نهاد :\r\n اليوم القى مسلما و هو ابى * و فتية بادوا على دين النّبى \r\nامروز پدر گرانقدرم ، مسلم ، را ديدار خواهم كرد و نيز جوانان و جوانمردانى را كه رهرو راه پيامبر عدالت و آزادى بودند و در دفاع از راه و رسم او به شهادت رسيدند . « 1 » 
  ]\r\nيكى از نيروهاى دشمن به نام « عمرو بن صبيح » آن نوجوان هوشمند و فداكار را هدف تير خود ساخت و ديگرى با نيزه‌اى كه بر قلب پاكش فرو برد ، او را به\r\n\r\n\r\n","description":"","footnote":"\r\n( 1 ) - مقتل الحسين ، امين ، ص 152 .\r\n","page_name":" 243 ","page_number":243},
  {"content":"\r\n\r\nشهادت رساند .\r\n\r\n24 - از نسل و تبار ارجمند جعفر طيار\r\n( 1 ) آن گاه « عون » ، فرزند ارجمند « عبد اللَّه بن جعفر » به ميدان آمد .\r\n[ او كه از دامان قهرمان پرور مادر ارجمندى چون زينب قامت برافراشته بود ، با اين سرودهء حماسه ساز گام به ميدان جهاد و دفاع نهاد :\r\n ان تنكرونى فأنا ابن جعفر * شهيد صدق في الجنان ازهر \r\nاگر مرا نمىشناسيد ، بدانيد من « عون » هستم ، فرزند جعفر ؛ همان شهيد راستين و سرافرازى كه در بهشت پرطراوت و زيباى خداست و در آن با دو بال سبز رنگ پرواز مىكند و در اين جهان و سراى آخرت همين افتخار مرا بسنده است .\r\nاو كه از سويى از نياى شجاعش جعفر طيار « 1 » ، نشان داشت و از دگر سو از داييهاى گرانقدرش حضرت حسن و حسين ، از خود رشادتها به نمايش گذاشت 
  ] و سرانجام با يورش ظالمانهء عنصر پليدى به نام « عبد اللَّه طايى » به شرف شهادت نايل آمد .\r\n\r\n25 - فرزند دلاور عقيل\r\n( 2 ) پس از شهادت « عون » ، سردار ديگرى پرچم شور و شرف را برافراشته داشت و اين بار « عبد الرحمن » فرزند دلاور عقيل و برادر « مسلم » بود [ كه با اين سرودهء شورانگيز گام به ميدان نهاد :\r\n ابى عقيل فاعرفوا مكانى * من هاشم و هاشم و اخوانى \r\nپدر من عقيل است پس موقعيّت و جايگاه مرا نيك بشناسيد .\r\nمن از دودمان هاشم هستم و دلاوران هاشمى كه مدافع حق و عدالتند ، برادران من هستند . آنان روزگاران درازى راستگو و شايسته كردار بودند و در ميان همگان بزرگ و خيرخواه و انسان دوست .\r\nاين حسين است كه پيشواى ماست ؛ همو كه در ريشه و تبار بزرگ و آزادمنش و\r\n\r\n\r\n","description":"","footnote":"\r\n( 1 ) - مقتل الحسين ، امين ، ص 154 .\r\n","page_name":" 244 ","page_number":244},
  {"content":"\r\n\r\nگرانمايه است و ما با همهء وجود از راه و رسم خداپسندانه و آزاديخواهانهء او دفاع خواهيم كرد . « 1 » 
  ]\r\nاو نيز رشادت و دلاورى نمايانى از خود نشان داد و كار را بر دشمن سخت گرفت امّا سرانجام « عثمان همدانى » بر او حمله كرد و در پيكارى سخت او را به شهادت رساند .\r\n\r\n26 - فرزند ارجمند امام حسن\r\n( 1 ) پس از شهادت جانسوز « عبد الرحمن » ، نوجوان دلير و هوشمند ديگرى گام به ميدان دفاع و جهاد نهاد ؛ و او « ابو بكر » ، فرزند ارجمند حضرت حسن عليه السّلام بود كه به يارى عمويش حسين عليه السّلام شتافت .\r\n« عبد اللَّه بن عقبه » در كمين او نشست و با تير شقاوت و بيداد خود ، آن جوان ارجمند و حق طلب را نشانه رفت و او را به شهادت رساند .\r\n\r\n27 و 28 و 29 - برادران مادرى سردار اردوگاه نور\r\n( 2 ) هنگامى كه سردار سپاه عشق و ايمان ، عباس فرزند گرانمايه امير مؤمنان انبوه شهيدان خاندانش را ديد ، رو به برادران مادرى خود ، « عبد اللَّه » ، « جعفر » و « عثمان » نمود و فرمود :\r\n« بأبي انتم و امّى تقدّموا حتى أراكم قد نصحتم للَّه و لرسوله فانّه لا ولد لكم . »\r\nهان اى برادران ! پدر و مادرم فدايتان باد اى شير مردان ! به پا خيزيد و به ميدان جهاد و دفاع از حق گام سپاريد ؛ به پيش برويد تا بنگرم كه چگونه در راه خدا و پيامبرش اخلاص مىورزيد و در اين راه خيرخواهى مىكنيد . برويد : خدا يار و ياور شما باد ! برويد كه شما زن و فرزندى نداريد كه نگران سرنوشت و آينده آنان در اين جامعه استبداد زده و قربانى فريب و خشونت باشيد . و آنان كه آماده فداكارى بودند ، با سخنان برانگيزاننده برادرشان ، عباس شجاعانه گام به ميدان نهادند و در برابر سپاه تجاوزكار اموى قرار گرفته و با شهامت تحسين برانگيزى بر تجاوزكاران تاختند\r\n\r\n\r\n","description":"","footnote":"\r\n( 1 ) - مقتل الحسين ، امين ، ص 153 .\r\n","page_name":" 245 ","page_number":245},
  {"content":"\r\n\r\nو چهره‌ها و سينه‌هاى بيدادگران را آماج شمشيرها ، نيزه‌ها و تيرهاى ستم سوز خود ساختند .\r\nآنان در آگاهى و انديشه ، ايمان و اخلاص ، شهامت و شجاعت و در رويارويى با بيدادگران همان گونه بودند كه « ابن نباته » در سروده‌اش آنان را وصف مىكند : ( 1 )\r\n لقوا نبلنا مردّ العوارض فانثنوا * لا وجههم منه نحى و شوارب\r\nخلقنا بأطراف القنا في ظهورهم * عيونا لها وقع السيوف حواجب \r\nباران تيرهاى ما به گونه‌اى بر سر و روى آنان باريدن كرد كه با ذلت و خوارى پشت به ميدان كردند و سپاهشان درهم شكست .\r\nما به گونه‌اى آنان را آماج شمشيرها و سرنيزه‌هاى خويش ساختيم كه بر پشت آنان از انبوه زخم‌ها گويى چشم و ابروها ترسيم كرديم . و شگفت‌تر اين كه جان آن تجاوزكاران را در حالى كه به سرنوشت سياه خويش مىكردند برق آسا گرفتيم .\r\nو سرانجام پس از تلاش و فداكارى و جهادى به يادماندنى سر بر بستر شهادت نهادند .\r\n\r\n30 - شهامت و شهادت فرزند ارجمند حسين عليه السّلام\r\n( 2 ) زمانى كه جز شمارى اندك از خاندان ارجمند حسين عليه السّلام ، ديگر يار و ياورى براى آن حضرت و آرمان آسمانى و انسانىاش نمانده بود ، فرزند ارجمندش « على » آماده جهاد و دفاع شد .\r\nاو كه زيباترين و خوش‌سيماترين مردم بود و روز شهادت فراتر از ده سال از عمرش مىگذشت و در بهاران نوجوانى و جوانى بود ، نزد پدر گرانقدرش آمد و اجازه رفتن خواست .\r\nحسين عليه السّلام به او اجازه رفتن داد و در همان حال به جمال نورافشان و قامت زيبنده‌اش نگريست و باران اشك از ديدگان فرو ريخت . آن گاه زمزمه كرد كه :\r\n« اللّهم اشهد انّه قد برز إليهم غلام يشبه رسول اللَّه خلقا و خلقا و منطقا . »\r\nبار خدايا ! بر حق كشى و بىرحمى اين بيداد گران گواه باش كه اينك جوانى به\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nسوى آنان روان است و به جهاد بر ضد اين تجاوزكاران مىرود كه در سيما و اخلاق و رفتار و سخن و گفتار به پيامبرت مىماند .\r\nو در همان شرايط جوان انديشمند حسين به ميدان آمد و با دشمن به پيكار برخاست . او دليرانه مىجنگيد و اين اشعار شور انگيز و حماسه ساز را مىخواند كه : ( 1 )\r\n أنا على بن الحسين بن على * نحن و بيت اللَّه أولى بالنّبي . . . \r\nمن على هستم ، فرزند حسين ؛ نياى گرانقدرم امير مؤمنان است .\r\nبه پروردگار كعبه سوگند كه ما از همگان به پيامبر خدا نزديكتريم .\r\nبه خداى سوگند كه پسر بىريشه و تبار ، نمىتواند بر ما به ميل خود حكم براند و با ستم و بيداد ما را فرمانبردار خويش سازد .\r\nاو پيكارى سخت و قهرمانانه كرد و انبوهى از سپاه « عبيد » را به دوزخ فرستاد و آن گاه به سوى پدر بازگشت و گفت :\r\n« يا أبه ! العطش قتلنى و ثقل الحديد قد أجهدنى . »\r\nپدر جان ! تشنگى مرا مىكشد و گرانى و سنگينى سلاح مرا به رنج افكنده و توانم را به پايان مىبرد .\r\nحسين عليه السّلام گريست و فرمود : امان از تنهايى و بىياورى ! پسرم على ! دليرانه به ميدان جهاد و دفاع بازگرد كه به زودى نياى گرانقدرت محمّد صلّى اللَّه عليه و آله و سلّم را ديدار خواهى كرد و او با جام لبريز از آب گوارا تو را سيراب خواهد ساخت و پس از آن هرگز تشنه نخواهى شد .\r\n« على » دگر باره به قلب سپاه شوم اموى بازگشت و جهادى ديگر آغاز كرد و آن گاه بود كه « منقذ عبدى » او را هدف تير كينه‌توزانه‌اش قرار داد و او را از زين به زمين افكند . سپاه شوم اموى ، جوان انديشمند و شجاع حسين عليه السّلام را از هر سو محاصره كردند و بدن نازنين او را پاره پاره ساختند . آن حضرت با دريافت نداى « على » خود را به ميدان رسانيد و بر كنار پيكر غرق در خون او ايستاد و فرمود : ( 2 )\r\n« قتل اللَّه قوما قتلوك فما أجرأهم على اللَّه و على انتهاك حرمة الرّسول . »\r\nنور ديده‌ام ! على جان ! خدا مردمى را كه تو را كشتند ، بكشد ! چه چيز آنان را اين گونه بر شكستن مقررات خدا و پايمال ساختن حريم حرمت پيامبر جسارت و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nگستاخى داده است ؟ ! و در همان حال باران اشك از ديدگان فرو باريد و افزود : ( 1 )\r\n« على الدنيا بعدك العفا ! »\r\nپسرم ! ديگر پس از تو خاك بر سر دنيا و زندگى دنيا ! خواهر ارجمند حسين عليه السّلام ، زينب با ديدن آن منظره جانسوز و شنيدن نداى برادر از سر پرده بيرون آمد و در حالى كه نداى جانسوزش طنين افكن بود كه : « يا حبيباه ! » خودش را به پيكر غرق در خون جوان انديشمند و قهرمان برادر رساند و خود را بر روى آن نازنين بدن افكند و از پرده دل ندا بر آورد كه : نور ديده‌ام ، على ! عزيز برادرم ! و حسين عليه السّلام دست خواهر را گرفت و او را به سرا پرده نور بازگردانيد .\r\nو خاندان بزرگ حسين عليه السّلام در بزرگمنشى و دلاورى و شجاعت و پيشگامى در راه حق و عدالت همان گونه بودند كه آن شاعر دانشمند وصف مىكند : ( 2 )\r\n و خطيّة يلقى الردى تبعا لها * اذا مرّقت في الاسد منها الثعالب . . . \r\nآنان صاحبان شمشيرهاى آخته‌اى هستند كه مرگ به دنبال آنهاست ؛ بسان شيرهايى كه بر گلّه‌هاى روباه يورش مىبرند .\r\nقبضهء شمشيرها در دستان آن دريا دلان است و سر آنها در ستاره‌هاى درخشان .\r\nآن گاه كه اين شمشيرها طلوع كند ميدان كارزار را نور باران مىسازد و آن گاه كه جنگ به پايان مىرسد و در نيام روند ، كاخ‌هاى عزت و سربلندى و آزادى و آزادگى را مىسازند .\r\n\r\n31 - يادگار حضرت مجتبى\r\n( 3 ) « حميد بن مسلم » - از گزارشگران رويداد غمبار عاشورا - آورده است كه : پس از شهادت جانسوز « على » جوان قهرمان حسين عليه السّلام ، نوجوانى پرشكوه كه در سيماى نور افشان بسان پاره‌اى از ماه تابان بود گام به ميدان جهاد و دفاع نهاد .\r\n« عمرو بن سعيد » يكى از سركردگان سپاه اموى به من گفت : من كار را بر اين جوان سخت مىگيرم و راه را بر او مىبندم .\r\nبه او گفتم تو را با اين جوان چكار ؟ از او چه مىخواهى ؟\r\nامّا آن عنصر خودكامه ، سر راه قاسم كمين كرد و در يك لحظهء حساس كه فرصتى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبه دست آورد ، ضربه‌اى سخت بر او وارد ساخت و آن نوجوان دلير بر چهره‌اش بر زمين افتاد و در همان حال ندا داد كه هان اى عمو ! عمو جان مرا درياب ! حسين عليه السّلام خود را به ميدان كارزار رساند و بسان باز شكارى بر قاتل شقاوت پيشه يادگار برادر تاخت و با شمشير ستم سوزش او را هدف گرفت . آن تيره بخت بازو را سپر خويش ساخت كه شمشير ظلم ستيز پيشواى آزادى دست آن عنصر پليد را از مرفق قلم كرد و او خروشى بر آورد كه همهء سپاه اموى صداى او را شنيد . آن گاه حسين عليه السّلام از آن فرارى دست كشيد و به سواره نظام سپاه كوفه حمله كرد تا يادگار ارجمند برادر را از محاصره آنان نجات دهد كه در اين پيكار و گريز سپاه اموى از برابر آن حضرت پيكر نازنين قاسم پايمال گرديد و در آن حال سر بر بستر شهادت نهاد .\r\nآن گاه حسين عليه السّلام را ديدند كه بر بالين آن نوجوان نشسته و سرش را به دامان گرفته است و او نيز در حال جان دادن پاهاى خود را به زمين مىسايد و مىكوبد .\r\nسالار شايستگان فرمود :\r\n« بعدا لقوم قتلوك و من خصمهم يوم القيامة فيك جدّك . »\r\n( 1 ) از مهر و رحمت خدا دور باد مردمى كه تو را كشتند . آن كسى كه در روز رستاخيز با آن تبهكاران دشمن است ، نياى گرانقدرت پيامبر خدا خواهد بود .\r\nو آن گاه افزود :\r\n« عزّ و اللَّه على عمّك أن تدعوه فلا يجيبك ، أو يجيبك فلا ينفعك ، صوت و اللَّه كثر واتره و قلّ ناصره . »\r\nبه خداى سوگند سخت است بر عموى تو ، كه تو نور ديده‌ام او را به يارى بخوانى و او نتواند تو را پاسخ دهد و يا پاسخ تو را بدهد ، امّا براى تو سودى ببخشد .\r\nيادگار برادرم ! به خداى سوگند نداى يارى خواهى تو ، نداى كسى است كه كشته‌شدگان ياران و خاندانش بسيار و يار و ياورش اندك است .\r\nسپس سالار شايستگان پيكر به خون خفته او را در آغوش كشيد و آورد و در ميان پيكرهاى به خون خفته ياران و قهرمانان شهيدش قرار داد .\r\nگزارشگر اين رويداد تكاندهنده آورده است كه : پرسيدم اين نوجوان - كه به دست سپاه اموى كشته شد - كه بود ؟\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nگفتند : قاسم ، يادگار حسن بن على - كه درود خدا بر او و پدر و نياى گرانقدرش باد .\r\n\r\nآيا فريادرسى هست ؟\r\n[ گردونهء كارزار همچنان به راه خود ادامه داد تا بيشتر ياران آزاديخواه و مردان اصلاح طلب و حق پوى خاندان حسين عليه السّلام - يكى پس از ديگرى در راه دعوت به حق و برنامهء اصلاحى و بشر دوستانه پيشواى عدالت و آزادى و انتقاد و هشدار از انسان ستيزى و قانون‌شكنى و پايمال شدن حقوق بشر از سوى رژيم خودكامه و خشونت پيشهء اموى به شهادت نايل آمدند و آن گرانمايه عصرها و نسلها بتدريج با رفتن ياران و جوانان هاشمى يكه و تنها ماند . 
  ]\r\n( 1 ) هنگامى كه ديد از همهء آنان جز چند تن ديگر باقى نمانده است و همه سر بر بستر شهادت نهاده و به سوى حق پرواز كرده‌اند ، خود به پا خاست و گام به پيش نهاد و براى تكاندادن وجدانهاى خفته و خردهاى خمود و فكرهاى ساده انديش و ظاهر بين و براى آخرين اتمام حجت نداى يارى خواهى و بيداد ستيزى و فرياد غربت و تنهايى سرداد .\r\nآن گاه بود كه نداى آن حضرت در پهن دشت نينوا طنين افكند كه :\r\n« هل من ذابّ يذبّ عن حرم رسول اللَّه ؟\r\nهل من موحّد . . . ؟\r\nهل من مغيث . . . ؟\r\nهل من معين . . . ؟ »\r\nآيا حمايتگر و مدافعى هست كه از حريم حرمت پيامبر خدا و سبك و سيرهء عادلانه و آزادمنشانهء او حمايت كند ؟\r\nآيا توحيدگرا و يكتاپرستى هست كه از خدا حساب ببرد و بفرمان او به يارى ستمديدگان به پا خيزد ؟\r\nآيا فريادرس و نجات‌خواهى هست كه نجات ما را از فشار و ستم اين نابكاران حريت كش و ذليل پرور از خدا بخواهد و ما را در برابر استبداد يارى دهد ؟\r\nآيا يار و يارى رسانى هست كه به يارى حق و عدالت و سربازان و مدافعان آن بشتابد ؟\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\n32 - خردسال شهيد\r\n( 1 ) با طنين افكن شدن نداى شجاعانه و تنهايى سالار شايستگان و اصلاحگران ، صداى گريه و ناله از سراپرده حسين عليه السّلام و بازماندگان اردوگاه نور و مردم حق طلب به آسمان برخاست و همه گريه كردند .\r\nآن حضرت به سرا پرده بانوان و شير زنان نزديك شد و فرزند خردسالش « عبد اللَّه » را خواست تا براى آخرين بار او را ببيند و مورد لطف و مهر پدرانه‌اش قرار دهد و او را وداع كند . كودك محبوب آن حضرت را آوردند و حسين عليه السّلام او را در آغوش گرفت تا هم پدر ، كودك خردسال خود را نيك بنگرد و هم كودك توشه‌اى از پدر گرانمايه‌اش را برگيرد كه بناگاه عنصر تبهكارى از « بنى اسد » گلوگاه آن كودك معصوم را در آغوش پدر هدف تير بيداد قرار داد و گوش تا گوش او را بريد و دريد .\r\nخون سرازير شد و حسين عليه السّلام كف دست‌ها را زير گلوى آن خردسال شهيد گرفت تا از خون ، لبريز گرديد و آن گاه خونها را به سوى آسمان افشاند و رو ببارگاه خدا گفت :\r\n« ربّ إن كنت حبست عنّا النصر من السّماء فاجعل ذلك لما هو خير و انتقم لنا من هؤلاء الظّالمين . »\r\nپروردگارا ، اگر در اين سراى زود گذر و فنا پذير بر اساس حكمت و مصلحت ، يارى و پيروزى ظاهرى از سوى آسمان را از ما دريغ داشته‌اى ، بهتر از آن را در سراى جاودانه نصيب و روزى ما ساز و داد ما و رهروان ما را از اين بيدادگران خود كامه بستان ! ( 2 ) امام باقر عليه السّلام فرمود : از خون گلوى كودك شهيدش كه آن را به سوى آسمان پاشيد ، قطره‌اى به سوى زمين باز نيامد ، و آن حضرت پيكر بىجان او را به سوى سراپرده شهيدان راه حق و عدالت برد و او را نيز در ميان پيكرهاى به خون خفته ياران و عزيزان جاى داد .\r\n\r\nبستن آب بر روى حسين عليه السّلام\r\n( 3 ) هنگامى كه رژيم بيداد پيشه اموى با آن همه ادعاى دروغين اسلام پناهى و خلافت و نيابت از سوى پيامبر ، با شقاوت و ناجوانمردى بهت آورى آب را بر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاردوگاه نور بست ، تشنگى بر حسين عليه السّلام و ياران حق طلب و خاندان و فرزندان و كودكان خردسالش فشار آورد و كار سخت بالا گرفت .\r\nيكى از گزارشگران رويدادهاى تكاندهنده عاشورا ، به نام « قاسم بن اصبغ » آورده است كه : يكى از گواهان رويدادهاى آن روز به من چنين روايت كرد : هنگامى آب را بر روى حسين عليه السّلام و ياران و خاندانش بستند و فشار تشنگى بالا گرفت ، آن حضرت بر مركب ويژه‌اش سوار شد و در حالى كه سردار اردوگاه نور عباس پيشاپيش او بود ، راه فرات را در پيش گرفت .\r\n( 1 ) اين كار ضد انسانى و ضد اسلامى رژيم اموى پس از آن بود كه اين نامهء شوم « عبيد » ، امير استبداد پيشه كوفه به فرمانده سپاه اموى ، « عمر بن سعد » رسيد كه : هان اى پسر سعد ! ميان حسين و يارانش با آب فرات ، جدايى افكن و مراقب باش كه آنان قطره‌اى از آن آب گوارا ننوشند و نچشند تا يا در برابر فرمان ما سر فرود آورند و يا با لب تشنه كشته شوند ! و پس از اين نامه شوم بود كه سر كردهء سپاه « عبيد » پانصد سوار را به فرماندهى « عمرو بن حجاج » بر انجام اين مأموريت ضد بشرى گماشت و آنان بر گرد شريعه فرات آمدند و با محاصره شريعه ، راه را براى برگرفتن آب از سوى ياران حسين عليه السّلام بستند و ميان اردوگاه نور و آب فرات فاصله افكندند .\r\nگفتنى است كه فرات از نظر موقعيت جغرافيايى به گونه‌اى گود بود كه از هر نقطه آن برداشتن آب ممكن نبود و تنها از راهى خاصّ كه ساخته شده بود ، برداشتن آب امكان داشت و آن راه را « شريعه » مىگفتند كه بسته شد .\r\n« عبد اللَّه ازدى » ، در انجام اين دستور بيدادگرانه بود كه به سالار شايستگان فرياد بر آورد كه : هان اى حسين ! آيا به اين آب زلال و گوارا مىنگرى كه بسان سينهء آسمان و يا شكم ماهى موج مىزند ؟ به خداى سوگند كه تو و يارانت قطره‌اى از آن را نخواهيد چشيد تا تشنه لب و عطش زده بميريد ! و هنگامى كه حسين عليه السّلام به طرف فرات روى آورد ، عنصر گمراه ديگرى به نام « زرعة بن أبان » به سپاه اموى فرياد بر آورد كه : هان اى لشكريان ! آماده باشيد و ميان حسين و آب جدايى افكنيد . و خودش تيرى در كمان نهاد و حسين عليه السّلام را نشانه رفت و آن را بر گلوگاه آن بزرگوار نشاند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n( 1 ) « فقال زرعة بن أبان : حولوا بينه و بين الماء و رماه به سهم فأثبته في حنكه .\r\nسالار شايستگان رو ببارگاه خدا آورد و نيايشگرانه گفت :\r\n« اللّهم اقتله عطشا و لا تغفر له أبدا »\r\nبار خدايا ، او را تشنه و عطش زده نابود ساز و هرگز مورد آمرزش و بخشايش خود قرارش مده ! « و كان قد أتى بشربة فحال الدم بينه و بين الشرب فجعل يتلقى الدم و يقول هكذا الى السّماء . »\r\nدر مورد اين عنصر تيره بخت آورده‌اند كه : او پس از نفرين امام حسين عليه السّلام دچار درد گرانى گرديد كه از پيشاروى خويش از سوزش عطش فرياد مىكشيد و از طرف پشت از سوز سرما ، از اين رو پيشارويش همواره چندين بادبزن و وسيله خنك‌كننده بود و پشت سرش كوره‌اى از آتش تا او را گرم كند ؛ و مرتب فرياد مىكشيد كه :\r\nتشنگى مرا كشت ، سيرابم كنيد ! ( 2 ) ظرف بزرگى پر از آب و شير و ديگر مواد غذايى و نوشيدنى كه براى گروهى بسنده بود ، برايش مىآوردند و او مىنوشيد و باز هم از تشنگى و عطش فرياد مىزد و به همان بلا گرفتار بود تا سرانجام شكمش بسان شكم شتر تركيد و به دوزخ رفت .\r\n\r\n33 - شهادت سردار اردوگاه نور\r\n( 3 ) در اين مورد آورده‌اند كه : پس از فشار تشنگى در اردوگاه نور ، حسين عليه السّلام سوار بر مركب خويش گرديد و در حالى كه سردار ژرفنگر و قهرمان آزادى ، « عباس » پيشاپيش آن حضرت بود ، راه فرات را در پيش گرفت ؛ امّا سپاه بيداد پيشه و ددمنش اموى ميان آن دو برادر جدايى افكند و پس از جدايى افكندن ميان عباس با سالارش حسين عليه السّلام ، او را از هر سو محاصره كردند و در يك پيكار ناجوانمردانه و نابرابر ، آن شير مرد شهامت و اخلاص را به شهادت رساندند .\r\nحسين عليه السّلام با ديدن پيكر به خون خفته سردار دلير سپاه خويش سخت اندوهگين گرديد و بر شهادت جانسوز برادر بشدت گريست .\r\nمن در مورد فداكارى و جانبازى « عباس » و در بارهء آن لحظاتى كه باران تير ميان آن دو برادر جدايى افكند اين گونه سروده‌ام :\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n( 1 )\r\n حقيقا بالبكاء عليه حزنا * ابو الفضل الذى واسى اخاه\r\nو جاهد كل كفّار ظلوم * و قابل من ضلالهم هداه\r\nفداه بنفسه للَّه حتّى * تفرّق من شجاعته عداه \r\nزيبنده است كه شايستگان با غم و اندوه بر پدر فضيلتها و شايستگيها ، عباس گريه كنند و در سوگ او سيلاب اشك بريزند ، چرا كه او در كوى شهادت گام به گام و پابپاى سالارش ، حسين رسم برادرى و مواساة را به جا آورد و با همهء وجود و اخلاص و شهامت بىنظير و تاريخى از حق و عدالت دفاع كرد .\r\nاو با هر كفرانگر و بيداد پيشه‌اى ، پس از روشنگرى و اتمام حجت جنگيد و با گام سپردن در راه حق و هدايت با گمراهى و گمراهان پيكار كرد .\r\nاو جان را فداى حق كرد و در برابر شجاعت وصف ناپذير او دشمن تار و مار گرديد . او در حال تشنگى پيكار كرد و در همهء اين مراحل در انديشه خشنودى خدا و رضايت قلب مقدس سالارش ، حسين بود .\r\n\r\nپرتوى از مقام شكوهبار او\r\n[ سردار انديشمند و پر شهامت اردوگاه نور ، فرزند امير مؤمنان بود و مام ارجمندش به امّ البنين شهرت داشت .\r\nاو به سال 26 از هجرت ولادت يافت و در سال 61 به شهادت نايل آمد .\r\nنام بلند آوازه‌اش عباس بود و كنيهء ماندگارش ابو فاضل ، يا پدر فضيلتها و راديها ؛ و لقب پر افتخارش ماه بنى هاشم .\r\nاين شخصيّت ارجمند ، جوانى عدالتخواه و آزادمنش ، شجاع و پراقتدار ، زيبا و پرشكوه ، خوش قامت و تماشايى بود و از نظر انديشه و خرد ، انسانى ژرفنگر و متفكر و پرواپيشه و بزرگمنش و آراسته به ارزشهاى اخلاقى و انسانى .\r\nششمين امام نور در وصف او مىفرمايد :\r\n« كان عمّنا العبّاس نافذ البصيرة ، صلب الايمان ، جاهد مع أبى عبد اللَّه ، و ابلى بلاء حسنا ، و مضى شهيدا . »\r\n« 1 »\r\n\r\n\r\n","description":"","footnote":"\r\n( 1 ) - ابصار العين ، ص 30 .\r\n","page_name":" 254 ","page_number":254},
  {"content":"\r\n\r\nعموى گرانقدرم ، عباس ، انسانى هوشمند و ژرفنگر و آراسته به ايمانى آگاهانه و استوار و عميق بود ؛ به همراه حسين عليه السّلام دليرانه مبارزه كرد و در آزمون سخت زندگى - با به جان خريدن رنجها و گرفتاريهاى بسيار در راه خدا - سرفراز و سربلند سر بر آورد و پس از جهادى سترگ و شجاعانه ، جان را در راه خدا هديه كرد .\r\nاو در كربلا پرچمدار قهرمان و كار آمد اردوگاه آزادى بود و پس از شهادت ياران فداكار حسين عليه السّلام و قهرمانان هاشمى - آن گاه كه آب را ناجوانمردانه بر روى سالار شايستگان و خاندان و كودكانش بستند و فرياد تشنگى و دادخواهى آنان به آسمان برخاست - گام به پيش نهاد و رو به سالارش ، حسين نمود و اجازهء پيكار خواست .\r\nحسين عليه السّلام با مهرى وصف ناپذير در پاسخ او فرمود :\r\n« يا اخى أنت صاحب لوائي . »\r\nجان برادر ! تو پرچمدار قهرمان و پر اخلاص من هستى به همين جهت رفتنت بر من سخت گران است .\r\nامّا او افزود :\r\n« و قد ضاق صدرى من هؤلاء المنافقين و اريد أن آخذ ثارى منهم . »\r\nجان برادر ! واقعيّت اين است كه سينه‌ام از تاريك انديشى و شقاوت پيشگى اين نفاقگرايان خشونت كيش تنگ شده و بر آنم تا داد خود را از اينان بگيرم .\r\nپيشواى آزادى به او اجازهء رفتن داد ، امّا از او خواست تا سپاه اموى را به حق و عدالت و رعايت مقررات خدا و حقوق بندگان او دعوت كند و از ستم و بيداد هشدار دهد و در صورت امكان براى خاندان در محاصره و تشنه‌اش آبى فراهم آورد .\r\nاو در برابر سپاه اموى قرار گرفت و با صدايى رسا رو به فرماندهء آن كرد و ضمن روشنگرى فرمود :\r\n« يا عمر ! هذا الحسين ابن بنت رسول اللَّه قد قتلتم أصحابه و أهل بيته و هؤلاء عياله و أولاده عطاشى فاسقوهم من الماء قد أحرق الظّماء قلوبهم . »\r\nهان اى عمر ! اين حسين است ، فرزند گرانمايهء دخت ارجمند پيامبر كه ياران و خاندانش را به جرم عدالت خواهى و ستم ناپذيرى ، بيدادگرانه به خاك و خون كشيديد ! و اين هم فرزندان و خاندان او هستند كه آب را بر رويشان بسته و آنان را با\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nلب تشنه محاصره كرده‌ايد ؛ بياييد و به آنان آب دهيد كه فشار تشنگى قلب آنان را شعله‌ور ساخته است .\r\nآخر شما با كدامين قانون و منطق ، آن هم به نام دين انسان پرور خدا به اين انسان ستيزى و قانون‌شكنى ناجوانمردانه دست مىيازيد ؟\r\nفرماندهء سپاه اموى كه در برابر منطق عباس پاسخى نداشت ، سكوت را برگزيد امّا شمر گام به پيش نهاد و با خيره سرى و شقاوت بهت آورى نعره بر آورد كه : هان اى فرزند على ! اگر كران تا كران زمين آب باشد و ما بر آن حاكم باشيم ، تا دست بيعت به خليفه ندهيد قطره‌اى از آن را به شما نخواهيم داد .\r\nهنگامى كه عباس پاسخ شرربار و زورمدارانهء شمر را شنيد و دريافت كه منطق و خرد و قانون‌گرايى و دعوت به حق در آنان اثر گذار نيست ، به ناگزير به سوى فرات ركاب كشيد و با انبوهى از سپاه ظلمت و اختناق كه بر آب گمارده شده بودند ، به جهاد و پيكارى دليرانه پرداخت .\r\nاو با شهامتى وصف ناپذير سازمان رزمى چهار هزار سواره و پيادهء نظام را در هم نورديد و در برابر بارانى از تير ، با عبور از خطوط آنان وارد شريعه شد و از فشار تشنگى دست بر آب برد و كفى از آن برگرفت تا بنوشد ، امّا با به ياد آوردن تشنگى حسين و خاندان و كودكانش آب را به نشان همراهى و همدردى با آنان بر روى آب ريخت و جان آراسته به ارزشها و والاييهاى خود را مخاطب ساخت كه :\r\n يا نفس من بعد الحسين هونى * و بعده لا كنت أن تكونى \r\nهان اى جان عباس ! مىدانى كه پس از شهادت پيشواى آزادى ، حسين چقدر زندگى بر تو گران است ؛ مىدانى چقدر دردناك است كه تو بخواهى پس از او در اين فضاى تيره و تار نفس بكشى و زندگى كنى ؟\r\nنه ، هرگز ! به خداى سوگند كه اين كار و اين سبك ، با دين و آيين من - كه دين وفا و صفا و همكارى و هميارى شجاعانه و عادلانه است - سازگار نيست .\r\nآرى او در بحرانىترين شرايط اين گونه رسم برادرى به جا آورد و همدردى و همراهى و تعاون در نيكى و تقوا و عدالت و آزادى را رقم زد و بزرگمنشى و كرامت را تفسير نمود و نپسنديد در حالى كه حسين عليه السّلام و خاندان و كودكانش در محاصره هستند و در فشار تشنگى ، خود سيراب گردد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبا اين انديشه و ايمان بود كه آب را بر روى آب ريخت و ظرف را پر از آب نمود و بر مركب نشست و راه اردوگاه نور را در پيش گرفت تا آب را به برادر و خاندان محاصره‌شده‌اش برساند .\r\nنيروهاى از هم پاشيدهء دشمن كه با گسيل نيروهاى ديگر تجديد آرايش كرده بودند ، راه را بر آن بزرگ قهرمان عدالت بستند و از هر سو او را به محاصره گرفتند و ناجوانمردانه هزاران نفر در يك پيكار سخت و نابرابر او را زير باران تيرها گرفتند . . .\r\nبه گونه‌اى كه سراسر پيكرش آماج تيرهاى بيداد شد و لايه‌اى از چوبه‌هاى تير همهء بدن او را پوشانيد امّا او با شهامت و شجاعت و شكوه و اقتدار ، ضربات كوبنده‌اى بر آنان وارد آورده ، راه را براى رسيدن به خيمه‌ها مىگشود كه عنصر پليدى به نام « زيد بن ورقا » كه در پشت نخلى كمين گرفته بود ، به يارى جنايتكار ديگرى به نام « حكيم بن طفيل » با شيوه‌اى ناجوانمردانه با وارد آوردن ضربه‌اى دست راست او را از پيكرش جدا كردند .\r\nآن پرچمدار قهرمان ، شمشير را به دست چپ گرفت و با طنين افكن ساختن اين اشعار حماسى و شورانگيز هدف والاى خويش را پى گرفت .\r\n و اللَّه ان قطعتم يمينى * انّى احامى ابدا عن دينى\r\nو عن امام صادق اليقين * نجل النّبى الطّاهر الأمين \r\nبه خداى سوگند اگر چه دست راست مرا از پيكرم جدا سازيد باز هم براى هميشه و تا آخرين نفس از دين و آيين خويش دفاع خواهم كرد .\r\nو نيز از پيشواى راستين خويش حسين عليه السّلام براى هميشه دفاع خواهم نمود ، چرا كه او در ايمان و راه و رسم خويش بر راه درست است و فرزند سرفراز پيامبر پاك و پاكيزه و امين و امانت پيشه است .\r\nو با اين منطق شورانگيز و شعور آفرين به پيكار قهرمانانه خويش - براى درهم شكستن سپاه شيطان و رساندن آب به اردوگاه نور - ادامه داد ، تا جايى كه بر اثر خونريزى شديد و پيكار دلاورانه ، ضعف بر او عارض گرديد امّا با بىاعتنايى به اينها به مسير خويش ادامه مىداد كه دست چپ او نيز از كمينگاه مورد هدف قرار گرفت و از پيكرش جدا شد و باز هم قهرمانانه با اين اشعار شورآفرين به جهاد خويش ادامه داد :\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n( 1 )\r\n يا نفس لا تخش من الكفّار * و أبشرى برحمة الجبّار\r\nقد قطعوا ببغيهم يسارى * فأصلهم يا ربّ حرّ النّار \r\nهان اى نفس ! مباد كه از كافران و حق‌ستيزان بترسى . و به مهر و رحمت خداى پيروزمند مژده‌ات باد .\r\nآنان با تجاوزكارى خويش دست راست مرا از پيكرم جدا كردند و تو اى پروردگار عادل آنان را به آتش سوزان وارد ساز .\r\nعبّاس با اينكه دو دست از پيكرش جدا شده و باران تيرها بر او باريده بود ، شجاعانه به تلاش خويش ادامه مىداد و اميدوار بود كه آب را به كودكان اردوگاه نور برساند ، امّا بناگاه تيرى از سوى دشمن آمد و بر مشك آب خورد و آب بر زمين ريخت و پرچمدار دلير عاشورا را در انديشهء ديگرى برد .\r\n\r\nاينك چه بايد كرد ؟\r\nنه دستى در بدن دارد تا دگرباره صفوف دشمن را از هم بپاشد ، و نه آبى كه به سوى خيمه‌هاى نور برود ! ! درست در اين شرايط بود كه عنصر پليدى به او نزديك شد و با عمودى آهنين بر سر او زد و آن گرامى سردار عصرها و نسل‌ها ، از مركب بر روى زمين قرار گرفت و ندا داد كه :\r\n« يا أخى أدرك أخاك ! » برادر جان حسين ! ديگر برادرت « عبّاس » را درياب ! شاعر عرب چه جانسوز و حزن انگيز به اين مضمون مىسرايد كه :\r\nدر كربلا عمود آهنين چهرهء ماه « بنى هاشم » را تاريك كرد .\r\nاز اين رو بايد نياكان او بر شهادت آن پرچمدار عاشورا بگريند .\r\nآيا نمىدانند كه عبّاس از اسب بر روى زمين افتاد و حسين عليه السّلام ناله مىزد كه :\r\nبرادرم ! يار و ياورم ! اينك با شهادت تو كمرم شكست .\r\n( 2 ) سالار شايستگان با شنيدن نداى پرچمدار قهرمانش همانند باز شكارى به ميدان تاخت و خود را به برادر رسانيد ، امّا هنگامى كه به عبّاس نگريست ، ديد دست‌ها قلم شده ، پيشانى شكسته و بر ديدگانش تير بيدادگران نشسته است .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nحسين عليه السّلام با كمر خميده نزديك آمد و كنار پيكر غرق در خون پرچمدار بلند آوازه‌اش نشست ، سر او را به دامن گرفت و او جان به جان آفرين تسليم كرد .\r\nحسين عليه السّلام خطاب به او فرمود :\r\n« أخى ! الان انكسر ظهرى و قلّت حيلتى و شمت بى عدوّى . »\r\nبرادرم ! عباسم ! اينك با به خاك افتادن تو ديگر كمرم شكست ، و تدبير و چاره‌ام ، محدود و اندك شد و دشمن تجاوزكار به شماتت من برخاست .\r\nو نيز به بيان سرايندهء دل سوخته ديگرى افزود :\r\nسردار من ! آن چشمانى كه به وجود گرانمايهء تو خواب راحت نداشت ، اكنون ديگر راحت و آرام به خواب خواهد رفت و ديدگان ديگرى كه تاكنون بخاطر وجود پرافتخار تو راحت و آرام به خواب مىرفت بيدار خواهد ماند و قرار نخواهد گرفت .\r\n اليوم نامت اعين بك لم تنم * و تسهّد أخرى فعزّ منامها \r\nو نيز به بيان شاعر ديگرى فرمود :\r\n عباس تسمع زينبا تدعوك من * لى يا حماى اذا العدى سلبونى ؟\r\nاولست تسمع ما تقول سكينة * عماه يوم الأسر من يحمينى ؟ \r\nعباس من ! آيا نداى دخت فرزانهء فاطمه عليها السّلام « زينب » را مىشنوى كه خطاب به تو مىگويد :\r\nاى مدافع اهل بيت ! اى حمايت‌كنندهء زينب ! اينك پس از شهادت تو ديگر چه كسى در برابر يورش وحشيانهء دشمن از ما حمايت خواهد كرد ؟\r\nعباس من ! آيا نمىشنوى كه دخت سرفرازم « سكينه » مىگويد : عمو جان ! پس از شهادت تو ديگر چه كسى در روز اسارت از حقوق ما دفاع خواهد نمود ؟\r\nآن گاه با دنيايى غم و اندوه برخاست و به سوى خيمه‌ها بازگشت .\r\nدختر فرزانه‌اش « سكينه » به استقبال پدر شتافت و گفت :\r\n« أبتاه هل لك علم بعمّى العباس ؟ » پدر جان ! آيا از عمويم عبّاس خبر ندارى ؟\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاو با ديدگانى اشكبار فرمود :\r\n« يا بنتاه ! انّ عمّك قد قتل . . . »\r\nدخت گرانمايه‌ام ! عموى قهرمانت را كشتند .\r\nو در اين هنگام خواهر قهرمانش زينب فرياد برآورد كه :\r\n« و اخاه ! وا عباساه ! واضيعتنا بعدك ! » هان اى جان برادر ! اى عباس عزيز ! اى داد از گرفتارى و تنهايى ما پس از شهادت جانسوز تو ! 
  ]\r\n\r\nزندگى يا مرگ آزادمنشانه\r\nپس از شهادت « عباس » بود كه حسين عليه السّلام ، تجاوزكاران آتش افروز را به پيكار فراخواند و سپاه اموى از هر سو بسان مور و ملخ بر او هجوم بردند و آن حضرت نيز هر تجاوزگرى را كه به جنگ او آمد ، طعمه شمشير ستم سوز خويش ساخت تا آنجايى كه كارزار دفاعى حسين عليه السّلام در لشكر اموى به روشنى اثر گذاشت .\r\nآن گرانمايه عصرها و نسل‌ها ، صف‌هاى دشمن حق ستيز را درهم مىنورديد و اين سرودهء شورانگيز و درس آموز را مىخواند : ( 1 )\r\n القتل اولى من ركوب العار * و العار اولى من دخول النّار . . . \r\nمرگ آزادمنشانه بهتر از ذلت پذيرى و تن سپردن به خفت و خوارى است و با همهء اين‌ها تن سپردن به ذلت ، باز هم بهتر از پذيرفتن آتش شعله‌ور دوزخ است .\r\n[ هان اى تجاوزكاران اموى مسلك ! مرا نمىشناسيد ؟ من حسين هستم ، حسين ! فرزند امير مؤمنان على عليه السّلام ؛ بدانيد كه من سوگند ياد كرده‌ام كه در برابر استبداد سر فرود نياورم و هرگز هم سر فرود نخواهم آورد .\r\nمن از حقوق و كرامت خاندان پر افتخار پدرم دفاع خواهم كرد و از آزادى و عدالت و حقوق پايمال شده آنان حمايت خواهم نمود و در راه دين و آيين پيامبر آزادى ، سر بر بستر شهادت خواهم نهاد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو نيز آورده‌اند كه اين گونه شورانگيز و حماسه ساز مىسرود و به جهاد قهرمانانه‌اش ادامه مىداد :\r\n انا ابن علىّ الخير من آل هاشم * كفانى بهذا مفخرا حين افخر\r\nو جدّى رسول اللَّه اكرم من مضى * و نحن سراج اللَّه في الارض نزهر . . . \r\nمن فرزند على ، آن مرد نيكو كردار هاشمى هستم ؛ همو كه در مقام افتخار براى من بسنده است .\r\nنياى گرانقدرم پيام‌آور خداست ؛ همو كه شريفترين گذشتگان است و ما مشعلهاى خدا هستيم كه به خواست او در روى زمين نورافشانى مىكنيم .\r\nمام گرانقدرم فاطمه است ؛ همو كه دختر پاك و پاكيزهء پيامبر خداست و عمويم جعفر مىباشد كه خدا به او دو بال براى پرواز به سوى بهشت ارزانى داشت .\r\nكتاب شكوهبار خدا در نزد ماست ؛ همان كتابى كه براى روشنگرى و هدايت و اصلاح فرد و جامعه نازل شده است . . . . 
  ]\r\n( 1 ) « عبد اللَّه بن عمّار » در وصف شكوه و شجاعت بىنظير آن حضرت مىگويد : من در همهء عمر خويش هيچ قهرمان محاصره شده و هيچ پيشواى يكه و تنهايى بسان حسين عليه السّلام را نديده‌ام كه در سوگ ياران و جوانان خاندانش نشسته باشد و در همان حال با قوّت قلب و پايمردى تزلزل ناپذيرى در برابر سپاه بىشمار دشمن ددمنش ايستاده و از حق و عدالت دفاع كند .\r\nآرى ، در همان شرايط دشوار ، سواره نظام سپاه اموى به آن قهرمان تنها هجوم مىبرد و آن حضرت با شمشير ستم سوزش كار را بر آنان به گونه‌اى سخت مىگرفت كه آنان بسان گلّه بزها و بزغاله‌هايى كه از برابر شيرى خشمگين بگريزند ، از برابر پيشواى آزادى مىگريختند و با اينكه آن بزرگوار تنها بود و شمار دشمنانش به سى هزار تن مىرسيد ، به گونه‌اى بر آنان مىتاخت و كار را بر آنان سخت مىگرفت و عرصه را تنگ مىكرد كه آن سپاه بىشمار بسان مور ملخ از برابرش پراكنده مىشدند و آن حضرت ناگزير به جايگاه خويش بازمىگشت .\r\nآرى ، آن بزرگوار همان گونه بود كه اين شاعر مىگويد : ( 2 )\r\n اذا الخيل جالت في القنا و تكشفت * عوابس لا يسألنّ غير طعان . . . \r\nآن گاه كه اسب‌ها در ميان چكاچك نيزه‌ها تاخت آورند و شمشيرها جز در\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nانديشه زدن نباشند و همه جنگاوران گام به ميدان پيكار نهند ، نيزه آن قهرمان بىهماورد است كه سينهء تجاوزكاران را مىشكافد و خونشان را مىريزد . او جوانمردى است كه وقتى دست ترسوها در ميدان رزم مىلرزد سينه‌اش را دليرانه سپر بلا مىسازد و از حق و عدالت دفاع مىكنند .\r\nو شما در دفاع از حق و عدالت تا جايى پايدارى و ثبات قدم نشان به پندار دنياداران عزيز شما ذليل شد پيكرهاى پاكشان طعمه شمشير ددمنشان گرديد و راه‌ها براى رسيدن به آرمان و هدف بلند و بشر دوستانه شما به ظاهر بسته شد .\r\nثروت و دارايى شما را اموى مسلكان به يغما بردند و ستاره اقبال شما به پندار استبدادگران غروب كرد .\r\nو در اين شرايط بود كه دين با شهادت مرزبانان راستين و آگاه خويش به خطر افتاد و روشن شد كه رعايت‌كننده حقوق و حرمت پيامبر و خاندان او در شمار چقدر اندك‌اند .\r\n\r\nدرس آزادگى در ميدان كارزار\r\nآن گرانمايهء عصرها و نسلها همچنان به جهاد قهرمانانهء خويش ادامه داد تا « شمر » به سركردگى گروهى ميان او و سرا پرده‌اش جدايى افكند و ميان او و خاندانش سنگر گرفت .\r\n( 1 ) حسين عليه السّلام به سر كردهء سپاه اموى ندا داد كه هان اى « شمر » ! تا ساعتى ديگر من سر بر بستر شهادت مىگذارم و مال و جانم به پندار شما بر سپاه اموى حلال مىگردد ، بنا بر اين تا من زنده‌ام به سرا پرده و اردوگاهم هجوم نبريد و زنان و كودكان را نترسانيد ، برده صفتان نادان و گناه پيشه و دنباله‌رو خود را از نزديك شدن به خيمه‌هاى من باز داريد و اگر دين نداريد و از خداى دادگر و حسابرسى روز رستاخيز نمىترسيد ، در اين جهان ، اندكى آزادمرد و آزادمنش باشيد .\r\n« رحلى لكم عن ساعة مباح ، فامنعوه جهّالكم و طغاتكم ، و كونوا في الدّنيا احرارا إن لم يكن لكم دين . »\r\nو راستى كه بر دوستداران خاندان وحى و رسالت اين حقيقت تلخ سخت گران است كه چگونه ثروت و دارايى آنان ، بر آن سپاه تجاوزكار و گناه پيشه حلال و روا\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاعلان شد و آنان همه را بسان غنائم جنگى به غارت بردند ! ! و به اين نكته در اين سروده‌ام در بارهء خاندان پيامبر اين گونه اشاره كرده‌ام :\r\n و لما طعنتم نازحين و ضمّكم * مقام به الجلد العزيز ذليل\r\nو صرتم طعاما للسيوف و لم يكن * لما رمتموه منهج و وصول\r\nو أموالكم فىء لآل اميّة * و بدركم قد حان منه أفول \r\n( 1 ) پس از آنكه پيشواى آزادى سپاه شوم اموى را به شيوهء آزادمنشانه و انسانى فرا خواند و از شرارت هشدار داد ، « شمر » گام به پيش نهاد و گفت : هان اى پسر فاطمه ! چه مىگويى ؟\r\nآن حضرت فرمود :\r\n« أقول : إنّى اقاتلكم و تقاتلونى و النّساء ليس عليهنّ جناح . »\r\nسخن من اين است كه : من در حال دفاع هستم و با شما تبهكاران مىجنگم و شما نيز به جنگ من آمده‌ايد و بر بانوان حرم پيامبر ، حتى به پندار شمايان هم گناهى نيست ، پس گروه‌هاى فشار و سردسته‌هاى اراذل و اوباش اموى را از هجوم به سراپرده‌ام باز داريد .\r\n« شمر » گفت : اين سخن تو درست است و چنين خواهد شد .\r\nو آن گاه بود كه سپاه اموى از هجوم بردن به خيمه‌ها و غارت سراپرده خاندان وحى و رسالت باز ايستاد و دگر باره به پيكارى سخت بر ضد پيشواى آزادى دست يازيد و باران تيرها و نيزه‌ها و شمشيرها را از هر سو بر سالار شايستگان فرو باراند ؛ به گونه‌اى كه سراپاى او غرق در خون و از زخمها پوشيده شد و فراتر از هفتاد و چند زخم كارى بر بدنش وارد آمد و آن حضرت در همان حال كه از فشار خستگى و تشنگى و زخم‌هاى بىشمار دستخوش ضعف شده بود اندكى آب خواست ، امّا آنان از دادن اندكى آب هم خوددارى ورزيدند و همچنان جنگ نابرابر ، بيرحمانه و ناجوانمردانه خود را بر ضد او ادامه دادند .\r\nسالار شايستگان ديگر توان ايستادن نداشت كه از جنگ باز ايستاد و درست در آن لحظه بود كه سنگى از سوى سپاه اموى آمد و بر پيشانى او نشست و آن را درهم شكست و از پى آن ، تير سه شاخه و مسمومى آمد و قلب نازنين قلب تپنده آزادگى و عدالت و اصلاح‌طلبى را نشانه رفت .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاينجا بود كه نداى حسين عليه السّلام : به آسمان برخاست كه :\r\n« بسم اللَّه ، و على ملّة رسول اللَّه ! »\r\n( 1 ) و آن گاه سر به جانب آسمان بلند كرد و نيايشگرانه گفت : خدايا ، تو خود مىدانى كه اينان فرزند دخت فرزانهء پيامبرشان را مىكشند .\r\n« الهى تعلم أنّهم يقتلون ابن بنت نبيّهم . »\r\nدست مبارك را به آرامى آورد و از پشت سر ، آن تير سه شاخه را كه بر قلبش نشانه رفته بود ، بيرون كشيد ؛ امّا با بيرون آمدن آن تير ، خون ، فوّاره زد و با فرو ريختن خون قلب ، ضعف و ناتوانى بر آن حضرت چيره گرديد و بر زمين قرار گرفت و سر بر بستر شهادت نهاد .\r\n[ هر كدام از سر كردگان سپاه شوم اموى سر رسيدند ، از كشتن آن حضرت روى گرداندند ؛ چرا كه با همهء خشونت و شرارت و دنباله روى و گمراهيشان ، گويى باز هم هيچ كدام خوش نداشتند كه به تنهايى ننگ كشتن سمبل نورافشان مهر و بشر دوستى و نمونهء راستين عدالت و آزادى و سر مشق درخشان اصلاح‌طلبى و اصلاحگرى و بزرگ پرچمدار دفاع از حقوق و حرمت لگدمال‌شدهء انسان را در آن شبستان سرد و خاموش و يخ زدهء ارزشها و والاييها بجان خرند و با ريختن خون پاك او خداى دادگر را ديدار كنند . 
  ]\r\nدر اين هنگام عنصر پليدى به نام « مالك بن نسير » بر آن حضرت گذر كرد و به پيشواى رادى و جوانمردى ناسزا گفت و با شمشير حق‌ستيزش به گونه‌اى بر سر آن بزرگوار فرود آورد كه كلاه و پوشش سر را شكافت و به سر مبارك رسيد و آن را پر از خون كرد .\r\nحسين عليه السّلام او را نفرين كرد و فرمود : ( 2 )\r\n« لا أكلت بيمينك ، و حشرك اللَّه مع الظّالمين . »\r\nاميد كه ديگر با اين دستت نتوانى چيزى بخورى و خداى دادگر ، تو را با ستمكاران برانگيزد و همنشين سازد !\r\n\r\n34 - او را تنها نخواهم گذاشت\r\n( 3 ) و آن تبهكاران سنگدل اندكى درنگ كردند و دگر باره بر آن آموزگار والاييها هجوم بردند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدر همان لحظاتى كه حسين عليه السّلام بر شهادتگاه ، خود با لب تشنه و غرق در خون در انتظار شهادت بود ، يادگار ارجمند برادرش ، « عبد اللَّه » ، فرزند امام حسن كه كودكى هوشمند بود ، از سراپرده بانوان بيرون آمد و شتابان خود را به عموى گرانمايه‌اش حسين عليه السّلام رسانيد تا عمو را يارى كند .\r\nعمه‌اش « زينب » خود را به او رساند تا وى را به خيمه‌ها بازگرداند ، امّا او پايدارى كرد و بازنگشت و فرياد بر آورد كه : ( 1 ) « لا افارق عمّى ! » به خداى سوگند از عمويم جدا نخواهم شد و او را تنها نخواهم گذاشت ! در اين هنگام يكى از تجاوزكاران اموى بنام « بحر بن كعب » به سوى حسين عليه السّلام روى آورد ، كه « عبد اللَّه » فرياد بر آورد : هان اى پليد زاده ! آيا مىخواهى عمويم را به شهادت برسانى ؟\r\nآن عنصر پليد نيز شمشيرى بر آن كودك محبوب فرود آورد و عبد اللَّه دست خود را سپر ساخت كه دستش از بدن جدا شد ! او در حالى كه دستش تنها به پوست آويزان بود ، فرياد بر آورد كه : عمو جان مرا درياب ! حسين عليه السّلام او را در آغوش كشيد و بر سينه چسباند و فرمود : يادگار برادرم ! بر آنچه در راه خدا بر تو فرود آمده است شكيبايى پيشه ساز و آن را به فال نيك بگير و خير بدان كه خداى پر مهر به زودى تو را بر پدران و نياكان شايسته كردارت ملحق خواهد ساخت .\r\nو آن گاه « حرمله » گلوى آن كودك محبوب را هدف تير بيداد خود ساخت و سرش را از پيكرش جدا كرد ! حسين عليه السّلام پس از شهادت جانسوز نور چشم برادرش ، « عبد اللَّه » در آغوشش ، رو به آسمان كرد و گفت : بار خدايا ، اگر اين بندگان ستمكار و گناه پيشه‌ات را تاكنون از نعمت‌هايت بهره‌ور ساخته‌اى ، اينك آنان را تار و مار و مايهء عبرت ديگران قرار ده و هرگز از آنان خشنود مباش .\r\n( 2 )\r\n« اللّهم إن متعتهم الى حين ، ففرّقهم فرقا و اجعلهم طرائق قددا ، و لا ترض عنهم ابدا . »\r\nدر همان حال سواره نظام سپاه اموى از چپ و راست بر اردوگاه نور يورش آوردند\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nو سه تن از همراهان آن حضرت را كه هنوز رمقى داشتند ، به شهادت رساندند .\r\nو آن حضرت با تماشاى شرارت و شقاوت آنان در حالى كه آماده شهادت بود ، لباس ويژه‌اى خواست و آن را از چند جا شكافت تا پس از شهادتش ، آن را بغارت نبرند و پيكرش را برهنه نسازند .\r\nامّا هنگامى كه به شهادت رسيد ، همان را نيز « بحر بن كعب » به غارت برد ، و به كيفر اين شقاوت ، به دردى گرفتار شد كه دو دستش در تابستان بسان چوب خشك مىگرديد و در زمستان از آنها خون و چرك مىچكيد و همان گونه بود تا نابود گرديد .\r\nو بر اين مردم دوستدار حق و عدالت زيبنده است كه در اين مصيبت جانگداز و اين فاجعهء سهمگين بسيار بگريند ، و من با يارى جستن از ذوق و قريحه خويش در شعر و ادب و با ايمان عميق به پاداش بسيار سوگوارى بر حسين و بيان و ترسيم راز قيام آن حضرت ، در روز رستاخيز در اين مورد اين گونه سرودم : ( 1 )\r\n لقد فتكت فيهم سهام امية * و اصرعهم منها سيوف سوافك . . . \r\nباران تير سپاه شوم اموى پيكرهاى آنان را دريد و شمشيرهاى خونخواران ، آنان را به خاك افكند . فشار بىرحمانهء استبداد زمين را با همه گستردگىاش بر آنان تنگ ساخت ، و بيابانى پديد آورد كه در آن تنها مرگ مىباريد .\r\nآنان دليرانه در برابر ستم ايستادند تا سر بر بستر شهادت نهادند راستى كه ديدگان دوستانشان براى آنان باران اشك مىبارد و دشمنان كينه‌توزشان شادمانند .\r\n\r\nشهادت جانسوز پيشواى آزادى\r\nهنگامى كه پيكر نازنين حسين عليه السّلام از زخمهاى عميق و بىشمار پوشيده شد و ديگر تاب و توان حركت و دفاع براى آن قهرمان بىهماورد باقى نماند ، « شمر » فرمان داد تا او را تيرباران سازند ! و « عمر بن سعد » فرياد بر آورد كه : در انتظار چه هستيد ؟ چرا كار اين بزرگمرد را تمام نمىكنيد ؟ و به « سنان بن انس » فرمان داد تا سر مقدس آن حضرت را از پيكرش جدا سازد ! آن عنصر پليد در حالى وارد شهادتگاه حسين عليه السّلام گرديد كه مىگفت : هان اى پسر فاطمه ! در حالى به سوى تو و براى كشتن‌ات گام به پيش مىگذارم كه تو را\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمىشناسم ! و نيك مىدانم كه تو سالار و سرور مردم آزاده و فضيلت خواه هستى و از نظر پدر و مادر و ريشه و تبار نيز بهترين و والاترين انسانهايى ! « أمشى إليك و أعلم أنّك سيد القوم ، و أنّك خير الناس أبا و امّا . »\r\nو آن گاه با شقاوتى وصف ناپذير سر مبارك سالار شايستگان را از پيكرش جدا نمود و آن را به « عمر بن سعد » هديه كرد ، و او نيز آن سر مقدس را برگرفت و بر زين اسبش آويخت ! ! نگارنده در اين مورد چنين سروده است :\r\n لقد فجع الدين الحنيف بما جرى * على السبط و الهادى النّبى سفيره\r\nو أى امرء يلقاه في عظم رزئه * غداة غدت كفّا سنان تبيره \r\nدين پاك خدا با بيدادى كه بر نوادهء پيامبر و راه و رسم عادلانه و انسانى او رفت ، با فاجعه‌اى سهمگين رو به رو شد ؛ اينك با اين سوگ غمبارى كه استبداد اموى پديد آورد ، چه كسى مىتواند فرداى قيامت با پيامبر رو به رو شود ؟\r\nچيزى نگذشت كه « سنان » به كيفر شقاوت و بيدادش به دست « مختار » افتاد و او دست و پاى آن عنصر پليد را بريد و او را در همان حال كه دست و پا مىزد ، در ميان ديگى آكنده از روغن جوشان افكند .\r\n\r\nدر واپسين لحظات\r\n( 1 ) « هلال بن نافع » در اين مورد آورده است كه : من در ميان سپاه « عمر بن سعد » ايستاده بودم كه بناگاه فريادگرى تهى مغز ، شادىكنان فرياد بر آورد كه : هان اى امير ! مژده‌ات باد كه حسين كشته شد ! از ميان سپاه اموى بيرون آمدم تا ببينم جريان چيست كه يكباره چشمم به حسين عليه السّلام افتاد .\r\nآرى ، او در واپسين لحظات زندگى و در حال جان دادن بود كه من او را ديدم . به خداى سوگند كه تاكنون سيمايى به زيبايى و نورافشانى سيماى او نديده‌ام ! شكوه و عظمت وصف ناپذير حسين عليه السّلام و درخشندگى سيماى تابناك او ، چنان مرا گرفت كه در يك لحظه فاجعهء سهمگين شهادت آن حضرت را از يادم برد .\r\nفراموش نمىكنم كه آن حضرت در واپسين لحظات از آنان آب خواست ، امّا\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nيكى از سپاه سنگدل اموى با تندى و خشونت بسيارى نعره بر آورد كه : هان اى حسين ! به خداى سوگند قطره‌اى از اين آب خوش و گوارا را نخواهى چشيد تا بر آتش شعله‌ور دوزخ در آيى و از نوشابه جوشان آن بنوشى ! ! ! ( 1 ) اما او در پاسخ آن فريب خورده تيره بخت ، با آرامش و متانت و بزرگمنشى و خيرخواهى هماره‌اش فرمود : نه ، تو سخت در اشتباه هستى ، هرگز چنين نخواهد شد ، بلكه من بر نياى گرانقدرم پيامبر خدا وارد مىگردم و همراه او در جايگاه بلند و پر شكوه بهشت و در بارگاه فرمانرواى پراقتدار هستى خواهم بود و از آبى زلال و گوارا و آفت‌ناپذير خواهم نوشيد و آن گاه به پيامبر خدا ، از شقاوت و بيدادى كه شما تيره بختان تاريك انديش بر من روا داشتيد شكايت خواهم برد .\r\nآنان ، همگى از آن گفتار به خشم آمدند و دگر باره به او حمله بردند ، به گونه‌اى كه گويى مهر و رحمت و عاطفه و محبت از دلهاى آنان رخت بر بسته بود .\r\nو آورده‌اند كه : پس از شهادت جانسوز سالار شايستگان ، « ابو بكر هذلى » سخت گريه مىكرد به گونه‌اى كه شانه‌هايش تكان مىخورد .\r\n( 2 ) « إنّ أبا بكر الهذلى لمّا قتل الحسين بكى حتّى اختلج منكباه و قال : وا ذلّاه لأمّة قتل ابن دعيّها ابن نبيّها . »\r\nخاك ذلّت و رسوايى بر سر و روى جامعه و مردمى باد كه در ميان آن ، پسر بىاصل و تبار « مرجانه » ، به گونه‌اى بر سر نوشت آن حاكم مىگردد كه مىتواند با دجالگرى و بيداد ، خون پاك فرزند گرانمايه فاطمه عليها السّلام ، دخت سرفراز پيامبر را به جرم حقگويى و عدالت خواهى و آزادمنشى و اصلاح‌طلبى و دفاع از حقوق و حرمت انسان و هشدار از شكستن مرزهاى مقررات خدا بر زمين ريزد ! آرى ، داد از ذلّت و اسارت اين جامعه !\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبخش 7 پس از شهادت امير آزادى\r\n( 1 ) تاراج آن نازنين بدن تاراج سرا پرده حسين عليه السّلام هان اى خونخواهان پيامبر ! به آتش كشيدن خيمه‌ها گذر بانوان بر شهادتگاه حسين عليه السّلام شقاوت ديگر رژيم خشونت و فريب نخستين سر بر فراز نى امير مؤمنان و شهادت فرزندش حسين عليه السّلام چرا بر سياهى لشكرشان افزودى ؟\r\nخواب ابن عباس بيان پيامبر در بارهء حسين عليه السّلام در روز رستاخيز و . . .\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\nپس از شهادت امير آزادى\r\n\r\nتاراج آن نازنين بدن\r\n( 1 ) هنگامى كه حسين عليه السّلام به شهادت رسيد ، سپاه شوم اموى به تاراج پيكر مقدس او روى آورد ! ! به گونه‌اى كه آورده‌اند « قيس بن اشعث » حولهء آن حضرت را به غارت برد ، و « جابر بن يزيد » ، يا « اخنس بن مرثد » ، عمامهء او را از سرش ربود ، و آن را به سر نهاد كه به كيفر شقاوتش ديوانه شد .\r\n« مالك بن نسير » كلاه آن بزرگوار را به سرقت برد و آن را براى همسرش به ارمغان آورد ، امّا همسرش گفت : هان اى تيره بخت ! آيا حسين عليه السّلام را غارت كرده و لباسهاى او را از تن مباركش بيرون آورده و آنها را به خانه‌ام مىآورى ؟ و بدين صورت درگير شدند ؛ و آن عنصر سياهرو ، دچار فقر و تنگدستى سختى گرديد و همان گونه بود تا مرد .\r\nو پيراهن حسين عليه السّلام را عنصر گمراهى به نام « اسحاق بن حويه » از پيكرش بيرون آورد و به كيفر كار ظالمانه‌اش به بيمارى پيسى گرفتار شد .\r\n( 2 ) پاره‌اى آورده‌اند كه او وقتى پيراهن آن حضرت را برد ، در آن چيزى فراتر از يك صد و ده مورد جاى تير ، نيزه و اثر شمشير يافت .\r\nاز امام صادق عليه السّلام آورده‌اند كه فرمود : در پيراهن حسين عليه السّلام سى و سه ، يا سى و چهار مورد جاى شمشير يافتند . « عمر بن سعد » زره كوتاه آن حضرت را به غارت برگرفت .\r\nو « بجدل بن سليم » براى بردن انگشتر آن آزاد مرد ، انگشت مباركش را بريد و نيز شمشير او را به غارت برد .\r\nو بدينسان آن سياهرويان خشك مغز ، آن پيكر ملكوتى را برهنه و عريان و غرق\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدر خون بر روى خاك گلرنگ شهادتگاهش رها كردند .\r\n\r\nتاراج سراپرده حسين\r\n( 1 ) و آن گاه غارتگران اموى به غارت سرا پرده حسين و خاندان و كودكانش پرداختند و در اين راه به چنان شقاوت و شرارتى دست يازيدند كه از روسرى و مقنعه بانوان ، انگشتر و گوشواره زنان ، و دستبند و پابند دختران خردسال نيز نگذشتند و آنها را با وقاحت و سنگدلى بهت آورى از سر ، انگشت ، گوش و دست و پاى آن آزاده‌هاى آواره بيرون كشيدند و به نام نامى و موقعيت گرامى دين و خلافت و ولايت خود ساختهء اموى به غارت بردند .\r\nكار شرارت و غارت سراپرده حسين عليه السّلام و كودكان بىدفاع آن حضرت به آنجا رسيد كه مرد نمايى از قبيلهء « سنبس » به يكى از دختران خردسال حرم اهل بيت هجوم برد و چادر او را از سرش كشيد و به غارت برد و بدين صورت آنان را بدون روپوش و مقنعه و چادر گذاشتند . . .\r\nو از رويدادهاى غمبارى كه قلب مرا اندوه زده ديدگانم را گريان ساخته ، درهم شكستن حرمت خاندان شكوهبار پيامبر به دست استبداد اموى است .\r\nسپاه استبداد پوشش از سر بانوان و دختران دلير و آزاده‌اى كشيدند كه وقتى پوشش از سر آنان به يغما رفت ، بسان خورشيد نورافشانى مىكردند .\r\nدر برابر غارت‌گرى ددمنشان اموى دليرانه مقاومت كردند و با همه وجود ناله سر دادند و نداى مظلوميت خويش را تا دامنه قيامت طنين افكن ساختند آنان از نسل و تبار هاشم بودند و با صداى رسا و وا محمدا سر دادند . . .\r\nو برترين انسان عصرها و نسلها را صدا زدند .\r\n\r\nهان اى خونخواهان پيامبر !\r\nتاراج سراپرده حسين عليه السّلام و غارت دختران و بانوان آن حضرت تكاندهنده بود ! زنى از عشيره « بكر بن وائل » - كه به همراه شوى خويش در سپاه اموى بود - هنگامى كه اين حرمت‌شكنى و تاراج ظالمانه و ددمنشانه حرم پيامبر را ديد ، به گونه اى دگرگون شد كه شمشيرى برگرفت و مردان عشيره‌اش را به يارى طلبيد و فرياد\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبرآورد كه : ( 1 ) هان اى فرزندان « بكر » ! آيا دختران آزاده و عدالت خواه و سرافراز پيامبر را غارت مىكنند و شما بىتفاوت نظاره مىكنيد ؟\r\nو آن گاه خروشيد كه : هيچ قانون و فرمانى جز فرمان خداى يكتا پذيرفته نيست و اين كارهاى زشت و ظالمانه‌اى كه به فرمان امويان - آن هم بنام دين - انجام مىگردد در خور خشم و لعنت خداست ! و از پى آن خروشيد كه : هان اى خونخواهان فرزندان پيامبر ! واى مدافعان حقوق و امنيّت خاندان پيامبر ! كجا هستيد تا از فرزندان آن حضرت دفاع كنيد ؟ ! و با اعتراض سخت اين زن ، همسرش كه گويى در سپاه « عبيد » بود به او نزديك شد و او را به خيمه باز گردانيد .\r\n\r\nبه آتش كشيدن خيمه‌ها\r\nتاراجگران اموى به سوى حرم اهل بيت يورش بردند و به غارت خيمه‌ها پرداختند . دختران سالار پيامبران و نور ديدگان فاطمه با سر و پاى برهنه از خيمه‌ها بيرون ريختند و در سوگ جوانان و سالخوردگان به خون خفته خويش ناله‌هاى جانسوز سردادند . غارتگران پس از غارت خيمه‌ها ، آنها را به آتش كشيدند و زنان و كودكان ، بناگزير ترسان و نگران از آنجا سر به بيابانها نهادند . شرايط آنان در آن هنگام همان گونه بود كه اين شاعر وصف مىكند : ( 2 )\r\n فترى اليتامى صارخين بعولة * تحثوا التراب لفقد خير امام\r\nو تقمن رباب الخدور حواسرا * يمسحن عرض ذوائب الايتام\r\nو ترى النساء أراملا و ثواكلا * تبكين كل مهذب و همام \r\nاز سويى يتيمان را مىنگرى كه با همهء وجود شيون مىكنند و ناله مىزنند و در سوگ حسين عليه السّلام خاك غم بر سر و روى خود مىافشانند ؛ و از دگر سو بانوان آزاده و سرفرازى را ، كه با به غارت رفتن روسرىهايشان اينك بدون پوشش ، دست نوازش بر سر يتيمان وحشت زده مىكشند . . .\r\nو نيز زنان آزاده و دختران سرفرازى را خواهى ديد كه يا در سوگ شوى قهرمان خويش نشسته‌اند و شيون مىكنند و يا در ماتم فرزندان شجاع و عدالت خواه‌شان .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nگذر بانوان بر شهادتگاه حسين عليه السّلام\r\n( 1 ) پس از غارت سراپرده حسين عليه السّلام و به آتش كشيده شدن اردوگاه نور ، بانوان حرم و دختران پيامبر از آنجا بيرون ريختند و به سوى شهادتگاه آن حضرت روى آوردند .\r\nآنان بر پيكر به خون خفته حسين عليه السّلام گذر كردند و در حالى كنار آن نازنين بدن ايستادند كه پيشواى شهيدان بر خون پاكش آغشته و از برابر چشم دوستداران و شيفتگانش نهان شده بود .\r\nخواهر قهرمانش ، زينب عليها السّلام با ديدن آن منظره جانسوز با صداى شكسته اندوهگين و با قلب داغدار فرياد بر آورد كه :\r\n« يا محمّداه ! صلّى عليك مليك السّماء ، هذا حسين مرمّل بالدّماء ، مقطّع الأعضاء ، و بناتك سبايا ، إلى اللَّه المشتكى و إلى علىّ المرتضى و إلى فاطمة الزّهراء و إلى حمزة سيّد الشّهداء ، هذا حسين بالعراء تسفى عليه الصبا ، قتيل أولاد الأدعياء ، وا حزناه ! وا كرباه ! اليوم مات جدّى رسول اللَّه ، يا أصحاب محمّداه ، هذا ذريّة المصطفى يساقون سوق السبايا . »\r\nهان اى محمّد ! اى نياى گرانقدر زينب ! سلام و درود فرشتگان آسمان بر تو باد ! اين حسين عزيز توست كه در اين دشت خونبار به خون غلتيده و با پيكر قطعه قطعه بر روى زمين ، در خون غوطه‌ور افتاده است ، و دختران آزاده و سرفرازت بجرم همراهى و همدلى و همگامى با برنامهء نجات‌بخش و سياست ستم ستيز و عدالت‌خواهانه و اصلاح‌طلبانه و شجاعانهء پيشواى آزادى به اسارت رفته‌اند ! ! اينك من از اينجا شكايت خود را به بارگاه خدا مىبرم و به امير مؤمنان و به فاطمه ، دخت ستم ستيز و فرزانه‌ات اى پيامبر خدا ! و به حمزه ، سالار شهيدان ، از آنچه بر فرزندان شما رفته است شكايت مىبرم ! ( 2 ) هان اى پيامبر خدا ! اين حسين عزيز تو است كه با پيكر چاك و چاك بر اين پهن دشت نينوا افتاده است و باد صبا بر اين نازنين بدن مىوزد ! اين حسين عزيز است كه به دست فرزندان بىاصل و تبار و تاريك انديش و بىفرهنگ و شيفتهء جاه و مقام و مال و منال باد آورده و بىحساب و كتاب روزگار به\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nشهادت رسيده است ! امان از اندوه گران ! اى داد از اين فاجعه بزرگ ! اى واى از اين مصيبت ! امروز نياى گرانقدرم محمّد را از دست داده‌ام و گويى اينك او جهان را بدرود گفته و ما را در سوگ خود نشانده است .\r\nهان اى ياران و اى دوستداران محمّد ! اين نسل و تبار پيامبر برگزيده و آزادمنش و آزاديبخش هستند كه بسان اسيران به بند اسارت كشيده شده و شهر به شهر سوق داده مىشوند .\r\nو بدينسان ناله جانسوز زينب و سخنان تكاندهنده‌اش قلب‌هاى سخت و بدتر از سنگ را آب كرد و اشك‌ها را جارى ساخت و كوه‌هاى استوار و برافراشته را به لرزه در آورد و رفت تا پيك رهايى و نداى آزادى و آزادگى انسان را در جاى جاى گيتى بپراكند و كوس رسوايى استبداد و اختناق را بر سر هر كوى و برزن بكوبد .\r\nهروى كاتب آورده است كه در ماه رمضان 311 هجرى در بغداد از منصور هروى شعرى بلند در ستايش خاندان رسالت و در مورد سوگ آنان شنيده است كه اين دو بند از آن جمله است : ( 1 )\r\n تصان بنت الدعى في كلل الملك * و بنت الرسول تبتدل\r\nيرجى رضى المصطفى فوا عجباه * تقتل أولاده و يحتمل \r\nدختران بىاصل و تبار اموى و آل زياد در پشه‌بندها و سراپرده‌ها و در جايگاه‌هاى پر ناز و نعمت نگاهدارى و پاسدارى مىشوند ، اما دختران گرانقدر پيامبر از خانه و كاشانه خويش ، ظالمانه جابجا مىگردند و به اسارت مىروند ! اينان فرزندان پيامبر را مىكشند و آواره مىسازند و با اين وصف ، با دروغ و عوامبازى به خشنودى آن حضرت اميد مىبندند ! راستى كه كار اينان شگفت آور است ! !\r\n\r\nشقاوت ديگر رژيم خشونت و فريب\r\nپس از شهادت جانسوز حسين عليه السّلام و تاراج پيكر مقدسش ، فرمانده سپاه اموى ندا داد كه هان اى يزيديان !\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n( 1 ) « من ينتدب الحسين فيوطئ الخيل ظهره ؟ » چه كسى آماده است تا پيشگام گردد و بر پيكر حسين ، اسب بتازد ؟\r\nدر پاسخ او ، ده تن اعلان كردند كه آماده‌اند تا دست به آن شقاوت بزنند كه عبارت بودند از :\r\n1 - اسيد بن مالك ، 2 - هانى خضرمى ، 3 - واخط بن ناعم ، 4 - صالح بن وهب ، 5 - سالم جعفى ، 6 - رجاء عبدى ، 7 - عمر صيداوى ، 8 - حكيم بن طفيل ، 9 - اخنس بن مرثد ، 10 - و اسحاق بن حويه .\r\nآرى ، اين ده تن ، سوار بر اسب‌هاى خود شدند و آن‌ها را با شقاوتى بهت‌آور بر بدن نازنين حسين عليه السّلام ، آن نگاهبان نور ، آن حماسه سراى حماسهء آزادى ، آن آموزگار حريم حرمت ، و آن سمبل پروا و ايمان تاختند ؛ به گونه‌اى كه استخوان‌هاى آن نازنين بدن را در هم شكسته و نرم كردند .\r\nپاره‌اى از سرايندگان در اين مورد با الهام از منطق آزادمردان چه زيبا سروده‌اند كه : ( 2 )\r\n لسنا نبالى اذا ارواحنا نعمت * ما ذا فعلتم باجساد و اوصال \r\nاگر جان‌ها و روان‌هاى ما ، به پاداش انجام وظيفه و اداى رسالت در آرامش و ناز و نعمت باشند ، ديگر براى ما مهم نيست كه شما بيدادگران سياه‌رو با پيكرهاى به خون خفته ما چه خواهيد كرد .\r\nآرى ، اين گروه تيره بخت هنگامى كه پس از بازگشت از كربلا ، بر عبيد وارد شدند ، سخن گويشان چنين گفت :\r\n« نحن رضضنا الصّدر بعد الظهر . . . . »\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nهان اى امير ! ما هستيم كه پس از كشته شدن حسين ، سوار بر اسب‌هاى چابك و چالاك خود شديم و به وسيله آنها بر پيكر او تاختيم و سينه و پشت او را پايمال سم ستوران نموديم و درهم كوبيديم ! « عبيد » نگاهى تحقيركننده به آنان افكند و پرسيد : شما كه هستيد ؟ ( 1 ) « من أنتم ؟ » آنان گفتند : ما گروهى هستيم كه با مركبهاى خود آن چنان بر پيكر حسين تاختيم كه استخوانهاى سينه و گلوگاه او را بسان گوشت نرم و آسيا شده ساختيم .\r\n« عبيد » به آن تيره‌بختان بهايى نداد و تنها دستور داد كه جايزه‌اى اندك به آنان داده شود ! و اينك سزاوارست كه نگارنده بسان سوگوارى دردمند بوسيله اين اشعار خويش بر فرزندان قهرمان « بتول » ، دخت گرانمايه پيامبر ، زمزمه كند : ( 2 )\r\n بنو امية مات الدّين عندهم * و أصبح الحق قد وارته أكفان\r\nأضحت منازل آل السبط مقوية * من الانيس فما فيهن سكان . . . \r\nفرزندان اميّه به نام دين خدا دست به شقاوت و جنايتى زدند كه دين خدا و آزادى و آزادگى در روزگار آنان مرد ، و در قلمرو تاخت و تاز اقتدارگرايانهء آنان ، حق و عدالت كفن گرديد و به خاك سپرده شد .\r\nدر حكومت بيداد آنان ، در خانه‌هاى خاندان وحى و رسالت از مردان هاشمى خبرى نيست ، و با به شهادت رسيدن آنان ، اينك در آن خانه‌ها و سراها ، صاحبان آزاديخواه و ستم‌ستيزشان را نخواهى يافت .\r\nآنان با كشتن ظالمانهء پيشواى آزادى و ياران عدالت خواه او به بيدادى سهمگين دست زدند ؛ و با شهادت جان سوز آن حضرت برترين و پرفرازترين پايه از پايه‌هاى اسلام ويران شد .\r\nفاجعهء غمبار و سوگ جانسوزى پديد آوردند كه بر كران تا كران گيتى سايه افكند ، و باران اشك از ديدگان فرو باريد . نه پيامبرى ماند و نه فرشته‌اى جز اين كه موج غم و اندوه گسترهء دل آنان را فرا گرفت . با كشتن حسين پيامبر هدايت و آزادگى را به خشم آوردند و اينك قلب مبارك و مهربان او از خبر اين رويداد جانسوز لبريز از غم و اندوه است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nنخستين سر بر فراز نى\r\n( 1 ) « ابو عمرو زاهد » در مورد آن گروه سياه‌رويى كه بر پيكر حسين عليه السّلام اسب تاختند ، مىگويد : ما در مورد آن گروه ده نفرى تحقيق كرديم و ريشه و تبار آنان را بررسى كرديم و به اين حقيقت دردناك رسيديم كه همهء آنان فرزندان نامشروع و ناروا بودند ، و به كيفر اين شقاوتشان « مختار » در قيام خونخواهانهء خويش آنان را باز داشت نمود و زير تازيانه كيفر نابودشان ساخت .\r\nو « بلاذرى » آورده است كه : سپاه اموى پيكر حسين عليه السّلام را پايمال ساخت و سر مقدس او نيز نخستين سرى بود كه بر فراز نى كشيده شد .\r\n\r\nامير مؤمنان و شهادت فرزندش حسين عليه السّلام\r\n( 2 ) در اين مورد « ميمون بن شيبان » - كه از علاقمندان « عثمان » بود - آورده است كه :\r\nدر سفرى ، ما به همراه على عليه السّلام بوديم كه به سرزمين كربلا رسيديم . هنگامى كه به آنجا رسيديم ، آن حضرت بر تل خاكى نشست و فرمود :\r\n« يقتل في هذا الموضع شهداء الا شهداء . »\r\nدر اين سرزمين برترين شهيدان سر بر بستر شهادت مىگذارند .\r\nدر همان نقطه‌اى كه آن حضرت با بيان اين جمله از آينده خبر داد ، استخوان حيوانى افتاده بود ؛ من به غلام خويش گفتم : اين استخوان را برگير و در آنجايى كه امير مؤمنان نشسته است ، پس از برخاستن او به عنوان نشانه نصب كن .\r\nاو چنين كرد و ما از آنجا گذشتيم و رفتيم ، روزگارى از آن جريان گذشته بود كه سالار شايستگان در پهن دشت نينوا به شهادت رسيد و من به همراه غلام خويش به آنجا رفتم و با شگفتى بسيار ديدم آرى پيكر مقدس حسين عليه السّلام در همان نقطه‌اى كه آن روز امير مؤمنان پيشگويى فرمود و ما علامت گذاشتيم بر خاك افتاده و پيكرهاى به خون خفته يارانش بر گرد آن حضرت بر روى خاك شهادتگاه پراكنده‌اند .\r\n« ابو عباس حميرى » آورده است كه : مردى از « عبد القيس » كه برادرش در اردوگاه حسين عليه السّلام بود و به افتخار شهادت نايل آمد ، چنين مىگفت : ( 3 )\r\n يا فرو قومى فاندبى خير البرية في القبور * و ابكى الشهيد بعبرة من فيض دمع ذى درور \r\n\r\n","description":"","footnote":"","page_name":" 278 ","page_number":278},
  {"content":"\r\n\r\nهان اى « فرو » ! برخيز و بر بهترين‌هاى روزگاران ناله سر ده ، و بر پيشواى آزادگى از ديدگان براى هميشه سيلاب اشك روان ساز . بر حسين عزيز از پردهء دل ناله و شيون سر ده ، چرا كه حراميان خون پيشواى معصوم امت را در ماه حرام بر زمين ريختند .\r\n\r\nچرا بر سياهى لشكرشان افزودى ؟\r\n( 1 ) « ابن رياح » در اين مورد آورده است كه : مدتى پس از شهادت سالار شايستگان مرد نابينايى را در جايى ديدم كه ضمن گفتگو برايم روشن شد كه در ريختن خون پاك حسين عليه السّلام همدست و همداستان سپاه بيداد اموى بوده است .\r\nاز او پرسيدم : چرا نابينا شده است ؟\r\nدر پاسخ گفت : من در روز عاشورا و به هنگام شهادت حسين عليه السّلام در كربلا و در ميان سپاه شوم اموى بودم ، امّا نه شمشيرى زدم و نه تيرى افكندم و نه نيزه‌اى به سوى حسين و يارانش پرتاب كردم .\r\nآن روز فراموش نشدنى به پايان رسيد و من به خانه‌ام بازگشتم و شامگاهى پس از خواندن نماز خوابيدم و در عالم خواب ، ديدم كه مردى به سوى من آمد و گفت : پيامبر خدا تو را خواسته است ، زود باش خودت را معرفى كن ! گفتم : شگفتا من و پيامبر خدا ! مرا با آن حضرت چكار ؟\r\nاو گريبان مرا گرفت و كشان كشان مرا نزد پيامبر برد .\r\nهنگامى كه نزد آن حضرت رسيدم ، ديدم آن بزرگوار در پهن دشتى نشسته و آستين خود را بالا زده و سلاحى بر گرفته و فرشته‌اى در همان حال در برابر او با شمشيرى آتشين ايستاده است .\r\nخوب نگاه كردم ، ديدم همان فرشته با همان شمشير آتشين ، نه تن از همراهان مرا كه در كربلا با هم بوديم ، يكى پس از ديگرى ، هر كدام را با يك ضربت نابود ساخت و خود ديدم كه به هر كدام ، تنها يك شمشير فرود مىآورد و با همان ضربت سراپايشان از آتش شعله‌ور مىشد ! ترس و دلهره سراپايم را گرفت و در همان حال به حضور پيامبر رفتم و در برابر آن حضرت بر دو زانو نشستم و گفتم : سلام بر تو اى پيامبر خدا ! آن حضرت پاسخ مرا نداد و مدتى به من نگاه كرد ! آن گاه سر برداشت و به من\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nفرمود : تو از كسانى هستى كه حرمت خاندان مرا شكسته و فرزندانم را كشتى و حق مرا رعايت نكردى .\r\n( 1 )\r\n« يا عبد اللَّه ! انتهكت حرمتى و قتلت عترتى و لم ترع حقّى . »\r\nگفتم : اى پيامبر ! به خداى سوگند كه من نه شمشيرى زدم و نه نيزه‌اى افكندم و نه تيرى نشانه رفتم ؛ من در ريختن خون فرزندانت دست نداشتم و سپاه جنايتكار اموى را يارى نكردم .\r\nپيامبر فرمود :\r\n« صدقت ، و لكنّك كثّرت السّواد . »\r\nدرست مىگويى ، امّا بر سياهى لشكر ظالمان و استبدادگران افزودى ؛ چرا چنين كردى ؟ نزديك بيا ! بناگزير نزديك رفتم و ديدم طشتى پر از خون در آنجا بود ، و آن حضرت به من فرمود : اين خون فرزندم حسين عليه السّلام است ؛ و آن گاه از همان خون ، ذره‌اى بر چشم من كشيد و من از خواب بيدار شدم و دريافتم كه كور شده‌ام و ديگر نه چيزى را مىبينم و نه جايى را ! « 1 »\r\n\r\nخواب ابن عباس\r\n( 2 ) « خطيب بغدادى » در تاريخ خويش و نيز « بلاذرى » در تاريخ خود آورده‌اند كه « ابن عباس » در اين مورد گفت : پيامبر گرامى را در خواب نيم روزى ، در عالم رؤيا ديدم كه به موهاى مباركش غبار غم نشسته و در دست مقدّسش شيشه‌اى است و در آن شيشه ، خونى است . پيش رفتم و گفتم : پدر و مادرم به فدايت باد اى پيامبر خدا ! اين شيشه‌اى كه در دست داريد ، چيست ؟\r\nپيامبر فرمود : اين خون فرزند گرانمايه‌ام ، حسين ، است .\r\nو نيز در همين دو تاريخ آمده است كه : اين سرخى شفق كه در سينهء آسمان پديدار مىگردد ، پيش از شهادت حسين عليه السّلام نبود و پس از شهادت آن حضرت پديدار گرديد .\r\n\r\n\r\n","description":"","footnote":"\r\n( 1 ) - بحار ، ج 45 ، ص 306 ، ح 5 ؛ لهوف ، ص 57 ؛ مناقب ، ج 3 ، ص 216 .\r\n","page_name":" 280 ","page_number":280},
  {"content":"\r\n\r\n\r\nبيان پيامبر در بارهء حسين عليه السّلام\r\n( 1 ) از آن گرانمايهء عصرها و نسل‌ها آورده‌اند كه فرمود : هنگامى كه روز رستاخيز فرا مىرسد ، براى فاطمه عليها السّلام ، دخت فرزانهء پيامبر سراپرده‌اى از نور بر پا مىگردد و آن گاه حسين عليه السّلام در حالى كه سر مباركش بر روى دستش قرار دارد ، به سوى سراپردهء مادرش مىآيد و وارد صحراى محشر مىگردد و مام ارجمندش با ديدن فرزند گرانمايه‌اش در آن حالت ، ناله‌اى جانسوز از ژرفاى جان بر مىآورد كه تمامى فرشتگان و پيامبران و بندگان آزاده و شايسته كردار و برگزيده‌اى كه در آنجا گرد آمده‌اند ، با گريهء جانسوز فاطمه ، ناله سرمىدهند .\r\nاز پى آن ، آفريدگار هستى ، حسين را در زيباترين و پرشكوه‌ترين سيما ، در چشم‌انداز همگان پرتو افكن مىسازد تا با پيكرى پوشيده از زخم‌هاى بىشمار و سر بريده ، از كشندگان خويش داد خود را بخواهد و در بارگاه خدا از آنان بپرسد كه به كدامين گناه با او چنين كردند ؟\r\nآن گاه خداى دادگر همهء كشندگان حسين عليه السّلام و كسانى را كه در ريختن خون پاك او ، به گونه‌اى شركت كرده و در آن جنايت سهمگين به نوعى نقش داشتند ، همه را در برابر من گرد مىآورد و من همگى آنان را به كيفر بيدادشان نابود مىسازم ؛ از پى آن ، خدا همهء آنان را دگرباره پديد مىآورد و امير مؤمنان آنان را به كيفر كشتن حسين عليه السّلام ، نابود مىسازد و پس از او همين گونه ، امام حسن و ديگر امامان معصوم به فرمان خدا كشندگان و شركت‌كنندگان در آن جنايت را كيفر مىكنند ؛ و سرانجام خداى فرزانه رنجها و خشمها را از دلهاى دوستداران حسين عليه السّلام و يارانش مىزدايد و اندوه آنان به لطف خدا به فراموشى سپرده مىشود .\r\nاز ششمين امام نور آورده‌اند كه فرمود : مهر و بخشايش خدا بر شيعيان و رهروان راه ما باد ! پيروان ما ، به خداى سوگند كه ايمان آوردگان و ايمان داران راستين هستند و در سوگ و اندوه ما در گذر تاريخ شركت داشته و همدل و همراه ما بوده‌اند .\r\n« رحم اللَّه شيعتنا ، شيعتنا و اللَّه المؤمنون . »\r\n« 1 »\r\n\r\n\r\n","description":"","footnote":"\r\n( 1 ) - بحار ، ج 43 ، ص 221 .\r\n","page_name":" 281 ","page_number":281},
  {"content":"\r\n\r\n\r\nدر روز رستاخيز\r\n( 1 ) از پيامبر گرامى آورده‌اند كه فرمود : هنگامى كه روز رستاخيز فرا مىرسد ، دخت فرزانه‌ام ، فاطمه عليها السّلام ، در ميان گروهى از بانوان بهشتى وارد صحراى محشر مىگردد و با آمدن آن حضرت ، ندا مىرسد كه : هان اى فاطمه ! به بهشت پرطراوت و زيباى خدا در آييد ! امّا او پاسخ مىدهد : بار خدايا ! به بهشت پر طراوت و پر نعمت وارد نخواهم شد ، تا بدانم پس از من با فرزند ارجمندم ، حسين عليه السّلام ، چه كردند ؟\r\nآن گاه ندا مىرسد كه : هان اى دخت سرفراز پيامبر ! بنگر ! و او نگاه مىكند كه حسين عليه السّلام را با قامتى برافراشته و بدون سر مىبيند ؛ و با ديدن آن منظرهء تكاندهنده و جانسوز فرياد برمىآورد ؛ و با فرياد او ، من نيز ناله سر مىدهم و فرشتگان نيز پس از نالهء جانسوز ما ، شيون و فرياد سر مىدهند ! سپس دخت سرفرازم ندا مىدهد كه : هان اى پسرم ! فرزندم ! حسين جان ! به كدامين گناه ، بيداد پيشگان با تو چنين كردند ؟\r\nپيامبر گرامى در ادامه بيان مىافزايد : آن گاه خداى دادگر به خاطر ستمى كه بر ما رفته است ، خشمگين مىگردد و به آتش سهمگينى كه « هبهب » نام دارد و هزار سال بر آن دميده شده و از شدت حرارت و سوزانندگى به سياهى گراييده و در آن آسايش و نشاطى نيست و اندوه و عذاب دردانگيز آن پايان ناپذير است ، آرى ، به آن آتش فرمان مىرسد كه : هان اى آتش ! كشندگان حسين را از روى زمين برچين ! و آن درياى آتش ، آن فرومايگان را بىدرنگ بسان باز شكارى برمىچيند و در كام خويش مىگيرد و نعره و فريادى سهمگين بر مىآورد كه از ميان خروش و فرياد مرگبار آن ، صداى آن تيره بختان دوزخى بر مىخيزد كه با زبانى گويا و صدايى رسا مىگويند : پروردگارا ! چرا ما را پيش از بت پرستان در خور اين آتش شعله‌ور و سهمگين ساختى ؟\r\n« يا ربّنا ! بما اوجبت لنا النار قبل عبدة الاوثان ؟ »\r\nندا مىرسد : بدان جهت كه آن كسى كه مىداند ، بسان كسى نيست كه نمىداند !\r\n« إنّ من علم ليس كمن لم يعلم . »\r\n« 1 »\r\n\r\n\r\n","description":"","footnote":"\r\n( 1 ) - بحار ، ج 43 ، ص 222 .\r\n","page_name":" 282 ","page_number":282},
  {"content":"\r\n\r\n\r\nبخش 8 كاروان روشنگرى و پيام رسانى\r\n( 1 ) اسيران سرفراز و آزادى بخش شكايت زينب به پيامبر خدا هديهء سر مقدّس حسين عليه السّلام به « عبيد » ! جرّقه‌هاى بيدارى و فريادهاى اعتراض كاروان اسيران و واكنش مردم كوفه سخنان شورانگيز پيام رسان عاشورا سخنان جانسوز فاطمه در دروازهء كوفه سخنان روشنگرانهء دخت ديگر امير مؤمنان سخنان تفكرانگيز چهارمين امام نور كاروان اسيران در تالار دار الإمارة گفتگوى شجاعانه و روشنگرانهء بيان حقيقت در برابر دژخيمى بيدادگر فرياد قهرمانانهء ديگر خطبهء « عبيد » در مسجد كوفه و . . .\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nاسيران سرفراز و آزادى بخش\r\n( 1 ) پس از شهادت حسين عليه السّلام و يارانش ، فرمانده سپاه اموى ، بعد از ظهر عاشورا و فرداى آن روز را در كربلا ماند و آن گاه به « حميد احمرى » دستور داد تا در ميان لشكر نداى حركت به سوى كوفه را سر دهد ؛ و كار كوچ دادن خواهران و دختران آزاده و كودكان حسين عليه السّلام را نيز سامان دهد . بدينسان خاندان و بازماندگان سالار شايستگان به همراه چهارمين امام نور - كه سخت بيمار بود - به وسيلهء « حميد » در قالب كاروان اسيران ، كوچ داده شدند .\r\n« قرهء تميمى » مىگويد : كاروان اسيران به هنگام حركت به سوى كوفه ، از كنار شهادتگاه حسين و پيكرهاى به خون خفتهء ياران و فرزندان و برادران فداكار آن حضرت عبور داده شدند ، و من نگاه مىكردم و اين منظره را مىديدم .\r\nهنگامى كه بانوان حرم پيامبر بر شهادتگاه و پيكر غرق در خون حسين عليه السّلام و يارانش گذر كردند ، فرياد و شيون بود كه به آسمان مىرسيد و دست بود كه بر چهره‌ها نواخته مىشد .\r\nمن بر فراز اسبى بر آنان نگريستم و هرگز سيمايى نيكوتر و زيباتر از آنان در جايى نديدم ! ! راستى كه سروده سيد حميرى در سوگ نواده پيامبر چقدر نيكوست كه : ( 2 )\r\n امرر على جدث الحسين * و قل لا عظمه الزكية . . . \r\nبر شهادتگاه حسين بگذر و به استخوان‌هاى پاك و پاكيزه آن حضرت بگو : هان اى استخوان‌هايى كه هماره از باران اشك عاشقان و سوگواران سيراب مىكرديد ! هنگامى كه بر آن شهادتگاه پر معنويت گذر كردى ، در آنجا به اندازهء بار نهادن كاروانى در منزلگاه درنگ كن ، و بر آن پيشواى پاك و پاكيزه آزادى و عدالت و بر پدر و مادر پاك و پرواپيشه‌اش بسان مادرى كه تنها جوان خود را از دست داده است ،\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nگريه كن ! و نيز « عقبهء سهمى » در اين مورد زيبا سروده است كه : ( 1 )\r\n اذا العين قرت في الحياة و انتم * تخافون في الدنيا فاظلم نورها\r\nمررت على قبر الحسين بكربلا * ففاض عليه من دموعى غزيرها . . . \r\nبر شهادت پيشواى آزادى در كربلا گذر كردم و در سوگ جانسوز او باران اشك امانم نداد از آن پس هماره بر آن حضرت سوگوارى مىكنم و به خاطر شهادت غمبار او مىگريم ، و ديدگانم در اين راه سخاوتمندانه اشك روان نثار مىكنند .\r\nپس از گريه بر آن رادمرد تاريخ بشر ، بر ياران فداكار و عدالتخواه او مىگريم ؛ بر آن آزادمردانى كه آرامگاه تاريخ ساز او را از هر سو در ميان گرفته‌اند .\r\nدرود بر آن شهادتگاه‌هاى الهام بخش در كربلا ، درود و سلام كسى كه آنها را با شور و شعورى وصف ناپذير زيارت مىكند .\r\nنسيم صبا و بادهاى اندوه‌زدهء هر بامداد و شامگاه سلام گرم و پر اخلاص ما را بر آن‌ها برساند ؛ هماره كاروان‌هاى شيفتگان و عاشقان ، زائر كوى او باشند و بوى عطرآگين و جان بخش كوى او هماره بر آنان وزيدن نمايد .\r\n\r\nشكايت زينب به پيامبر خدا\r\n( 2 ) « قرهء تميمى » در اين مورد مىافزايد : من هرگز سخنان جانسوز دخت امير مؤمنان ، « زينب » ، به هنگامهء عبور از كنار پيكر به خون خفتهء برادرش ، حسين را فراموش نكرده‌ام كه چنين مىگفت :\r\n« يا محمّداه ! صلى عليك مليك السّماء ، هذا حسين بالعراء ، مرمل بالدّماء ، مقطّع الاعضاء ، يا محمّداه ! و بناتك سبايا ، و ذرّيتك قتلى ، تسفى عليهم الصبا . »\r\nهان اى محمّد ! اى پيامبر خدا ! درود فرمانرواى آسمانها بر تو باد ! اى نياى بزرگ ! اين حسين توست كه در اين بيابان خشك و سوزان ، به خون خويش غوطه‌ور گرديده و با پيكرى قطعه قطعه ، بر خاك افتاده است .\r\nهان اى محمّد ! اى دادرس ما ! و اينان دختران آزاده و پرواپيشهء تو هستند كه به بند اسارت كشيده شده و اين فرزندان و نسل تواند كه به خون نشسته و با پيكرهاى پاره پاره بر روى خاك مانده‌اند و باد صبا بر اين نازنين بدنها مىوزد و بر آنها خس و خار مىافشاند ! و اين پيكرهاى مقدّس را براى مصون ماندن از سوختن و گداختن در\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nزير تابش آفتاب ، زير پوششى از خس و خاك نهان مىسازد ! و بدين وسيله و با اين سخنان جانسوز بود كه دخت آزاده و ستم ستيز فاطمه دوست و دشمن را به گريه در آورد و باران اشك از همه چشمها روان ساخت ! و اينك بجاست كه اين دوستدار حسين عزيز نيز اين دو بند سروده خويش را كه در اين مورد سروده‌ام ، بياورم : ( 1 )\r\n يصلّى الآله على المرسل * و يذكر في المحكم المنزل\r\nو يغزى الحسين و أبنائه * و هذا من المعجب المعضل \r\nخدا بر پيامبر برگزيده‌اش درود و سلام مىفرستد و در كتاب پر شكوهش ، نام بلند و با عظمت او را مىبرد ، امّا از دگر سو حسين ، فرزند ارجمند همان پيامبر و فرزندان و يارانش سخت مورد تهاجم وحشيانه استبداد قرار مىگيرند و با لب تشنه قتل عام مىشوند ! ! راستى كه اين رويداد تلخ و دردناك ، از رويدادها و پرسش‌هاى پيچيده تاريخ است !\r\n\r\nهديهء سر مقدّس حسين عليه السّلام به « عبيد » !\r\n( 2 ) « عمر بن سعد » پيش از حركت از كربلا به سوى كوفه ، سر مقدّس سالار شايستگان را به وسيلهء « خولى اصبحى » و « حميد ازدى » به سوى « عبيد » گسيل داشت و به دنبال آن ، دستور داد تا سرهاى مقدّس ياران شهيد آن حضرت را - كه شمارشان فراتر از هفتاد و چند سر بود - از خاك و خون شستشو دهند و آن گاه آنها را به وسيلهء « شمر » ، « قيس بن اشعث » و « عمرو بن حجّاج » به سوى كوفه فرستاد .\r\nهنگامى كه سپاه شوم اموى كربلا را ترك كرد ، گروهى از عشيرهء « بنى اسد » - كه در آن منطقه بودند - به شهادتگاه حسين عليه السّلام و يارانش شتافتند و پس از جمع آورى آن پيكرهاى پاك ، بر آنها نماز خواندند و همه را در همان سرزمين مقدّس و آن خاك پاك و پر بركت به خاك سپردند .\r\nهنگامى كه آورندگان سرها به كوفه نزديك شدند ، امير خيانتكار استبداد به منطقهء « نخيله » رفته بود و شبانگاه به كوفه وارد گرديد ؛ به همين جهت « خولى » نتوانست در همان هنگام ورود به شهر كوفه ، سر مقدّس حسين را به بارگاه « عبيد » هديه كند ، از اين رو آن سر مبارك را به خانهء خود برد تا بامداد آن شب تيره ، آن را به بارگاه بيداد ببرد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nجرقّه‌هاى بيدارى و فريادهاى اعتراض\r\n( 1 ) از « نوار » ، همسر « خولى » ، آورده‌اند كه :\r\nشامگاه تيرهء روز عاشورا بر كوفه سايه افكنده بود كه « خولى » به خانه آمد و سر مقدّس حسين عليه السّلام را به همراه خويش آورد و پس از قرار دادن آن در زير تشتى ، خود به بستر رفت .\r\nمن به او گفتم : كجا بودى و چه خبر آورده‌اى ؟\r\nگفت : با ثروتى جاودانه آمده‌ام و دارايى پايان ناپذيرى برايت آورده‌ام ! اين سر حسين است كه با خود آورده و زير تشت نهادم تا فردا به بارگاه « عبيد » ارمغان برم و پاداشى بسيار بگيرم ! با شنيدن اين خبر ، بر او خروشيدم كه : واى بر تو ! هزاران واى بر تو ! مردم به هنگام بازگشت از سفر براى همسر و فرزندان خويش زر و سيم به ارمغان مىآورند ، امّا تو تاريك انديش و تيره بخت سر مقدّس حسين ، پسر پيامبر خدا را به خانه آورده‌اى ! ! اى نفرين بر تو باد با اين ارمغان و هديه‌ات ! به خداى سوگند كه ديگر هيچ عاملى سر من و تو را بر يك بالش گرد نخواهد آورد ؛ و ديگر براى هميشه از تو دورى خواهم گزيد و با تو زندگى نخواهم كرد و براى هميشه از تو بيزارم ! آن گاه از بستر خويش برخاستم و كنار آن طشت - كه سر مقدّس را در آنجا نهان كرده بود - نشستم و در آنجا مجلس سوگوارى بر پا داشتم و گريستن آغاز كردم .\r\nبه خداى سوگند كه در همان هنگام مىديدم كه نورى تابناك و فروغى زيبا بسان ستونى روشنگر ، از آسمان به سوى تشت مىتابد و پرندگان سپيد رنگ و زيبايى بر گرداگرد آن تشت نگريستم كه پرواز مىكنند ؛ و چنان مىنمود كه گويى در جهانى ديگر قرار گرفته‌ام و دنيايى ديگر را نظاره مىكنم .\r\nبامداد آن شب تيره از راه رسيد و « خولى » آن سر مبارك را به بارگاه « عبيد » برد و در برابر او بر زمين نهاد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nكاروان اسيران و واكنش مردم كوفه\r\n( 1 ) كاروان اسيران وارد كوفه گرديد و مردم ترسان و بهت زده و در بند شهر ، براى تماشاى اسيران خاندان وحى و رسالت و نور ديدگان فاطمه عليها السّلام ، دخت فرزانهء پيامبر گرد آورده شدند .\r\nهنگامى كه آن كاروان آزاديبخش به شهر درآمد ، بانويى از ميان تماشاگرانى كه بر بام بود ، رو به اسيران آزاديبخش نمود و پرسيد :\r\n« من أىّ الأسارى أنتنّ ؟ » شما اسيران از كدامين نسل و تبار و از كجا هستيد ؟\r\nبانوان حرم پيامبر گفتند :\r\n« نحن أسارى محمّد صلّى اللَّه عليه و آله و سلّم . »\r\nما اسيران ، از خاندان پيامبر و از فرزندان محمّد صلّى اللَّه عليه و آله و سلّم هستيم ! آن زن هوشمند و با ايمان با شنيدن اين سخن ، از بام فرود آمد و به خانه دويد و آنچه روسرى ، چادر و مقنعه پيدا كرد ، همه را گرد آورد و آنها را به كاروان اسيران تقديم داشت و آنان به وسيلهء آنها ، سر و روى خود را پوشاندند ؛ چرا كه لباس‌هاى آنان را سپاه شوم اموى به تاراج برده بود .\r\nدر اين مورد آورده‌اند كه : كاروان اسيران را بانوان حرم پيامبر و كودكان تشكيل مىدادند ؛ و در ميان كاروان ، تنها يادگار ارجمند حسين عليه السّلام ، زين العابدين ، و يادگار حسن عليه السّلام ، حسن مثنّى - كه افتخار دامادى عمويش ، سالار شايستگان ، را داشت - به چشم مىخوردند و اين دو آزادمرد ، تنها مردان كاروان اسيران بودند .\r\nلازم به يادآورى است كه يادگار امام مجتبى كه جوانى دلير و فداكار بود ، پس از جهادى نمايان و قهرمانانه و به جان خريدن زخم‌هاى بسيار ، از پيكار ناتوان گرديد و هنوز رمقى داشت كه از ميدان بيرون برده شد و پس از آن به بند اسارت كشيده شد .\r\nهمراه كاروان اسيران ، دو يادگار خردسال ديگر حضرت مجتبى عليه السّلام ، « زيد » و « عمر » نيز حضور داشتند و مردم كوفه با تماشاى اين اسيران آزاديبخش و شناختن آنان گريه سر دادند و با اشك و آه از كاروان عدالت خواهان استقبال كردند .\r\nاز چهارمين امام نور آورده‌اند كه پس از روبرو شدن با گريهء مردم كوفه ، رو به آنان كرد و فرمود :\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n( 1 ) شگفتا ! شما بر ما گريه مىكنيد ؟\r\nپس چه كسى جز شما ، عزيزان ما را به خاك و خون كشيده است ؟\r\nآيا جز شمايان ؟ ! « تبكون علينا و من قتلنا غيركم ؟ »\r\n\r\nسخنان شورانگيز پيام‌رسان عاشورا\r\n« اسحاق سبيعى » از « خزيم اسدى » - كه خود به هنگام ورود كاروان اسيران به دروازهء كوفه حضور داشته - در اين مورد آورده است كه : خودم دخت فرزانهء امير مؤمنان ، « زينب » ، را - كه گويى كاروانسالار اسيران آزاديبخش بود - ديدم . بانوى بانوان سراپا پوشيده و دنيايى از وقار و شكوه و شهامت بود و به خداى سوگند ، بانويى دانشورتر و درايتمندتر و سخنورتر از او هرگز نديدم ! او به گونه‌اى شهامتمندانه و پرشور و رسا سخن مىگفت كه گويى هنر سخنورى را از پدرش على عليه السّلام فرا گرفته و زبان رساى او در كامش بود و انسان را به ياد آن امير سخن مىانداخت .\r\nآن انسان و الا با اشارهء دست ، مردم را به سكوت فرا خواند ؛ و شگفتا از اشارهء او كه نفس‌ها را در سينه‌ها زندانى ساخت و زنگ‌ها را بر گردن شتران متوقّف كرد و از آن سيل جمعيّت و انبوه دژخيمان خشونت‌كيش اموى ، ديگر نه صدايى برآمد و نه نفسى ! ( 2 ) « و رأيت زينب بنت علىّ عليه السّلام فلم أر خفرة أنطق منها ، كأنّما تفرع عن لسان أبيها ، فأومأت إلى النّاس أن اسكتوا ، فسكنت الأنفاس ، و هدأت الأجراس . . . . »\r\nآن گاه آن پيام رسان نهضت اصلاح‌طلبانه و عدالت‌خواهانه و ظلم ستيز عاشورا ، سخن شورانگيز و شعور آفرين خويشتن را بدين گونه آغاز كرد :\r\n« الحمد للَّه ربّ العالمين و صلّى اللَّه على محمّد خاتم المرسلين ، امّا بعد ، يا اهل الكوفة ! يا اهل الختل و الغدر ! أ تبكون ؟ فلا رقأت الدّمعة و لا هدأت الرّنّة ، انّما مثلكم كمثل الّتى  نَقَضَتْ غَزْلَها مِنْ بَعْدِ قُوَّةٍ أَنْكاثاً ، تَتَّخِذُونَ أَيْمانَكُمْ دَخَلًا بَيْنَكُمْ  ، الا و هل فيكم الّا الصّلف و النّطف ، و الصّدر الشّنف ، و ملق الاماء و غمز الاعداء أو كمرعى على دمنة ، أو كفضّة على ملحودة ؛ ألا ساء ما قدّمت لكم أنفسكم ان سخط اللَّه عليكم و في العذاب أنتم خالدون .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n( 1 ) ستايش از آن خداست كه پروردگار جهانيان است و درود خدا بر نياى گرانقدرم ، محمّد صلّى اللَّه عليه و آله ، و سلّم ، آخرين پيام آوران و برگزيدگان بارگاه حق باد .\r\nامّا بعد ؛ هان اى مردم كوفه ! هان اى نيرنگ بازان و پيمان‌شكنان ! آيا بر ما و رويداد اندوهبارى كه براى ما پيش آمده است ، گريه مىكنيد ؟ ! اميد كه اشكهايتان هرگز نخشكد و شيون و فريادتان به آرامش نگرايد ! وصف شما تيره‌بختان بىوفا و پيمان‌شكن ، بسان وصف آن زن بىخردى است كه رشته‌هاى خود را پس از تابيدن و آماده ساختن ، دگرباره باز مىنمود و پنبه مىكرد ! شما ايمان و باور دينى خودتان را بازيچه ساخته‌ايد ! شما مردم متزلزل و دنيا طلب ، جز خودخواهى و خودستايى ، لاف‌زنى و گزافه‌گويى ، خفّت پذيرى بردگان ددمنش و ذلّت زده ، چاپلوسى كنيزكان تملّق‌باف ، و كينه‌توزى و سخن چينى دشمنان خيره‌سر چه سرمايه‌اى داريد ؟\r\nشما به گياه و سبزه‌اى مىمانيد كه در دل لجنزارها مىرويد ، و يا بسان نقره‌اى هستيد كه به وسيلهء آن ، گور سرد و خاموش مردگان را مىآرايند ! به هوش باشيد كه با عهدشكنى و بريدن از حركت آزاديخواهانه و نهضت فكرى و فرهنگى و عقيدتى و اجتماعى و سياسى و اصلاح‌طلبانه و مسالمت‌جويانه و بشر دوستانه پيشواى آزادى و نجات ، و همكارى و همراهى با دار و دسته استبداد و انحصار و يارى رسانى به قبيلهء شقاوت و خشونت و تاريك انديشى و ضد اصلاحات ، براى سراى آخرت خويش بد كردار و عملكردى را فراهم آورديد كه به خشم خدا گرفتار خواهيد بود و در عذاب او ماندگار ! آن گاه باران حقايق تفكر انگيز و سرزنش‌هاى عبرت آموز را براى دريدن پرده‌هاى غفلت و فريب و انديشاندن حاضران و آيندگان اين گونه باراند كه :\r\nأ تبكون و تنتحبون ؟ ( 2 ) اى و اللَّه ! فابكوا كثيرا ، و اضحكوا قليلا ، فلقد ذهبتم بعارها و شنارها و لن ترحضوها به غسل بعدها أبدا ، و أنّى ترحضون قتل سليل خاتم النّبوّة و معدن الرّسالة ، و سيّد شباب أهل الجنّة ، و ملاذ خيرتكم ، و مفزع نازلتكم ، و منار حجّتكم ، و مدرة سنّتكم ، ألا ساء ما تزرون ، و بعدا لكم و سحقا .\r\nآيا اينك پس از كشتن پيشواى آزادى و سرفرازى و به خاك و خون نشاندن همراهان و همفكران خداجو و اصلاح طلب‌اش گريه مىكنيد ؟ آيا اكنون ناله و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nشيون سر مىدهيد ؟ آرى ، به خداى سوگند ، بايد به حال خود بگرييد ! پس گريه كنيد و بسيار هم گريه كنيد و كمتر بخنديد ! چرا كه شما با اين عملكرد رسوايتان ، تاريخ را به ننگ و عارى آلوده ساختيد كه هرگز نمىتوانيد آن را بشوييد و پاك كنيد ! ! هان اى فريب خوردگان ! و اى دنياداران ! آخر شما چگونه مىتوانيد خويشتن را از ننگ و عار كشتن بزرگمردى كه نور ديدهء آخرين پيامبر ، گنجينهء رسالت ، محور و مركز حجّت راستى و درستى سعادت ، و جايگاه بلند و نورافشان دين و آيين ، و سالار جوانان بهشت ، و پيشوا و پشتيبان حقوق و آزادى پايمال‌شدهء شما مردم محروم و در بند اختناق بود ، پاك و پاكيزه سازيد ؟ ! ( 1 ) هان اى مردم كوفه ! به هوش باشيد كه كردار زشت و بسيار بدى را براى سراى ديگرتان از پيش فرستاديد از مهر و رحمت خدا دور باشيد و مرگ و نابودى برايتان باد كه به خشم خدا گرفتار خواهيد شد و در عذاب سهمگين دوزخ براى هميشه ماندگار خواهيد گشت .\r\nو باز هم انديشمندانه و دلسوزانه به نور افشانى و روشنگرى خويش ادامه داد كه :\r\nويلكم يا أهل الكوفة ! أ تدرون أىّ كبد لرسول اللَّه فريتم ؟\r\nو أىّ كريمة له أبرزتم ؟\r\nو أىّ دم له سفكتم ؟\r\nو أىّ حرمة له انتهكتم ؟ لقد جئتم بها صلعاء عنقاء سواء فقماء - خرقاء شوهاء - كطلاع الارض ، و ملأ السّماء ، أ فعجبتم ان مطرت السّماء دما ، و  لَعَذابُ الْآخِرَةِ أَخْزى  ، و أنتم لا تنصرون ، و لا يستخفنّكم المهل ؛ فانّه لا يحفزه البدار ، و لا يخاف فوت الثّار ، و انّ ربّكم لبا المرصاد . » « 1 »\r\nهان اى تيره بختان ! و اى تاريك انديشان ! آيا مىدانيد چه جگرى از پيامبر خدا پاره كرديد ؟ ! مىدانيد كه چه دخت سرفرازى از پيامبر را از حريم حرمش بيرون كشيديد و به اسارت برديد ؟ ! مىدانيد چه حرمتى شكوهبار را از آن حضرت شكستيد ؟\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 109 ؛ بلاغات النّساء ، احمد بن ابى طاهر ، ص 10 .\r\n","page_name":" 292 ","page_number":292},
  {"content":"\r\n\r\nمىدانيد چه خون مقدّسى را ددمنشانه بر زمين ريختيد ؟ ! راستى آيا مىدانيد چرا ؟\r\nو از خود صادقانه پرسيده‌ايد كه به چه جرم و گناهى ؟\r\nو با كدامين ملاك و معيار ؟\r\nو بر اساس كدام دين و قانون ؟\r\nراستى كه به جنايتى سهمگين و هول انگيز دست يازيديد ! و به كارى سخت ناروا و خشونت بار و شرم آور دست يازيديد ؛ به كارى رسوا كه ننگ و پى آمد خفت‌آورش به گستردگى و گنجايش زمين‌ها و آسمان‌هاست . آيا براى شما شگفت آور و شگفت انگيز است كه در اين رويداد غمبار آسمان خون ببارد ؟\r\nو اينك بر مهلتى كه به شما داده شده است ، دل خوش مداريد و بر اين زيست خفت بار و ذلت آور اين چند روزه زندگى شادمان مباشيد ؛ چرا كه كيفر دردناك خداى دادگر در راه است و پيشى گرفتن شما ، خدا را شتابزده نمىسازد و از گريختن شما از كيفر و انتقام و قلمرو قدرتش نمىهراسد .\r\n( 1 ) آرى ، او در كمينگاه بيداد پيشگان است و عملكردها را مىبيند و پاداش و كيفر هر كسى را عادلانه خواهد داد .\r\nو در اينجا بود كه گريهء مردم به شيون تبديل شد و ضجّه و فرياد آنان به آسمان رسيد ! مرد اسدى در اين مورد آورده است كه : پير مردى را ديدم كه گريه مىكرد و فرياد مىزد :\r\n« بأبي أنتم و امّى ، كهولكم خير الكهول ، و شبابكم خير الشباب و نساؤكم خير النّساء ، و نسلكم خير النّسل لا يخزى و لا يبزى . »\r\n( 2 ) پدر و مادرم فدايتان باد كه ميانسالانتان بهترين و خيرخواه‌ترين ميانسالان ، جوانانتان شايسته‌ترين و روشن انديش‌ترين جوانان ، و بانوانتان بهترين و روشنفكرترين زنان ، و نسل و تبارتان بهترين و سرفرازترين نسل‌هايند ؛ و شما مردم آزادمنش و شهامتمند و سرفرازى هستيد كه در زندگى پر افتخار و الهام بخش و درس آموز خود ، نه ذلّت مىپذيريد و نه شكست ! « 1 »\r\n\r\n\r\n","description":"","footnote":"\r\n( 1 ) - و در وصف اين دخت عدالت خواه و آزادهء فاطمه عليها السّلام و اين آيينهء على نما ، يكى از سرايندگان چه زيبا سروده است :\r\n زينب اى شيرازهء ام الكتاب * اى به كام تو زبان بو تراب\r\nاى بيانت سر به سر توفان خشم * نوح مىدوزد به توفان تو چشم\r\nدر كلامت هيبت شير خدا * در زبانت ذو الفقار مرتضى\r\nخطبه‌هايت كرد اى اخت ولى * راستى را كار شمشير على\r\nجان ز تن‌ها برده‌اى از اسكتوا * اى تو روح آيهء لا تقنطوا\r\nچون شنيد آواى خشمت را جرس * شد تهى از خويش و افتاد از نفس\r\nباز گو اى جان شيرين على * داستان درد ديرين على\r\nاز همان نخلى كه از پا اوفتاد * خون پاكش نخل دين را آب داد\r\nراز دل را با زبان آه گفت * دردهايش را به گوش چاه گفت\r\nبازگو كن قصهء مسمار را * ماجراى آن در و ديوار را\r\nاز بهار و از خزان او بگو * از مزار بىنشان او بگو\r\nزينب اى شمع تمام افروخته * يادگار خيمه‌هاى سوخته\r\nبازگو از كربلاى دردها * قصهء نامردها و مردها\r\nبازگو از نخل‌هاى سوخته * نخل‌هاى سر به سر افروخته\r\nبازگو از كام خشك مشك‌ها * گريه‌ها و ناله‌ها و اشك‌ها\r\nاز فرات و بىقرارىهاى آب * رود رود و اشكبارىهاى آب\r\nبازگو از مجلس شوم يزيد * و آن تلاوت‌هاى قرآن مجيد\r\nباز گو از آن سر پر خاك و خون * لاله رنگ و لاله فام و لاله گون\r\nماجراى آن سر خونين دهان * و آن لب پر خون به چوب خيزران\r\nبا دل تنگ تو اين غم‌ها چه كرد * دردها و داغ و ماتم‌ها چه كرد\r\nفاطمه گر تو على را همسرى * وز شرافت مصطفى را مادرى\r\nكار زينب هم گذشت از خواهرى * كرد در حق برادر مادرى\r\nچون تو در دامان كه دختر پرورد * كى صدف اين گونه گوهر پرورد . \r\n","page_name":" 293 ","page_number":293},
  {"content":"\r\n\r\n\r\nسخنان جانسوز فاطمه در دروازهء كوفه\r\n( 1 ) پس از سخنان روشنگرانه و شورآفرين زينب ، كاروانسالار كاروان اسيران ، « فاطمه صغرى » ، دخت ديگر امير مؤمنان ، در آن جو وحشت و ارعاب ، بدون هيچ\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاعتنايى به اختناق و سانسور رژيم خشونت پيشهء اموى ، به روشنگرى و نورافشانى و بيان حقايق و ترسيم پيام نهضت اصلاح‌طلبانهء عاشورا پرداخت و چنين گفت : ( 1 ) « الحمد للَّه عدد الرّمل و الحصى و زنة العرش الى الثّرى ، احمده و اؤمن به ، و أتوكّل عليه ، و أشهد أن لا إله الّا اللَّه ، و أنّ محمّدا عبده و رسوله ، و أنّ أولاده ذبحوا بشطّ الفرات من غير ذحل و لا ترات . . . . »\r\nخداى يكتا را به شمار ريگ‌هاى بيابان و شن‌هاى پراكنده در شنزارها و به عظمت و سنگينى وزن عرش تا فرش ستايش مىكنم ، و به ذات بىهمتاى او هماره ايمان مىآورم و بر آن سرچشمهء قدرت‌ها و عزّت‌ها و سرفرازىها اعتماد و توكّل مىنمايم ، و با همهء وجود گواهى مىكنم كه خدايى جز ذات پاك و بىهمتاى خداى فرزانه نيست و محمّد صلّى اللَّه عليه و آله و سلّم بندهء برگزيده و پيامبر بزرگ اوست .\r\nو نيز گواهى مىدهم كه فرزند سرفراز و ارجمندش ، حسين عليه السّلام ، به همراه ديگر فرزندان آن حضرت در ساحل فرات و كنار آب روان بىهيچ جرم و گناهى كه در خور قصاص و يا كيفرى باشند ، به دست سپاه تاريك انديش و خمود و خشن رژيم مدّعى اسلام و مسلمانى با لب تشنه و به صورت ضدّ انسانى و بىرحمانه‌اى سر بريده شدند .\r\nبار خدايا از اينكه در سراسر زندگى سخنى را به ناروا و دروغ به تو نسبت دهم ، و يا گفتارى در جهت خلاف آنچه تو فرو فرستاده‌اى ، بر زبان آورم ، به ذات پاك تو پناه مىبرم ! بار خدايا ! پيامبر تو براى جانشين راستين خود ، على ، فرزند رشيد ابو طالب - كه درود خدا بر آنان باد - از مردم پيمان و بيعت گرفت ، امّا زورمداران و فريبكاران پس از پيامبرت ، حقّ او را غصب و پايمال ساختند و خودش را بىهيچ گناهى كشتند ؛ درست همان گونه كه ديروز فرزند ارجمند و آزاديخواه او را در خانه و سرزمينى از خانه‌ها و زمينهاى خدا به خاك و خون كشيدند .\r\nاين جنايت رسوا و اين قتل عام بربرمنشانه به دستور ظالمانه و به دست پليد گروهى انجام پذيرفت كه سوگمندانه نام اسلام بر لب دارند و ژست مسلمانى مىگيرند و عنوان حزب اللَّه و خيل اللَّه را يدك مىكشند ! راستى كه مرگ و نفرين بر اسلام و مسلمانى اينان باد ! خداوندا ! اين مردم سست عنصر و ستم پذير ، نه راه و رسم انسانى و خدا پسندانه\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو آرمانهاى والاى على عليه السّلام را ، در حيات افتخار آفرين‌اش يارى كردند و نه پس از شهادت جانسوزش .\r\nو او همان گونه با شيوه‌اى ستوده و شايسته و نهادى پاك و پاكيزه و خلق و خويى زيبنده زيست ، تا سرانجام روح بلند و پر معنويّت‌اش را به سوى خود برگرفتى و او را به جوار رحمت‌ات فراخواندى .\r\nاو در فضيلت و برتريهاى انسانى شهره آفاق بود و در سبك و سيره و راه و رسم مترقّى ، شيوه‌اى روشن و شناخته شده داشت . او هرگز از سرزنش سرزنشگران و عيبجويان بيمى به دل راه نمىداد و از نكوهش نكوهشگران در راه حق و عدالت و آزادى نمىهراسيد .\r\nشيوه‌اش در زندگى ، پارسايى بود و راه و رسم‌اش جهاد و تلاش قهرمانانه در راه تو ، و ذات پاك تو او را به راه راست و بىانحراف‌ات راه نمودى .\r\nآن بانوى ستم ستيز و آزاديخواه ، پس از ستايش شايسته و بايستهء خدا و گواهى بر رسالت نياى گرانقدرش پيامبر و ترسيم دورنمايى از شخصيّت والاى امير مؤمنان ، على عليه السّلام ، در حالى كه روح تماشاگران را تسخير كرده بود اين گونه به روشنگرى پرداخت : ( 1 ) « أمّا بعد ، يا اهل الكوفة ! يا اهل المكر و الغدر و الخيلاء ، إنّا أهل بيت ابتلانا اللَّه بكم ، و . . . . »\r\nهان اى مردم كوفه ! هان اى مردم نيرنگباز و بىوفا و خودخواه ! ما ، خاندان وحى و رسالت ، خاندانى هستيم كه خداى فرزانه ما را به وسيلهء شما و شما را به وسيلهء ما آزمود ؛ و ما از اين آزمون دشوار ، سر بلند و سرفراز و نيكو بيرون آمديم و ذات بىهمتاى او گنجينه‌هاى دانش بىكران و فرزانگى وصف ناپذير خود را نزد ما قرار داد ؛ و در نتيجه ما نگاهبان گنجينه‌هاى دانش و معارف و فرهنگ آزاد پرور و شخصيت ساز او هستيم و او ما را به كرامت و بزرگوارى خود گرامى داشت و به بركت وجود گرانمايهء پيامبرش ، محمّد ما را بر بسيارى از آفريدگانش آن گونه كه شايسته است برترى بخشيد .\r\nامّا دريغ و درد كه شما خاندان ما را با اين همه موهبت‌ها و معنويّت‌ها و والاييها در دعوت به حق و عدالت و جهاد و تلاش در راه آزادى ، دروغگو انگاشتيد و در حقّ ما سخت ناسپاسى كرديد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nشما ، كج انديشان ، ريختن خون ما و به تاراج بردن دارايىهاى ما را روا اعلان كرديد ؛ چنان كه گويى ما در پندار شما از نسل و تبار اسلام‌ستيزان و يا حق ناپذيران هستيم و به حيات و حقوق و امنيت و حرمت فرد و يا جامعه و تمدنى تجاوز كرده‌ايم .\r\n( 1 ) هان اى مردم ! مباد از ريختن خون ما و غارت دارايىهايمان شاد و شادمان باشيد و به خود وعدهء آرامش دهيد ، چرا كه گويى هم اكنون عذاب مرگبار و درد انگيز خدا بر شما تبهكاران از راه مىرسد ، و باران كيفرها و بلاهاى پياپى بر شما مىبارد به هوش باشيد ! كه لعنت و عذاب خدا نثار ستمكاران است ! هان اى مردم كوفه ! مرگ و نابودى بر شما باد ! شما چه كينه و خونخواهى با پيامبر خدا داشتيد كه براى انتقام‌جويى و كينه‌توزى برخاستيد ؟ ! و كدامين حق قصاص و انتقام را نزد آن حضرت ، از آن خود مىپنداشتيد كه با برادر و جانشين راستين او ، على عليه السّلام ، آن گونه دشمنى ورزيديد ؟ ! كار بىوفايى و بدانديشى شما به جايى رسيد كه يكى از شما بر اين شقاوت و بيداد بر خود باليد و گفت : ما بوديم كه على عليه السّلام و فرزندان او را با نيزه‌ها و شمشيرهاى هندى به خاك و خون كشيديم .\r\nو ما بوديم كه بانوان آزاده و سرفراز آنان را بسان اسيران ترك و تاتار به بند اسارت بستيم ! و ما بوديم كه فرزندان على را زديم و كشتيم و غارت كرديم ؛ چه زدن و بر خاك و خون كشيدن و كشتنى ! ! هان ! اى عنصر تاريك انديش و خمود كه بر جنايت و شقاوت خويش مىبالى ! خاك بر دهانت باد ! آيا بر كشتن مردم آزاده و پرواپيشه‌اى مىبالى كه خدا در كتاب پر شكوه خود آنان را ستوده و پاك و پاكيزه ساخته و هر گونه پليدى و گناه را از آنان دور ساخته است ؟\r\nپس در اين كينه و عقدهء حقارت بسوز و بسان پدرت - كه همانند جانور درنده ، خود را بر زمين مىزد و بر خاك مىساييد - تو هم خود را بر زمين بكوب و بر خاك بساى ! اما بدان كه براى هر انسانى همان چيزى خواهد بود كه در زندگى در راه آن تلاش كرده و آن را به دست آورده است ؛ به راستى آيا به نعمت‌ها و موهبت‌هايى كه خداى مهربان به ما خاندان رسالت ارزانى داشته است ، حسد مىورزيد ؟ !\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n( 1 ) اگر درياهاى دانش و بينش و والايىهاى ما كران تا كران گيتى را در بر گرفته ، امّا درياى شما به گونه‌اى ناچيز است كه يك جاندار كوچك آبزى را نيز جاى نمىدهد و آن را نمىپوشاند ؛ گناه ما چيست ؟ ! اين فزونبخشى خداست كه آن را به هر كه بخواهد و شايسته بنگرد ارزانى مىدارد . « 1 »\r\nو خدا به هر كس نور و روشنايى نداده باشد ، او را هيچ روشنايى و روشنگرى نخواهد بود . « 2 »\r\nهنگامى كه سخنان روشنگر و شور انگيز دخت اصلاح طلب و فرزانهء فاطمه به اينجا رسيد ، ديگر شيون و گريه بود كه فضا را پر كرد و مردم يك صدا فرياد بر آوردند كه : هان اى دختر پاكان و پاكيزگان گيتى ! ديگر بس است كه دلهايمان را به آتش كشيدى و سوزاندى و درون جانمان را شعله‌ور ساختى و برافروختى ! و آن گاه بود كه آن بانوى آزاده و ستم ستيز و عدالتخواه پس از ترسيم شجاعانه پرتوى از پيام عاشورا از سخن باز ايستاد .\r\n\r\nسخنان روشنگرانهء دخت ديگر امير مؤمنان\r\n( 2 ) سپس سوّمين دخت فرزانه و انديشمند امير مؤمنان ، « امّ كلثوم » ، بسان آموزگارى خير خواه و دلسوز و ژرفنگر بر كرسى روشنگرى و هدايت نشست و در حالى كه به خاطر بزرگى فاجعه پديد آمده ، گريه به آن بانوى شجاع و شير دل امان نمىداد ، در ترسيم پرتوى از پيامها و برنامه‌هاى نهضت مسالمت آميز و اصلاحگرانه و استبداد ستيز پيشواى آزادى ، و انعكاس بخشى از شقاوت و شرارت و ددمنشى رژيم خشونت كيش و انسان ستيز اموى در برابر آن ، چنين گفت :\r\n« يا أهل الكوفة ! سوءا لكم ما لكم خذلتم حسينا و قتلتموه ، و سبيتم نساءه و نكبتموه ؟\r\nويلكم ! أ تدرون أىّ دواه دهتكم ؟\r\nو أىّ وزر على ظهوركم حملتم ؟\r\nو أىّ دماء سفكتم ؟\r\nو أىّ كريمة أصبتموها ؟\r\n\r\n\r\n","description":"","footnote":"\r\n( 1 ) - سورهء 62 ، آيهء 4 .\r\n( 2 ) - سورهء 24 ، آيهء 40 .\r\n","page_name":" 298 ","page_number":298},
  {"content":"\r\n\r\n( 1 ) و أىّ أموال انتهبتموها ؟\r\nقتلتم خير رجالات بعد النّبى صلّى اللَّه عليه و آله و سلّم ، ألا إنّ حزب اللَّه هم الفائزون ، و  حِزْبَ الشَّيْطانِ هُمُ الْخاسِرُونَ  . »\r\nهان اى مردم كوفه ! چهرهايتان ناپسند و زشت باد ! كه پيشواى آزادى و عدالت ، حسين عليه السّلام را كه تنها در انديشهء مرزبانى از دين و دفتر و دفاع از حقوق و آزادى و امنيت و حرمت لگدكوب شده و به تاراج رفته مردم بود و ياريش بر همگان لازم ، شما او را در برابر دشمن خودكامه و بيداد پيشه تنها و بىيار و ياور نهاديد و به همراه دشمن تجاوزكار ، وى را به شهادت رسانده و ثروت و دارايى او را به تاراج برديد ؛ چنان كه گويى آن مال و ثروت از راه ارث به شما رسيده است ! شما تاريك انديشان و تيره بختان پس از به خاك و خون كشيدن آن حضرت ، بانوان حرم او را به اسارت برديد و آنان را زير شكنجه و فشار قرار داديد و آزرديد ؟\r\nاى مرگ و نابودى بر شما باد ! آيا مىدانيد چه وزر و بال سهمگينى را به دوش كشيديد ؟ و چه گناه گرانبارى را به گردن گرفتيد ؟\r\nمىدانيد چه خونهاى پاك و مقدسى را بر روى ريگهاى تفتيده نينوا ريختيد ؟ و چه بانوان گرانقدر و آزاده و بزرگمنش و پرواپيشه‌اى را در سوگ عزيزانشان سوگوار ساختيد ؟\r\nمىدانيد چه دختران آزاده و بزرگى را به اسارت گرفتيد ؟ و چه اموال و ثروتى را از خاندان رسالت به يغما برديد ؟\r\nشما بيداد پيشگان نالايق ، مردان آزاديخواهى را از دم شمشير گذرانديد كه پس از پيامبر خدا بهترين‌هاى روزگاران بودند ؛ شما آنان را چنان كشتيد و به گونه‌اى شرارت كرديد كه گويى عاطفه و احساس انسانى از دلهاى شما ريشه كن شده است ! به هوش باشيد كه توحيدگرايان راستين پيروزند و حزب شيطان ، زيانكار و شكست خورده و رسواست .\r\nو آن گاه اين گونه به مرثيه سرايى پرداخت : ( 2 )\r\n قتلتم أخى صبرا فويل لامّكم * ستجزون نارا حرّها يتوقد\r\nسفكتم دماء حرم اللَّه سفكها * و حرمها القرآن ثم محمّد\r\nألا فابشروا بالنّار انّكم غدا * لفى سقر حقا يقينا تخلدوا\r\nو إنّى لا بكى في حياتى على أخى * على خير من بعد النّبى سيولد \r\n\r\n","description":"","footnote":"","page_name":" 299 ","page_number":299},
  {"content":"\r\n\r\nشما برادرم را در جنگى نابرابر و بدون دادن هيچ حقّ دفاعى بر او ، به شهادت رسانديد ؛ مادران شما بر مرگتان بگريند ! به زودى آتش شعله‌ور و سوزان دوزخ گريبانتان را خواهد گرفت ؛ و بدينسان كيفر گناهانتان را دريافت خواهيد داشت .\r\nشما خونهايى مقدّس را ريختيد كه خدا و قرآن و محمّد صلّى اللَّه عليه و آله ريختن آن خونها را حرام گردانيده بود .\r\nهان ! به هوش باشيد كه شما را به آتش دوزخ بشارت مىدهم و بدانيد كه فردا در ژرفاى دوزخ به عذابى سخت گرفتار خواهيد شد ؛ من ، در همهء زندگىام در سوگ جانسوز برادرم و بيدادى كه بر آن آزاد مرد تاريخ بشر رفت مىگريم ؛ بر آن انسان عدالتخواه و والايى كه پس از پيامبر از بهترين‌هاى روزگاران بود ؛ آرى ، من بر او باران اشك خواهم باراند ، هماره بر او اشك خواهم ريخت و دانه‌هاى درشت و بىشمار اشكم از گونه‌هايم خشك نخواهد شد .\r\n\r\nسخنان تفكرانگيز چهارمين امام نور\r\n( 1 ) و آن گاه چهارمين امام نور ، حضرت سيّد السّاجدين و زين العابدين ، به پا خاست و با اشاره‌اى مردم را به سكوت فرا خواند و پس از سكوت و آمادگى آنان ، به افشاى چهرهء زشت و فريبكارانهء رژيم ددمنش اموى و بيدار ساختن افكار عمومى و ترسيم علل و انگيزه‌هاى نهضت اصلاح‌طلبانه و انحصار ستيز عاشورا پرداخت و ضمن روشنگرى شجاعانه و وصف ناپذيرى ، چنين فرمود :\r\n« ايّها النّاس ! من عرفنى فقد عرفنى ، و من لم يعرفنى فأنا على بن الحسين . . . . »\r\nهان اى مردم ! هر كس مرا مىشناسد كه مىشناسد و هر كس نمىشناسد ، بداند كه من على هستم ، فرزند حسين ، نوادهء امير مؤمنان ، على ، و از تبار ابى طالب - كه درود خدا و پيامبرش بر همهء آنان باد - .\r\nمردم ! من فرزند آن بزرگمردى هستم كه در كنار نهر فرات - در حالى كه نه به كسى ستمى كرده و نه در مورد كسى نيرنگى انديشيده بود - و تنها به حق و عدالت فرا مى خواند و از خشونت و بيداد و قانون‌شكنى و تحقير حرمت انسانها انتقاد مىكرد و عمل به دين خدا را مىخواست - سرش را بريدند .\r\nمن فرزند آن قهرمان سرفرازى هستم كه حريم حرمت و امنيّت او را در هم\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nشكستند و ثروت و دارايىاش به تاراج رفت و خاندانش به بند اسارت كشيده شد و خودش بىدفاع و در جنگى نابرابر به شهادت رسيد ؛ و مرا همين افتخار بسنده است كه فخرى بزرگ است ! هان اى مردم ! شما را به خدا سوگند مىدهم كه پاسخ مرا بدهيد و بگوييد آيا مىدانيد كه شما ، مردم كوفه ، نامه‌هاى دعوت به پدرم نوشتيد ؟\r\nبا او عهد و پيمانى سخت و استوار بر سر دفاع از حق و عدالت و آزادى و آزادگى بستيد ؟\r\nو آن گاه هنگامى كه او به يارى شما آمد و براى نجات شما و حمايت از دين و دفتر گام به ميدان نهاد ، او را تنها گذارديد ؟ ! هان اى عهدشكنان ! پس به خاطر بدانديشى و عملكرد زشت و ظالمانه‌اى كه از خود نشان داديد ، نابودى و ذلّت بر شما باد و مرگ و ننگ قرينتان ! راستى كه چه زشت كارى و چه بدانديشى و بدكردارى از شما سر زد ! شما با كدامين چشم به پيامبر خدا نظاره خواهيد كرد ؟\r\nو آن گاه كه آن حضرت در روز رستاخيز به شما بگويد : چرا خاندان و فرزندانم را كشتيد ؟ و چرا حرمت مرا شكستيد ؟ و با كدامين معيار و ملاك عادلانه دخترانم را به اسارت برديد ؟ و شما با اين بيدادها ، از امّت من نيستيد ؛ آن گاه چه پاسخى خواهيد داشت و چگونه به او خواهيد نگريست ؟ ! در اين هنگام بود كه صداى آنان از هر سو به سرزنش خويشتن به آسمان برخاست و پاره‌اى به پاره‌اى ديگر مىگفتند : اى واى بر ما ! دريغ و درد بر ما ! اى افسوس بر ما ! و برخى نيز به ديگران گفتند : واى بر شما كه ندانسته خود را نابود ساختيد و با كشتن فرزندان ارجمند پيامبر و به بند اسارت كشيدن بازماندگان آنان ، خود را در خور سخت‌ترين كيفرها ساختيد ! آن گاه امام سجّاد عليه السّلام به روشنگرى خود ادامه داد كه :\r\nاى مهر و رحمت خدا بر كسى كه خيرخواهى و روشنگرى مرا گوش سپارد و سفارش مرا در بارهء فرمانبردارى از خدا و پيامبر و رعايت حقوق و حرمت خاندان او بپذيرد ، چرا كه ما فرزندان پيامبر خدا هستيم و براى ما در زندگى وجود گرانمايهء آن حضرت سرمشق و الگوى شايسته‌اى است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nآنان همگى فرياد برآوردند كه : هان اى پسر پيامبر ! ما همگى سخنان تو را شنوا ؛ و فرمان تو را فرمانبرداريم ! ما رهبرى و زمامدارى تو را پاس مىداريم و حافظ آن هستيم ؛ ما از وجود گرانمايهء تو و رهنمودهاى انسانسازت دورى نخواهيم جست و از تو كناره نخواهيم گرفت ؛ بنا بر اين ما را به سوى ديدگاه‌هايت رهنمون ساز و بگو كه فرمانت چيست ؟ ! باران رحمت خدا بر شما ببارد ! ما به شما اعلام مىكنيم كه : ما با كسى كه راه دشمنى را با شما در پيش گيرد ، دشمنى خواهيم ورزيد و با كسى كه با شما راه صلح و آشتى در پيش گيرد ، در صلح و صفا خواهيم بود . ما از « يزيد » بخاطر بيدادى كه بر شما رفته است ، بازخواست خواهيم كرد و او را دستگير خواهيم نمود و از كسانى كه در مورد شما و مردم ما بيداد روا داشتند و حقوق و امنيّت و آزادى همه را پايمال ساختند ، سخت بيزارى خواهيم جست .\r\n( 1 ) زين العابدين عليه السّلام در پاسخ سخنان آنان فرمود :\r\nهيهات ! هيهات ! اى دغلبازان فريبكار ! هان اى اسيران هواها و هوسهاى دل ! در ميان شما و خواسته‌هاى شما پرده‌اى فرو افتاد ! آيا مىخواهيد با من نيز همان گونه رفتار كنيد كه با پدر گرانقدرم رفتار كرديد ؟ ! نه ! نه ! به پروردگار كعبه و پروردگار مركب‌هايى كه زائران خانه خدا را از مكه به منى و عرفات مىبرند سوگند كه آن زخم عميقى را كه شما زده‌ايد ، بسيار كارى و ژرف است و هنوز خونفشان .\r\nديروز پدرم و مردان خاندانش كشته شدند و سينه‌ها از سوگ او و برادرانم - كه به همراه او به خاك و خون كشيده شدند - سخت سوزان است ! و من هنوز رحلت جانگداز نياى گرانقدرم ، پيامبر را از ياد نبرده بودم كه مصيبت شهادت پدر بزرگوار و فرزندان ارجمند و اصلاح طلب پدر و نياى گرانقدرم بر آن افزون گشت و تلخى و فشار شكنندهء اين غمها گلوگير گرديد و اينك اندوهى جانفرسا و پايان‌ناپذير در درون سينه‌ام احساس مىكنم ؛ و از شما مىخواهم كه ديگر نه با ما باشيد و نه بر ضدّ ما ! آن گاه افزود :\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n( 1 )\r\n لا غرو ان قتل الحسين فشيخه * قد كان خيرا من حسين و اكرما . . . \r\nاگر حسين در راه عدالت و آزادى و در انديشهء تلاش منطقى و فرهنگى و جهاد مسالمت آميز كشته شد ، اين رويدادى شگفت انگيز نيست ، چرا كه پدر گرانقدرش نيز كه بهتر از او بود ، در اين راه جان را در طبق اخلاص نهاد و به بارگاه دوست هديه كرد .\r\nهان اى مردم كوفه ! به اين سوگ سهمگينى كه بر آن پيشواى آزادى و آزادگى وارد آمده است شاد و شادمان نباشيد ؛ اى جان من به فداى آن آزاد مردى كه در ساحل فرات ، در اوج شهامت و شجاعت سر بر بستر شهادت نهاد ، و بدانيد كه كيفر سهمگين كشندهء بيداد پيشه و تاريك انديش و خشونت كيش او آتش شعله‌ور دوزخ است .\r\n\r\nكاروان اسيران در تالار دار الامارة\r\n« حميد بن مسلم » در اين مورد آورده است كه : هنگامى كه كاروان اسيران و بازماندگان پيشواى شهيدان را به تالار بزرگ كاخ استاندارى كوفه وارد كردند ، جلّاد بيدادپيشهء اموى ، « عبيد » ، در آنجا نشسته و بار عام داده بود .\r\nدر اين شرايط اختناق آور و مرگبار بود كه نيزه‌داران استبداد سر مقدّس حسين عليه السّلام را در برابر او قرار دادند و دخت فرزانهء امير مؤمنان در حالى كه فروترين لباس و پرشكوه‌ترين روح را بر كالبد داشت ، با دنيايى وقار و شهامت به صورت ناشناسى بر تالار دار الإماره وارد گرديد و در ميان اسيران ، در گوشه‌اى نشست .\r\nاين شيوهء آزادمنشانهء زينب ، بر عبيد - كه مست قدرت و ثروتى باد آورده بود - گران آمد و با اينكه در آن شرايط دخت ارجمند امير مؤمنان را مىشناخت ، خود را به ناشناسى زد و پرسيد : اين زن كيست ؟\r\nپرسش او چندين بار تكرار شد ، امّا بانوى بانوان او را بىپاسخ نهاد و با وى سخن نگفت . بار سوّم بود كه بانويى گفت : او ، زينب ، دخت سرفراز و آزادهء على عليه السّلام ، است .\r\n( 2 ) « إنّها زينب ، بنت علىّ بن أبى طالب ! » « عبيد » روى سخن را به بانوى بانوان كرد و ناجوانمردانه به سرزنش او پرداخت و چنين گفت :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n( 1 ) « الحمد للَّه الّذى فضحكم و قتلكم و أكذب احدوثتكم . »\r\nهان اى زينب ! خداى را ستايش مىكنم كه شما را رسوا ساخت و همگى مردان شورشگر و نافرمانتان را كه در انديشه مخالفت با امير مؤمنان ، يزيد بودند كشت ! و دروغتان را نمايان ساخت ! ! كاروانسالار كاروان اسيران آزاديبخش به پا خاست و با درايت و شهامتى وصف ناپذير در پاسخ فريبكارى و دجّالگرى « عبيد » فرمود :\r\n« الحمد للَّه الّذى أكرمنا بمحمّد و طهّرنا تطهيرا ، إنّما يفتضح الفاسق و يكذب الفاجر و هو غيرنا . »\r\nستايش از آن خدايى است كه ما را به وسيلهء پيامبر برگزيده‌اش ، محمّد صلّى اللَّه عليه و آله ، گرامى داشت و از ضدّ ارزشها و گناهان و ناپسنديها پاك و پاكيزه ساخت ! عبيد ! تنها انسان‌نماهاى فاسق و خودكامه و پليد كارند كه رسوا مىگردند و عناصر بدانديش و بدكردارند كه دروغ مىبافند ؛ و فاسق و فاجر ، ديگران هستند كه حقوق و آزادى و حق حاكميت مردم بر سرنوشت خويش را بازيچه مىسازند ، نه ما خاندان وحى و رسالت .\r\n« عبيد » گفت : هان اى دختر على ! « كيف رأيت صنع اللَّه باهل بيتك ؟ » ديدى خدا با برادرت ، حسين و خاندانت چه كرد ؟\r\nبانوى سرفراز گيتى دليرانه فرمود : ( 2 ) « ما رأيت إلّا جميلا ، هؤلاء قوم كتب اللَّه عليهم القتل فبرزوا إلى مضاجعهم ، و سيجمع اللَّه بينك و بينهم فتحاج و تخاصم ، فانظر لمن الفلح ، هبلتك امك يا ابن مرجانه ! » من جز نيكى و سرفرازى چيزى نديدم ! خداى فرزانه از آنان ، دفاع از حق و عدالت و حمايت از ارزشها و آزادى و حقوق پايمال‌شدهء مردم را خواسته بود ، و آنان نيز فرمان حق را با جان پذيرا شدند ، و در اين راه به سوى شهادتگاه پرافتخار خود شتافتند و با شهادت و سرفرازى سر بر بستر شهادت نهادند و به زودى خدا تو و آنان را در دادگاهى گرد آورده و رويارويى و محاكمه آغاز خواهد شد و آن گاه ، خواهيد ديد كه در برابر دادگاهى كه داورش خداست ، رستگارى و پيروزى از آن كيست ؛ آزاديخواهان و حق طلبان ؛ يا بانيان اختناق و پاسداران ظلمت و استبداد !\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n( 1 ) مادرت در مرگت گريه كند ! هان اى پسر مرجانه ! چه مىگويى ؟\r\nتو مىپندارى با ريختن خون سيّد و سالار جوانان بهشت و پارهء قلب پيامبر و ياران فداكارش و به بند اسارت كشيدن بازماندگان فاجعهء جانسوز و غمبار كربلا پيروزشده‌اى ؟ ! « عبيد » از درايت و شهامت و بيان روشنگر و رسواساز دخت فرزانهء فاطمه عليها السّلام ، سخت برآشفت ؛ به ويژه كه از بانويى اسير ، آن هم در تالار بزرگ دار الاماره و در برابر درباريان و چاپلوسان و فرصت طلبان و دين به دنيا فروشان و ساده‌دلاني كه آن عنصر پليد و عوامفريب را نمايندهء رهبر رژيم اموى ، و او را نيز بناروا و بر اساس دروغ و دجالگرى نماينده و جانشين پيامبر خدا مىپنداشتند ؛ هرگز انتظار چنين پاسخ دندانشكن و نيرومندى نداشت ! ! ! آرى ، آتش كينه‌جويى و انتقام كشى ددمنشانه او دگرباره شعله‌ور گرديد ، امّا « عمرو بن حريث » او را از شرارت باز داشت و گفت : امير ! او زنى است برادر مرده و فرزند از دست داده و از هر سو زير فشار روزگار است و نبايد او را به خاطر اين گفتارش بازخواست كرد .\r\nجلّاد خون آشام اموى نيز كه در برابر منطق دليرانه و ستم ستيز زينب وامانده بود ، همانند همهء استبدادگران حقير و پليد روزگاران ، به دشنام گويى پرداخت و گفت :\r\n« لقد شفانى اللَّه من طغاتك و العصاة المردة من أهل بيتك . »\r\nخدا با كشتن برادر بلند پرواز و گردنكش تو و بستگان و ياران شورشگر خاندانت درد و زخمهاى دلم را مرهم نهاد ! دخت فرزانهء على عليه السّلام سخت گريه كرد و فرمود : ( 2 ) « لقد قتلت كهلى و قطعت فرعى و اجتثثت اصلى ، فأن تشفيت بهذا فقد اشتفيت ! » هان اى پسر مرجانه ! تو با زشت‌ترين شيوهء استبدادىات سالار خاندانم را ، تنها بخاطر دعوت به حق و عدالت و دفاع از حقوق و امنيت و حاكميت انسانها بر سرنوشتشان ، ظالمانه و بيرحمانه به شهادت رساندى و شاخه‌ها و برگ و بار اين درخت تناور و بارور را بريدى و با شرارتى حيرت انگيز ، به پندار خودت ريشهء اين درخت مقدّس را كندى ! حال اگر شفاى دل تو در كشتن حسين من و ياران و جوانان پر افتخار و اصلاح طلب ماست ، چنين باشد ، اينك كه به پندار شيطانى خويش شفا يافته‌اى !\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n« عبيد » از سر واماندگى گفت : ( 1 ) « هذه سجّاعة ! و لعمرى كان ابوك شاعرا سجّاعا . »\r\nشگفتا كه اين زن چقدر سخن ساز و قافيه پرداز است ! ! به خداى سوگند اى زينب ! پدرت نيز سراينده‌اى سخت توانمند و سخن پردازى بس بزرگ بود ! بانوى بانوان فرمود : پسر مرجانه ! مرا با سخن‌پردازى و سخن سازى چه كار ؟ ! بيدادى كه در حقّ خاندان وحى و رسالت رفته است از كجا مىگذارد من سخن بگويم و شرارهء دل را بپراكنم ! من از شقاوت كسانى در بهت و حيرتم كه با كشتن پيشوايان و امامان نور ، دل را مرهم مىنهند ؛ آن هم در حالى كه مىدانند آن شهيدان پاكباخته و سرفراز در سراى آخرت و در پيشگاه خدا ، داد خود را از آن تبهكاران خواهند ستاند ! « 1 » و اينجاست كه ذوق و قريحهء ادبى نگارنده به او اجازه مىدهد تا اين گونه بسرايد : ( 2 ) « يا ايها المتشفى في قتل ائمته . . . »\r\nهان اى كسى كه در كشتن امامان راستين خويش ، شفاى دل مىجويى ، در حالى كه قلب من از فشار اندوه اين فاجعه بسان آهن گداخته است ! مردمى كه دين و دنيا به وسيلهء آنان آراسته شد و زينت يافت ؛ از اين رو كسانى كه با آنان دشمنى ورزند ، جايگاهشان آتش شعله‌ور دوزخ است . آنان فرزندان رشد و هدايت هستند و نياى گرانقدرشان پيامبر است و مام ارجمندشان در روز رستاخيز از سوى خدا يارى مىگردد و از تبهكاران انتقام مىگيرد .\r\n\r\nگفتگوى شجاعانه و روشنگرانه\r\n« عبيد » پس از شكست خفّت‌بار در برابر سخنان روشنگرانه و دليرانهء آن بانوى عدالتخواه و اصلاح طلب ، رو به امام سجّاد عليه السّلام كرد و گفت : تو كه هستى ؟\r\n« من أنت ؟ » آن حضرت فرمود : من على هستم ؛ فرزند حسين عليه السّلام .\r\nاو گفت : مگر خدا « على » ، پسر « حسين » را در كربلا نكشت ؟\r\n\r\n\r\n","description":"","footnote":"\r\n( 1 ) - بحار ، ج 45 ، ص 116 .\r\n","page_name":" 306 ","page_number":306},
  {"content":"\r\n\r\n( 1 ) « أليس قتل اللَّه على بن الحسين ؟ » امام فرمود : برادرى داشتم به نام « على » كه هواخواهان و طرفداران خشونت پيشه و حق ستيز شما او را كشتند .\r\n« كان لى اخ يسمّى عليّا قتله النّاس . »\r\n« عبيد » فرياد بر آورد كه : خدا او را كشت ، نه . . .\r\n« بل اللَّه قتله ! » امام سجّاد فرمود : آرى ، هر كس كه بميرد ، خدا او را مىميراند ؛ چرا كه مرگ و زندگى به دست خداست ، امّا سپاه تو برادرم را كشت !\r\n«  اللَّهُ يَتَوَفَّى الْأَنْفُسَ حِينَ مَوْتِها  . »\r\nدگر باره آتش كينه و خشم « عبيد » از منطق رسواگر و ستم ستيز امام سجّاد زبانه كشيد و گفت : تو هنوز هم اين اندازه جرأت و جسارت دارى كه در تالار كاخ من ، هر چه مىگويم پاسخ مرا مىدهى و از برنامه و راه و رسم پدرت دفاع مىكنى ؟ ! « و بك حراك لجوابى ؟ ! » و آن گاه نعره بر آورد كه : او را ببريد و گردنش را بزنيد ! ( 2 ) « اذهبوا به فاضربوا عنقه . »\r\nآن حضرت فرمود : هان اى پسر مرجانه ! آيا مرا از بستن و كشتن مىترسانى ؟ مگر هنوز نمىدانى كه شهادت در راه حق ، شيوهء دليرانهء ماست و جان را در راه خدا تقديم داشتن مايهء سرفرازى و كرامت ما ! ما را از چه مىترسانى ؟\r\n« أ بالقتل تهدّدنى يا ابن مرجانة ! أما علمت أنّ القتل لنا عادة و كرامتنا الشّهادة ! »\r\nاينجا بود كه عمّهء قهرمانش ، زينب از جا برخاست و دست در گردن يادگار برادر انداخت و رو به « عبيد » فرمود :\r\n« حسبك من دمائنا ؛ فاعتنقته و قالت : « إن قتلته فاقتلنى معه . »\r\nهان اى پسر مرجانه ! آيا اين همه خونى كه از ما خاندان پيامبر بر ريگهاى تفتيدهء نينوا ريخته‌اى تو را بسنده نيست و باز هم در پى شرارت و خونريزى هستى ؟ ! نه ! به خداى سوگند او را رها نخواهم ساخت ؛ اگر مىخواهى او را بكشى ، بايد مرا هم به همراه او بكشى ! « عبيد » ، بهت زده به زينب نگريست و براى فرار از پذيرش شكست و زبونى زور\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو فريب در برابر آزادگى و منطق و عدالتخواهى و فداكارى ، رو به حاضران كرد و گفت : شگفتا از خويشاوندى اينان ! راستى خويشاوندى و پيوند اينان ، پيوندى گسست ناپذير است ؛ ( 1 ) بنگريد ! زينب دوست مىدارد ، اگر او را مىكشم ، وى را نيز به همراهش بكشم ! به ناگزير دستور داد : « على » را رها كنيد ! [ و بدينسان جوان انديشمند و گرانقدر حسين و يادگار دلير او ، يكّه و تنها و در بند اسارت ، با سخنان كوبنده و نيرومند و دليرانه‌اش دشمن فاتح و سفاك و عنصر كينه جو و عقده‌اى را در كاخ پوشالىاش ، آن هم در برابر انبوه دژخيمانش به رسوايى كشيد و او را با آن همه بىحيايى و وقاحت ، سر جايش نشاند ؛ و ضمن به نمايش نهادن شهامت وصف ناپذير و درايت تحسين برانگيزش ، چگونه سخن گفتن با ظالمان و دفاع از حق و عدالت را به عصرها و نسلها آموخت . 
  ]\r\n\r\nبيان حقيقت در برابر دژخيمى بيدادگر\r\n( 2 ) « عبيد » مست زر و زور و فريب و تزوير بود و مىپنداشت كه هنر كرده است ؛ از اين رو همان گونه كه در تالار كاخ استاندارى نشسته بود ، دستور داد سر مقدّس حسين عليه السّلام را در برابرش نهادند ؛ و آن گاه با لبخند مستانه‌اى دست به چوب برد و به شقاوت و قساوتى ديگر دست زد .\r\n« انس بن مالك » كه از ياران پيامبر خدا بود ، در اين مورد آورده است كه : من در تالار دار الاماره بودم كه سر مقدّس حسين عليه السّلام را در برابر « عبيد » ديدم . او با چوبدستى با لب و دندانهاى سپيد و زيباى يادگار پيامبر بازى مىكرد و بر آنها مىنواخت و مىگفت :\r\n« انّه كان حسن الثغر ! ! » راستى حسين چه دندانهاى زيبا و شفاف و خوبى داشت ! ! من با ديدن اين منظرهء جانسوز ، ديگر توان سكوت نداشتم ؛ از اين رو گفتم : هان اى پسر مرجانه ! به خداى سوگند ، ناگزيرم حقيقتى را كه تو را خوشايند نيست و ناراحت مىشوى ، در اينجا بگويم ؛ بادا باد ! ! « عبيد » ! به خداى سوگند خود ، پيامبر خدا را ديدم كه همين لب و دندان زيبا را كه اينك تو بر آن چوب مىزنى ، مىبوسيد ؛ هيچ مىدانى چه مىكنى ؟\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n« لقد رأيت رسول اللَّه يقبّل موضع قضيبك من فيه . »\r\n\r\nفرياد قهرمانانهء ديگر\r\n( 1 ) از « سعد » ، فرزند معاذ و « عمر » فرزند سهل كه در كاخ شوم « عبيد » در آن نشست حضور داشتند ، چنين آورده‌اند :\r\nما در آن نشست بوديم كه « ابن زياد » با چوبدستى خويش بر بينى و دو چشم نازنين و زيباى حسين عليه السّلام و لب و دندان او مىنواخت . سكوتى مرگبار بر آنجا سايه افكن بود كه به ناگاه شير مردى آزادمنش فرياد اعتراض سر داد و سخن حقّى را در برابر عنصر بدمست و بيدادپيشه‌اى طنين افكن ساخت ؛ او « زيد » بود فرزند دلاور « ارقم » ، از ياران پيامبر ؛ اين مرد با ديدن آن منظرهء جانسوز خروشيد كه :\r\n« ارفع قضيبك يا ابن مرجانة ! إنّى رأيت رسول اللَّه واضعا شفتيه على موضع قضيبك ! » هان اى پسر مرجانه ! چوبت را از اين لب و دندان مبارك بردار ! به خدا سوگند خود ديدم كه پيامبر خدا لب‌هاى مبارك خويش را بر اين لب و دندان نهاده بود و مىبوسيد و اين چهرهء درخشان و سيماى ملكوتى و نورافشان را مىبوييد ! رويت سياه باد ! چه مىكنى ؟ و آن گاه گريه‌اى دردآلود و پر معنا سر داد و از پى آن به عنوان اعتراض تالار كاخ استبداد را ترك كرد ! هنوز چند قدم دور نشده بود كه جلّاد اموى نعره بر آورد كه : ( 2 ) « أبكى اللَّه عينيك يا عدوّ اللَّه ! لولا أنّك شيخ قد خرفت و ذهب عقلك لضربت عنقك ! » هان اى دشمن خدا ! خدا ديدگانت را بگرياند ! چشمانت هماره در گريه باد ! اگر پيرى خرفت نشده و خرد از كف نداده بودى گردنت را مىزدم ، امّا چه كنم كه دستخوش پيرى و بىخردى شده‌اى ! زيد ، بازگشت و گفت : اينك كه شنيدن حق بر تو گران است ، اين سخن را بشنو تا بيشتر در آتش خشم و كينه‌ات بسوزى ! هان اى « عبيد » ! خودم روزى پيامبر خدا را ديدم كه حسن عليه السّلام را بر زانوى راست و حسين عليه السّلام را بر زانوى چپ نشانده ، و هر يك از دو دست مباركش را بر يكى از نور ديدگانش نهاده بود و رو به بارگاه خدا نيايشگرانه مىگفت : پروردگارا ! من اين دو نور\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nديده‌ام - كه امانتهاى گرانمايه‌ام هستند - و پدرشان ، سالار شايسته‌كرداران و ايمان آوردگان را به تو مىسپارم ! ( 1 ) « إنّى استودعك إيّاهما و صالح المؤمنين . »\r\nو اينك اى پسر مرجانه ! بگو كه حال و روز و موقعيت امانت‌هاى پيامبر نزد تو چگونه است ؟ و بگو كه با فرزندان و خاندانش چگونه رفتار مىكنى ؟\r\n« فكيف كانت وديعتك لرسول اللَّه ؟ » « 1 » و آن گاه كاخ شوم « عبيد » را ترك كرد .\r\n[ از او آورده‌اند كه مىگفت : هان اى امّت عرب ! از اين پس همگى به بردگى و اسارت امويان درآمديد ؛ چرا كه سالار آزاديخواهان و اصلاح طلبان و پسر برترين زنان گيتى ، فاطمه عليها السّلام را كشتيد و آن گاه فرزند آن زن نابكار ، « مرجانه » را به اميرى گرفتيد ؛ تا شايستگانتان را به خاك و خون كشد و زشتكارانتان را به بردگى و خدمت به بارگاه ستم گيرد ! آرى ، تن به ذلّت و خوارى سپرديد و چه بد و خفّت‌آور رفتار كرديد ! و واى بر جامعه و مردمى كه تن به خوارى و اسارت خودكامگان سپارند و عدالت خواهان و شايستگان را تنها گذارند ! اى دريغ و درد از اين انتخاب رسوا ! 
  ]\r\n\r\nخطبهء « عبيد » در مسجد كوفه\r\n( 2 ) جلّاد خون آشام اموى پس از روشنگريهاى دليرانه و هوشمندانهء كاروان اسيران و پديدار شدن جرقّه‌هاى بيدارى و اعتراض در ميان مردم ، راه مسجد را در پيش گرفت تا با گرد آوردن ساده دلان ، بر فراز منبر برود و ضمن گشودن عقدهء حقارت خويش ، هم پيروزى پندارى و رسواى دولت بيدادپيشهء اموى را به رخ مردم كشد و هم با دجّالگرى و عوام بازى و ارعاب و تهديد و نشان دادن چنگال و دندان ، راه بيدارى مردم را مسدود سازد .\r\nآرى با اين نقشهء ابليسى بود كه به پا خاست و چنين گفت :\r\n« الحمد للَّه اظهر الحق و أهله ، و نصر أمير المؤمنين و حزبه ، و قتل الكذّاب بن الكذّاب و شيعته ! ! »\r\n\r\n\r\n","description":"","footnote":"\r\n( 1 ) - بحار ، ج 45 ، ص 118 .\r\n","page_name":" 310 ","page_number":310},
  {"content":"\r\n\r\nستايش از آن خداوندى است كه حق را پيروز و نمايان ساخت و امير مؤمنان ، يزيد ، و حزب و گروه و سپاه او را يارى فرمود ؛ و دروغگوى فرزند دروغ پرداز و پيروان شورشگر او را كشت ! !\r\n\r\nخروش روشنفكر نابينا\r\n( 1 ) هنگامى كه سخن دجّال اموى به اينجا رسيد ، به ناگاه خروشى رعد آسا در مسجد طنين انداخت و همه را تكان داد ! اين خروش قهرمانانه از گوشه‌اى از مسجد و از دلاورى نابينا به نام « عبد اللَّه » ، يادگار پر افتخار « عفيف » ، بود .\r\nاو آن روز سالخورده‌اى نابينا ، اما روشنفكرى شجاع و با تعهد بود ، دو چشم خود را به ترتيب در كارزار « جمل » و « صفّين » در ركاب سالارش ، على عليه السّلام به بارگاه خدا هديه كرده بود و اينك در دوران پيرى و بازنشستگى ، روزگار را به عبادت و نيايش و روشنگرى مىگذارند و كوله‌بارى از ايمان و تقوا ، پارسايى و شب‌زنده‌دارى ، شجاعت و شهامت آزادگى و آزادمنشى و ديگر افتخارات را در پروندهء زندگى داشت .\r\nاو با شنيدن جسارت بىشرمانه و بزدلانهء « عبيد » به مقام والاى على عليه السّلام و فرزند ارجمندش ، حسين عليه السّلام خروشيد كه : ( 2 ) « يا ابن مرجانة ! إنّ الكذّاب أنت و أبوك و الّذى ولّاك و أبوه ، أ تقتلون أولاد النّبيّين و تتكلّمون بكلام الصّديقين ؟ » هان اى پسر مرجانه ! دروغساز و دروغپرداز تو هستى و پدرت ؛ و آن كسى كه تو را فرمانرواى اين جامعهء دربند گردانيد و پدرش . آيا فرزندان پيامبران را مىكشيد و آن گاه دجّالگرانه ياوه مىسراييد و ژست خوبان و شايستگان و باورمندان و ايمانداران را مىگيريد و به سخن صدّيقان سخن مىگوييد ؟ اى ننگ و نفرين بر شما باد ! [ « عبيد » ، كه انتظار چنين پاسخ روشنگر و دندانشكن و شجاعانه‌اى را نداشت ، نعره بر آورد كه : اين كه بود كه چنين جسورانه سخن گفت ؟\r\nآن بندهء راستين خدا پاسخ داد :\r\n« انا المتكلم يا عدوّ اللَّه ! أ تقتل الذريّة الطاهرة الّتى أذهب اللَّه عنهم الرجس و تزعم انّك على دين الاسلام ؟ وا غوثاه ! أين اولاد المهاجرين و الأنصار لا ينتقمون من\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nطاغيتك اللعين . . . . »\r\nهان اى دشمن خدا گويندهء اين سخن منم ، من .\r\nآيا شما دژخيمان عوامفريب ، پاكان و پاكيزگان روزگار را - كه خداى فرزانه از هر پليدى و گناه پاكشان گردانيده است - مىكشيد و باز هم ادعاى اسلام و ايمان و رهبرى و امامت مردم مسلمان را بر زبان داريد ؟\r\nاى داد از غربت و بىكسى اسلام ! اى فرياد از بىپناهى دين و آيين ! اى دريغ و درد از تنهايى عدالت خواهان و اصلاح طلبان ! اى واى از بىيار و ياورى ستم‌ستيزان و حق طلبان ! كجايند فرزندان مهاجر و انصار تا از تو و از رهبر خون آشام تو انتقام خونهاى پاك آزاديخواهان و پيشواى بزرگ آزادى را بگيرند ! 
  ] « عبيد » شكست و رسوايى ديگرى را دريافت داشت و به ناگزير دستور باز داشت پير دلاور را صادر كرد ، امّا بستگان « عبد اللَّه » به پا خاستند و او را از محاصرهء دژخيمان تاريك انديش و بيرحم اموى نجات داده و به خانه‌اش آوردند .\r\nپس از ساعتى ، امير استبداد دگر باره فرمان بازداشت او را صادر كرد و به مزدورانش گفت : برويد و اين نابينا را - كه خدا دلش را نابينا ساخته است - دستگير كنيد و بياوريد ! ( 1 ) اين خبر به گوش قبيلهء « ازد » و گروه‌هاى « يمن » رسيد و آنان دست در دست هم به دفاع از پير فرزانه و پارساى روزگار خويش برخاستند و كار را بر نيروهاى سركوبگر رژيم اموى سخت كردند .\r\n« عبيد » گروه‌هاى ديگرى را به يارى گردان « اشعث » گسيل داشت و فرمان آتش و كشتار داد .\r\nپيكارى سخت ميان دو طرف آغاز گرديد و گروهى از دو سو كشته شدند و سپاه « عبيد » به خانهء پير دلاور رسيد و ضمن در هم شكستن درب خانهء « عبد اللَّه » از هر سو به خانه ريختند .\r\nدختر پير دلاور ، او را از ورود تجاوزكاران آگاه ساخت و او گفت : دخترم ! غم مخور ! شمشير مرا بده تا از خود دفاع كنم ! و آن گاه شمشيرش را از دخترش گرفت و دليرانه به دفاع از حقوق و آزادى و جان خويش پرداخت .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاو شجاعانه از خود دفاع مىكرد و مىگفت : ( 1 )\r\n انا ابن ذى الفضل عفيف الطاهر * عفيف شيخى و ابن امّ عامر \r\nمن فرزند « عفيف » ، آن پدر پاك سرشت و با فضيلت هستم ، و او نيز فرزند شجاع ام عامر ، آن زن آزاده است . من هستم كه انبوهى از دژخيمان زره‌پوش و بدون زره شما را به خاك هلاك افكندم .\r\nآن دختر با شهامت و بيدادستيز ، با تماشاى دفاع قهرمانانهء پدر گفت : پدر جان ! كاش مرد پيكار بودم و پيشاروى تو با اين تبهكاران و كشندگان خاندان شايسته كردار وحى و رسالت نبرد مىكردم ! دژخيمان اموى از هر سو آن پير پارسا را محاصره كردند ، امّا از هر طرف كه به او نزديك مىشدند ، دخترش او را آگاه مىساخت و پير مبارز نيز دليرانه از خود دفاع مىكرد و مىگفت :\r\nبه خداى سوگند اگر گشايشى در ديدگانم پديد مىآمد و بينا بودم ، راه ورود و خروج خانه‌ام را بر شما مىبستم و شما تجاوزكاران را در تنگنا قرار مىدادم ! سپاه « عبيد » پس از پيكارى بسيار ، او را محاصره كرد و دستگير ساخت . و دخترش فرياد برمىآورد كه : اى داد از بىياورى ! پدرم محاصره و گرفتار گرديد ؛ چرا كه يار و ياورى ندارد !\r\n\r\nشهامتى تحسين برانگيز\r\n( 2 ) سرانجام او را دستگير كرده و به كاخ بيداد آوردند .\r\n« عبيد » هنگامى كه چشمش به او افتاد ، گفت : ستايش از آن خداوندى است كه تو را رسوا ساخت ! « الحمد للَّه الّذى أخزاك . »\r\nپير دلاور پاسخ داد كه : هان اى دشمن خدا ! چگونه ؟ به خداى سوگند ، اگر چشمم بينا بود ، روزگار را بر شما تيره و تار مىساختم و شما را در ورود و خروج بر خانه و حريم زندگىام در فشار و تنگنا قرار مىدادم .\r\n« عبيد » گفت : هان اى دشمن خدا ! بگو ببينم ديدگاهت در بارهء « عثمان » چيست ؟\r\nگفت : اى بردهء برده صفت ! اى پسر مرجانه ! تو را چه كار كه « عثمان » درست زيست و كار نيك انجام داد و يا سياستى استبدادى در پيش گرفت و بد كرد !\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاو از دنيا رفت و خداست كه فرمانرواى بندگان خويش و داور روز رستاخيز است و همو ميان مردم بر اساس عدالت داورى مىكند ؛ پس تو كارى به « عثمان » نداشته باش و از من در بارهء خود و پدرت و يزيد و پدرش كه زشت‌ترين بيداد را بر بندگان خدا روا مىداريد ، بپرس ! ( 1 ) « و لكن سلنى عن أبيك و عن يزيد و عن ابيه . . . . »\r\n« ابن زياد » گفت : نه ! به خداى سوگند كه ديگر چيزى از تو نخواهم پرسيد تا شربت ناگوار مرگ را بچشى ! پير پارسا گفت : ستايش از آن خدايى است كه پروردگار جهانيان است و من كسى هستم كه تو عنصر پليد ، پيش از آن كه از مادرت ، مرجانه ولادت يا بى ، از بارگاه او خواسته بودم كه شهادت پرافتخار را روزيم سازد و از بارگاه همو خواسته بودم كه شهادت مرا به دست منفورترين و لعنت‌شده‌ترين و استبداد پيشه‌ترين آفريدگانش قرار دهد ، امّا من پس از اينكه بينايى را از دست دادم ، از فوز شهادت نوميد گشتم ؛ و اينك خداى را ستايش مىكنم كه پس از اين نوميدى ، چراغ اميدم را روشن ساخت و شهادت را به من ارزانى داشت .\r\n« عبيد » ديگر تاب نياورد و فرمان اعدام او را صادر كرد . جلّادان اموى گردن آن شير مرد آزاديخواه و ستم ستيز و اصلاح طلب را را زدند و پيكر آغشته به خون او را در نقطه‌اى به دار آويختند . « 1 »\r\n\r\nو اينك دليرى ديگر\r\n« عبيد » پس از دريافت اين ضربات رسواگر ، براى تعمير و استوار ساختن ديوار شكاف خوردهء استبداد و اختناق اموى ، دستور احضار دلاور ديگرى از قبيلهء « عبد اللَّه بن عفيف » را صادر كرد ؛ چرا كه خبر چينان و جاسوسانش به او گزارش كرده بودند كه « جندب بن عبد اللَّه ازدى » ، از بزرگان قبيلهء نابيناى دلير ، از دوستداران امير مؤمنان و شيفتگان خاندان پيامبر است .\r\nجلّاد اموى او را فرا خواند و گفت : هان اى دشمن خدا ! آيا تو از ياران و همراهان\r\n\r\n\r\n","description":"","footnote":"\r\n( 1 ) - بحار ، ج 45 ، ص 119 .\r\n","page_name":" 314 ","page_number":314},
  {"content":"\r\n\r\nو دوستداران « على » نبودى ؟ ( 1 ) « أ لست صاحب أبى تراب ؟ » پير دلاور گفت : چرا و اينك نيز نه تنها از كار خويش پشيمان نيستم و پوزش نمىخواهم ، كه بر آن مباهات مىكنم .\r\n« بلى ، لا أعتذر منه . »\r\nگفت : و اينك من بر اين باورم كه با كشتن تو به خدا مىتوان نزديك شد ! « ما أرانى إلّا متقرّبا إلى اللَّه بدمك . »\r\nو پير روشنفكر و توحيدگرا گفت : دروغ مىگويى ! به هوش باش كه با كشتن چو منى ، نه تنها به خدا نزديك نمىشوى كه سخت دور تر مىگردى ؛ چرا كه خون من تو را از بارگاه خدا دور تر مىسازد و نه نزديك ! « عبيد » وامانده گرديد و گفت : پيرى است كه خرفت شده و خرد از كف داده است ؛ و آن گاه او را آزاد كرد . « 1 »\r\n\r\nشقاوت « عبيد » و بشارت به شهادت حسين عليه السّلام\r\n( 2 ) جلّاد فريبكار اموى پس از شهادت سالار شايستگان و به اسارت فرستادن خاندان پيامبر ، « عبد اللَّه سلمى » را با نامه‌اى به سوى مدينه گسيل داشت و به او سفارش كرد كه خود را به سرعت به هدف برساند ؛ مباد كه كسى خبر شهادت حسين عليه السّلام و پيروزى سپاه « عبيد » را زودتر از وى به استاندار مدينه ، « عمرو بن سعيد » برساند .\r\nفرستادهء « عبيد » مىگويد : من بر مركبى چابك و تندرو نشستم و به سرعت خود را به مدينه رساندم . پيش از ديدن امير مدينه ، با مردى ديدار داشتم كه او از من پرسيد ، چه خبرى آورده‌ام ؟\r\n) به او گفتم : خبرى داغ و تازه دارم ، امّا تنها نزد امير آن را خواهى شنيد .\r\n( 3 ) او گفت : أنا للَّه . . . از شهادت حسين خبر آورده‌اى ؟\r\nبه او پاسخى ندادم و بر استاندار مدينه وارد شدم !\r\n\r\n\r\n","description":"","footnote":"\r\n( 1 ) - بحار ، ج 45 ، ص 121 .\r\n","page_name":" 315 ","page_number":315},
  {"content":"\r\n\r\nاو پرسيد : كوفه چه خبر ؟\r\nرويداد جانسوز عاشورا را به او گزارش كردم و او شادمان گرديد و دستور داد تا جارچيان ، خبر شهادت حسين عليه السّلام را به مردم برسانند . و آن گاه خودش شعر « زبيدى » را خواند كه :\r\nعجّت نساء بنى زياد عجّة . . .\r\n( 1 ) زنان قبيلهء بنى زياد فرياد و شيونى سخت سر دادند ؛ درست همانند شيون زنان ما ، در بامداد پيكار خونين « أرنب » .\r\n[ اين شعر به جريان كشته شدن عثمان به دست شورشيان اشاره دارد ، كه به باور خود او را به كيفر استبداد و خودسرى ، انحصار قدرت ملى و امكانات عمومى ، قانون‌شكنى و دست درازى به خزانهء ملت ، مسلط و ميداندار ساختن تشنگان زر و زور و شيفتگان جاه و مقام و بردگان كم خرد هوا و هوس بر سرنوشت جامعه و آن گاه خود بازيچه آنان شدن ، نقدناپذيرى و عدم تحمل و مدارا ، خشونت و بيداد با مردم - به ويژه آزاد انديشان و آزادمنشان و روشنفكران و حق‌گويان جامعه - از پا در آوردند ، اما معاويه آن جريان را در راه هواى دل خويش و فريب عوام به ناروا به امير مؤمنان نسبت مىداد . و اينك اين عنصر اموى مسلك مىخواست بگويد كه شهادت پيشواى آزادى در برابر كشته شدن عثمان است ! ! 
  ] به جاست كه اين سروده را در سبك مغزى « عبيد » و بشارت ابلهانهء او ، در شهادت سالار شايستگان بياورم كه چنين است : ( 2 )\r\n يستبشرون بقتله و بسبّه * و هم على دين النّبى محمّد صلّى اللَّه عليه و آله و سلّم . . . \r\nاين تبهكاران روزگار در شهادت سالار شايستگان شادمانى مىكنند و به آن گرانمايهء عصرها و نسلها ناسزا روا مىدارند ؛ و شگفتا كه در همان حال خود را رهرو راه و رسم پيامبر و بر دين و آيين محمّد صلّى اللَّه عليه و آله جا مىزنند .\r\nبه خداى سوگند كه اينان نه اسلام آورده‌اند و نه ايمان ؛ و اينانند كه گفتار كفرگرايان و حق‌ستيزان را بر زبان مىآورند .\r\nاينان از ترس جان ، از اسلام دم مىزنند ؛ درست بسان نياكان كفرگراى خويش ؛ و در همان حال ظاهر سازى و عوام فريبى ، دل‌هايشان آكنده از كينه و كينه‌توزى نسبت به حق و خاندان پر افتخار رسالت است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبه پيامبر چه پاسخى خواهيد داد ؟\r\n( 1 ) و نيز آورده‌اند كه : « يزيد » پس از دريافت خبر جانسوز شهادت حسين عليه السّلام ، بسان « عبيد » شادمان گرديد و دو تن از سركردگان دو قبيلهء بزرگ « بنى عدىّ » و « قضاعه » را به مدينه گسيل داشت .\r\nهنگامى كه آن دو با خبر شهادت جانگداز حسين عليه السّلام و يارانش به آن شهر وارد شدند ، بانويى دانشور و شجاع از دختران « عبد المطّلب » به نام « زينب » كه دختر « عقيل » بود ، اندوه زده و سوگوار با حالت پريشان و بهت زده ، بىنقاب از خانه بيرون دويد و روياروى آنان ايستاد و با ديدگانى اشكبار و چهره‌اى ماتم زده ، در اعتراض به استبداد سياهكار اموى اين اشعار را خواند :\r\n ما ذا تقولون إذ فال النبى لكم * ما ذا فعلتم و انتم آخر الامم\r\nبعترتى و بأهلى بعد مفتقدى * منهم اسارى و منهم ضرجوا بدم\r\nما كان هذا جزائى اذ نصحت لكم * أن تخلفونى بسوء في ذوى رحمى \r\nهنگامى كه پيامبر از شما بپرسد كه : هان اى آخرين امّت‌ها ! پس از من ، با خاندان و فرزندان و عزيزانم چگونه رفتار نموديد ؟ چرا گروهى را به خون آغشته ساختيد و گروهى را به بند اسارت كشيديد ؟\r\nپاداش خيرخواهى من و رنجهايى كه در راه نجات و رستگارى شما كشيدم ، اين نبود كه پس از من در حقّ نزديكان و بستگانم اين گونه ظالمانه رفتار كنيد !\r\n\r\nامّ سلمه و خبر جانسوز شهادت حسين عليه السّلام\r\n( 2 ) در اين مورد « شهر بن حوشب » آورده است كه : من نزد بانو « امّ سلمه » ، همسر ارجمند پيامبر ، بودم كه به ناگاه زنى شيون كنان وارد شد و فرياد برآورد كه : هان اى مادر ! سالار شايستگان ، حسين عليه السّلام ، را كشتند .\r\nآن بانوى بزرگوار با شنيدن اين خبر ، سخت دگرگون گرديد و گفت : سرانجام سياهكاران اموى دست به اين گناه سهمگين زدند و خون پسر پيامبر را به زمين ريختند ؛ خدا گورهاى آنان را آكندهء از آتش شعله‌ور سازد ، اين را گفت و بيهوش بر زمين افتاد !\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n« فعلوها ! ملأ اللَّه قبورهم نارا ! »\r\n\r\nنداى آسمانى در مدينه\r\n( 1 ) از تاريخ بلاذرى آورده‌اند كه : هنگامى كه سر مقدس پيشواى آزادى به مدينه رسيد « 1 » فرياد ضجّه و شيون بود كه از هر سو به آسمان بر مىخاست . در آن ميان « مروان » بار ديگر از كينهء ديرين خويش از اسلام و خاندان عدالتخواه رسالت پرده برداشت و گفت :\r\nگارد خلافت چنان ضربت بيرحمانه و سهمگينى بر حسين و يارانش وارد آورد كه پايه‌هاى نظام اموى را براى مدتى استوار ساخت .\r\nو آن گاه چوبدستى شوم خويش را برگرفت و با اشاره به چهره نورافشان حسين عليه السّلام ، از شهادت او شادمانى كرد و گفت : هان اى حسين ! در دست من چه زيبا و خوش نما هستى و چهره‌ات گلگون است و گونه‌هايت سرخ و ارغوانى ؛ وه كه دلم از كشته شدن تو آرامش يافت ! ! و نيز آورده‌اند كه به هنگام رسيدن سر مقدس حسين به مدينه ، اين ندا از آسمان شنيده مىشد كه : ( 2 ) « يا من يقول بفضل آل محمّد . . . »\r\nهان اى كسى كه از برترى و والايى خاندان محمّد سخن مىگويى ! پيام ما را با تلاش و كوششى خستگى ناپذير به همهء مردم برسان ! به همگان بگو كه بيدادگران سياهكار اموى بزرگمردى را كشتند كه هم خود بهترين آفريدهء پروردگار بود ، و هم از نظر ريشه و تبار بسيار ارجمند و بزرگ بود .\r\nاو پسر برترين انسان‌ها در آسمان و زمين بود ، و فرزند پيامبرى ، كه در هم كوبنده بت‌ها و بتكده‌هاى رنگارنگ بود .\r\nخاورها و باخترها نيز بر او گريستند و مردم پيش از آنها با زبان و فرهنگ و واژه‌هاى گوناگون در سوگ او ناله زدند .\r\n\r\n\r\n","description":"","footnote":"\r\n( 1 ) - از ديدگاه پاره‌اى سر مقدّس حسين عليه السّلام را به مدينه آوردند .\r\n","page_name":" 318 ","page_number":318},
  {"content":"\r\n\r\n\r\nبخش 9 روشنگرى در بارگاه خشونت و بيداد\r\nسر نورافشان حسين عليه السّلام در راه شام كاروان اسيران در دروازهء دمشق بشارت ! بشارت ! در بارگاه بيداد سخنى كوتاه و موج انگيز سر مقدّس حسين عليه السّلام در برابر يزيد نداى جانسوز آن بانوى آزاده و آزاديبخش مىدانى چه مىكنى ؟ ! هرگز چنين نخواهد شد سخن جاودانهء پرچمدار آزادى در بارگاه بيداد خطبهء شورانگيز و شعور آفرين امام سجاد عليه السّلام سوگوارى خاندان پيامبر صلّى اللَّه عليه و آله و سلّم در شام اعتراض يكى از پيشوايان يهود سفير روم در تالار كاخ يزيد خواب جانسوز يادگار هوشمند و دلير امام حسن عليه السّلام در بازار شام\r\n\r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\n( 1 ) روشنگرى در بارگاه خشونت و بيداد آن گاه « عبيد » دستور داد تا بانوان حرم پيامبر و كودكان دلبند حسين عليه السّلام را با شكنجه و فشار آمادهء حركت به سوى شام ساختند و نيز فرمان داد تا پيام رسان شجاع و با تدبير نهضت استبداد ستيز و اصلاح‌طلبانه پيشواى آزادى ، امام سجّاد عليه السّلام را بسان شيرى به زنجير كشند و بر دست و گردنش غل افكنند ؛ و آن بزرگوار و همراهانش را به سركردگى « مخفر عايذى » و « شمر » به سوى شام برند !\r\n\r\nسر نورافشان حسين عليه السّلام در راه شام\r\nكاروان اسيران آزاديبخش در راه شام گام مىسپرد و پيش مىرفت كه در راه خود به عبادتگاه يك راهب و يا دانشمند پارساى مسيحى رسيد .\r\nدر اين مورد از « سليمان بن مهران » آورده‌اند كه مىگفت : در مراسم پرشكوه و پر معنويّت حجّ و در حال طواف بودم كه با مردى برخورد كردم و ديدم دست‌ها را به آسمان گرفته و مىگويد : ( 2 ) « اللّهم اغفر لي و أنا اعلم انّك لا تغفر . »\r\nبار خدايا ! مرا بيامرز و من مىدانم كه تو مرا نخواهى بخشيد و آمرزش خودت را روزى من نخواهى ساخت ! از او پرسيدم : چرا بر اين باور هستى كه آمرزيده نخواهى شد ؟\r\nگفت : من از يك گروه چهل نفرى ، از سپاه شوم « عبيد » بودم كه سر مقدّس حسين عليه السّلام را از كوفه به شام مىبرديم . در مسير شام روزى در كنار ديرى پياده شديم تا ساعتى بياساييم و غذا بخوريم ؛ و سر را بر فراز نيزه در برابر ديدگان خويش به ديوار تكيه داده بوديم .\r\nسفرهء غذا را گشوديم و به خوردن غذا پرداخته بوديم كه به ناگاه ديديم ، دستى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nپديدار شد و بر سينهء ديوار آن دير چنين نوشت : ( 1 )\r\n أ ترجو امّة قتلت حسينا * شفاعة جدّه يوم الحساب \r\nآيا آن رژيم و آن گروه زشت كردار و خودكامه‌اى كه حسين عليه السّلام را كشته‌اند ، اميد شفاعت نياى گرانقدرش را در روز رستاخيز و روز حسابرسى دارند ؟ ! همگى با ديدن اين منظرهء عجيب ، سخت بر خود لرزيديم ! يكى از همراهان بر آن شد تا آن دست را بگيرد كه ناپديد گرديد ! بار ديگر به خوردن غذا پرداختيم كه در برابر ديدگان همه ، همان دست پديدار گرديد و اين شعر را بر سينهء ديوار نوشت :\r\n فلا و اللَّه ليس لهم شفيع * و هم يوم القيامة في العذاب \r\nنه ، به خداى سوگند كه براى چنين مردم تاريك انديش و شقاوت پيشه‌اى شفاعتگرى نخواهد بود ؛ و آنان در روز رستاخيز در عذاب سهمگين خدا گرفتار خواهند بود .\r\nباز هم يكى از همسفران برخاست تا آن دست را بگيرد كه ناپديد گرديد ! هنوز به خوردن غذا ادامه مىداديم كه بار سوّم همان دست غيبى پديدار شد و چنين نوشت :\r\n و قد قتلوا الحسين به حكم جور * و خالف حكمهم حكم الكتاب \r\nآن تبهكاران روزگار ، حسين عليه السّلام را به فرمان ستم و ستمكاران كشتند و فرمان و كارشان مخالف فرمان قرآن و آورندهء قرآن بود . « 1 »\r\nو نيز از بزرگان قبيلهء « بنى سليم » آورده‌اند كه : آنان براى پيكارى با روميان به سرزمين آنان تاختند و در آن جنگ به عبادتگاهى وارد شدند و ديدند كه بر سينهء ديوار آن ، همين شعر نگاشته شده است ! أ ترجو امّة قتلت حسينا . . .\r\nآيا جامعه و مردمى كه حسين را كشته‌اند ، باز هم اميد شفاعت نياى گرانقدر او را دارند ؟ نه ، به خداى سوگند براى آنان شفاعتگرى نخواهد بود ؛ و آنان در روز رستاخيز در عذاب خواهند بود ! جهادگران با خواندن اين شعر غرق در حيرت شدند و از راهبان دير پرسيدند كه\r\n\r\n\r\n","description":"","footnote":"\r\n( 1 ) - معالى السّبطين ، ج 2 ، ص 126 .\r\n","page_name":" 322 ","page_number":322},
  {"content":"\r\n\r\nاين شعر را چه زمانى ، و چه كسى نوشته است ؟\r\nآنان گفتند : سيصد سال پيش از بعثت پيامبر شما ، اين شعر بر اين ديوار نوشته شده بود ! ( 1 ) « عبد الرّحمن بن مسلم » از پدرش آورده است كه گفت : ما در پيكارى با روميان به برخى از شهرهاى آنان وارد شديم و در نزديكى فلسطين بر عبادتگاهى از عبادتگاه‌هاى مسيحيان گذرمان افتاد .\r\nبر ديوار آن عبادتگاه نوشته‌اى را ديديم و از مردمى كه به زبان رومى آشنا بودند ، خواستيم تا آن نوشته را براى ما بخوانند و ترجمه كنند .\r\nهنگامى كه آنان خواندند و ترجمه كردند ، ديديم اين گونه است :\r\nأ ترجو امّة قتلت حسينا . . .\r\nو نيز در كتاب « ياقوت » از « عبد اللَّه صفّار » آورده است كه : ما در يكى از جنگ‌ها به جنگاوران دشمن حمله برديم و ضمن در هم كوبيدن و تار و مار ساختن آنان ، گروهى را به اسارت گرفتيم كه در ميان اسيران ، پيرى از خردمندان مسيحيان بود .\r\nما آن پير خردمند را بسيار گرامى داشتيم و با او رفتارى شايسته و نيكو پيشه ساختيم . او ضمن سخنانش به ما گفت : پدرم از پدرانش نقل مىكرد كه آنان حدود سيصد سال پيش از بعثت پيامبر اسلام در نقطه‌اى از سرزمين‌هاى روم به حفّارى مشغول بوده‌اند كه با تخته سنگى بزرگ روبرو مىگردند . هنگامى كه خاك‌ها را از روى آن كنار مىزنند ، مىبينند بر روى آن به زبان فرزندان « شيث » نوشته شده است :\r\nأ ترجو امّة قتلت حسينا . . . « 1 »\r\n\r\nكاروان اسيران در دروازهء دمشق\r\n( 2 ) كاروان همچنان به راه خويش ادامه داد تا به دروازهء شام نزديك شد . هنگامى كه به نزديكى آنجا رسيد ، دخت فرزانهء امير مؤمنان به « شمر » نزديك شد و گفت : هان اى « شمر » ! من با تو سخنى دارم ! گفت : بگو ! فرمود : هنگامى كه به دروازهء شام رسيديم ، كاروان اسيران را از جايى ببريد كه\r\n\r\n\r\n","description":"","footnote":"\r\n( 1 ) - بحار ، ج 44 ، ص 224 .\r\n","page_name":" 323 ","page_number":323},
  {"content":"\r\n\r\nتماشاگران در آن مسير كمتر باشند ؛ و به نيزه‌داران دستور ده تا سرهاى مقدّس شهيدان را از ميان كجاوه‌ها و اسيران دور سازند و جلوتر حركت دهند تا فرزندان پيامبر كمتر در معرض ديد تماشاگران باشند ؛ چرا كه ما از تماشاى آنان به ستوه آمده و رنج مىبريم .\r\nامّا « شمر » از سر ددمنشى و كينه‌توزى نه تنها چنين نكرد ، بلكه به عكس خواستهء آن بانوى فرزانه رفتار كرد و دستور داد تا سرهاى مقدّس را در ميان كاروان اسيران حركت دهند و كاروان را نيز از مسيرى هدايت كنند كه مردم را گرد آورده‌اند ! ! و كاروان به همين سبك و نظم به دروازهء دمشق رسيد .\r\nراستى كه اين كار ضدّ انسانى « شمر » دلها را خون و سينه‌ها را داغدار مىسازد و ديدگان سرد و يخ زده را گرم و گريان ؛ كه اين شعر نيز در اين مورد از اين دل داغدار بر مىخيزد : ( 1 )\r\n فوا أسفا يغزى الحسين و رهطه * و يسبى بتطواف البلاد حريمه . . . \r\nاى دريغ و درد كه بيدادگران به حسين و يارانش يورش مىبرند ؛ و حريم حرمت او را با اسارت بانوان و گردانيدن آن‌ها در شهرها مىشكنند ! آيا آن تيره بختان نمىدانستند كه پيامبر در شهادت جانسوز حسين به گونه‌اى مىگريد كه هرگز اشك ديدگانش خشك نمىشود ؟ ! و در دل او بر اثر اين سوگ آتشى بر افروخته مىگردد كه هماره شعله‌هايش زبانه مىكشد و غم و اندوهى بر دل نازنين آن حضرت مىنشيند كه نه پايان پذير است و نه مىتوان آن را نهان داشت ! و آورده‌اند كه : امام سجّاد عليه السّلام در اين مسير با كسى سخن نگفت تا به درب كاخ يزيد رسيد .\r\n\r\nبشارت ! بشارت !\r\n( 2 ) در اين مورد از « ابن ربيعه جرشى » آورده‌اند كه مىگفت : من به هنگام ورود كاروان اسيران و سرهاى مقدّس شهيدان راه آزادى ، به دربار « يزيد » ، نزد او بودم كه به ناگاه « زحر بن قيس » به تالار كاخ در آمد و يزيد به او گفت : واى بر تو ! چه خبرى آورده‌اى ؟\r\nگفت : هان اى امير مؤمنان ! تو را به پيروزى و يارى خدا مژده باد كه خبر\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nخوشايندى دارم ! آن گاه افزود : « حسين بن على » به همراه هجده تن از جوانان و جوانمردان ، خاندان خويش ، و شصت تن از ياران فداكار و پيكارگرش بر ما وارد شدند ، و ما به سوى آنان شتافتيم و از آنان خواستيم كه دست‌ها را به نشانهء تسليم بالا برند و به فرمان « عبيد » گردن گذارند و يا آمادهء كارزار باشند ! آنان از اين دو راه ، راه جهاد و دفاع را برگزيدند و ما در سپيده دمى كه خورشيد تازه از افق سر بر آورده بود ، بر آنان تاختيم و از هر سو آنان را به محاصره در آورديم و به كارزارى سخت دست يازيديم .\r\n( 1 ) شمشيرها از نيام بيرون آمد و سخت به كار رفت و آنان كه در برابر سپاه گران خليفه ، در شمار بسيار ناچيز بودند ، بسان كبوترى كه مورد يورش عقاب و شاهين قرار گيرد ، به هر فراز و نشيبى پناه مىبردند و با ما سخت پيكار مىكردند ؛ به خداى سوگند اى امير مؤمنان كه سپاه ما در اندك زمانى ، به اندازهء نحر شتر يا خواب نيم روزى ، از نخستين رزمنده ، تا آخرين پيكارگر آنان را درو كرد و به خاك و خون كشيد ! و اينك پيكرهاى به خون خفته آنان برهنه و عريان بر روى خاك گرم نينوا و در برابر تابش خورشيد افتاده و چهره‌هايشان را خس و خار و خون و خاكستر پوشانيده است . لباسهايشان به خونشان آغشته است و خورشيد بىرحمانه بر بدنهاى برهنه و بىكفن آنان مىتابد و باد صبا خاك‌ها و شن‌هاى بيابان را بر آن نازنين بدنها مىافشاند و ديداركنندگان و زيارت‌كنندگان آنان لاشخورها ، در آن بيابان خشك و سوزان و بىآب و علف هستند ؛ آن نازنين بدنها نه كفن دارند و نه به خاك سپرده شده‌اند .\r\nيزيد ، پس از شنيدن اين گزارش شوم و بيرحمانه ، با خونسردى تمام سر بلند كرد و گفت : من بدون كشتن حسين و بدون دست‌يازيدن به اين جنايت‌ها نيز از فرمانبردارى شما بيشتر خشنود مىشدم ! ( 2 ) و نيز در تاريخ دمشق از « ربيعة بن عمرو جرشى » آمده است كه : من به هنگام ورود كاروان اسيران به كاخ دمشق ، نزد « يزيد » بودم كه به ناگاه صدايى به گوشم خورد كه مىگويد : اين « مخفر بن ثعلبه » است كه گروه فرومايگان بد كردار را به بارگاه امير مؤمنان مىآورد ! ! ! « يزيد » او را پذيرفت و در پاسخ گستاخى و ياوه سرايى او ، گفت : راستى كه مادر « مخفر » ، شرورترين و فرومايه‌ترين فرزندان گيتى را به دنيا آورده است .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\nدر بارگاه بيداد\r\n( 1 ) على عليه السّلام ، يادگار ارجمند سالار شايستگان در بارهء چگونگى ورود كاروان اسيران آزادىبخش به بارگاه استبداد سياهكار اموى مىفرمايد : ما را در حالى بر بارگاه يزيد در آوردند كه دوازده نفر مرد از بازماندگان خاندان ما را به يك زنجير كشيده بودند و بر گردنهايمان غل بيداد بود .\r\nهنگامى كه در برابر يزيد ايستاديم ، نخستين سخن من اين بود كه گفتم :\r\n« انشدك اللَّه يا يزيد ! ما ظنّك برسول اللَّه لو رآنا على هذه الحال ؟ »\r\nهان اى يزيد ! تو را به خدا سوگند ، پندار تو در مورد پيامبر خدا ، اگر ما را بر اين حال بنگرد چيست ؟ آيا از كار تو شادمان مىگردد يا بر تو خشم مىگيرد ؛ كداميك ؟\r\nرهبر رژيم خودكامه اموى كه در برابر اين سخن كوتاه اما زيبا و روشنگر و سخت كوبنده و برانگيزاننده و موج آفرين و بيدارگر غافلگير شد و در گل فرو رفت ، رو به درباريان چاپلوس و بت ساز بارگاه ستم نمود و گفت : هان اى مردم شام ! به نظر شما اينك با اينان چه كنم ؟ و بدينسان در بارهء سرنوشت بازماندگان نهضت آزاديخواهانه و اصلاح‌طلبانه و انحصار ستيز عاشورا به مشورت پرداخت . « 1 »\r\n\r\n\r\n","description":"","footnote":"\r\n( 1 ) - منظور يزيد اين بود كه با امام سجّاد - كه جوان بود ، و چند نوجوان و كودك كه شمارشان به دوازده تن مىرسيد - چه كند ؟\r\nدرباريان متملق و تيره بخت و تاريك انديش دربار اموى - بسان همهء حاشيه‌نشينان و چاكران خانه زاد زورمداران و خودكامگان تاريخ ، بىهيچ انديشه و پروايى از خدا و پاداش و كيفر روز رستاخيز و رسوايى در دادگاه تاريخ ، زبان به ستايش ظالم و نكوهش مظلوم گشودند و گفتند : همه را گردن بزن تا از خطر و انتقام آيندهء آنان آسوده خاطر باشى ! ! « محمّد » ، فرزند خردسال امام سجّاد ، با شنيدن سخنان درباريان يزيد فرمود : هان اى يزيد ! مشاوران و درباريان تو از درباريان و مشاوران فرعون ، خشن‌تر و سياهكارترند ؛ چرا كه وقتى فرعون از آنان در بارهء سرنوشت موسى و هارون پرسيد ، آنان گفتند : سياست شكيبايى پيشه‌ساز و در بارهء آن دو ، نيك تحقيق نما ؛ امّا مشاوران تو براى خوشايند خاطرت ، يكسره كشتن ما را پيشنهاد مىكنند و هيچ فكر نمىكنند كه چرا ؟ و به كدامين جرم و گناه ؟ و يزيد سر به زير افكند و از رسوايى خويش و دفتر و دربار و مشاوران و همكارانش چيزى نگفت .\r\n","page_name":" 326 ","page_number":326},
  {"content":"\r\n\r\nامّا « نعمان بن بشير » گفت : هان اى يزيد ! به باور من با آنان همان گونه رفتار كن كه اگر پيامبر گرامى ، آنان را بر اين حال مىديد ، با آنان آن گونه رفتار مىكرد .\r\n« اصنع ما كان يصنع بهم رسول اللَّه لو رآهم بهذه الخيبة »\r\n\r\nسخنى كوتاه و موج‌انگيز\r\nدر اين هنگام دخت سرفراز حسين ، « فاطمه » ، روى سخن را به يزيد كرد و با شهامتى شگرف ندا داد كه : هان اى يزيد ! اينان دختران پيامبر خدا هستند كه به اسارت كشيده شده‌اند ! ( 1 ) « يا يزيد ! بنات رسول اللَّه سبايا ! فبكى النّاس و بكى اهل داره حتّى علت الأصوات . »\r\nاز سخن بلند و انديشمندانهء او همه به گريه در آمدند و كار به جايى رسيد كه خاندان يزيد نيز گريه سر دادند ؛ به گونه‌اى كه صداى گريه در بارگاه اموى طنين افكند .\r\nامام سجّاد عليه السّلام در حالى كه غل و زنجير بر گردن داشت ، رو به « يزيد » كرد و فرمود : هان اى يزيد ! آيا به من اجازه مىدهى تا سخنى بگويم ؟\r\nاو پاسخ داد : بگو ! امّا درست بگو ! فرمود : من در جايگاه و شرايطى ايستاده‌ام كه جز بر اساس حق و عدالت ، سخنى نخواهم گفت ، و جز اين براى چو منى هيچ گاه نزيبد .\r\nو آن گاه فرمود : هان اى يزيد ! در مورد پيامبر چه مىپندارى ، اگر ما را در غل و زنجير بنگرد ؟\r\n« ما ظنّك برسول اللَّه لو رآنى في غلّ ؟ »\r\nيزيد پاسخى نداشت ؛ از اين رو به درباريان رو كرد و گفت : اين غل و زنجير را از گردن اينان وانهيد !\r\n\r\nسر مقدّس حسين عليه السّلام در برابر يزيد\r\n( 2 ) آن گاه سر منوّر حسين عليه السّلام را در برابر « يزيد » نهادند و بانوان را پشت سرش قرار دادند تا به آن سر نورانى ننگرند و سر پيشواى آزادى را نبينند ، امّا يادگار ارجمند سالار شايستگان ، « على » ، آن سر مقدّس را ديد و پس از آن ، در تمامى عمرش از غذايى كه از سر و مغز جانداران درست مىكنند ، نخورد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n« عبد الملك بن مروان » آورده است كه : وقتى سر مقدّس حسين عليه السّلام را به بارگاه يزيد آوردند ، او ، رو به آن سر نازنين كرد و گفت : اگر ميان تو و پسر مرجانه پيوند خويشاوندى بود خواسته‌ات را مىپذيرفت و با تو وارد جنگ نمىشد ؛ و آن گاه به خواندن اين شعر پرداخت كه : ( 1 )\r\n نفلّق هاما من رجال أعزّة * علينا و هم كانوا أعقّ و أظلما \r\nسرهاى كسانى را شكافتيم كه براستى توانمند و شكست‌ناپذير و عزيز بودند ، اما چه بايد كرد كه آنان با نشر و پخش انديشهء عدالتخواهانه و اصلاح‌طلبانهء خويش و مبارزه بر ضد قدرت بىچون و چراى ما ، حق ناشناس‌تر و خطرناكتر مىنمودند و با ما سر سازش نداشتند .\r\nو امام سجّاد عليه السّلام با ديدن سر نورانى پدر ، به تلاوت اين آيهء شريفه پرداخت كه :\r\n«  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ  »\r\n« 1 » « هيچ مصيبتى نه در زمين و نه در جانهاى شما به شما نمىرسد جز آنكه پيش از آنكه آن را پديد آوريم ، در كتابى ثبت است ؛ اين كار بر خدا آسان است . »\r\n\r\nنداى جانسوز آن بانوى آزاده و آزاديبخش\r\nامّا زينب ، دخت سرفراز فاطمه عليها السّلام ، هنگامى كه چشمش به سر بريدهء برادر افتاد ، دست برد و گريبان پاره كرد و آن گاه با نوايى اندوهبار و جگر سوز نداد داد كه : ( 2 ) « يا حسيناه ! يا حبيب جدّه الرّسول ! و يا ثمرة فؤاد الزّهراء البتول ! يا ابن بنت المصطفى ! يا ابن مكّة و منى ! يا ابن علىّ المرتضى ! » اى داد ! اى حسين عزيز ! اى محبوب دل نياى گرانقدرش پيامبر !\r\n\r\n\r\n","description":"","footnote":"\r\n( 1 ) - سورهء 57 ، آيهء 22 .\r\n","page_name":" 328 ","page_number":328},
  {"content":"\r\n\r\nاى ميوهء دل زهراى بتول ، اى فرزند دخت سرفراز پيامبر برگزيده ! اى فرزند مكّه و منى ! اى فرزند على مرتضى ! اينجا بود كه بر اثر سخنان جانسوز بانوى بانوان و آه جهانسوز او در تالار كاخ يزيد ، يكپارچه شيون و گريه به آسمان برخاست و همه به گريه افتادند ؛ و يزيد را كه ساكت بود ، بر اين جنايت هولناك نكوهش كردند .\r\n\r\nمىدانى چه مىكنى ؟ !\r\n( 1 ) در اين شرايط غمبار بود كه يزيد چوب خيزرانى خواست و با آن به دندانهاى مقدّس حسين عليه السّلام نواختن را آغاز كرد .\r\n« ابو برزه اسلمى » از ياران دانشور و آگاه پيامبر كه در آنجا بود ، با ديدن اين منظرهء دلخراش بپاخاست و رو به ديكتاتور تاريك انديش اموى كرد و گفت :\r\n« ويحك أ تنكت بقضيبك ثغر الحسين بن فاطمة ؟ اشهد لقد رأيت النّبى صلّى اللَّه عليه و آله و سلّم يرشف ثناياه و ثنايا أخيه . »\r\nهان اى يزيد ! واى بر تو ! مىدانى چه مىكنى ؟ آيا با اين چوبدستىات بر دندانهاى حسين ، فرزند ارجمند فاطمه مىنوازى ؟ ! به خداى سوگند ، گواهى مىدهم كه خود ديدم پيامبر خدا لبهاى حسين و برادرش ، حسن ، را مىبوسيد و مىفرمود : ( 2 )\r\n« أنتما سيّدا شباب أهل الجنّة ، فقتل اللَّه قاتلكما و لعنه و اعدّ له جهنّم و ساءت مصيرا . »\r\nشما دو نور ديده‌ام ، سالار جوانان بهشت هستيد ؛ خدا قاتل شما را نابود سازد و او را به لعنت و نفرين ابدى گرفتار نموده و دوزخ را براى او فراهم كند ؛ و راستى كه آنجا بد فرجام و جايگاهى است .\r\nجلّاد خشن و حق ستيز اموى از گفتار و انتقاد بر حق آن مرد حقگو به خشم آمد و دستور داد او را از تالار كاخ بيرون كنند ؛ و افراد گارد خلافت نيز بىدرنگ او را كشان كشان بيرون بردند .\r\nو نيز آورده‌اند كه : « حسن بن حسن » هنگامى كه شقاوت يزيد را نگريست و ديد\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكه او با چوب خيزران بر لب و دندانى كه بوسه‌گاه پيامبر بود مىنوازد ، فرياد برآورد كه : ( 1 ) « وا ذلاه ! سمية امسى نسلها عدد الحصى و بنت رسول اللَّه ليس لها نسل . »\r\nاى داد از ذلّت و بىياورى ! نسل و تبار « سميّه » و « هنده » به شمار ريگهاى بيابان در اين كشور و در اين جامعه همه جا پراكنده‌اند ، امّا فرزندان پاك و ارجمند فاطمه ، دخت فرزانهء پيامبر ، حقّ زندگى و امنيّت و آزادى نداشته و بر شهادتگاه‌ها خفته‌اند و نسلى از او بجا نمانده است .\r\n\r\nهرگز چنين نخواهد شد\r\nيزيد آن روز مست قدرت بود و خود را پيروز مىپنداشت و به هر شقاوتى دست مىيازيد و مردم دنيا پرست و ناآگاه نيز به او يارى مىرساندند و شاميان بر او ، بر اين جنايت هولناك به عنوان پيروزى تبريك مىگفتند .\r\nمردى سرخ رو از شاميان ، به نام « ارزق » به پا خاست و نگاهى به دخت ارجمند حسين عليه السّلام ، « فاطمه » - كه سيمايى درخشان و زيبا داشت - افكند و رو به يزيد كرد و گفت : هان اى امير مؤمنان اين دخترك را به من ببخش تا به من يارى رساند ! ! « فاطمه » با شنيدن اين سخن ، بر خود لرزيد و به عمّهء قهرمانش پناه برد و گفت :\r\nعمّه جان ! اين بيدادگران و سياهكاران را بنگر ! اينان پدرم را به جرم آزاديخواهى و دعوت به عمل به قانون خدا و پافشارى در رعايت سيره و سبك آزادمنشانهء پيامبر به شهادت رسانده و مرا در كودكى به سوگ او نشانده‌اند و اينك در انديشهء ظالمانه بردگى و به استخدام گرفتن من هستند ؟ ! ! بانوى بانوان رو به آن مرد گمراه كرد و شجاعانه فرمود : نه ، هرگز چنين نخواهد شد ؛ تو اين آرزو را به گور خواهى برد ! به خداى سوگند ، نه تو چنين حقّى دارى و نه اميرت ، يزيد مگر اينكه بطور آشكار اعلان كفر كند و از دين و آيين ما بيرون رود تا بتواند در مورد خاندان پيامبر چنين دستورى دهد و آنان را به بردگى محكوم سازد .\r\n( 2 ) « لا و اللَّه ، و لا كرامة لك و لا له الّا ان يخرج من ديننا . »\r\nيزيد پاسخ خود را از سخنان روشنگرانهء بانوى بانوان دريافت داشت و دانست كه از ديدگاه حقوقى و قانونى چنين نخواهد شد ؛ امّا آن مرد گستاخ دگرباره ، خواسته‌اش را به زبان آورد ، و يزيد اين بار به سرزنش او پرداخت و گفت : بس كن !\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nخداى مرگت دهد ! « 1 » و آن گاه دگرباره دست به چوب شوم خود برد و ضمن نواختن آن بر لب‌هاى حسين عليه السّلام ، به خواندن اين اشعار كينه‌توزانه و كفر آلود پرداخت : ( 1 )\r\n ليت اشياخى ببدر شهدوا * جزع الخزرج من وقع الاسل\r\nفأهلّوا و استهلّوا فرحا * ثمّ قالوا : يا يزيد لا تشل\r\nقد قتلنا القوم من ساداتهم * و عدلناه ببدر فاعتدل « 2 » \r\nكاش نياكان و بزرگان تيره و تبار من - كه در « بدر » كشته شدند - بودند و شيون و فرياد مسلمانان را بر اثر دريافت ضربات نيزه‌ها در جنگ احد مىديدند .\r\nآن گاه بود كه از شور و شادمانى ، فرياد سر مىدادند كه : هان اى يزيد ! بزن كه دستت معيوب و بريده مباد ! ما سروران و رهبران آنان را كشتيم ؛ ما انتقام خود را گرفتيم ؛ و اين كشتار به جاى كشته‌هاى جنگ بدر بود كه اينك سر به سر شد ! و انتقام گرفته شد !\r\n\r\nسخن جاودانهء پرچمدار آزادى در بارگاه بيداد\r\nپس از اينكه يزيد با بدمستىها ، ياوه سرايىها ، گستاخىها و خواندن اشعار شرك آلود و آكندهء از كينه و عقدهء حقارت ، دين و آيين دروغين و راه و رسم ارتجاعى خود را نشان داد ، دخت فرزانهء امير مؤمنان به پا خاست و با دنيايى از درايت و شهامت لب به سخن گشود و اين چنين نداى عدالت و آزادى و آزاديخواهى و اصلاح‌طلبى را در ستاد فرماندهى استبداد و اختناق طنين افكن ساخت : ( 2 ) الحمد للَّه ربّ العالمين و صلّى اللَّه على رسوله و آله اجمعين ، صدق اللَّه سبحانه كذلك يقول :\r\n\r\n\r\n","description":"","footnote":"\r\n( 1 ) - مرد شامى از واكنش يزيد و سخنان زينب شگفت زده شد و پرسيد : مگر اين دختر كيست ؟\r\nيزيد گفت : دختر حسين است ! مرد شامى گفت : خدا تو را لعنت كند اى يزيد ! پسران پيامبر را كشتى و دخترانش را به اسارت گرفتى ؟ ! من اينان را اسيران كفر و شرك و بيداد مىپنداشتم نه مسلمان و اصلاح طلب .\r\nيزيد برآشفت و گفت : اينك كه چنين است تو را نيز به آنان ملحق خواهم كرد . لهوف ، ص 75 .\r\n( 2 ) - بحار ، ج 45 ، ص 137 ؛ لهوف ، ص 75 .\r\n","page_name":" 331 ","page_number":331},
  {"content":"\r\n\r\n( 1 ) «  ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ  » « 1 » .\r\nاظننت يا يزيد حيث اخذت علينا اقطار الارض و آفاق السّماء فاصبحنا نساق كما تساق الاسارى انّ بنا على اللَّه هوانا ، و بك عليه كرامة ، و انّ ذلك لعظم خطرك عنده ، فشمخت بانفك ، و نظرت في عطفك ، جذلان مسرورا ، حيث رأيت الدّنيا لك مستوثقة و الامور متّسقة ، و حين صفا لك ملكنا ، و سلطاننا ، فمهلا مهلا انسيت قول اللَّه عزّ و جلّ :\r\n«  وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ  » « 2 » .\r\nستايش از آن خدايى است كه پروردگار جهانيان است ؛ و درود بىپايان او بر پيامبر برگزيدهء او و خاندان گرانمايه و همگى فرزندانش باد ! خداى يكتا به راستى و درستى سخن گفت كه فرمود : آن گاه سرانجام كسانى كه به كارهاى زشت و ظالمانه دست يازيدند ، به آنجا رسيد كه آيات خدا را دروغ شمردند و آنها را به باد تمسخر و ريشخند گرفتند ؛ آرى ، فرجام كار گناهكاران و پليدان ، انكار آيات انسانساز حق و تمسخر مقرّرات عدالت آفرين و مقدّسات اوست ! ! هان اى يزيد ! اينك كه با شقاوت و بيرحمىات كرانه‌هاى زمين و افق‌هاى بلند آسمانها را بر ما تنگ گرفته و راه‌ها را بر ما بسته‌اى و ما را شهر به شهر و كوچه به كوچه ، بسان اسيران و بردگان مىگردانى ، به راستى چنين مىپندارى كه اين رويداد سهمگين ، در بارگاه خدا براى ما نشانهء ذلّت و خوارى ، و براى تو علامت ارجمندى و نشان بزرگى و افتخار است ؟ ! آيا چنين مىپندارى كه خدا ما را دوست نمىدارد و تو را عزيز مىدارد كه اين گونه بر خود مىبالى و باد بر بينى افكنده و به خود مىنازى ؛ و مست و مغرور مىتازى و ياوه‌ها مىسرايى ؟\r\nآرى ، تو چنين مىپندارى كه جهان و جهانيان در برابرت سر تعظيم فرود آورده و همه در كمند قدرت و قلمرو سيطرهء تو گرفتار آمده و همهء رويدادها به ميل تو روى داده و در راه است ؛ و فرمانروايى معنوى و قدرت و شكوهى كه از آن ماست ، براى تو هموار گشته و زير چنبر فرمانت آمده است !\r\n\r\n\r\n","description":"","footnote":"\r\n( 1 ) - سورهء روم ، آيهء 10 .\r\n( 2 ) - سورهء آل عمران ، آيهء 178 .\r\n","page_name":" 332 ","page_number":332},
  {"content":"\r\n\r\nآرى ، تو چنين مىپندارى ، امّا سخت در اشتباهى ! پس آهسته‌تر ، اندكى آهسته‌تر تا به تو هشدار دهم كه سخن آفريدگار تواناى هستى را از ياد نبرى ! آيا فراموش كرده‌اى كه خدا مىفرمايد :\r\nو آن كسانى كه كفر ورزيدند و راه بيداد در پيش گرفتند ، گمان نبرند كه اگر ما به آنان مهلت مىدهيم و بىدرنگ كيفرشان نمىكنيم ، به سود آنان است ؛ هرگز ! ما به آنان مهلت مىدهيم تا بر گناهانشان بيفزايند ؛ و برايشان عذابى رسواگر و خواركننده خواهد بود .\r\nآن گاه ژرفنگرانه و شجاعانه ، و به منظور انگيزش غفلت‌زدگان و آگاهى عصرها و نسل‌ها از حقيقت جنبش آزاديخواهانه و اصلاح‌طلبانه عاشورا خروشيد كه : ( 1 ) أ من العدل يا ابن الطّلقاء تخديرك حرائرك و امائك ، و سوقك بنات رسول اللَّه سبايا ، قد هتكت ستورهنّ ، و أبديت وجوههنّ ، تحدو بهنّ الاعداء من بلد الى بلد و يستشرفهنّ أهل المناهل و المناقل ، و يتصفّح وجوههنّ القريب و البعيد ، و الدّنىّ و الشّريف ، ليس معهنّ من رجالهنّ ولىّ ، و لا من حماتهنّ حمّى ، و كيف يرتجى مراقبة من لفظ فوه أكباد الاذكياء ، و نبت لحمه بدماء الشّهداء ، و كيف لا يستبطأ في بغضنا أهل البيت من نظر الينا بالشّنف و الشّنآن ، و الاحن و الاضغان ثمّ تقول غير متأثّم و لا مستعظم : ( 2 )\r\n لأهلّوا و استهلّوا فرحا * ثمّ قالوا يا يزيد لا تشل « 1 » \r\nمنتحيا على ثنايا ابى عبد اللَّه سيّد شباب اهل الجنّة تنكتها بمحضرتك .\r\nو كيف لا تقول ذلك ، و قد نكأت القرحة ، و استأصلت الشّافة باراقتك دماء ذرّيّة محمّد صلّى اللَّه عليه و آله و نجوم الارض من آل عبد المطّلب ، و تهتف باشياخك زعمت انّك تناديهم ، فلتردّنّ وشيكا موردهم ، و لتودّنّ انّك شللت و بمكت و لم تكن قلت ما قلت ، و فعلت .\r\nهان اى زادهء رهاشدگان و پسر آنانى كه نياى گرانقدرم از سر مهر و كرامت از گناه و بيدادشان گذشت و آنان را در فتح مكّه بخشيد و از بند اسارت رهايشان ساخت ! اى يزيد ! آيا اين از عدالت و دادگرى نظام پليد و آزادىكش اموى است كه تو تيره بخت ، زنان و كنيزكان خود را در امنيّت و آسايش ، پشت پرده‌ها بنشانى و آن گاه دختران ارجمند و آزادهء پيامبر خدا را در بند اسارت و بيداد ، به اين شهر و آن شهر\r\n\r\n\r\n","description":"","footnote":"\r\n( 1 ) - بحار ، ج 45 ، ص 158 .\r\n","page_name":" 333 ","page_number":333},
  {"content":"\r\n\r\nبكشانى و در اين كوى و آن برزن بگردانى ؟\r\nآيا اين از عدل و داد است كه بدين وسيله حريم امنيّت و پردهء كرامت آنان را كنار زنى و چهره‌هايشان را نمايان سازى ؛ تا آشنا و بيگانه ، مردم شهر و روستا ، دور و نزديك ، ريشه‌دار و بىريشه و تبار ، بر آنان بنگرند و آنان در برابر ديدگان و تماشاگران باشند ؟ آن هم در شرايطى كه نه از مردان دلير و آزادمنش اين خاندان پرشكوه ، كاروانسالارى بر ايشان مانده است ، و نه پشت و پناهى كه از حقوق و آزادى آنان دفاع كند ؟ ! راستى چگونه مىتوان به كسى اميد بست كه دهان و دندانش جگر پاكان و شايسته‌كرداران را جويد و بيرون ريخت و گوشت و پوست و سلّولهاى وجودش از خون شهيدان راستين راه آزادى و آزادگى و اصلاح‌طلبى روييده است ؟ ! ! و چگونه از كسى كه دلش از كينه و عقدهء ما خاندان رسالت آكنده است ، مىتوان انتظار آن را داشت كه به دشمنى ما شتاب نگيرد و در اين راه ، راه افراط و ددمنشى و مرزناشناسى نپيمايد ؟ ! آرى ، چنين كسى با چشم و كينه و ددمنشى بر ما خواهد نگريست ، در دشمنى با ما فروگذار نخواهد كرد و بىآنكه از گناه و بيداد بپرهيزد و دست‌يازيدن به اين جنايت‌هاى هولناك را بزرگ و رسوايى برانگيز شمارد ، بسان تو اى يزيد ! گستاخى مىكند و مىگويد : ( 1 ) اى كاش پدران و نياكانم بودند و فرياد شادى سر مىدادند و مىگفتند : هان اى يزيد ! بزن ! بزن ! كه دستت فلج مباد ! و اين در حالى است كه با چوب بيداد بر دندانهاى سرور و سالار جوانان بهشت مىنوازى ! بر همان لب و دندانى كه بوسه‌گاه پيامبر خدا بود ! هان اى يزيد ! چرا به اين جنايت‌ها دست نزنى ؟ ! و چرا چنين ياوه‌ها نسرايى ؟ تو كه جنايات بىشمارى كردى ! پوست از زخم دل چاك چاك ما برداشته و با ريختن خون پاك فرزندان پيامبر ، به نسل كشى پرداختى و آنان را ريشه‌كن كردى و در همان حال ، هم نعره بر مىآورى و نياكانت را صدا مىزنى و چنين مىپندارى كه صدايت به گوش آنان مىرسد ؛ امّا تو نيز به زودى به همان جايى كه آنان رفتند ، خواهى رفت و به زودى به همانان خواهى پيوست و آن گاه در آنجا خواهى گفت : اى كاش لال بودم و چنان نمىگفتم و ناتوان بودم و دست به اين\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nجنايت‌ها نمىزدم .\r\nو آن گاه رو به بارگاه خدا آورد و نيايشگرانه گفت : ( 1 ) اللّهم خذ لنا بحقّنا ، و انتقم ممّن ظلمنا ، و احلل غضبك به من سفك دمائنا ، و قتل حماتنا .\r\nفو اللَّه ما فريت الّا جلدك ، و لا حزرت الّا لحمك ، و لتردّنّ على رسول اللَّه صلّى اللَّه عليه و آله بما تحمّلت من سفك دماء ذرّيّته ، و انتهكت من حرمته في عترته و لحمته ، حيث يجمع اللَّه شملهم و يلمّ شعثهم بحقّهم «  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  » « 1 » و كفى باللَّه حاكما ، و بمحمّد صلّى اللَّه عليه و آله خصيما و بجبرئيل ظهيرا .\r\nو سيعلم من سوّى لك و مكّنك من رقاب المسلمين ،  بِئْسَ لِلظَّالِمِينَ بَدَلًا  ، و ايّكم  شَرٌّ مَكاناً وَ أَضْعَفُ جُنْداً  .\r\nبار خدايا ! حقوق پايمال‌شدهء ما را از تجاوزكاران بازگير ! و از كسانى كه در حقّ ما شقاوت و بيداد روا داشتند ، داد ما را بستان و انتقام ما را بگير و آتش خشم خود را بر كسانى كه خون‌هاى مردان آزاديخواه و ظلم ناپذير ما را ريختند ، و ياران و دفاعگران از حقوق و آزادى ما را به خاك و خون كشيدند فرود آور ! هان اى يزيد ! به خداى سوگند كه تو با اين كارت ، جز پوست پيكر خود را ندريدى ! و جز گوشت پيكر خود را پاره نكردى ! ديرى نمىپايد كه با همين بار سنگين گناهى كه به خاطر ريختن خون پاك خاندان پيامبر و شكستن حرمت حريم او در مورد خاندان و نزديكانش بر دوش دارى ، به آن حضرت وارد خواهى شد ، آن گاه كه خداى دادگر همهء خاندان پيامبر را گرد مىآورد و پراكندگى كار آنان را سامان مىبخشد و حقوق پايمال‌شدهء آنان را باز مىگيرد و دادشان را از بيدگران مىستاند ؛ چرا كه قرآن مىفرمايد : هرگز كسانى را كه در راه خدا كشته شده‌اند ، مرده مپندار ؛ بلكه آنان زندگانى هستند كه در بارگاه پروردگارشان روزى داده مىشوند .\r\nو براى تو اى يزيد ! همين بسنده است كه در دادگاه رستاخيز ، خداى دادگر حاكم باشد و محمّد صلّى اللَّه عليه و آله ، خصم تو و فرشتهء گرانقدر خدا ، جبرئيل ، يار و پشتيبان ستمديدگان باشد .\r\n\r\n\r\n","description":"","footnote":"\r\n( 1 ) - سورهء 3 ، آيهء 169 .\r\n","page_name":" 335 ","page_number":335},
  {"content":"\r\n\r\nو به همين زودى آن كسى كه تو را وسوسه كرد و به عنوان خليفه و ولايتمدار و خدايگان و سررشته دار مردم ، بر گردن اين جامعه سوار نمود در خواهد يافت كه بيدادگران را بد دستاورد و بهره‌اى است ؛ و در خواهد يافت كه كدامين شما در منطق و موقعيت بدتر و از نظر نيرو ناتوانتر است .\r\nو در ادامهء روشنگرىاش افزود :\r\nو لئن جرّت علىّ الدّواهى مخاطبتك ، انّى لأستصغر قدرك ، و استعظم تقريعك ، و استكثر توبيخك ، لكنّ العيون عبرى ، و الصّدور حرّى ، الا فالعجب كلّ العجب لقتل حزب اللَّه النّجباء بحزب الشّيطان الطّلقاء ، فهذه الايدى تنطف من دمائنا ، و الافواه تتحلّب من لحومنا ، و تلك الجثث الطّواهر الزّواكى تنتابها العواسل ، و تعفرها امّهات الفراعل .\r\nو لئن اتّخذتنا مغنما لتجد بنا وشيكا مغرما ، حين لا تجد الّا ما قدّمت يداك  وَ ما رَبُّكَ بِظَلَّامٍ لِلْعَبِيدِ  ، فالى اللَّه المشتكى و عليه المعوّل .\r\n( 1 ) هان اى يزيد ! اگر چه رويدادهاى ناگوار و پيشامدهاى سهمگين روزگار مرا بر آن داشته است تا با چون تويى بىمقدار كه از بد روزگار و آفت‌زدگى مزرعهء جامعه ، زمام امور آن را به كف دارى ، روبرو گردم و سخن گويم ، امّا من ارزش و بهاى تو را سخت ناچيز مىدانم و نكوهش‌ات را به خاطر جنايتها و ددمنشىهايت بس بزرگ و تو را بسيار سرزنش مىكنيم .\r\nچه بايد كرد كه ديدگان اشكبار است و دلها شعله‌ور و قلبها سوزان ! شگفتا ! و راستى شگفتا كه چهره‌هاى نجيب و عدالتخواه و اصلاح طلب حزب راستين خدا در پيكارى ناخواسته و نابرابر با حزب فريبكار و ستم پيشهء شيطان - كه اعضاى اصلى آن شما اسيران آزاد شده ديروز هستيد - به خاك و خون كشيده مىشوند و خون پاك ما از چنگها و سرپنجه‌هاى شما مىچكد و پاره پارهء گوشتهاى بدنمان از دهان شما مىافتد و اين پيكرهاى پاك و پاكيزهء حق طلبان و آزاديخواهان است كه خوراك گرگهاى درندهء شما و در زير پنجه و در چنگال بچه كفتارها به خاك افتاده است ! راستى شگفت از بازى زمانه ! شگفت ! هان اى يزيد ! آگاه باش كه اگر امروز مست قدرت و امكانات باد آورده‌اى و ما را براى خود غنيمتى مىپندارى ، به همين زودى درخواهى يافت كه اسارت ما نه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبراى تو سودبخش كه مايهء زيان و بىآبرويى بيشتر است .\r\nو آن گاه است كه هر چه را از پيش فرستاده‌اى همان را خواهى يافت و پروردگارت هرگز بر بندگان ستم روا نمىدارد و به همين جهت من از ظلم و بيداد تو به بارگاه او شكايت مىبرم و به او توكل و اعتماد مىكنم .\r\nو سرانجام دليرانه و انديشاننده بر سر دژخيم سياه روى اموى و مذهب سالارى هراس انگيز و خشونت‌بار او فرياد بر آورد كه :\r\nفكد كيدك ، و اسع سعيك ، و ناصب جهدك ، فو اللَّه لا تمحو ذكرنا ، و لا تميت وحينا ، و لا تدرك امدنا ، و لا ترحض عنك عارها ، و هل رأيك الّا فند ، و ايّامك الّا عدد ، و جمعك الّا بدد ؟ يوم ينادى المنادى  أَلا لَعْنَةُ اللَّهِ عَلَى الظَّالِمِينَ  فالحمد للَّه ربّ العالمين ، الّذى ختم لاوّلنا بالسّعادة و المغفرة و لآخرنا بالشّهادة و الرّحمة ، و نسأل اللَّه ان يكمّل لهم الثّواب ، و يوجب لهم المزيد ، و يحسن علينا الخلافة ، انّه رحيم ( 1 ) و دود ، و  حَسْبُنَا اللَّهُ وَ نِعْمَ الْوَكِيلُ  . « 1 »\r\nو تو نيز اى يزيد ! هر فريب و نيرنگى دارى بر ضد ما به كار گير و هر اقدام و تلاشى كه ميتوانى دريغ مدار و به آن دست بزن ، امّا سوگند به خداى پيروزمند كه نه ، خواهى توانست نام بلند و پرشكوه دودمان ما را از ميان بردارى و نه نور روشنگر وحى و فرهنگ خداپسندانه و انسان دوستانهء ما را خاموش سازى ؛ نه ، خواهى توانست به جلال و شكوه دست يا بى و نه موفق خواهى شد تا لكهء ننگ و عار اين ستم و بيدادى را كه به آن دست يازيدى از دامان و پيشانى خود و نظام پوشالىات بشويى و از پروندهء زندگى رسوايت بزدايى ! آگاه باش كه رأى و ديدگاه تو سخت سست و بىاعتبار است و روزگار ميداندارى و فرصت تاخت و تازت بسيار اندك و دار و دستهء كفتارمنش‌ات رو به پريشانى و پراكندگى است .\r\nآرى دور نيست روزى كه هاتف و نداگرى ندا سر دهد كه :\r\nهان اى مردم ! به هوش باشيد كه لعنت و نفرين خدا بر گروه تاريك انديشان و بيدادگران است .\r\nخداى بىهمتا را ستايش مىكنم كه آغاز كار ما را به نيك‌بختى و آمرزش ، و\r\n\r\n\r\n","description":"","footnote":"\r\n( 1 ) - بحار ، ج 45 ، ص 134 ؛ لهوف ، ص 76 ؛ احتجاج طبرسى ، ص 308 .\r\n","page_name":" 337 ","page_number":337},
  {"content":"\r\n\r\nفرجام كارمان را به شهادت پرافتخار و مهر و رحمت بىكران خويش رقم زد ؛ و از بارگاه او مىخواهم كه پاداش شهيدان پاكباخته و عدالتخواه ما را كامل كند و بر اجر و مزدشان بيفزايد و ما را بازماندگان شايسته و حق‌شناس آنان سازد كه او پرمهرترين مهربانان است و ذات بىهمتاى او ما را بسنده است و نيكو حمايتگر و كارسازى است .\r\nيزيد كه از آغاز تا پايان خطبهء آتشين و ستم ستيز و الهام بخش و انديشاننده و روشنگرانهء بانوى بانوان ، در بهت و حيرت و خشم فرو رفته بود ، با پايان گرفتن نورافشانى زينب ، سر بلند كرد و چون پاسخى بر آن منطق آسمانى و نورافشانى دندان شكن و آن نداى جاودانه عدالتخواهى و آزادمنشى نداشت ، با اين شعر به ياوه‌سرايى پرداخت كه : ( 1 )\r\n يا صيحة تحمد من صوائح * ما اهون الموت على النوائح \r\nشيون و فرياد از زنان داغديده پسنديده است و براى زنان سوگوار و نوحه‌سرا مرگ چقدر آسان است !\r\n\r\nخطبهء شورانگيز و شعور آفرين امام سجاد\r\n( 2 ) يزيد در مسجد جامع اموى محفلى بياراست و مردم را با شگردهاى رنگارنگى - كه در نظام‌هاى استبدادى و بسته و سركوبگر رايج و شناخته شده است - گرد آورد و به سخنورى - كه گويى خطيب روز جمعه‌اش بود - فرمان داد تا بر فراز منبر رود و با دروغبافىها و پرونده‌سازىهاى رسوا بر ضد سالار شايستگان حسين و پدرش ، امير مؤمنان ، و فضيلت‌تراشىهاى دروغين براى امويان و با ابزار فريب و سلطه ساختن دين خدا بر تازه‌ترين جنايت استبداد و دين سالارى مخوف و دروغين حاكم سرپوش گزارد و در مغز مردم دستكارى كند ! او بر منبر رفت و در ناسزاگويى به امير مؤمنان و فرزند گرانقدرش ، حسين - كه درود خدا بر آنان باد - بسيار شرارت كرد و افراط نمود و در برابر آن شقاوت ، به شقاوتى ديگر دست يازيد و زبان به چاپلوسى و ستايش معاويه و يزيد گشود و براى آنان فضيلت‌ها و ارجمنديهاى دروغين تراشيد و آنان را بت ساخت و ساده دلان و اموى مسلكان را به پرستش آنان سفارش كرد و آنچه خواستهء شيطانى يزيد بود ، بر زبان آورد .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nدرست در آن شبستان سرد و خاموش بود كه به ناگاه خروشى دليرانه و انديشاننده طنين افكند و سكوت مرگبار را شكست . آن خروش رعد آسا ، صداى حق‌طلبانه و ظلمت ستيز على ، يادگار حسين عليه السّلام و سخنگوى انديشمند و ژرف‌نگر و زمان‌شناس حركت اصلاح‌طلبانه عاشورا بود . آن حضرت فرياد بر آورد كه : ( 1 )\r\n« ويلك ايّها الخاطب ، اشتريت مرضاة المخلوق بسخط الخالق ، فتبوّأ مقعدك من النّار . »\r\nهان اى خطيب ! واى بر تو ! خشنودى خاطر آفريدگان نيازمند و ناتوان را به خشم خداى توانا خريدى ! اينك جايگاه خود را در آتش شعله‌ور دوزخ آماده بنگر و خود را براى آنجا آماده ساز ! [ آن گاه آن گرانمايهء عصرها و نسل‌ها رو به يزيد كرد و فرمود :\r\n« يا يزيد ! ائذن لى حتّى اصعد هذه الاعواد ، فأتكلّم بكلمات للَّه فيهنّ رضا ، و لهؤلاء الجلساء فيهنّ اجر و ثواب . »\r\nهاى اى يزيد به من اجازه بده تا بر فراز اين چوبها بروم و سخنان درست و شايسته‌اى بگويم كه هم خشنودى خدا در آنها باشد و هم اين مردم در بند ، بهره‌ور شوند و به آگاهى و انديشه و پاداشى پر شكوه برسند .\r\nيزيد نپذيرفت ، امّا كسانى كه بر گرد او بودند از او تقاضا كردند كه اجازه دهد .\r\nاو گفت :\r\n« ان صعد لم ينزل الّا بفضيحتى و فضيحة آل ابى سفيان . »\r\nاگر او بر فراز منبر برود ، جز با رسوا ساختن من و نسل و تبار اموى فرود نخواهد آمد ! امّا آنان قانع نشدند و پافشارى كردند .\r\nيزيد گفت شما او را نمىشناسيد ، من او را مىشناسم او از شيرخوارگى با دانش و بينش و خرد و انديشه سر و كار داشته است .\r\n« انّه من اهل بيت قد زقّوا العلم زقّا . »\r\nاو از خاندان بزرگى است كه دانش و كمال را با همهء وجود چشيده و از خرد و انديشه‌اى بزرگ و بينش و دانش ژرف و گسترده‌اى بهره‌ور است .\r\nاينجا بود كه حس كنجكاوى مردم نيز بر انگيخته شد و همهء آنان تقاضا كردند تا يزيد اجازه سخن به آن جوان دربند بدهد و آن گاه بود كه رهبرى خودكامه و مغرور نظام اموى ناگزير از پذيرش طرح هوشمندانه و ستم ستيز و روشنگرانه امام\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nسجاد عليه السّلام - كه با درايت وصف ناپذيرش پشتيبانى مردم را در جهت خواست عادلانه و انسانىاش برانگيخت - گرديد و بدين‌سان پيام رسان جنبش اصلاح‌طلبانهء عاشورا ، بر فراز منبر نشست و پس از ستايش شايسته و بايستهء خدا و سپاس به بارگاه او ، در آن شرايط سخت و دشوار ، و در آن جو وحشت و ترور و در پايگاه قدرت شوم اموى و در حلقهء محاصره دژخيمان و طرفداران تاريك انديش و خشن و بىرحم نظام خلافت ، و نيز شرايط نامساعد جسمى و روحى و عاطفى خويش بخاطر فاجعه غمبار عاشورا و اسارت خاندان پيامبر و . . . سخن جاودانه و تاريخى و انديشاننده و ستم سوز خويش را آغاز كرد و با قوت قلب و علو روح و بيان پر جاذبه و فصاحت و بلاغت و عظمت و شهامت وصف ناپذيرى چنين فرمود :\r\n« ايّها الناس ! اعطينا ستّا و فضّلنا بسبع ، اعطينا العلم و الحلم و السّماحة و الفصاحة و الشّجاعة و المحبّة في قلوب المؤمنين ، و فضّلنا بأنّ منّا النّبىّ المختار محمّدا ، و منّا الصّدّيق ، و منّا الطيّار ، و منّا اسد اللَّه و اسد رسوله ، و منّا سبطا هذه الامّة . »\r\nهان اى مردم ! خدا به ما شش نعمت گران و پر ارزش ارزانى داشته ، و ما را به هفت ويژگى بر ديگر انسانها برترى و امتياز بخشيده است .\r\nخدا به ما دانش و بينش ، حلم و بردبارى ، سخاوت و بخشندگى ، فصاحت و سخنورى ، جوانمردى و آزادگى ، شجاعت و شهامت ارزانى داشته و گسترهء دلها و قلب‌هاى مردم توحيدگرا و با ايمان و آزاده را كانون مهر و عشق ما ساخته است .\r\nو نيز خداى فرزانه ، بر ما خاندان پر شكوه وحى و رسالت منت نهاده و ما را بوسيله اين هفت نشان شكوه و عظمت به همگان برترى بخشيده است :\r\nاين نشانه‌هاى برترى و ملاك‌هاى شكوه عبارتند از :\r\n1 - پيامبر بزرگ خدا ، محمد از خاندان ماست .\r\n2 - نخستين ايمان آورنده به آن حضرت و دين و آيين آسمانى او ، امير مؤمنان از خاندان ما است .\r\n3 - جعفر طيّار ، آن شهيد دلاور راه عدالت و آزادى از خاندان ماست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n4 - شير شجاع حق و شير پيامبر خدا ، جناب حمزه ، آن قهرمان ميدانها و آن سرور شهيدان به خون خفته احد از ماست .\r\n5 - دو فرزند ارجمند پيامبر ، و دو يادگار عزيز آن حضرت ، حسن و حسين از ما هستند .\r\n6 - و آن آخرين اميد و آخرين نويد و آن بزرگ اصلاحگر زمين و زمان در واپسين حركت تاريخ و فرجام جهان نيز از ما ، خاندان توحيد و آزادى و عدالت و تقواست .\r\nآن گاه روى به مردم كرد و فرمود :\r\n« من عرفنى فقد عرفنى و من لم يعرفنى ، انبأته بحسبى و نسبى :\r\nايّها النّاس ! انا بن مكّة و منى ، انا بن زمزم و صفا ، انا بن من حمل الرّكن به اطراف الرّداء ، انا بن خير من ائتزر و ارتدى ، انا بن خير من حجّ و لبّى ، انا بن من اسرى به الى المسجد الاقصى ، انا بن من بلغ به الى سدرة المنتهى ، انا بن من دنى   فَتَدَلَّى فَكانَ قابَ قَوْسَيْنِ أَوْ أَدْنى   ، انا بن من صلّى بملائكة السّماء ، انا بن من اوحى الجليل اليه ما اوحى ، انا بن محمّد المصطفى . »\r\nهان اى مردم ! هر كس مرا شناخت كه شناخت و بايد مسئوليت خويش را دريابد و هر كس نشناخت ، اينك به دقت بشنود تا من خويشتن را ، از نظر نسل و تبار و خاندان و موقعيت اجتماعى و معنوى و انسانى بيشتر و رساتر و روشن‌تر بر او بشناسانم .\r\nهان اى مردم ! من فرزند مكّه و منايم ، من فرزند زمزم و صفايم ، من فرزند بزرگمردى هستم كه حجر الاسود را با عباى خويش جابجا كرد و بر سر جايش نصب فرمود .\r\nمن فرزند بهترين انسانى هستم كه جامه احرام بر تن كرده و بر گرد خانه خدا به\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nطواف پرداخته است ! من فرزند بهترين انسانى هستم كه كفش پوشيد و آن گاه براى طواف بر گرد خانه خدا آن را از پا در آورد ، من فرزند بهترين طواف‌گران و بهترين سعىكنندگانم ! من فرزند بهترين حج‌گزاران و برترين لبيك‌گويان به دعوت خدايم ، من فرزند آن بزرگ پيشوايى هستم كه بر آن مركب آسمانى سوار شد و در اين فضاى بىكران به پرواز در آمد ، من فرزند آن پيامبرى هستم كه شبانگاه ، از مكّه و از كهن‌ترين معبد توحيد و رسالت ، به سوى مسجد اقصى پرواز داده شد ، من فرزند آن كسى هستم كه در شب معراج و سير وصف ناپذير آسمانىاش به سدرة المنتهى رسيد ، و نزديكترين پيام آوران خدا ببارگاه او بود ، من فرزند آن كسى هستم كه در اوج آسمانها با فرشتگان نماز خواند و آنان با شادمانى به او اقتدا كردند ، من فرزند آن كسى هستم كه خداى فرزانه ، آنچه را مىخواست به او وحى فرمود ، من فرزند محمّد ، آن پيامبر برگزيده بارگاه خدا هستم .\r\nپس از ترسيم پرتوى از شخصيت والاى پيامبر گرامى ، اينك براى به تابلو بردن امتيازات شكوهبار و موهبت‌هاى فراوان و شخصيت پر معنويت امير مؤمنان ، فرمود :\r\n« انا بن علىّ المرتضى ، انا بن من ضرب خراطيم الخلق حتّى قالوا لا إله الّا اللَّه ، انا بن من ضرب بين يدى رسول اللَّه بسيفين ، و طعن برمحين ، و هاجر الهجرتين ، و بايع البيعتين ، و قاتل ببدر و حنين ، و لم يكفر باللَّه طرفة عين ابدا ، انا بن صالح المؤمنين ، و وارث النّبيّين ، و قامع الملحدين ، و يعسوب المسلمين ، و نور المجاهدين ، و زين العابدين ، و تاج البكّائين ، و اصبر الصّابرين ، و افضل القائمين من آل ياسين ، رسول ربّ العالمين ، و قاتل المارقين و النّاكثين و القاسطين ، و المجاهد اعدائه النّاصبين ، و افخر من مشى من قريش اجمعين ، و اوّل من اجاب و استجاب للَّه و لرسوله من المؤمنين ، و اوّل السّابقين ، و قاصم المعتدين ، و مبيد المشركين ، و سهم من\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمرامى اللَّه على المنافقين ، و لسان حكمة العابدين ، و ناصر دين اللَّه ، و ولىّ امر اللَّه ، و بستان حكمة اللَّه ، و عيبة علمه .\r\nسمح ، سخىّ ، بهىّ ، بهلول ، زكىّ ، ابطحىّ ، رضىّ ، مقدام ، همام ، صابر ، صوّام ، مهذّب ، قوّام ، قاطع الاصلاب ، و مفرّق الاحزاب ، اربطهم عنانا ، و اثبتهم جنانا ، و امضاهم عزيمة ، و اشدّهم شكيمة ، اسد باسل يطحنهم في الحروب اذا ازدلفت الأسنّة ، و قربت الاعنّة ، طحن الرّحا ، و يذروهم فيها ذرو الرّيح الهشيم ، ليث الحجاز ، و كبش العراق ، مكىّ ، مدنى ، خيفىّ ، عقبىّ ، بدرىّ ، احدىّ ، شجرىّ ، من العرب سيّدها ، و من الوغى ليثها ، وارث المشعرين و ابو السّبطين ، الحسن و الحسين ، ذاك جدّى علىّ بن ابى طالب . »\r\nهان اى مردم ! من فرزند على مرتضايم ! من فرزند آن بزرگمردى هستم كه با شهامت و اخلاصى وصف ناپذيرش ، بينى گردنكشان شرك و بيداد را ، پس از روشنگرى و خيرخواهى بسيار و پس از ستيزه‌جويى و حق ناپذيرى و زورمدارى از سوى آنها به خاك ماليد تا در برابر حق سر فرود آوردند و زبان به يكتايى خدا گشودند و به برابرى بندگان او و به حقوق و آزادى و امنيت آنان اعتراف نمودند .\r\nمن فرزند آن كسى هستم كه در سخت‌ترين ميدانها و بحرانىترين شرايط ، پيشاپيش پيامبر با دشمن تجاوزكار و مغرور ، قهرمانانه مىرزميد ؛ و با دو سلاح و نيزه پيكار مىكرد ، و دو بار در راه خدا ، بار هجرت بست ، و دو بار در اوج تنهايى پيامبر با او بيعت كرد ، و در روزهاى سرنوشت‌ساز « بدر » و « حنين » با كفر و بيداد پيكار نمود و در همهء اين فراز و نشيب‌ها ، لحظه‌اى به خداى توانا كفر نورزيد و در راه حق و عدالت و آزادى و حقوق انسانها از پا ننشست .\r\nمن فرزند شايسته‌كردارترين ايمان آوردگان ، فرزند جانشينى راستين پيام آوران ، فرزند نابودكنندهء حق‌ستيزان و تجاوزكاران ، فرزند پيشواى حقيقى ايمان آوردگان ، فرزند مايهء روشنى ديدگان مجاهدان ، فرزند زينت و زيور و آراستگى پرستشگران خدا ، فرزند سالار و سرور نيايشگران با خدا ، فرزند بسيار گريه‌كنندگان بارگاه دوست ،\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nفرزند شكيباترين شكيبايان ، و فرزند برترين نمازگزاران ، از خاندان پيام آور پروردگار جهانيان هستم من فرزند آن كسى هستم كه جبرئيل و ميكائيل او را يارى كردند ، من فرزند آن كسى هستم كه از حريم حرمت مردم و حقوق ، امنيت و آزادى آنان دليرانه دفاع كرد و با خشونت‌كيشان و بيرون رفتگان از مرزهاى دين خدا ، با بيعت‌شكنان و قانون‌ستيزان و برترىجويان به پيكار برخاست ! من فرزند بهترين و سرفرازترين چهرهء قريش ، فرزند نخستين ايمان آورندهء به خدا و پيامبر ، فرزند نخستين قهرمان پيشتاز در اسلام و ايمان ، و فرزند شكنندهء كمر تجاوزكاران و نابودكننده شرك‌گرايان و بيداد پيشگان و زورمداران هستم .\r\nمن فرزند آن بزرگمردى هستم كه بسان تيرى از تيرهاى خدا بر نفاقگرايان و حق‌ستيزان بود و زبان حكمت و فرزانگى عبادت‌كنندگان راستين و پر اخلاص بارگاه خدا ؛ يارى رسان دلير دين و مقررات او بود ، و سررشته‌دار دين و دولت حق ؛ بوستان پر گل و لاله حكمت خدا بود و گنجينهء بيكران و پايان ناپذير علوم و دانشهاى او .\r\nمن فرزند همان پيشواى گرانقدرى هستم كه جوانمرد بود و بسيار سخاوتمند و بخشنده ؛ بسيار زيبا بود ، و داراى سيمايى نورافشان ؛ هوشمند بود و دنياى نيكىها و خوبيها ؛ از همهء پليديها و ناپسنديها پاك و پاكيزه بود و به همهء ارزشها آراسته ؛ از سرزمين حجاز بود و خشنود به خواست خدا و مورد پسند حق ؛ پيشگام در والايىها و شايستگىها بود و پيشتاز در نيكىها ؛ پيشواى بلند همت بود و داراى اراده‌اى آهنين در راه خدا ؛ سمبل شكيبايان بود و نمونهء پايدارى در راه حق ؛ بسيار روزه‌دار و روزه‌گير بود و پاكيزه از هر آلودگى ؛ شب زنده دار بود و بسيار نمازگزار بارگاه خدا .\r\nمن فرزند آن قهرمان بزرگى هستم كه از هم پاشنده شيرازهء دشمنان حق و عدالت بود و پراكنده ساز گروه‌ها و احزاب سركش و حق ستيز و خودكامه .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاز همگان پر شهامت‌تر و قوىدل‌تر بود ، و از همهء شجاعان نامدارتر و پرصولت‌تر و پر صلابت‌تر ؛ در برابر حق‌ستيزان از همه تزلزل ناپذيرتر بود و از همه پايدارتر .\r\nشير غرّنده‌اى بود كه در گرماگرم پيكار و آن گاه كه چكاچك شمشيرها و نيزه‌ها به هم مىآميخت ، تجاوزكاران را بسان آسيا در هم مىنورديد و بسان تند باد و طوفانى كه خار و خاشاك را بپراكند ، آنان را از هم پراكنده مىساخت .\r\nشير حجاز بود و شهسوار عراق سردار نامدار مكه ، مدينه ، خيف ، منى ، عقبه ، بدر ، و احد بود و پيشتاز بيعت رضوان و هجرت در راه خدا و در جهت خشنودى او ؛ سالار عرب بود و شير ژيان ميدان نبرد ؛ وارث مشعر و عرفات بود و پدر گرانمايهء دو نواده ارجمند پيامبر ، حسن و حسين . . . .\r\nآرى ، اين بزرگمردى كه پرتويى از سيماى نورافشان و سبك و سيره انسان پرور و عادلانه‌اش ترسيم گرديد ، نياى گرانقدر من امير مؤمنان ، على ، فرزند رشيد ابو طالب است .\r\nآن گاه در ادامه سخنان روشنگر و تاريخسازش در ترسيم پرتوى از شكوه و عظمت مام گرانمايه‌اش ، فاطمه افزود :\r\n« انا بن فاطمة الزّهراء ، انا بن سيّدة النّساء ، انا بن خديجة الكبرى ، انا بن المقتول ظلما ، انا بن المجزور الرّأس من القفا ، انا بن العطشان حتّى قضى ، انا بن طريح كربلا ، انا بن مسلوب العمّامة و الرّداء . . . . »\r\nهان اى مردم ! من فرزند دخت فرزانهء پيامبر مسلمانان ، فاطمهء زهرايم ؛ من فرزند خديجه ، آن بانوى بزرگ و توحيدگرايم ؛ من فرزند آن كسى هستم كه از روى ستم و بيداد كشته شد ؛ من فرزند آن كسى هستم كه سرش از قفا بريده شد ؛\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمن فرزند آن آزاد مرد تشنه كامى هستم كه در ساحل فرات با لب تشنه به شهادت رسيد ؛ من فرزند آن كسى هستم كه بدن نازنين‌اش بر روى ريگهاى تفتيده نينوا رها شده ؛ من فرزند آن كسى هستم كه عمامه و عبايش را ربودند . . . .\r\nپيام رسان هوشمند و پر شهامت قيام عدالتخواهانه و قانونگرايانهء عاشورا با شكستن مهر سانسور و دريدن تورهاى اختناق و در هم نورديدن بافته‌هاى استبداد و به هيچ انگاشتن دژخيمان رسوا ، بسان رگبار باران ، حقايق را همچنان بر كوير دلها باراند و دروغها ، تحريف‌ها ، سمپاشىها ، و تهمت‌هاى بيشمار و بىحساب رژيم رسوا و دروغپرداز اموى را - كه نزديك به دو دهه ، بنام خدا و در ستار مذهب ، استبداد و اختناقى رسوا را بر مردم تيره‌بخت تحميل كرده و حقوق و آزادى و امنيت و كرامت آنان را پايمال ساخته و به زشت‌ترين جنايت‌ها دست مىيازيد و هر شرارت و شقاوتى را در حق آزاديخواهان و ظلم‌ناپذيران ، با تحريف مفاهيم مذهبى توجيه مىنمود و خود را نماينده خدا در زمين و صاحب اختيار دين و دنيا و هستى بندگان او بخورد ساده دلان مىداد - همه را بر ملا ساخت ، و همچنان به معرفى خويش و ترسيم شخصيت شكوهبار خاندان و نسل و تبار خويش ادامه داد تا صداى شيون و فرياد مردم به آسمان برخاست ، و رهبر نظام اهريمنى اموى از ترس آگاهى و قيام مردم و از هم پاشيدن شيرازهء كارها ، به چاره‌انديشى پرداخت كه چگونه پيام رسان شجاع و روشنگر نهضت اصلاح‌طلبانهء عاشورا را از ادامه سخن باز دارد ؟ درست در ادامهء بازى با مذهب و باورهاى مورد احترام مردم بود كه رو به اذان گوى خود نمود كه : هان اى اذان گو ! ديگر هنگامهء اذان و نماز اول وقت است ، پس اذان بگو . . . .\r\nاذان گوى يزيد برخاست و در ميان سخن امام سجّاد اذان را آغاز كرد كه :\r\n« اللَّه اكبر ، اللَّه اكبر » آن حضرت ، با رو به رو شدن با اين شگرد يزيد و بهره بردارى ابزارى او از مذهب ، به احترام نام خدا سكوت كرد و پس از اداى جملهء نخست از سوى اذان گو ، فرمود :\r\n« لا شىء اكبر من اللَّه . »\r\nهيچ چيزى بزرگتر از خدا نيست .\r\nاذان گو گفت :\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n« اشهد ان لا إله الّا اللَّه » امام سجاد فرمود :\r\n« شهد بها شعرى و بشرى و لحمى و دمى . »\r\nمو ، پوست ، گوشت ، خون و تك تك سلولهاى وجود من به يكتايى خدا و بىهمتايى او گواهى مىدهد .\r\nاذان گو گفت :\r\n« اشهد انّ محمّدا رسول اللَّه » با اداى اين جمله از سوى اذان گو ، آن حضرت ندا داد كه : هان اى اذان گو ! تو را به حرمت و معنويت محمّد سوگند ساكت باش تا من سخنى بگويم ! آن گاه رو به يزيد كرد و قهرمانانه خروشيد كه :\r\n« يا يزيد ! محمّد هذا جدّى ام جدّك ؟ . . . »\r\nهاى اى يزيد ! اين محمّد نياى تو مىباشد يا نياى گرانقدر من ! اگر بگويى نياى توست كه دروغ مىگويى و كفر مىورزى ، و اگر بر اين باورى كه او نياى من است ، پس چرا فرزندان او را بجرم حقگويى و دعوت به رعايت حقوق و آزادى مردم و عمل به دين خدا و دورى گزيدن از حق كشى و خشونت و بىرحمى و تبهكارى ، به خاك و خون كشيدى و بانوان و دختران حرم او را به اسارت آوردى ؟ راستى چرا ؟\r\nدر اينجا بود كه امام سجاد دست برد و گريبان چاك زد . . . و صداى شيون مردم فضاى مسجد را پر كرد . 
  ] « 1 »\r\nو اين سرايندهء خوش فكر نيز با الهام از سخنان روشنگرانه امام سجاد چه زيبا سروده است كه : ( 1 )\r\n يا امة كفرت و في افواها * القرآن فيه ضلالها و رشادها . . . \r\nاى داد بر آن مردم اموى مسلك و اموى كيشى كه كفر ورزيده‌اند و در همان حال ، آيات روشنگر قرآن را - كه در آنها ، راه گمراهى و رستگارى جامعه‌ها و تمدن‌ها ترسيم شده است - بر دهان دارد ! شما گمراهان روزگار بر فراز منبرها ، بزرگمردى را به باد ناسزا مىگيريد كه به\r\n\r\n\r\n","description":"","footnote":"\r\n( 1 ) - مؤلف بزرگوار به خاطر رعايت اختصار ، تنها فرازهايى از خطبهء شجاعانه و روشنگرانه و دگرگون ساز زينب و امام سجاد را آورده است كه مترجم آن‌ها را بطور كامل آورد و ترجمه كرد تا سخن كامل گردد .\r\n","page_name":" 347 ","page_number":347},
  {"content":"\r\n\r\nبركت ايمان و جهاد او اين منبرها براى شما بر پا شده است ؛ اينان از نسل و تبار آنانى هستند كه در بدر ، به جنگ حق و عدالت رفتند و كشتن حسين نتيجهء كينه و عقده‌اى است كه از پيكار بدر بر دل دارند و هنوز فروكش نكرده است .\r\n\r\nسوگوارى خاندان پيامبر در شام\r\n( 1 ) در شام و در كنار قدرت پوشالى استبداد ، بانوان آزاده و عدالت خواه خاندان پيامبر فرصت يافتند تا مجلس سوگوارى بر پيشواى آزادى برپا دارند و با دل سوزان و اشكهاى ريزان بر آن حضرت ناله و شيون سر دهند و با گريه‌ها و ضجه‌هاى روشنگرانه ، ابعاد فاجعه‌اى را كه بر امّت رفته است به گوش مردم برسانند .\r\nراستى كه سوگ آن اسيران آزاديبخش بزرگ بود و اندوه و سوز دل آن جوان از دست دادگان و در سوگ نشستگان بسى سترگ و جگر سوز .\r\nاستبداد خشن و بىرحم اموى آنان را در جايى مسكن داده بود كه نه از سوز سرما مصون بودند و نه از رنج گرما ؛ به گونه‌اى كه پوست بدن نازنين آن خاندان گرانمايه‌اى كه در سرا پرده‌هاى كرامت و عظمت زندگى و رشد كرده بودند ، از شدّت سرما و گرما تركيد و خون جارى شد ؛ شكيبايى و پايدارى آنان رو به پايان نهاد و نگرانى و ناراحتى رفت تا جايگزين آنها شود و غم و اندوه ، همدم همارهء آنان گردد .\r\n\r\nاعتراض يكى از پيشوايان يهود\r\nاز « محمّد بن عبد الرّحمن » آورده‌اند كه : پس از شهادت حسين عليه السّلام و آوردن كاروان اسيران به شام ، روزى « رأس الجالوت » ، يكى از پيشوايان يهود مرا ديد و ضمن گفتگويى كه داشتيم گفت :\r\nبه خداى سوگند كه ميان من و داود پيامبر ، هفتاد نسل فاصله است ؛ با اين وصف يهوديان به احترام او هر گاه مرا مىبينند و به ديدار من مىشتابند ، در برابرم سر تعظيم فرود مىآورند و مرا سخت گرامى مىدارند ؛ امّا شما مدعيان اسلام با اينكه ميان پسر پيامبرتان ، حسين عليه السّلام و خود آن حضرت جز يك نفر فاصله نيست ، فرزند پيامبرتان را اين گونه بيرحمانه كشتيد و خاندانش را به بند اسارت كشيديد و شهر به شهر گردانيديد .\r\n« و انتم ليس بين ابن النّبى و بينه الّا اب واحد قتلتم ولده ! »\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nراستى مىدانيد چه مىكنيد ؟ ! و با اين وصف يزيد هنوز مست قدرت استبدادى و انحصارى خويش بود و در بزم شراب و رقص و آواز ، و در حلقهء كنيزكان رنگارنگ مىنشست و براى قدرت نمايى جنون‌آميز و نمايش اقتدار رژيم سفاك و پوسيدهء اموى سر نورانى و الهام بخش بزرگ پرچمدار عدالت و آزادى و پاكى و پروا را در برابر خويش مىنهاد و بر شقاوت خود مىباليد !\r\n\r\nسفير روم در تالار كاخ يزيد\r\n( 1 ) پس از رسيدن سر مقدّس حسين عليه السّلام به بارگاه استبداد ، يزيد به شكرانهء پيروزى موهوم خويش ، مجلس بزم و باده نوشى مىآراست و رقّاصه‌ها و آوازه‌خوانها را فرا مىخواند و در همان حال سر بريدهء آن حضرت را نيز در برابر خويش مىنهاد و گاه با چوب خيزران بر آن لب و دندان - كه بوسه‌گاه پيامبر بود - مىنواخت ! روزى سفير روم - كه شخصيّتى هوشمند و شجاع و از بزرگان كشورش بود - در بزم يزيد حضور يافت و با ديدن آن منظره ، رو به يزيد كرد و گفت : هان اى فرمانرواى عرب ! اين سر بريده از آن كيست ؟\r\n« يا ملك العرب ! هذا رأس من ؟\r\nيزيد گفت : دوست من ! تو را با اين سر چه كار ؟\r\n« ما لك و لهذا الرّأس ؟ » سفير گفت : من سفير كشورم هستم ؛ بر اين اساس هنگامى كه به روم بر مىگردم ، از من در مورد ديدنيها و رويدادهاى مهمّ كشور شما خواهند پرسيد ؛ به همين جهت بسيار مايل هستم كه سرگذشت اين سر بريده و صاحب آن را بشنوم ؛ تا هم داستان او را به كشورم ارمغان برم و هم در شادى و شادمانى شما شريك گردم ! يزيد گفت : اين سر از آن حسين است ، فرزند على است ! « هذا رأس الحسين . »\r\nسفير پرسيد : مادرش كيست ؟\r\n« و من امّه ؟ » يزيد گفت : مادرش فاطمه است ، دخت پيامبر خدا ! « فاطمة ، بنت رسول اللَّه ! » سفير فرياد بر آورد كه :\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n( 1 ) « اف لك و لدينك ، لى دين أحسن من دينكم . . . »\r\nهان اى يزيد ! واى بر تو و بر دين و آيين تو ! پس دين من ، از دين شما بهتر است ؛ چرا كه پدر من از نواده‌هاى حضرت داود است ؛ ميان من و آن پيامبر خدا ، پدران و نسلهاى بسيارى فاصله است ؛ با اين وصف ، مسيحيان مرا گرامى مىدارند و از خاك كف پاى من ، بركت مىجويند ، چرا كه مرا از نواده‌هاى داود مىنگرند ! امّا شما مسلمانان فرزند ارجمند دختر پيامبرتان را - در صورتى كه با پيامبرتان يك مادر بيشتر فاصله ندارد - اين گونه بيرحمانه كشتيد ! پس زشت باد اين راه و رسم و اين دين و آيين شما ! « و قد قتلتم ابن بنت نبيّكم و ليس بينهما الّا امّ واحدة ، فقّبح اللَّه دينكم . »\r\nآن گاه افزود : هان اى يزيد ! آيا داستان عبادتگاه « حافر » را شنيده‌اى ؟\r\nپاسخ داد : نه ، بگو ! گفت : در درياى عمّان و در مسير چين ، جزيره بزرگى است و در آن ، شهر زيبا و خوش آب و هوايى است كه در دست مسيحيان است . در آن شهر تماشايى ، عبادتگاه‌هاى فراوانى است كه بزرگترين آنها عبادتگاه « حافر » است . در محراب آن ، سم الاغى در پوشش و قالب زيبايى از طلاى سرخ آويزان است و مردم آنجا ، بر اين باورند كه اين سم ، گويى سم همان حيوانى است كه مسيح عليه السّلام بر آن سوار مىشد .\r\nآرى ، مردم آن شهر و آن سرزمين ، سم آن حيوان را به احترام حضرت مسيح ، كه بر آن مىنشست ، در قالبى از طلا قرار داده و به زر و زيورى بسيار آراسته و بر محراب عبادتگاه خويش آويزان كرده‌اند و در هر سال انبوهى از مسيحيان به زيارت آن عبادتگاه مىشتابند ؛ امّا دريغ و درد كه شما پسر دخت پيامبرتان را مىكشيد و خاندان او را به اسارت مىبريد و در همان حال شادمانى هم مىكنيد ! ! نه ، نه در اين دين و آيين شما خير و بركتى است و نه در خودتان و عملكردتان ! يزيد دستور كشتن او را صادر كرد و گفت : او را بكشيد كه مرا در بازگشت به كشورش رسوا نسازد ! هنگامى كه او با مرگ روبرو شد و احساس خطر كرد ، گفت : مىخواهى مرا بكشى ؟\r\nيزيد گفت : آرى ! گفت : پس بدان كه شب گذشته ، پيامبرتان را در عالم خواب ديدم و آن حضرت به من فرمود :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n« يا نصرانى ! انت من اهل الجنّة ! »\r\nتو از بهشتيان خواهى بود ! و من از نويد او شگفت زده شدم ؛ امّا اينك به يكتايى خدا و رسالت پيامبر اسلام گواهى مىدهم .\r\n( 1 ) « اشهد انّ لا إله الّا اللَّه و انّ محمّدا رسوله . »\r\nسپس به پا خاست ، سر مقدّس حسين عليه السّلام را در آغوش كشيد و به سينه چسبانيد و آن را بوسه باران ساخت و باران اشك ريخت و جان را فداى حسين عليه السّلام كرد !\r\n\r\nخواب جانسوز\r\nدخت ارجمند حسين عليه السّلام ، « سكينه » ، در ميان كاروان اسيران آزاديبخشى بود كه آنان را به شام وارد كرده و با شرايط غمبارى در منزلگاهى فرودشان آوردند ؛ جايى كه نه روزها از تابش خورشيد در امان بودند و نه شبها از تيرگى و ظلمت شب و سرماى سوزان ! در يكى از آن شبهاى سخت و غمبار بود كه دخت سرفراز حسين ، خواب عجيبى ديد ! در عالم رؤيا ديد كه درهاى آسمان گشوده گرديد و پنج مركب آسمانى از نور ، به سوى زمين فرود آمد كه بر هر يك از آنها بزرگمرد و بزرگوارى پرشكوه نشسته و فرشتگانى بر گرد او حلق زده‌اند ؛ و به همراه هر يك از آنان يك نوجوان يا خدمتگزار بهشتى است كه سخن مىگويد و از رويدادها پرده بر مىدارد ! او مىافزايد : پس از پياده شدن آن چهره‌هاى نورانى و فرشتگان ، مركبها رفتند و سخنگوى آنان به من روى آورد و گفت : هان اى سكينه ! نياى گرانقدرت بر تو سلام مىرساند و درودت مىگويد .\r\nمن در پاسخ گفتم : درود بر پيامبر خدا باد ! و آن گاه پرسيدم : شما كه هستيد ؟\r\nپاسخ داد : من يكى از نوجوانان و خدمتگزاران بهشت هستم .\r\nپرسيدم : اين چهره‌هاى پر شكوه و ملكوتى كه فرود آمدند ، چه كسانى هستند ؟\r\nگفت : آدم ، ابراهيم خليل ، موسى و مسيح . . . .\r\nپرسيدم : آن شخصيّت پر شكوهى كه دست به محاسن سپيد و شريفش گرفته و گاه مىافتد و گاه بر مىخيزد ، كيست ؟\r\nپاسخ داد : نياى گرانقدرت ، پيامبر است .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n( 1 ) « جدّك رسول اللَّه . »\r\nپرسيدم : اينان كجا مىروند ؟\r\n« و أين هم قاصدون ؟ » گفت : به ديدار پدرت ، حسين عليه السّلام .\r\n« الى ابيك الحسين . »\r\nبا شنيدن اين سخن ، بر آن شدم تا خودم را به نياى گرانقدرم ، پيامبر ، برسانم و شكايت روزگار و ظالمان را به آن حضرت بنمايم ، كه درست در اين هنگام ديدم پنج هودج نورى از آسمان فرود آمد كه در ميان هر يك بانويى پرشكوه و بزرگ است .\r\nاز آن فرشتهء آسمانى پرسيدم : اين بانوان گرانقدر چه كسانى هستند ؟\r\nپاسخ داد : « حوّاء » مام ارجمند آدميان ، « آسيه » ، دختر « مزاحم » ، « مريم » ، دختر « عمران » ، « خديجه » ، دختر « خويلد » ، و آن بانويى كه دست بر سر نهاده و افتان و خيزان است مادرت ، فاطمه ، دخت فرزانهء پيامبر خداست .\r\nبا شنيدن اين خبر گفتم : به خداى سوگند مىروم تا بيدادى را كه در حقّ ما رفته است به مادرم ، فاطمه گزارش كنم ! به سويش دويدم و پس از سلام بر او با چشمانى گريان و دلى بريان در برابرش ايستادم و گفتم : ( 2 ) « يا امتاه ! جحدوا و اللَّه حقّنا ، يا امتاه ! بدّدوا و اللَّه شملنا ، يا امتاه ! استباحوا و اللَّه حريمنا ، يا امتاه ! قتلوا و اللَّه الحسين ابانا . »\r\nمادر جان ! مادر ! به خداى سوگند كه حقوق ما را انكار و پايمال ساختند ! مادر جان ! مادر ! به خداى سوگند كه گروه ما خاندان پيامبر و نسل او را بيدادگرانه پراكندند ! مادر جان ! مادر ! به خداى سوگند كه حريم حرمت ما را شكستند و بر ما ستم روا داشتند ! مادر جان ! مادر ! به خداى سوگند ، پدر گرانقدرم ، حسين را با لب تشنه كشتند !\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nدخت فرزانهء پيامبر - كه سيلاب اشك از ديدگانش جارى بود - با شنيدن سخنان من فرمود : ( 1 )\r\n« كفى صوتك يا سكينة ، فقد احرقت كبدى ، و قطّعت نياط قلبى ، هذا قميص ابيك الحسين معى لا يفارقنى حتّى القى اللَّه به . »\r\nسكينه جان ! نور ديده‌ام ! بيش از اين مرا مسوزان ! و ديگر مگو ! مگو كه جگرم را سوزاندى و پاره كردى ؛ و بند دلم را بريدى ! دخترم ! اين پيراهن پدرت ، حسين است كه به همراه من خواهد بود تا در روز رستاخيز خداى را ديدار كنم ! اينجا بود كه از خواب بيدار شدم و بر آن شدم تا آن رؤياى شگفت انگيز را نهان دارم ، امّا سرانجام به دلايلى آن را به خاندان و نزديكانم باز گفتم و جريان اين خواب ميان مردم راه يافت . « 1 »\r\n\r\nيادگار هوشمند و دلير امام حسن\r\nروزى « يزيد » ، « على » فرزند گرانمايهء حسين عليه السّلام و يادگار ارجمند او را به همراه « عمر » ، فرزند حضرت حسن عليه السّلام - كه كودكى خردسال بود - نزد خويش فرا خواند ؛ و به يادگار امام مجتبى عليه السّلام گفت : آيا حاضرى با پسرم « خالد » كشتى بگيرى و پيكار كنى ؟\r\nاو پاسخ داد : نه ، اگر مىخواهى ما را بيازمايى ، شمشيرى به هر كدام از ما دو تن بده تا پيكار كنيم و آن گاه بنگر كه كدامين ما توانمندتريم ! يزيد گفت : كوچك و بزرگ شما خاندان رسالت دست از دشمنى ما برنخواهيد داشت ! و آن گاه به ياوه سرايى پرداخت و اين شعر را خواند كه : ( 2 )\r\n شنشنة اعرفها من اخزم * هل تلد الحية الا حية \r\nاين سبك و شيوه‌اى است كه از « اخزم » براى من شناخته شده است و دشمن جز دشمن نخواهد آورد و نخواهد پرورد .\r\n\r\nدر بازار شام\r\n( 3 ) روزى چهارمين امام نور ، زين العابدين عليه السّلام از بازار شام مىگذشت كه « منهال » را ديد .\r\n\r\n\r\n","description":"","footnote":"\r\n( 1 ) - بحار ، ج 45 ، ص 140 .\r\n","page_name":" 353 ","page_number":353},
  {"content":"\r\n\r\nاو ، رو به آن حضرت كرد و گفت : هان اى فرزند ارجمند پيامبر ! حال شما چطور است و روز را چگونه به سر آوردى ؟ ! ( 1 ) « كيف أمسيت يا ابن رسول اللَّه ؟ ! » فرمود : « منهال » ! روزگار ما بسان حال و روز بنى اسرائيل در استبداد فرعون و حاكميّت بيداد فرعونيان است ؛ كه پسران و مردانشان را مىكشتند و زنان آنان را زنده وامىنهادند و اسير مىكردند .\r\n« أمسينا كمثل بنى اسرائيل في آل فرعون يذبّحون أبنائهم و يستحيون نسائهم . . . . »\r\nهان اى منهال ! عرب بر عجم افتخار مىكند كه پيامبر خدا از امّت عرب است ؛ و قريش بر جامعهء عرب مباهات مىكند كه محمّد صلّى اللَّه عليه و آله از آن تيره و تبار است ؛ امّا اينك بنگر كه ما خاندان همان پيامبر بزرگ ، در حالى روزگار مىگذرانيم كه حقوق و آزادى و امنيّت ما را پايمال ساخته و مردانمان را به خاك و خون كشيده و زنان و كودكانمان را بيرحمانه از شهر و ديار و از خانه و كاشانهء خويش آوارهء بيابانها و هر كوى و برزن ساخته‌اند .\r\n« فانّا للَّه و انّا إليه راجعون ممّا أمسينا فيه يا منهال ! »\r\nپس اى منهال ! ما به خدا پناه مىبريم و بازگشت به سوى اوست ، از اين همه بيدادى كه از سوى اين خودكامگان بر ما رفته و از روزگار تيره و تارى كه ما و جامعه و مردم در آن گرفتارشده‌ايم ! رحمت خدا بر اين شاعر كه چنين مىسرايد : ( 2 )\r\n يعظّمون له اعواد منبره * و تحت ارجلهم أولاده و ضعوا . . . \r\nبيدادگران و فريبكاران ، به چوب‌هاى منبر پيامبر احترام مىكنند و با عوامفريبى و عوامبازى بدين وسيله چنين وانمود مىكنند كه در برابر آن حضرت و راه و رسم آسمانى و بشر دوستانهء او سر تعظيم فرود مىآورند ، اما در همان حال فرزندان ارجمندش را كه جز در انديشه حق و عدالت و تضمين حقوق و حرمت انسان‌ها از سوى حكومت نيستند و خيرخواه و هدايتگر همگان ، ابتدايىترين حقوق آنان را زير پا نهاده و آنان را قتل عام مىكنند ، آخر بر اساس كدامين فرمان خدا و پيامبر بايد فرزندان ارجمند او دنباله رو سياست ظالمانه شما باشند ؟ در حالى كه افتخار دروغين شما اين است كه يار و رهرو راه او هستيد ! !\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nبخش 10 بازگشت كاروان آزادى و نجات\r\nديدگاه‌ها در مورد سر مقدّس پيشواى شهيدان بازگشت به شهادتگاه حسين آيا دوست . نداى دوست را پاسخ نمىدهد ؟\r\nسوگوارى پريان بر پيشواى شهيدان فرود كيفر و بلا بر كشندگان حسين عليه السّلام « عبيد » و « ابن سعد » گذر سليمان بر شهادتگاه پيشواى آزادى در سوگ او بايد اين گونه سرود امام باقر و سوگوارى حسين عليه السّلام بازگشت خاندان وحى و رسالت به مدينه در دروازهء شهر پيامبر نويد بازگشت خاندان او سخن جانسوز آن حضرت در دروازهء مدينه در سوگ پدر گريه روشنگرانهء آن حضرت\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n( 1 ) بازگشت كاروان آزادى و نجات پس از روشنگرىهاى چهارمين امام نور و ديگر اسيران آزادى بخش و بيان حقايق در سخت‌ترين شرايط ، كه بتدريج افكار عمومى بر ضدّ دستگاه فريبكار و بيدادپيشهء اموى تغيير كرد ، يزيد ، يادگار ارجمند حسين عليه السّلام ، امام سجاد را خواست و گفت : هان اى على ! من بر آن هستم كه سه خواستهء شما را برآورم ؛ بگو چه مىخواهى تا طبق وعده‌اى كه داده‌ام ، آنها را در دستور كار قرار دهم ؟ ! امام سجّاد فرمود : خواسته‌هاى سه‌گانهء من اينك اينهاست :\r\n1 - اجازه دهيد پيش از هر چيز ، براى آخرين بار سيماى نورافشان پدر و سالارم ، حسين عليه السّلام را سير ببينم و از ديدار او توشه برگيرم ! 2 - پس از آن ، بگو : آنچه از ما خاندان پيامبر به تاراج رفته است ، به ما بازگردانند ؛ چرا كه در ميان آنها پارچه‌هاى دستباف و پيراهن و گردنبند و گوشواره مام ارجمندم ، فاطمه عليها السّلام ، است .\r\n3 - و سرانجام اينكه اگر آهنگ كشتن مرا دارى ، كسى را همراه اين بانوان آزادهء حرم پيامبر و كودكان داغديده گسيل دار تا اينان را در امنيت و آرامش به حرم پيامبر برسانند .\r\nيزيد در برابر خواسته‌هاى آن حضرت گفت : امّا در مورد پدرت ، بايد يادآورى گردد كه ديگر هرگز سيماى او را نخواهى ديد ! و از كشتن تو نيز گذشتم ؛ و خاندان حسين عليه السّلام را نيز بايد خودت به مدينه برسانى ! پس از اين گفتگو بود كه به دستور يزيد ، بخشى از اموال تاراج شده را بازگشت دادند و مبلغ دويست دينار نيز بر روى آنها نهادند كه امام سجّاد آن را بىدرنگ ميان بينوايان تقسيم كرد .\r\nو آن گاه « نعمان بن بشير » و گروهى از دستياران او نيز دستور يافتند تا كاروان اسيران را با احترام به مدينه بازگردانند . « 1 »\r\n\r\n\r\n","description":"","footnote":"\r\n( 1 ) - بحار ، ج 45 ، ص 143 ؛ لهوف ، ص 81 .\r\n","page_name":" 357 ","page_number":357},
  {"content":"\r\n\r\n\r\nديدگاه‌ها در مورد سر مقدّس پيشواى شهيدان\r\n( 1 ) در مورد سر مقدّس حسين عليه السّلام و به خاكسپارى آن ، ديدگاه‌ها يكسان نيست :\r\n1 - به باور گروهى ، آن سر نورانى را - كه مشعل فروزان كاروان اسيران بود - به مدينه باز گرداندند و در آنجا به وسيلهء « عمرو بن سعيد » به خاك سپرده شد .\r\n2 - امّا از « منصور بن جمهور » آورده‌اند كه وقتى شام را فتح كرد و پس از ورود به شهر ، به خزانهء « يزيد » وارد شد ، در آنجا سبد سرخ رنگى يافت ! به غلام خود گفت :\r\nاين سبد بسته بندى شده را خوب نگاهدار كه از گنجينه‌هاى گران قيمت امويان است ؛ امّا هنگامى كه پس از مدّتى آن را گشود ، ديد سر نورانى و عطرآگين سالار شايستگان و پيشواى آزادى خواهان - كه هنوز موهايش به رنگ مشكى خضاب بود - در آن است .\r\nبه غلام دستور داد ، پارچه‌اى آورد و بر آن سر نورانى پوشاند و پس از كفن نمودنش ، آن را در كنار باب « فراديس » دمشق به خاك سپرد .\r\n3 - و گروهى از مردم مصر نيز آورده‌اند كه آرامگاه سر نورانى پيشواى شهيدان ، در آنجاست و نام آن مكان مقدّس را « مشهد الكريم » نهاده‌اند . آنان آن آرامگاه را با زر و زيور بسيار آراسته ساخته و در مراسم گوناگون و مناسبت‌هاى مختلف به زيارت آن مىروند و بر اين باورند كه آن سر نورانى در آنجا به خاك سپرده شده است .\r\n4 - امّا آنچه پس از مطالعهء همهء ديدگاه‌ها دريافت مىگردد ، اين است كه آن سر نورانى پس از همراهى با كاروان اسيران در شهرها و سرزمين‌هاى گوناگون ، سرانجام به كربلا بازگردانده ، و در آنجا به پيكر مطهّر آن حضرت پيوند داده شد و در شهادتگاه حسين عليه السّلام دفن گرديد .\r\nراستى كه سرايندهء اين سوگنامه در عظمت اين مصيبت جانگداز چه زيبا سروده است : ( 2 )\r\n رأس بن بنت محمّد و وصيّه * للناظرين على قناة يرفع . . . \r\nسر نورانى فرزند ارجمند دخت سرفراز پيامبر در برابر ديدگان بهت زده مردم بر فراز نى مىرود ! و مسلمانان با چشم خود آن منظره هولناك را مىنگرند و با گوش ، آن داستان غم انگيز را مىشنوند ، امّا نه كسى آن شقاوت و بيداد را به گونه‌اى مؤثر انكار مىكند و نه گريه و زارى سر مىدهد !\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nهان اى سالار آزادى خواهان و شايستگان ! اى كاش ديدگان تماشاگران از ديدن سوگ بزرگ تو و سر نورانىات بر فراز نى ، نابينا گردند و طنين مصيبت تو هر گوشى را كه مىشنود ، ناشنوا سازد .\r\nآن ديدگانى كه با وجود تو به خواب آرام مىرفت ، اينك بيدار و نگرانند و آن چشمانى كه از ترس عدالت خواهى و ستم ستيزى تو به خواب نمىرفت ، اينك با شهادتت آنان را به آرامش و خواب راحت فرو بردى ! هيچ باغ و بوستان پر گل و لاله‌اى در روى زمين نخواهد بود ، جز اينكه آرزويش اين است كه قبر و آرامگاه پرافتخار تو را در آغوش گيرد ! « 1 »\r\n\r\nبازگشت به شهادتگاه حسين\r\n( 1 ) كاروان اسيران پس از رساندن پيام انسانساز شهادت پيشواى شهيدان و ياران فداكارش به عصرها و نسلها ، و پس از انگيزش مردم استبدادزده و خمود ، سرانجام شام را به قصد مدينه ترك كرد و در سر راه خويش در كربلا فرود آمد ! هنگامى كه كاروانيان در شهادتگاه حسين عليه السّلام پياده شدند ، خاندان و فرزندان او با جابر بن عبد اللَّه و گروهى از بنى هاشم روبرو شدند كه درست در همان روز به زيارت پيشواى آزادى آمده بودند ؛ و بدينسان اين دو گروه و اين دو كاروان كوى حسين ، با موجى از غم و اندوه و آه و نالهء جانسوز در آن سرزمين گرد آمدند و بر اين سوگ سهمگين و مصيبت بزرگى كه جگر همهء دوستداران حق و عدالت را سوزاند و همهء دلها را داغدار ساخت ، به سوگوارى و عزادارى پرداختند و با ديدار يك ديگر داغشان تازه شد .\r\n[ دخت فرزانهء فاطمه عليها السّلام هنگامى كه به شهادتگاه برادر رسيد ، از شدّت اندوه ، دست برد و گريبان چاك زد و با دلى آكنده از غم ، ناله‌اى جانگداز سر داد كه :\r\n« وا أخاه ! وا حسيناه ! . . . »\r\nاى واى ! اى نازنين برادر ! آه ! اى حسين عزيز !\r\n\r\n\r\n","description":"","footnote":"\r\n( 1 ) - بحار ، ج 45 ، ص 255 .\r\n","page_name":" 359 ","page_number":359},
  {"content":"\r\n\r\nواى ! اى محبوب دل پيامبر خدا ! داد ! اى فرزند ارجمند مكّه و منى ! اى پسر گرانمايهء فاطمهء زهرا ! اى پسر گرانقدر علىّ مرتضى ! جان برادر ! منم خواهرت ، زينب ! . . .\r\nو آن گاه آنقدر ناله كرد تا بيهوش گرديد و خود را بر روى آن قبر منوّر افكند .\r\n\r\nآيا دوست ، نداى دوست را پاسخ نمىدهد ؟\r\nو نيز آورده‌اند كه : جابر انصارى كه از ياران پيامبر و از دوستداران راستين خاندان آن حضرت و از دانشوران با اخلاص و فداكار شيعه است ، در همان روز ورود كاروان خاندان حسين عليه السّلام به كربلا ، او نيز به زيارت حسين عليه السّلام رفته بود . او به كمك برخى از دوستان و يارانش خود را به قبر منوّر رساند و از پردهء دل سه بار فرياد جانسوز بر آورد كه : يا حسين ! يا حسين ! يا حسين ! آن گاه گفت : « أ حبيب لا يجيب حبيبه ؟ » سالار من ! آيا دوست باوفا و گرانقدرى چون شما ، پاسخ دوست خود را نمىدهد ؟ ! درست در اين هنگام بود كه كاروان خاندان حسين عليه السّلام رسيد و « جابر » با آگاهى از اين موضوع ، با سر و پاى برهنه به استقبال آنان شتافت .\r\nهنگامى كه اين دو گروه از زائران كوى آگاهى و عشق ، با هم روبرو شدند ، داغها تازه گرديد و توفانى از غم و اندوه و ناله و فرياد ، شهادتگاه حسين عليه السّلام را فرا گرفت .\r\nعلى عليه السّلام ، يادگار ارجمند سالار شايستگان ، رو به « جابر » و همراهان او كرد و فرمود :\r\n« يا جابر ! هاهنا و اللَّه قتلت رجالنا ، و ذبحت اطفالنا ، و سبيت نسائنا ، و حرّقت خيامنا . . . . »\r\nهان اى جابر ! به خداى سوگند ، در همين سرزمين بود كه دلير مردان فداكار ما را به خاك و خون كشيدند ! در همين سرزمين بود كه كودكان و نوجوانان ما را سر بريدند ! در اينجا بود كه بانوان حرم پيامبر را به بند اسارت كشيدند !\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nو همين جا بود كه سرا پردهء ما را آتش زدند . . . . 
  ]\r\n\r\nسوگوارى پريان بر پيشواى شهيدان\r\n( 1 ) در سوگ جانگداز حسين نه تنها فرشتگان آسمانها نوحه سرايى و گريه كردند ، كه جنّيان نيز سوگوارى نموده و بر آن حضرت نوحه سرايى كردند .\r\n1 - در اين مورد از گروهى از ياران پيامبر ، از جمله « مسوّر بن مخرمه » و شمارى ديگر آورده‌اند كه : آنان نوحه سرايى و سوگوارى جنيان را در شهادت آن حضرت مىشنوند و با آنان گريه مىكنند .\r\n2 - و نيز از « عكرمه » آورده‌اند كه در شامگاه شهادت سالار شايستگان در كربلا ، او در مدينه از نداگرى - كه صدايش را مىشنيد ، امّا خودش را نمىديد - مىشنود كه چنين مىسرايد : ( 2 )\r\n ايّها القاتلون جهلا حسينا * أبشروا بالعذاب و التّنكيل . . . \r\nهان اى كشندگان و قاتلان گمراه و نادان سالار شايستگان ، حسين ! شما را به عذاب دوزخ و شكنجه‌هاى مرگبار و رسواگر آن مژده باد ! همهء آسمانيان و زمينيان ، از پيامبران گرفته تا فرشتگان و تيره‌هاى گوناگون فرزندان انسان ، بر شرارت و شقاوت شما گريه مىكنند و بر شما لعنت و نفرين نثار مىنمايند ، چرا كه شما بر زبان فرزند داود ، و موسى و مسيح - كه آورنده انجيل بود - لعنت شده‌ايد .\r\n3 - و نيز آورده‌اند كه نداگرى ناشناس در « بصره » ، پس از شهادت حسين عليه السّلام شبى اشعارى بدين مضمون مىسرود :\r\nبىگمان آن نيزه‌هايى كه به سوى حسين عليه السّلام نشانه رفت ، در حقيقت به سوى قرآن نشانه رفت ؛ و آن تبهكارانى كه به جنگ او رفتند ، در حقيقت با قرآن و وحى به جنگ برخاستند .\r\nآنان براى كشتن تو اى پيشواى شهيدان ! تكبير و تهليل مىگفتند و به پندار خمود و انديشه تاريك خود ، نام بلند و با عظمت خدا را بزرگ مىداشتند ، در حالى كه با اين جنايت بىرحمانهء خود ، نام بلند و الهام بخش خدا ، و نداى تكبير و تهليل را يكسره نابود مىساختند ! ! آنان با كشتن تو اى نور ديده پيامبر ! در حقيقت نياى گرانقدرت پيامبر را كشتند !\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nهمان بزرگ مردى را كه خدا و فرشته وحى بر او درود و سلام نثار مىكنند .\r\n4 - از « ام سلمه » همسر پيامبر گرامى آورده‌اند كه مىگفت : پس از رحلت پيامبر ديگر نوحه سرايى و سوگوارى جنّيان را در سوگ كسى نشنيده بودم تا در شهادت حسين عليه السّلام دگر باره شنيدم كه يكى از گويندگان آنها شعرى بدين مضمون مىسرايد و نوحه سرايى مىكند : ( 1 )\r\n ألا يا عين فاحتملى بجهدى * و من يبكى على الشّهداء بعدى . . . \r\nهان اى چشم ! مرا در اين راه يارى كن تا در اين سوگ سهمگين گريه كنم ! چه كسى پس از من بر اين شهيدان گرانقدر راه آزادى و عدالت گريه مىكند ؟\r\nبر شهيدانى كه مرگ پرافتخار و شهادت در راه حق ، آنان را به سوى مقاومت و ايستادگى در برابر خودكامهء روزگارشان سوق داد .\r\n5 - و از گروهى از مردم مدينه آورده‌اند كه صداى جانسوز سوگوارى پريان در شهادت حسين عليه السّلام را مىشنيدند كه مىگفتند :\r\n مسح النّبىّ جبينه * فله بريق في الخدود . . . \r\nپيامبر دست بر پيشانى خود گرفته و باران اشك از جام ديدگان بر گونه‌هايش روان است ؛ پدر و مادر حسين عليه السّلام از بزرگان و برجستگان قريش هستند و نياى بزرگ او ، بهترين نياكان مىباشد .\r\n6 - و نيز پريان بر او مىگريستند و مىگفتند :\r\n لمن الأبيات بالطّف على كره بنينا * تلك ابيات الحسين يتجاوبن رنينا \r\nاين خانه‌هايى كه در پهن دشت نينوا ، ناخواسته بنياد شده است از آن كيست ؟\r\nاينها خانه‌هاى حسين است كه شيون‌ها و ناله‌هاى ما را پاسخ مىدهند .\r\n7 - و نيز « ابن جوزى » در كتاب خويش تحت عنوان « سوگوارى جنّيان بر امام حسين عليه السّلام » آورده است كه گروهى از مردم صداى سوگوارى جنّيان بر آن حضرت را مىشنيدند كه مىگفتند : ( 2 ) « لقد جئن نساء الجنّ يبكين شجيات . . . »\r\nزنان جنّيان از غم و اندوه گريه مىكنند و براى بانوان هاشمى نوحه مىسرايند ؛ بر پيشواى آزادى ، حسين و بر بزرگى اين سوگ ، شيون و ناله سر مىدهند ؛ بر چهره خود مىكوبند ، و پس از جامه‌هاى سياه ، جامه‌هاى رنگارنگ در بر مىكنند .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nفرود كيفر و بلا بر كشندگان حسين عليه السّلام\r\n( 1 ) پس از شهادت حسين عليه السّلام براى خريد گندم به روستاهاى كربلا رفتيم و در آنجا به مردى از قبيلهء « طى » وارد شديم .\r\nدر آنجا ضمن گفتگو ، سخن از كشندگان حسين عليه السّلام به ميان آمد و ما همان گونه كه بر سر سفره بوديم ، خاطر نشان كرديم كه همهء آن تبهكاران و ظالمانى كه در كشتن پسر پيامبر دست داشتند ، به بدترين شيوه ، به كيفر كار خود رسيدند و خدا آنان را نابود ساخت ! مرد سالخورده‌اى كه بالاى سر ما ايستاده بود ، با شنيدن اين سخن ، گفت : اين گفتار از دروغهاى شما مردم عراق است ؛ به خداى سوگند كه من با كشندگان حسين بودم و اينك اينجا ايستاده‌ام ، در اين روستاها ، نه كسى از من ثروتمندتر است ، و نه هيچ بلا و گرفتارى گريبانم را گرفته است ! ما از غذا دست كشيديم و در همان حال روغن چراغى كه اطاق را روشن مىكرد ، رو به پايان بود و رفت كه خاموش گردد ، امّا آن مرد سالخورده جلو رفت و كوشيد تا با انگشت خويش ، فتيلهء چراغ را رديف نموده و به آن روغن بريزد كه يكباره انگشت او آتش گرفت ! بىاختيار انگشت خود را به دهان نزديك كرد تا خاموش سازد ، كه به ناگاه ريشش شعله‌ور گرديد ! به طرف آب دويد تا خود را به آب افكند و از آتش رها سازد ، امّا تلاشش بيهوده بود و جاى مناسبى نيافت ؛ و به خداى سوگند ، خود مىديدم كه از فرق سر تا نوك پا آتش گرفت و به گونه‌اى سوخت كه تنها مشتى زغال و خاكستر از او بر جاى ماند ! « 1 »\r\n\r\n« عبيد » و « ابن سعد »\r\n( 2 ) پس از شهادت پيشواى آزادى بود كه دوستى و پيوند سياسى « عبيد » و فرماندهء سپاهش ، « عمر بن سعد » ، بسان بسيارى از خودكامگان و زورمداران به سردى و جدايى گراييد ! روزى « عبيد » به « عمر » گفت : نامه‌اى را كه در بارهء چگونگى برخورد با حسين\r\n\r\n\r\n","description":"","footnote":"\r\n( 1 ) - بحار ، ج 45 ، ص 307 ، ح 7 .\r\n","page_name":" 363 ","page_number":363},
  {"content":"\r\n\r\nبرايت نوشتم ، به من بازگردان ! او پاسخ داد : آن نامه از ميان رفت ! ( 1 ) گفت : بايد بياورى ! چه مىانديشى ؟ آيا فكر مىكنى در برابر پير زنان قريش عذر و بهانه مىآورى ؟ ! عمر گفت : به خداى سوگند من در مورد رويارويى با حسين و چگونگى برخورد با او به گونه‌اى تو را نصيحت و خيرخواهى كردم كه اگر پدرم ، « سعد » هم در اين مورد با من مشورت مىنمود و من همان خيرخواهى را در مورد او مىنمودم ، حقّ فرزندى را به خوبى ادا كرده بودم ! « عثمان » برادر « عبيد » ، كه در آنجا حضور داشت ، گفت : عمر درست مىگويد ؛ تو سخت بيداد پيشه كردى و به جنايتى هولناك دست يازيدى ! آن گاه افزود : به خداى سوگند من دوست مىداشتم تمام فرزندان « زياد » ، تا روز رستاخيز نشان بردگى بر پيشانى و بينىشان نواخته مىشد ، امّا هرگز حسين كشته نمىشد ! ! « عمر » گفت : به خداى سوگند هيچ كس در اين جهان به سرنوشت شوم من گرفتار نشد ، و به جنايتى بدتر از من دست نزد ؛ چرا كه من « عبيد » را فرمان بردم و به دستور او به جنگ حسين رفتم و در همان حال ، هم خداى يكتا را نافرمانى كردم و هم قطع رحم نموده و پيوند خويشاوندى را گسستم ! « و اللَّه ما رجع احد بشّر ممّا رجعت ، اطعت عبيد اللَّه ، و عصيت اللَّه و قطعت الرّحم ! ! » « 1 »\r\n\r\nگذر سليمان بر شهادتگاه پيشواى آزادى\r\n( 2 ) در اين مورد آورده‌اند كه « سليمان عدوى » در سوّمين روز شهادت حسين عليه السّلام و ياران فداكارش بر كربلا گذر كرد و پس از تماشاى آن پيكرهاى به خون خفته و گلهاى پرپر شده مرثيه‌اى جانسوز بدين مضمون سرود :\r\n مررت على أبيات آل محمّد * فلم ارها امثالها يوم حلّت \r\nبر خانه‌ها و سرا پردهء خاندان محمّد صلّى اللَّه عليه و آله گذر كردم و آنها را بسان روزگار پر افتخار\r\n\r\n\r\n","description":"","footnote":"\r\n( 1 ) - بحار ، ج 45 ، ص 118 .\r\n","page_name":" 364 ","page_number":364},
  {"content":"\r\n\r\nپيامبر آباد و آزاد و در امنيت و آرامش نديدم .\r\nمگر نمىنگرى كه خورشيد جهان افروز در سوگ حسين و يارانش رنگ پريده و بيمار است ، و زمين و زمان از اين سوگ سهمگين به لرزه در آمده و دگرگون شده است .\r\nفرزندان ارجمند پيامبر هماره مايهء اميد و پناهگاه مردم بودند ، اما اينك فاجعه و مصيبتى بر آنان رفته است كه از همهء مصيبت‌ها اندوهبارتر است .\r\n( 1 ) « قيس » هر آنچه از ما تقاضا كرد ، ما بزرگوارانه خواسته‌اش را بر آورديم ، اما او به خاطر احساس اندك لغزشى ، ما را قتل عام كرد ! قطره‌اى از خون ما نزد آنان هست ، و ما انتقام آن را در روزى كه مناسب ديديم و هنگامه‌اش رسيد خواهيم گرفت .\r\nخدا خانه‌هاى فرزندان پيامبر را از صاحبان آنان تهى و دور نسازد ، اگر چه به پندار من اينك آن سراها از صاحبان آزادمنش و بزرگوارشان محروم شده‌اند .\r\nو راستى كه سوگ سهمگين شهيد گرانقدر و سرفراز كربلا كه از نسل و تبار بنى هاشم و مايه افتخار آنان است ، گردن مردم مسلمان و اصلاح طلب را به نشان ذلت و خوارى فرود آورد و هم اينك نشان خوارى و ذلت هويدا است ! زنان آگاه و آزاده در شهادت او مىگريند و شيون مىكنند ، و گروه و انجمن ما بر او سوگوارى مىكند و بر روان تابناكش درود مىفرستد .\r\n\r\nدر سوگ او بايد اين گونه سرود\r\n( 2 ) « مرزبانى » آورده است كه « ابو رمح » ، شاعر آزاديخواه و روشنفكر بر محفلى وارد گرديد كه گروهى از جمله فاطمه دخت آزاده و ستم ستيز حسين عليه السّلام ، در آنجا بود و از اين شاعر خواسته شد تا در سوگ سالار شايستگان چيزى بخواند . او در برابر خواستهء آنان چنين سرود :\r\n اجالت على عينى سحائب عبرة * فلم تصح بعد الدمع حتى ارمعلت . . . \r\nابرهاى باران خيز بر گسترهء ديدگانم سايه افكنده و جولان مىدهد . . .\r\nبر خاندان گرانمايهء محمّد مىگريد و هر آنچه بر آن عدالتخواهان و آزادگان بگريد ناچيز و اندك است .\r\nآن آزادمردان روزگار كسانى بودند كه به هنگام ستم و بيداد رژيم اموى بر آنان ،\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدر برابر تهاجم و تجاوز دشمن ، شجاعانه ايستادند و حقّ شمشير ستم سوز خود را ادا كردند .\r\nبىگمان شهادت شهيد گرانقدر نينوا از فرزندان هاشم ، گردن‌ها و سرهاى بسيارى از قريش را فرود آورد و گرد و غبار ذلت بر چهرهء آنان نشست .\r\nهنگامى كه سرودهء غم انگيز او به اينجا رسيد ، دخت ارجمند و دانشور حسين عليه السّلام فرمود : هان اى « ابا رمح » ! تو در سوگ پيشواى آزادى اين گونه شعر مىسرايى ؟\r\nپرسيد : پس چگونه بسرايم سرورم ؟ ( 1 ) فرمود : بگو « اذلّ رقاب المسلمين فذلّت . »\r\nو بىگمان شهادت شهيد نينوا ، از دودمان هاشم است كه كشته شدن او نسل‌هاى مسلمان را به ذلت كشيد و آنان در برابر اين فاجعهء بزرگ ذلت زده شدند ؛ چرا كه هدف‌هاى اصلاح‌طلبانه ، عدالتخواهانه و بشر دوستانهء پيشواى آزادى ، نه از آن يك خاندان ، يك نسل و يك جامعه كه جهانى و جاودانه بود و براى نجات و آزادى عصرها و نسل‌ها .\r\nاو گفت : به ديده منّت ، از اين پس در مورد حضرت حسين جز به گونه‌اى كه روشنگرى كرديد ، سروده‌اى نخواهم سرود .\r\n\r\nامام باقر و سوگوارى حسين عليه السّلام\r\n( 2 ) گروهى از دوستداران خاندان پيامبر آورده‌اند كه : ما در حضور حضرت باقر بوديم و در آنجا از شهادت جانسوز پيشواى آزادى در كربلا ياد كرديم و بر آن سوگ غمبار سخت متأثر شديم .\r\nآن بزرگوار ضمن اشاره به عظمت فاجعه و شخصيّت والاى حسين عليه السّلام و هدفهاى بلند و بشر دوستانهء آن حضرت و فداكارى خاندان و ياران فداكارش ، فرمود : در آن رويداد غمبار ، تنها هفده انسان آزادمنش و عدالتخواه سر بر بستر شهادت نهادند كه از فرزندان فاطمه ، مادر امير مؤمنان بودند .\r\nو شاعر اهل بيت در اشاره به همين واقعيت است كه مىگويد :\r\n و اندبى تسعة لصلب علىّ * قد اصيبوا و ستة لعقيل . . . \r\nبر آن نه شهيد به خون خفته از فرزندان على ، و آن شش مبارز و فداكار از فرزندان\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nعقيل گريه سر دهيد و سوگوارى كنيد ؛ و نيز به عموزادهء پيامبر كه در راه حق و عدالت و يارى رسانى به پيشواى آزادى فروگزار نكرد .\r\n\r\nبازگشت خاندان وحى و رسالت به مدينه\r\n( 1 ) سرانجام خاندان گرانمايهء پيامبر و ياران فداكار آنان پس از غيبتى طولانى از مدينه به سوى شهر و ديار خويش باز آمدند .\r\nآنان گر چه رسالت بزرگ و تاريخى خويش را در آن شرايط حساس و بحرانى - كه نفى استبداد و انحصار و دين سالارى هراس انگيز اموى بود ، با تفسير درست و بشر دوستانهء دين خدا و دعوت همگان به حق و عدالت و هشدار از قانون‌شكنى و بيداد - به شايستگى ادا كردند و با روشنگرى و رساندن پيام نهضت عدالتخواهانه و اصلاح‌طلبانهء عاشورا به مردم در بند اختناق و خشونت اموى ، به پيروزى بزرگ فكرى ، فرهنگى ، معنوى و عاطفى نايل آمدند ، امّا به خاطر شهادت جانسوز شايسته‌ترين انسانها و پشت سر نهادن پيكر به خون خفتهء بزرگ پرچمدار آزادى و والايى در پهن دشت خشك و سوزان نينوا بدون يار و ياور و مونس و همراه و بدون پيروزى ظاهرى و با چشمانى گريان و دلهاى بريان گام بر دروازهء شهر نهادند ؛ در حالى آمدند كه ديدگانشان بر يتيمى و پژمردگى گلهاى بوستان رسالت و كودكان خاندان پيامبر اشكبار بود .\r\nو دريغ است كه من خاك كف پاى آنان نباشم و با اين سروده‌ام در سوگ آنان شركت نكنم : ( 2 )\r\n و لما وردنا ماء يثرب بعد ما * اسلنا على السبط الشهيد المدامعا . . . . \r\nآن گاه كه پس از روان ساختن سيلاب اشك بر پيشواى آزادى و نواده گرانمايهء پيامبر بر كرانه‌هاى مدينه در آمديم ، و آن گاه كه بر اثر باران رنج‌ها و گرفتارها بر ما ، گردن مركب‌هاى كاروانيان اندوه زده فرود آمد ، و گرامى مردانى از خاندان پيامبر و امانت‌هاى ارجمند او در راه عدالت و آزادى جام شهادت را سر كشيدند ، و آن گاه كه شادمانى خاندان بنى هاشم - كه بسان ماه‌هاى نورافشان بودند - به گرفتارى و اندوه تبديل شد . . . ، آرى ، در آن شرايط ، ما در برابر سراها و آثار بر جاى مانده از خاندان پيامبر ايستاديم و با قلبى اندوه زده در سوگ جانسوز آنان از ژرفاى دل ناله سرداديم .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nدر دروازهء شهر پيامبر\r\n( 2 ) هنگامى كه كاروان كربلا به دروازه‌هاى مدينه رسيد ، چهارمين امام نور ، زين العابدين عليه السّلام ، فرود آمد ؛ و بانوان و كودكان حرم حسين عليه السّلام را از مركب‌ها و محمل‌ها پياده كرد و سراپرده‌اى بر پا داشت ؛ و آن گاه « بشير » را به سوى مدينه گسيل داشت تا گزارش بازگشت كاروان عدالت و آزادى را به آگاهى بنى هاشم و مردم شهر برساند .\r\nفرستادهء آن حضرت - كه مردى دانشور و هنرمند بود ، و از ذوق شعرى نيز بهره‌اى داشت - در راه انجام فرمان آن حضرت وارد مدينه گرديد و مردم را در حرم پيامبر گرد آورد و چنين گفت : ( 2 )\r\n  يا أَهْلَ يَثْرِبَ لا مُقامَ لَكُمْ  بها * قتل الحسين فأدمعى مدرار\r\nالجسم منه بكربلاء مضرّج * و الرّأس منه على القناة يدار \r\nهان اى مردم مدينه ! ديگر مدينه جاى زندگى نيست ؛ اين شهر ديگر افسرده و غمزده است ؛ ديگر از اين شهر و ديار بار سفر ببنديد و هجرت كنيد ! چرا كه سالار آزاد مردان ، حسين عليه السّلام به دست ستمكاران روزگار به شهادت رسيده ؛ و به همين جهت هم سيلاب اشك از ديدگان من روان است و من در سوگ آن عزيزتر از جان و يارانش اشك مىريزم ! مردم ! پيكر پاك فرزند گرانمايهء فاطمه عليها السّلام در دشت نينوا بر خاك و خون افتاده است و سر منوّرش را بيدادگران تاريك انديش بر فراز نى كرده و در شهرها مىگردانند ! ! !\r\n\r\nنويد بازگشت خاندان او\r\n( 3 ) « بشير » پس از اعلام شهادت جانسوز آن حضرت و به راه انداختن توفانى از اشك و آه ، افزود : امّا اينك نويدتان باد كه يادگار ارجمند حسين عليه السّلام ، زين العابدين پشت دروازهء شهر شما فرود آمده و من پيام رسان خاندان و بازماندگان شهيدان قهرمان كربلا به شما مردم هستم ؛ و آمده‌ام تا اقامتگاه و سراپردهء آنان را به شما نشان دهم ! با اين خبر جانسوز مردم مدينه از زن و مرد گرفته تا پير و جوان و كوچك و بزرگ\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاز خانه‌ها بيرون ريختند و شيون كنان به سوى دروازهء شهر به حركت در آمدند .\r\nاين خبر جانگداز بسان توفانى سراسر شهر را فرا گرفت و بانوى پرده‌نشين و پوشيده‌اى در آن سامان نماند ، جز اينكه بيرون آمد و گريان و شيون كنان و بر سر و چهره زنان ، راه دروازهء شهر را در پيش گرفت . راستى كه آن روز ، روزى غمبار بود ؛ به گونه‌اى كه شهر پيامبر روزى جانسوزتر و سخت‌تر و دهشتناك‌تر از آن روز به خود نديده بود و آن همه چشمان اشكبار و سوگوار و امواج ناله و فرياد به ياد نداشت ! ( 1 ) آرى ، مردم يكپارچه به آهنگ ديدار يادگار حسين عليه السّلام به سوى دروازهء شهر به راه افتادند و همهء كوچه‌ها و راه‌ها از جمعيّت پوشيده شد .\r\n« بشير » در اين مورد مىگويد : من هم بىدرنگ خود را به دروازهء شهر و سراپردهء زين العابدين رساندم ؛ ديدم آن بزرگوار در حالى كه با دستمالى اشكهاى خود را مىگيرد ، از سرا پرده‌اش بيرون آمد .\r\nيكى از كارگزاران بيت امامت چهارپايه‌اى در برابر مردم قرار داد و يادگار حسين در حالى كه سخت اندوه زده بود بر روى آن نشست .\r\nمردم با ديدن آن حضرت فرياد و شيون سر دادند و به او تسليت گفتند و توفانى از غم و اندوه آسمان شهر را فرا گرفت . پس از چند دقيقه آن بزرگوار با اشارهء دست ، فرمان سكوت و آرامش داد ! و از پى آن غريو ناله و فرياد مردم فروكش كرد و خاموش شد .\r\n\r\nسخن جانسوز آن حضرت در دروازهء مدينه\r\n( 2 ) چهارمين امام نور نخست آفريدگار فرزانه را با زيباترين واژه‌ها و رساترين جمله‌ها ستايش كرد و به بارگاه او سپاس گفت و آن گاه فرمود : هان اى مردم ! مصيبت‌ها و رويدادهاى سهمگينى بر ما خاندان وحى و رسالت - به خاطر دفاع از دين راستين خدا و حقوق و آزادى و امنيت بندگان او - فرود آمد و ما به وسيلهء آنها مورد آزمون قرار گرفتيم و شكافى بزرگ و خطر خيز در پيكر اسلام روى داد ! سالار شايستگان و پيشواى اصلاحگران ، حسين عليه السّلام و نزديكان و مردان آزاديخواه و روشن‌انديش خاندانش را كشتند ! بانوان حرم آن حضرت و دختران آگاه و سرفرازش را به بند كشيدند و به اسارت بردند ! و سر مقدّس و منوّرش را بر فراز نى كردند و در شهرها گرداندند ! !\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nهان اى مردم ! كدامين دل است كه در اين فاجعهء جانكاه نسوزد ؟ ! و كدامين ديده است كه نگريد و از سيلاب اشك خوددارى ورزد ؟ ! ( 1 ) و كدام مرد و كدامين زن با ايمان و آزادمنش است كه پس از شهادت جانسوز آن حضرت و خاندان و يارانش شادمان گردد ؟ ! اين در حالى است كه افلاك و كهكشانها در شهادت جانگداز او گريه كردند ، درياهاى پهناور ، آسمانهاى بىكران ، زمين‌هاى گسترده ، درختان سر به آسمان كشيده ، ماهيان بىشمار دريا ، فرشتگان مقرّب بارگاه خدا و تمامى آسمانيان و زمينيان در سوگ جگر خراش آن حضرت گريستند ! هان اى مردم ! كدامين قلب بشر دوست است كه در غم شهادت سالار خوبان نشكافد ؟\r\nكدامين دل آرمانخواه است كه شيفتهء ارزشهاى والاى وجود گرانمايهء او و سبك و سيرهء خدا پسندانه و آزادمنشانه او نگردد و بر ريخته شدن خون مقدّس او اندوهگين نشود ؟\r\nو كدامين گوش است كه بتواند فاجعهء شكافى را كه از اين رويداد سهمگين بر پيكر اسلام وارد آمد ، بشنود و صاحبش اندوه زده و پريشان خاطر نگردد ؟\r\nهان اى مردم ! كار ما خاندان وحى و رسالت به جايى رسيد و روزگار چنان شد كه ما را از خانه و كاشانهء خويش دور ، و آوارهء هر كوى و برزن ، و دربدر شهرها و بيابانها ساختند ! ! ! به ما بسان فرزندان ترك و كابل - كه روزگارى از اسلام و فرهنگ و رعايت حقوق و حرمت ديگران بيگانه بودند - نگريستند ؛ و اين در حالى بود كه ما نه به گناهى دست زده بوديم و نه كار ناخوشايندى از ما سر زده بود تا در خور اين همه فشار و بيداد باشيم ! ! ! راستى كه بر ما ستمى رفت كه در امّت‌ها و جامعه‌هاى پيشين بىسابقه است ، چنين چيزى نه گوشها شنيده‌اند و نه چشمها ديده‌اند ؛ و اين رفتار جز جنايت و بيدادى وحشتناك در حق آموزگاران ارزشها و آرمانهاى و الا و پيام آوران صلح و آزادى و عدالت و پرچمداران حقوق انسانها نبود ! اى مردم ! به خداى سوگند ، اگر پيامبر به جاى آن همه سفارش‌ها و وصيّت به مهر و محبّت به ما ، به دشمنى و پيكار با ما سفارش مىكرد و به كشتن و آواره نمودن و پايمال ساختن حقوق ما فرمان مىداد ، فراتر از آنچه در حقّ ما انجام شد و بدتر از آنچه با ما رفتار گرديد ، امكان پذير نبود ! !\r\nفإنا لله و انا اليه راجعون\r\n. ( 2 ) در اين هنگام « صعصعة بن صوحان » - كه بر اثر درد پا و بيمارى ، زمين گير شده و\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nتوان نشستن نداشت و از يارى رساندن به خاندان پيامبر محروم شده بود ، برخاست و به سوى آن حضرت رفت و پوزش خواست و آن بزرگوار نيز ضمن پذيرش عذر او ، از مهرش سپاسگزارى كرد و براى او و پدرش از بارگاه خدا آمرزش و بخشايش خواست .\r\n( 1 ) پس از پايان سخنان جانسوز زين العابدين عليه السّلام آن حضرت و ديگر همراهان و همسفران وارد مدينه شدند ، امّا ديدند شهر پيامبر خدا و خانه‌هاى آن از صاحبان و ساكنانش تهى است و شهر و خانه‌هاى خالى آن ، موج غم و اندوه مىپراكند . دست تقدير باران غم را بر آن سرزمين بارانده و سوگى بزرگ در و ديوار و آسمان و زمين آنجا را فرا گرفته و درد و رنجهاى كشنده بر آن شهر و ديار چيره شده و كاروان‌هاى سوگ و اندوه بر آنجا سايه افكنده و شهر و خانه‌هاى آن به خاطر شهادت جانسوز سروران و بزرگ مردان و شايستگان خويش هراس انگيز مىنمايد .\r\n( 2 )\r\n للهام في معاهدها صياح * و للرياح في محو آثارها إلحاح . . . \r\nجان‌هاى كسانى كه در راه دفاع از حقوق و آزادى خود و دين و جامعهء خود مورد تهاجم قرار گرفته و كشته شدند ، هماره فرياد دادخواهى و انتقام سر مىدهد و تند بادها در محور آثار آن سرزمين مردخيز و ستم ستيز پافشارى مىكند .\r\nزبان حال آن شهر و ديار ، بسان زبان حال مادر داغديده‌اى است كه از ديدگان اشكبار خويش باران اشك فرو مىبارد .\r\nو اين در حالى است كه آن سرزمين از مردان شايسته و درست انديش خويش محروم است و حيوان‌هاى انسان نما در قصرها و سراهاى آن ، جا خوش كرده‌اند .\r\nگويى آن شهر غمزده زمزمه مىكند كه : هان اى مردم ، مرا يارى كنيد تا بر آن شهيد گرانقدرى كه پيكر پاك او نيز غارت شد ، باران اشك ببارم ، و نيز بر پاكان از خاندان او كه همگام و همراه با آن حضرت در راه حق و عدالت سر بر بستر شهادت نهادند ، چرا كه من در خلوت‌هاى شب تار ، مونس آن پاكان و خوبان بودم و راز و نيازشان را در نماز و نيايش‌هايشان را با خدا مىشنيدم .\r\nآه از آن بوستان پر ميوه و پر گل و لاله‌ام كه با تند بادهاى ستم به خزان گراييد ، و شب پر ستاره و روشنم كه تيره و تار گرديد ! راستى كه ديدگانم از باران اشك باز نمىايستند و از درد و اندوهم در اين سوگ جانفرسا كاسته نمىشود .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاى كاش ، هنگامى كه نتوانستم آن قهرمانان آزادگى و ايمان را در ميدان مبارزهء با ستم يارى رسانم ، و آن موج فتنه‌ها را از برابر آنان بر طرف سازم ؛ كاش مىتوانستم آرامگاه پيكرهاى پاك آنان باشم و آنان را در برگيرم . راستى كه با شهادت آنان سنّت‌هاى انسان پرور و آزادمنشانهء دين خدا پژمرده شد و چشمه‌سارهاى ايمان و پروا با شهادت جانسوز آنان از جوشش باز ماند و خشكيد و آثار تلاوت هدفدار و خالصانهء آيات قرآن و تفسير مفاهيم بلند و معارف بشر دوستانهء آن گسست و متوقف شد .\r\n( 1 ) پس اى واى بر اين زيان و سرافكندى پس از انهدام اركان دين و دنياى شايسته و خدا پسندانهء مردم ! و شگفت از واپسگرايى و بيداد حكومت و طرفداران تعصّب زر و دنيا دار آن پس از ايمان و اعلام اسلام ! آخر چگونه براى از هم گسيختن و پايمال شدن سيرهء درخشان و آثار نورافشان قرآن و عترت ناله نزنم ؟ و چگونه ديدگان خواب آلود را از اين فاجعه بيدار نسازم ؟\r\nدر حالى كه ساكنان شايسته كردار و عدالتخواه اين شهر و ديار جاودانه و بالنده همنشين شب‌ها و روزهايم بودند و خورشيدها و ماه‌ها و ستارگان نور افشان و روشنى بخش من ! من در كنار آنان از نورشان فروغ مىگرفتم و از آثار الهام بخش آنان و گام سپردنشان بر زمين من بهره‌ور مىشدم و به بركت وجود آنان بر بشريت اشراف و افتخار داشتم و از عطر وجود انسانساز و فرهنگ و عملكرد درخشان آنان همه جا را عطرآگين مىساختم ؛ ؛ با اين وصف چگونه غم و اندوه عميق و جانكاه من فروكش كند و از درد و رنجم در سوگ غمبار آنان بكاهد ؟ راستى چگونه ؟\r\nو اينك نگارنده با اين سروده - كه آخرين سروده‌اش در اين كتاب است - بر سراها و آثار بر جاى مانده از خاندان پيامبر - پس از بازگشت ، كاروان كربلا به مدينه - اين گونه مرثيه سرايى مىكند ! ( 2 )\r\n وقفت على دار النّبى محمد * فألفيتها قد اقفرت عرصاتها\r\nو أمست خلاء من تلاوة قارئ * و عطل منها صومها و صلاتها . . . \r\nدر برابر سراى پر بركت و الهام بخش پيامبر گرامى ايستاده‌ام و كران تا كران آن سرا و شهر را از صاحبان و فرزندانش تهى مىيابم و مىنگرم .\r\nآرى ، در اين سراهاى پر بركت و الهام بخش پس از آن تلاوت قرآن‌ها و آن تلاوتگران راستين اينك كسى نيست و روزه‌دارىها و نمازهاى عارفانه و خالصانه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاينك به خاطر شهادت جانسوز نمازگزاران و روزه‌داران پرمعنويت و عدالت خواه آن‌ها تعطيل شده است .\r\nاين شهر و اين سراها خاستگاه دانش و فرهنگ و بوستان شناخت و رويشگاه گل بوته‌هاى آگاهى و ايمان بود و اينك از هديه و بخشش خويش به دانش طلبان و محرومان باز مانده است .\r\nپيوند عميق و انسانى خاندان پر افتخار هاشم به پراكندگى گراييده و جبران اين پراكندگى و فروپاشى آنان پس از شهادت جانسوز و شجاعانهء حسين عليه السّلام نشايد .\r\nاز اين رو ديدگانم در سوگ نواده ارجمند پيامبر اشكبار است و آه سوزان اندوه و بىقراريم در شهادت او و ياران فداكارش پايان ناپذير .\r\nهان اى دل سوخته و داغدار من ! تو ديگر چقدر در اين سوگ طاقت فرسا شكيبايى مىورزى ! آيا هنگامهء آن نرسيده است كه از پا در آيى و از اين دريغ و درد بىنياز گردى ؟\r\n\r\nدر سوگ پدر\r\n( 1 ) از پدرم - كه رحمت خدا بر او باد - روايت شده است كه : چهارمين امام نور ، زين العابدين عليه السّلام با آن همه بردبارى و پايداريش كه از كوه‌هاى سر به آسمان ساييده و ريشه‌دار استوارتر و پايدار بود ، و با آن شكيبايى وصف ناپذيرش كه كسى به شكيب آن حضرت نمىرسيد ، در برابر مصيبت سهمگين شهادت پدر بسيار گريان و بىتاب بود و از اين فاجعهء بزرگ سخت مىناليد و هماره به بارگاه خدا شكايت مىبرد ! آن حضرت چهل سال با ديدگانى اشكبار و قلبى داغدار بر اين رويداد غمبار مىگريست و شبانه روزش به روزه‌دارى و شب‌زنده‌دارى مىگذشت ! هنگامى كه غذا براى افطارش حاضر مىشد ، از شهادتگاه پدر و شهيدان به خون خفتهء كربلا ياد مىكرد و مىفرمود :\r\nآه از غم و اندوه ! اى واى بر اين مصيبت ! و زمزمه مىكرد و اشك مىريخت و اين جمله را بر زبان مىآورد كه :\r\nوا كربلاه !\r\nو نيز مىفرمود :\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n« قتل ابن رسول اللَّه جائعا ! قتل ابن رسول اللَّه عطشانا ! »\r\nفرزند گرانمايهء پيامبر گرسنه به شهادت رسيد ! پسر پيامبر را با لب تشنه كشتند ! و آنقدر مىگريست كه گريبان جامه‌اش اشك آلود مىگرديد !\r\n\r\nگريه روشنگرانهء آن حضرت\r\n( 1 ) در اين مورد ابو حمزهء ثمالى آورده است كه : روزى از دليل گريهء بسيار امام سجاد در سوگ پدر گرانمايه‌اش پرسيدم كه فرمود : ابا حمزه ! پيامبر خدا ، يعقوب دوازده پسر داشت كه يكى از آنان از برابر ديدگانش ناپديد شد و سرنوشت‌اش بر او نامعلوم گرديد و او به گونه‌اى بر فرزندش گريست كه ديدگانش سپيد و نابينا گرديد ، و اين در حالى بود كه فرزندش زنده بود و هرگز باور نمىداشت كه او جهان را بدرود گفته است ؛ اما من چه كنم كه اين رژيم تاريك انديش و خشونت پيشه ، در برابر ديدگانم ، پدر گرانقدر و هفده تن از قهرمانان خاندانم را در يك ساعت ، تنها به جرم عدالتخواهى و اصلاح‌طلبى و نفى استبداد هراس انگيز مذهبى ، با نواختن مارك شورشگرى و خروج از دين خدا سر بريد و قتل عام كرد ! ! به باور شما آيا اندوه اين فاجعهء سهمگين از ياد رفتنى است ؟\r\nو سرانجام نوشتهء خود را با اين سرودهء جانسوز سرايندهء نامدار مغرب عربى ، جناب « ابن زيدون » به پايان مىبرم كه چنين مىسرايد : ( 2 )\r\n بنتم و بنا فما ابتلّت جوانحنا * شوقا اليكم و لا جفّت مآقينا\r\nتكاد حين تناجيكم ضمائرنا * يقضى علينا الأسى لولا تآسينا\r\nحالت لبعدكم أيامنا فغدت * سودا و كانت بكم بيضا ليالينا\r\nليسق عهدكم عهد السرور فما * كنتم لارواحنا إلا رياحينا . . .\r\nلا تحسبوا نأيكم عنّا يغيّرنا * إن طال ما غيّر النأى المحبينا\r\nو اللَّه ما طلبت أهواؤنا بدلا * منكم و لا انصرفت عنكم أمانينا\r\nلم نعتقد بعدكم إلا الوفاء لكم * رأيا و لم نتقلد غيره دينا . . . \r\nميان ما و شما برترين‌هاى روزگاران جدايى افتاد و اين جدايى و فراق ظالمانه و بىرحمانه گسترهء قلب ما را شعله‌ور ساخت ، و به خاطر عشق وصف ناپذير به شما\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nباران اشك ديدگانمان هماره فرو باريد و خشك نشد .\r\nهنگامى كه شكوه و عظمت شما و روزها و لحظه‌هاى آكنده از سعادت و معنويت همراه شما بودن را به ياد مىآوريم ، اگر اقتداى به شما در شكيبايى و پايدارى نباشد - چيزى نمانده است كه غم و اندوه ما را از پا در آورد .\r\n( 1 ) در حالى كه به بركت وجود گرانمايهء شما شب‌هاى تيره و تار ما سپيد و نور باران بود ، اينك دريغ و درد كه به خاطر دورى شما و عدم حضورتان در جامعه ، روز و روزگار ما به سياهى و تباهى گراييد . يادتان جاودانه و نامتان گرامى و روزگارتان پر بركت باد ، كه شما براى جامعه و مردم ما ، يكسره روح و ريحان و نيك بختى و رشد بوديد .\r\nآه ، خداى من ، چه كسى پيام ما را به آنان مىرسانيد ؟ به كسانى كه دورى و هجرانشان پوششى از اندوه و گرفتارى پايان ناپذير و شكننده بر ما پوشانده است .\r\nچه كسى است تا پيام غمبار ما را به آنان برساند كه : هان اى عزيزان ! ياران ، پاكان روزگاران ، روشنگران راه و نجات بخشان مردم در بند ، زمانه و روزگارى كه به بركت حضور شما و همراهى و نزديكى و دسترسى ما به شما ، جامعه و مردم ما را شاد و شادمان ساخته ، و سرشار از خنده و سعادت نموده بود ، اينك به خاطر دورى شما دگرباره ما را مىگرياند و سخت گرفتار ساخته است .\r\nعشق آتشين ما به شما و مهر و بزرگوارى شما در حق ما ، كينه‌توزى و حسدورزى دشمنان تاريك انديش ما را برانگيخت و آنان بر ضد اين مهر و عشق به نفرين و شيطنت پرداختند و دريغ و درد كه روزگار به دعاى آنان بر ضد ما آمين گفت ، از اين رو پيمان ما گسست و هر آنچه در راه اين دوستى و پيوند رشته بوديم از هم گسست .\r\nپيوند ما به گونه‌اى بود كه هيچ انسان درست انديشى در انديشهء پراكندگى ما نبود ، امّا دريغ و درد كه اينك در شرايطى گرفتار آمده‌ايم كه اميدى به ديدار و پيوند نمىتوان بست .\r\nدرست است كه جدايى و دورى و نديدن يار دل ، دوستدار و عاشق را دگرگون مىسازد ، امّا . . . امّا هرگز باور مداريد كه دورى شما بتواند عواطف پاك و دل‌هاى شيفته و شيداى ما را نسبت به شما دستخوش دگرگونى نامطلوب سازد ، هرگز .\r\nبه خداى سوگند كه دلهاى ما جز شما برترين‌هاى عصرها و نسل‌ها را نمىجويد\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nو نمىخواهد و آرزوها و اميدها و آرمان‌هاى ما از شما نخواهد گسست .\r\n( 1 ) پس از شما ، جز به وفادارى به راه و رسم بشر دوستانه و اوج بخش شما نمىانديشيم و جز ديدگاه شما را باور نمىداريم و جز از انديشه‌هاى والاى شما در دين باورى و ديندارى خالصانه و آزادمنشانه از چيزى پيروى نخواهم كرد . . .\r\nخداى را سپاس كه تا اينجا هدف ما از نگارش اين كتاب تحقق يافت ، توكل و اعتماد ما در پاداش اين كار بر خداى فرزانه است و همو پناه و پناهگاه ما مىباشد و بازگشت ما به سوى اوست .\r\nاز بارگاه او آرزومنديم كه خواننده اين كتاب و شنونده آن را از مهر و لطف خويش بىبهره نسازد و نويسنده [ مترجم ، ناشر 
  ] و همگى خدمتگزاران بر آستان پيشواى آزادى را از مهر و بخشايش خويش بهره‌مند ساخته ، و مهر و اندوه خالصانه ما را در سوگ آن حضرت و ياران فداكارش در دل‌هاى ما پايدار سازد ، و اين سيرهء پسنديدهء سوگوارى و نثار اشك و آه بر آنان ، و همراهى و همگامى با محمّد صلّى اللَّه عليه و آله و سلّم و خاندان او در اين سوگ بزرگ و اعلام بيزارى از ستمكاران در حق خاندان بزرگ او را تا روز رستاخيز و ديدار پيامبر براى ما زنده و پاينده بدارد .\r\nبار خدايا ! اگر در ميان ما و مردم ما كسانى هستند كه آفت غفلت و گناه ، آنان را از نعمت سوگوارى آگاهانه و خالصانه و درس آموز بر حسين عليه السّلام و يارانش بازداشته و كارشان به جايى رسيده كه با دست و دلى تهى از مهر و عنايت تو و اميد به بارگاه تو از دنيا رفته‌اند ، بار خدايا ! از پاداش سوگواران راستين آن حضرت به اندازه‌اى نصيب آنان ساز كه آنها را به مقام خاشعان اوج بخشى ، و ما را با پيام آوران و صديقان و راستى پيشگان برانگيز و در زمرهء شهيدان راستين و شايسته كردار عصرها و نسل‌ها قرار ده ( 2 ) آمين رب العالمين « 1 »\r\n\r\n\r\n","description":"","footnote":"\r\n( 1 ) - پايان ترجمهء مثير الاحزان\r\n","page_name":" 376 ","page_number":376},
  {"content":"\r\n\r\n\r\nبخش 11 انفجار خشم فرو خورده\r\nدر برابر دادگاه وجدان آن نشست تاريخى دوّمين سخنران امير توّابين آماده‌ايم . آماده ! تلاش در اين محورها پرچم هماره در اهتزاز رادى و سرفرازى سرآغاز حركت بايد از كجا آغاز كرد به پا خيزيد ! در شهادتگاه الهام بخش امير آزادى هان اى هموطنان ! رويارويى دو نيرو پيكارى سخت و نابرابر شوراى صحرا\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n\r\nدر برابر دادگاه وجدان\r\nانسان موجودى است كه در برابر گفتار و عملكرد خويش مسئول است و خواه و ناخواه دير يا زود در دادگاه‌هاى گوناگونى حضور يافته ، و پس از پرس‌وجو و باز خواست و چون و چرا ، به خاطر درست يا نادرست زيستن‌اش ، سرانجام مورد تشويق و يا نكوهش قرار گرفته و در خور پاداشى شكوهبار و يا كيفرى سهمگين مىگردد .\r\nدادگاه‌هايى كه سر راه انسان قرار دارند ، عبارتند از :\r\nدادگاه بشرى ، دادگاه تاريخ ، دادگاه آثار طبيعى عملكردها ، دادگاه وجدان ، و ديگر دادگاه رستاخيز .\r\nو گروه توّابين كه اينك سخن از آنهاست ، مردمى بودند كه پيش از حضور در دادگاه رستاخيز ، در برابر دادگاه وجدان و اثر طبيعى عملكرد خويش قرار گرفته ، و به خاطر دعوت از سالار شايستگان به عراق ، و آن گاه كوتاهى در فرمانبردارى از آن حضرت - كه به منظور اصلاح امور امت و احياء سبك و سيرهء بشر دوستانه و عادلانهء پيامبر و مبارزه با آفت مرگبار انحصار و استبداد و سرطان بدخيم ارتجاع اموى آمده بود - خود را محكوم يافته و به ندامت جانسوز و شكنجهء دردناك وجدان گرفتار شدند . و درست بر اين اساس بود كه براى نجات از شكنجهء مرگبار وجدان بر آن شدند تا اشتباهات و كوتاهىهاى جبران ناپذير خود را ، بهر صورت ممكن جبران كنند ، و در اين راه به آنجا رسيدند كه جز با خونخواهى حسين عليه السّلام و نابودى كشندگان آن حضرت و يا شهادت خويش در اين راه ، نه مىتوانند به ساحل آرامش وجدان نايل آيند ، و نه ننگ و عار اين گناه بزرگ را از پروندهء سياه كوفه و مردم آن بزدايند ، و نه جوابى براى روز رستاخيز فراهم آورند .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nآرى ، با اين تحوّل فكرى مطلوب و اين جهش در انديشه ، به بركت نهضت اصلاح‌طلبانهء عاشورا و روشنگرى و بن بست‌شكنى و شور آفرينى آن بود كه چهره‌هاى بزرگى چون :\r\nسليمان بن صرد خزاعى ، مسيّب بن نجبه ، عبد اللَّه بن سعد ، عبد اللَّه بن وال ، و رفاعة بن شدّاد كه همگى از دوستداران ديرين خاندان رسالت و از ياران امير مؤمنان بودند در سراى « سليمان » - كه افزون بر افتخار همراهى با امير فضيلت‌ها ، افتخار همراهى پيامبر را نيز داشت - گرد آمدند و به چاره انديشى نشستند .\r\n\r\nآن نشست تاريخى\r\nپس از گرد آمدن ياران ، نخست « مسيّب » به پا خاست و پس از ستايش خدا و طلب آمرزش از بارگاه او ، در حالى كه جام ديدگانش از اشك موج مىزد و قلبش در شهادت سالار شايستگان و ياران فداكارش سخت داغدار بود ، چنين گفت :\r\nهان اى همفكران و برادران در عقيده و آرمان ! واقعيّت اين است كه خداى فرزانه ما را با ارزانى داشتن عمر بسيار ، در معرض فتنه‌هاى گوناگون قرار داد و آزمود ! و اينك خاضعانه از پروردگار خويش مىخواهيم كه مباد بر ما نبخشايد و آن گاه از كسانى باشيم كه فرداى رستاخيز در خور اين نكوهش باشيم كه قرآن مىفرمايد :\r\n « أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ  » « 1 » هان ! آيا شما را عمرى طولانى نداديم كه هر كس كه مىبايست در آن عبرت گيرد ، به شايستگى عبرت مىگرفت ؟ و آيا برايتان هشداردهنده نيامد ؟ اينك كه نه عبرت آموختيد و نه هشدار پذيرفتيد ، كيفر دردناك عملكرد ناشايست خويش را بچشيد كه براى بيدادگران يار و ياورى نيست .\r\nياران ! امير مؤمنان - كه درود به روان تابناكش باد - فرمود : عمرى كه خدا ، در آن\r\n\r\n\r\n","description":"","footnote":"\r\n( 1 ) - سورهء 35 ، آيهء 37 .\r\n","page_name":" 380 ","page_number":380},
  {"content":"\r\n\r\nپوزش فرزندان انسان را مىپذيرد ، تا شصت سالگى است ؛ و پس از آن ديگر گناه و عذرى پذيرفته نيست ؛ و اينك ، همهء ما به مرز شصت سالگى رسيده‌ايم ؛ و شگفتا كه همهء ما خويشتن را مىستوديم ، امّا خدا ما را در كورهء آزمون ، ناخالص و دروغباف يافت ؛ چرا كه ما مردم بوديم كه به فرزند گرانمايه دخت سرفراز پيامبر نامه‌هاى دعوت نوشتيم ؛ و پيك‌ها گسيل داشتيم و آن گاه كه از پى اصرارها ؛ نماينده و فرستاده‌هاى او به سوى ما آمدند و حجّت را بر ما تمام كردند و آن حضرت از آغاز كار تا انجام پر افتخار شهادت‌اش ، آشكار و نهان ما را به يارى حق و عدالت و همكارى با جنبش عدالتخواهانه و اصلاح‌طلبانهء خويش فرا خواند ، امّا دريغ و درد كه ما از فداكارى به همراه او كوتاه آمديم ، تا آن گرانمرد عصرها و نسلها در ساحل فرات و چند قدمى شهر و ديار ما به جرم دفاع از حقوق و آزادى جامعه و دين خدا به همراه انبوهى از عزيزان و يارانش به شهادت رسيد ؛ و ما نه با زبان و حقگويى خويش او را يارى كرديم ، و نه با شمشيرهاى آخته‌اى كه مىبايد از نيام بر مىكشيديم ؛ نه با دارايىهاى اندوختهء خويش ، راه و رسم او را كمك رسانديم ، و نه از عشاير و بستگان خويش براى يارى رسانى به او مدد خواستيم .\r\nاينك ما در بارگاه پروردگار خويش چه عذرى خواهيم داشت و در پيشگاه پيامبرش چه پوزشى از ما پذيرفته است كه فرزند محبوب و گرانقدر او و نسل پاك و پاكيزه‌اش در كنار ما سر بر بستر شهادت نهادند و ما آنان را يارى نكرديم .\r\nدريغ بر ما ! نه ؛ به خداى سوگند هيچ عذرى و پوزشى جز اين نيست كه يا كشندگان فريبكار و خشونت كيش و شقاوت پيشهء آن بندگان شايسته خدا را نابود سازيم و يا در راه خونخواهى حسين عليه السّلام كشته شويم ؛ آرى ديگر راهى نيست اميد كه خداى پر مهر به خاطر اين فداكارى از ما خشنود گردد و از كيفر سخت او در امان باشيم .\r\nهان اى همفكران ! بايد در اين راه يكى از شما روشنفكران و بزرگان پيشگام گردد ، چرا كه در اين راه بناگزير بايد اميرى داشته باشيد تا در فراز و نشيبها به او پناه بريد و پرچمى برافراشته بايد كه زير آن گرد آييد . درود بر شما باد .\r\n\r\nدوّمين سخنران\r\nآن گاه « رفاعة » به پا خاست و پس از ستايش خدا و درود بر سالار شايستگان و ياران فداكارش ، خطاب به نخستين سخنران گفت : دوست عزيز ! سخنانى كه خدا بر\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nزبان تو جارى ساخت ، به باور من ، درست‌ترين گفتار بود و تو به برترين كارها كه مبارزهء با استبدادگران و جهاد با تبهكاران و توبه و بازگشت از گناهان به سوى حق و شناخت مسئوليت و عمل به آن است ، اشاره كردى ؛ بر اين اساس گفتارت را به جان خريداريم و دعوتت ، يكسره پذيرفته است .\r\nو نيز آنچه در مورد گزينش امير در گفتارت آمد ، تا مردم به سوى او پناه برند و پرچم برافراشته‌اى كه زير آن گرد آيند ، اين هم ديدگاه درستى است ، و ما نيز آن را مىپذيريم . اينك اگر خود شما بار اين مسئوليت گران را به دوش كشى ، از نظر ما پسنديده و در ميان ما چهره‌اى روشن انديش و دوست داشتنى و مطلوبى ؛ و اگر ياران موافق باشند تا از ميان شما بزرگان ، « سليمان » - كه در اين ديار ، بزرگ دوستداران خاندان رسالت ، يار و همنشين پيامبر ، مردى شجاع و دورانديش و داراى سابقه‌اى ديرينه در دين باورى و ديندارى و امانت‌دارى است ، بار اين مسئوليت را به دوش كشد - اين نيز كارى بسيار پسنديده خواهد بود ؛ چرا كه ايشان نيز مورد اطمينان و اعتماد مردم است .\r\nپس از سخنان « رفاعة » ، « عبد اللَّه بن سعد » به پا خاست و در گفتارى كوتاه سخنان هر دو را تأييد كرد و مقرّر شد كه « سليمان بن صرد » مسئوليّت تدبير امور را به كف گيرد .\r\n\r\nامير توّابين\r\nدر اين شرايط بود كه امير توّابين جناب « سليمان » ، رشته سخن را به كف گرفت و پس از ستايش خدا گفت :\r\nياران ! من نگران آنم كه از اين روزگار سخت و دردناك ، و از اين دنياى تيره و تار و غمبار كه بيداد آن بزرگان شيعه را فرا گرفته است ، به روزى روشن و نويد بخش نرسيم ؛ همه ما چشم به راه دوختيم و گردن كشيديم كه خاندان وحى و رسالت بر ما منّت نهند و به شهر و ديار ما بيايند ، و به آنان وعدهء يارى و همراهى داديم ؛ و اصرار در دعوت خويش نموديم ؛ امّا دريغ و درد كه پس از آمدن آن عزيزترين‌هاى روزگاران ، به آفت مرگبار سستى و غفلت و ترس و درماندگى گرفتار آمديم و سوگمندانه آنقدر پا به پا كرديم كه فرزند گرانمايهء پيامبر و عصارهء وجود و پارهء تن آن حضرت ، در چند قدمى ما سر بر بستر شهادت نهاد و خون پاكش بر ريگهاى تفتيده نينوا ريخته شد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاو شجاعانه نداى عدالت و انصاف را طنين افكن ساخت ، و به سوى آزادى و اصلاحات فراخواند ، و همگان را به سبك و سيرهء بشر دوستانه و پر جاذبهء پيامبر و على دعوت كرد و از قانون‌شكنى و فريبكارى و برترىجويى و خشونت و بيداد و پايمال شدن حقوق و آزادى و امنيت مردم - به ويژه آگاهان و آزاديخواهان و مخالفان رژيم انسان ستيز و عوامسالار و زشت كردار اموى انتقادها كرد و روشنگريها نمود و فريادها سر داد ؛ امّا به نداى خيرخواهانه و نجاتبخش او پاسخ داده نشد و تبهكاران ددمنش او را هدف تيرها و آماج نيزه‌ها كردند و با قساوت و بيدادگرى وحشتناكى به خاندان رسالت يورش بردند و جنايتى هولناك و ننگى پاك نشدنى براى خويش آفريدند . . .\r\nاينك اى جوانمردان به پا خيزيد كه پروردگار شما بر كوتاهىها و ناسپاسىهاى شما خشم گرفته است ! به پا خيزيد و از زن و زندگى ، فرزند و ارزشهاى مادّى چشم بپوشيد و گناهان خويش را بشوييد تا خداى از شما خشنود گردد ! به خداى سوگند من فكر نمىكنم جز با كشتن فاسقانى كه به جنگ حسين عليه السّلام رفتند ، خدا از شما خشنود گردد ! پس از مرگ در راه حق و عدالت نهراسيد ! كه هر فرد و جامعه‌اى كه از مرگ بترسد به خفّت و زبونى محكوم مىگردد .\r\nياران راه ! بياييد و رهنمود خدا به بنى اسرائيل را برگزينيد كه پيامبرش به آنان فرمود :\r\n«  يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ  . . . » « 1 »\r\nهان اى قوم من ! شما با گزينش گوساله براى پرستش ، به خويشتن ستم كرديد ؛ اينك توبه كنيد و به بارگاه آفريدگار خويش باز گرديد ! و به كيفر اين پرستش ذلّت بار يك ديگر را بكشيد ؛ اين كار براى شما در پيشگاه پروردگارتان بهتر است . و آنان در انجام فرمان خدا و پذيرفته شدن توبه خويش زانو زدند و گردنها را كشيدند ؛ چرا كه دريافتند كه جز با ريخته شدن خون تبهكاران و فريب خوردگان به دست يك ديگر ، از ره آورد شوم گناه زشتى كه به آن دست يازيده‌اند ، رها نخواهند شد . آرى دوستان ! اگر جامعهء شما را به مانند جامعه بنى اسرائيل به توبه خوانند چه خواهيد كرد ؟ و\r\n\r\n\r\n","description":"","footnote":"\r\n( 1 ) سورهء 2 ، آيهء 54 .\r\n","page_name":" 383 ","page_number":383},
  {"content":"\r\n\r\nچگونه خواهيد بود ؟ پس اينك شمشيرها را آخته‌تر سازيد ! و پيكانها را بر سنانها نصب كنيد ! و هر آنچه در توان داريد براى رويارويى با دشمن تبهكار ساز و برگ فراهم آوريد تا لحظات مناسب قيام فرا رسد .\r\nسخنان امير توّابين كه به اينجا رسيد روحى در شنوندگان دميده بود كه يكى پس از ديگرى فرياد بر آوردند كه امير ! به خداى سوگند اگر بدانيم كه نجات از عذاب خدا و بخشايش گناهمان در يارى نرساندن به حسين عليه السّلام ، در كشتن خودمان مىباشد ، لحظه‌اى درنگ روا نمىداريم . . .\r\nو آن گاه با اشك و آه و دريغ و حسرت خداى خويش و همهء حاضران را گواه گرفتند كه دارايى خويش را به منظور فراهم آوردن امكانات براى قيام ، وقف سازند و جان را در طبق اخلاص نهند و به ميدان آيند .\r\n« سليمان » گفت ياران ! ديگر گفتار بس است اينك براى كردار به پا خيزيد .\r\n\r\nآماده‌ايم ، آماده !\r\nبدينسان بنياد نهضت توّابين پىريزى شد و حركت به سوى روشنگرى و گردآورى امكانات و بيدارى توده‌ها و ايجاد پيوند و سازماندهى ، آغاز گرديد ، و نداى خونخواهى طنين افكند .\r\nامير توّابين نامه‌اى محرمانه به مدائن نوشت و « سعد بن حذيفه » را - كه بزرگ دوستداران خاندان رسالت در آنجا بود - در جريان كار قرار داد و از او خواست تا در اين راه از هيچ تلاشى فروگذارى نكند ؛ و پس از چندى پاسخ آمد كه ما آماده‌ايم . . .\r\nنامهء ديگرى به بصره نوشت و به وسيله « مثنّى عبدى » كه بزرگ دوستداران اهل بيت در آن سامان بود ، از مردم يارى خواست و آنان نيز پس از مشاوره پاسخ مثبت دادند و نوشتند كه ما خداى را به تصميم شما سپاس مىگوييم و آماده‌ايم كه ساعت قيام را گزارش كنيد تا به شما بپيونديم .\r\n\r\nتلاش در اين محورها\r\nافزون بر نامه‌هاى دعوت ، مقرّر شد كه در چند محور اساسى تلاش پىگير و بىامان آغاز و ادامه يابد ! در محور فرهنگى و فكرى و عقيدتى و اخلاقى ، در محور مالى و فراهم آوردن امكانات مبارزه ،\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nو در محور سازماندهى نيروهاى آماده پيكار و سازندگى آنان .\r\n1 - در حركت فكرى و فرهنگى ضمن يادآورى خفّت و خوارى جامعه ، به خاطر فريب خوردن از رژيم بيدادگر اموى و تن سپردن به آفت هستى سوز استبداد و انحصار و كشتن عزيزترين و پر شكوه‌ترين ميهمان ، يا كوتاهى در يارى رسانى جدى و مؤثر به برنامهء ستم ستيز و آزاديبخش و اصلاح‌طلبانهء او ، كه دامنگيرشان شده بود ، بذر خونخواهى حسين عليه السّلام را ، همه جا افشاندند و شعار « يا لثارات الحسين » طنين انداز شد .\r\n2 - در بعد اقتصادى نيز با وجود فقر و فلاكتى كه ثمرهء شوم حاكميّت استبداد و اختناق و عوام سالارى است ، سلاح و ساز و برگ بسيارى فراهم شد .\r\n3 - و در محور سوّم نيز نيروهاى تربيت شده و آماده‌اى ، سازمان يافت و گامهاى بلندى به سوى قيام برداشته شد .\r\n\r\nپرچم هماره در اهتزاز رادى و سرفرازى\r\nافزون بر حركت توّابين ، دو جريان ديگر نيز در عراق بر ضدّ نظام سياهكار اموى فعّال بود و براى هلاكت يزيد لحظه شمارى مىكرد تا با درهم كوبيدن برج و باروى استبداد وابسته به شام ، اموى مسلكان ددمنش آن سامان را در هم كوبد ، و جالب بود كه هر دو جريان ضد استبدادى و آزاديخواهانه هم نيروى محرّكهء حركت خويش را از عاشورا و شهادت دگرگونساز حسين عليه السّلام و يارانش ، الهام مىگرفتند و شعار خونخواهى حسين عليه السّلام را سر مىدادند و وامدار نهضت اصلاح‌طلبانهء آن پيشواى سرفراز و پرچم هماره در اهتزاز آن حضرت بودند .\r\nيكى از آن دو ، جريان « ابن زبير » بود كه از حجاز مردم را به بيعت با « عبد اللَّه » فرا مىخواند و با هلاكت « يزيد » قدرت را در عراق قبضه كرد ؛ و ديگرى حركت نوبنياد « مختار » بود كه تازه از « ابن زبير » بريده و با عنوان نمايندگى « محمّد بن حنفيّه » و مأموريت از سوى او ، شعار خونخواهى حسين عليه السّلام ، و نابودى قاتلان او را سر مىداد .\r\n\r\nسرآغاز حركت\r\nو سرانجام در آغاز ربيع الاوّل به سال 65 ه . ق ، پس از چهار سال از رويداد دگرگونساز عاشورا و شهادت جانسوز سالار شايستگان بود كه در ميان كشاكش دو\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nحركت « مختار » و « ابن زبير » ، گروه ستم ستيز توّابين با شعار « يا لثارات الحسين » در اردوگاه « نخيله » گرد آمدند .\r\nامير آنان نيز از راه رسيد و از لشكريانش سان ديد و پس از مراجعه به دفتر كلّ ، ديد كه همه به وعدهء خويش وفا نكرده و انبوهى نيامده‌اند امّا گرد آمدگان ، از جان گذشتگانى بودند كه نياز به مدد نداشته و تنها انديشهء خشنودى خدا ، آنان را آورده بود . به همين دليل هم از امير خويش مىخواستند كه حركت را آغاز نمايد و در انتظار سست عنصران ننشيند .\r\n\r\nبايد از كجا آغاز كرد\r\nدر پاسخ اين پرسش دو ديدگاه بود :\r\n1 - گروهى از سران توّابين بر آن بودند كه بايد نخست به سوى عامل اصلى جنايت كه رژيم قانون شكن و انسان ستيز اموى و جلاد خون آشام آن در عراق كه « عبيد » است ، بروند ؛ چرا كه آنان بودند كه بزرگ پيشواى عدالت و آزادى را ميان مرگ و ذلّت قرار دادند و آن حضرت آزادگى و بهاى سنگين آن را - كه در يخبندان ارزشها و كرامت و حرمت انسان ، شهادت پر افتخار بود - برگزيد و فرمود :\r\n« هيهات منّا الذّلة . »\r\n2 - امّا ديدگاهى ديگر بر آن بود كه سركردگان سپاه شوم اموى در كربلا همچون :\r\nعمر بن سعد ، شمر ، خولى ، سنان ، شبث و . . . و سران جنايتكار عشاير در اينجا هستند و بايد كار را از كوفه شروع كنند .\r\nو سرانجام . . . تصميم بر آن شد كه در آن شرايط بايد به سوى « عبيد » رفت . . . چرا كه عامل اصلى شقاوت پس از يزيد اوست و آن گاه دنياپرستان و دنياداران و ديگر شيفتگان جاه و مقام .\r\nپس از تصميم ، امير توّابين ندا داد كه : هان اى ياران راه ! به مهر خدا و در پناه او به سوى همان تبهكارى حركت كنيد كه گفت : اگر حسين در برابر من سر تسليم فرود نياورد ، در امان نخواهد بود ! به سوى فاسق و فرزند فاسق ، جلّاد خون آشام اموى ، عبيد ، فرزند پليد « مرجانه » ! اگر در آنجا به پيروزى ظاهرى نيز دست يافتيم ، به كيفر رساندن مهره‌هاى كوچكتر آسان‌تر است و ديگران نيز جرأت اين را خواهند يافت .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبنا بر اين حركت كنيد ! اميد كه با آغاز كار ، غيرتمندانى يافت شوند كه راه شما را ادامه دهند و اگر به شهادت نايل آمديم ، باز هم غم و اندوهى نيست . چرا كه آنچه نزد خداست براى شايسته كرداران بهتر است .\r\n\r\nبه پا خيزيد !\r\nبا طنين نداى « يا لثارات الحسين » ، ديگر دوست و دشمن دريافته بودند كه رويدادهايى بزرگ در پيش است و توّابين در حال قيام و خروش . به همين جهت دست اندركاران جنايت هولناك كربلا غرق در وحشت و هراس شدند ، تا جايى كه برخى از آنان همچون « عمر سعد » به قصر استاندارى پناهنده شد و برخى در كوه و دشت و باغستانها و لانه‌ها سر در لاك خود فرو بردند .\r\nدو جريان « مختار » و « ابن زبير » هر كدام جداگانه با امير توّابين و بزرگان آن ، ديدار نمودند و كوشيدند تا آن گروه را به سوى خويش جذب نموده و نيروى متّحد و يكپارچه‌اى ، براى رويارويى با سپاه شوم اموى - كه گزارش حركت آن براى سركوبى مردم عراق مىرسيد - تشكيل دهند ، امّا سليمان و يارانش ديگر تصميم خويش را گرفته بودند و ضربات شلّاق وجدان و احساس گناه ، خواب و قرار را از آنان گرفته بود و نمىتوانستند در انتظار روشن شدن فرجام بازيهاى سياسى و مانورهاى دو جناح ، براى قبضهء قدرت در عراق بمانند .\r\n\r\nدر شهادتگاه الهام بخش امير آزادى\r\nپس از حركت ، پيش از هر چيز به ساحل فرات شتافتند و غسل توبه و شهادت و زيارت نمودند ، و آن گاه گام به سوى شهادتگاه پيشواى شهيدان سپردند .\r\nهنگامى كه به شهادتگاه شير مرد عصرها و نسل‌ها رسيدند ، شيون بود كه فضا را در هم مىنورديد ، و گريه بود كه در گلوها مىپيچيد ، و وا حسيناه بود كه جگرها را مىخراشيد ، و ضجّه‌ها بود كه صخره‌ها را ذوب مىكرد و كوهها را متلاشى مىساخت ، و باران اشك بود كه بر مزار شهيدان كربلا مىباريد .\r\nدر آنجا ، 24 ساعت ناله بود و فرياد ، توبه بود و التماس ، پوزش خواهى بود و آمرزش‌طلبى ، دريغ بود و افسوس ،\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nحسرت بود و اندوه كه بسان ستونى از آتش و دود از ژرفاى جانها زبانه مىكشيد و در فضاى نينوا مىپيچيد .\r\nفريادها به آسمان نيلگون مىرسيد كه :\r\nپروردگارا ! باران مهر و رحمت خود را بر حسين شهيد ، فرزند شهيد ، پيشواى هدايت و فرزند پيشواى هدايت ، صدّيق امّت و فرزند صدّيق امّت ، هماره نثار ساز ! بار خدايا ! خودت گواه باش كه ما بر راه و رسم آنان و پيكارگر بر ضدّ دشمنان ددمنش آنان و دوستدار دوستان آنانيم ! خداوندا ! ما فرزند گرانمايهء دخت سرفراز پيامبر خويش را در برابر استبداد سياهكار و خشونت پيشهء اموى ، تنها نهاديم و نداى پر اخلاص اسلام‌خواهانه و عدالتخواهانه و نجات بخش او را بىپاسخ گذاشتيم ، اينك تو را به مهر و لطف بىكرانت سوگند مىدهيم كه گذشتهء گناه آلود و حسرت بار ما را ببخشاى و توبهء ما را پذيرا باش ! و باران مهرت را بر حسين عليه السّلام و ياران فداكارش كه شهيدان راستين و صدّيقان درست كردارند ، هماره بباران ! پروردگارا ! ما تو را به گواهى مىگيريم كه بر دين و آيين آنانيم ، بر انديشهء توحيدى و عقيدهء پاكى هستيم كه آنان بر آن فداكارى كردند و سر بر بستر شهادت نهادند ! و يقين داريم كه اگر تو ما را نيامرزى و بر ما رحمت نفرستى ، از زيانكاران تاريخ خواهيم بود ! و آن گاه پس از 24 ساعت طواف بر گرد قبر منوّر و الهامبخش حسين عليه السّلام ، آن سمبل رادى و آزادى و اصلاح‌طلبى ، از روح بزرگ او نيز پوزش خواستند و با دلى پر درد حسرت و آكنده از خشم بر دشمنان او ، قبر منوّرش را به رسم وداع بوسه باران ساختند .\r\n\r\nهان اى هموطنان !\r\nهنوز از شهادتگاه دوست جدا نشده بودند كه پيك استاندار دگرباره از راه رسيد و نامه‌اى آورد كه اين گونه بود :\r\nهان اى هموطنان ! از دوستان مبريد و گوش به وسوسهء دشمنان مسپاريد ! شما همه از شايستگان شهر خويش مىباشيد ؛ از اين رو اگر دشمن كينه‌توز بر شما چيره گردد و بر شما بزرگان وطن ما دست يابد ، آن گاه است كه به طمع مىافتد و دندان تجاوز را تيزتر\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىكند ! . . .\r\nهمشهريان ! دوست ما و شما يكى است و دشمن ما نيز مشترك است ! اگر در برابر دشمن خيره‌سر اموى يكپارچه باشيم پيروز خواهيم شد ، امّا اگر دستخوش پراكندگى شويم ، شكوه و صلابت ما خواهد شكست ! مردم ، خيرخواهىهاى مرا مغرضانه مپنداريد و با تقاضايم از در مخالفت در نياييد و با دريافت نامه‌ام بازگرديد . درود بر شما امّا گروه توّابين و امير آنان از خيرخواهى او سپاسگزارى كردند و در پاسخ وى نوشتند كه :\r\nما جان و هستى خويش را بر طبق اخلاص نهاده و با خدا به معامله برخاستيم ، به او توكّل نموده و به سوى او روانيم ، از گناه بزرگ خويش توبه كرده و به خشنودى او خشنوديم و ضمن سپاس از خيرخواهى شما به راه خويش خواهيم رفت .\r\nو آن گاه از آنجا به سوى مرز عراق و شام به استقبال سپاه سفّاك اموى به سركردگى « عبيد » شتافتند .\r\n\r\nرويارويى دو نيرو\r\nسپاه توّابين راه طولانى را به سرعت پيمود و در منطقهء مناسبى به نام « عين الورده » فرود آمد و آن گاه انبوهى از آنان به برپايى استحكامات دفاعى و نظامى پرداختند ، و گروهى نيز به شناسايى منطقه و موقعيّت دشمن . و دريافتند كه سپاه دشمن نيز با آنان فاصلهء چندانى ندارد .\r\n« سليمان » پيش از درگيرى دو لشكر ، ب‌پاخاست و پس از آرايش نظامى و سان ديدن از ياران چنين گفت :\r\nياران راه ! دشمن خيره سر و تبهكارى كه شبانه روز در انديشه‌اش بوديد ، اينك در چند قدمى شماست . از شما مىخواهم كه در پيكار با آنان درست و سنجيده پيكار كنيد و سخت پايدارى و شكيبايى ورزيد ! و بدانيد كه خدا با شكيبايان است .\r\nمباد كسى جز بر اساس نقشهء عمليّاتى و يا براى پيوستن به ستاد فرماندهى ، پشت به ميدان پيكار كند ! فراموشتان مباد كه گريزپايان را مكشيد ! زخمىهاى دشمن را سر مبريد ! اسير مسلمان را مكشيد ، مگر آنكه به شما يورش آورد ،\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو به هر حال سبك و سيرهء انسانى و پر مهر و آزادمنشانهء امير مؤمنان را در پيكارتان از ياد مبريد .\r\nآن گاه افزود : ياران من ! اگر من در هنگامهء جهاد و پيكار كشته شدم ، امير شما « مسيّب » خواهد بود و اگر او نيز به شهادت رسيد ، « عبد اللَّه بن سعد » و از پى او « عبد اللَّه بن وال » و آن گاه « رفاعة بن شدّاد » .\r\nدرود خدا بر مردمى باد كه در زندگى هماره به عهد و پيمان خويش با خدا و خلق استوار باشند و پايمردى پيشه سازند !\r\n\r\nپيكارى سخت و نابرابر\r\nو ديگر شعله‌هاى پيكارى سخت و نابرابر زبانه كشيد و با يك يورش غافلگيركننده و برق‌آسا از سوى توّابين ، ستون فقرات يكى از لشكرهاى تاريك انديش شام به سركردگى « شرحبيل » در هم شكست و آنان با بجاى نهادن انبوهى كشته و زخمى و غنايم عقب نشستند .\r\nخبر شكست پيشقراولان سپاه شام به « ابن زياد » رسيد . او هراسان گرديد و ده هزار نفر از نيروهاى ذخيره و تازه نفس را ، به فرماندهى « حصين بن نمير » ، به ميدان كارزار گسيل داشت .\r\nياران « سليمان » از جان گذشته و دليرانه مىرزميدند و دشمن بسان مور و ملخ در برابر شمشيرهاى آنان پراكنده مىشد . . .\r\nهنوز سه روز از آغاز پيكار نگذشته بود كه دگرباره نشانه‌هاى شكست در سپاه شام نمودار شد و با فرمان يورش عمومى و بىامان « سليمان » لشكرگاه دشمن سقوط كرد و پيروزى ديگرى از افق پديدار شد .\r\nامّا دگرباره لشكرى تازه نفس كه شمارشان به هشت هزار مىرسيد به يارى دشمن شكست خورده آمد و روز چهارم ده هزار نفر ديگر به سركردگى « ادهم باهلى » از راه رسيد و با همهء اينها جنگ نابرابر توّابين با سپاه شام بشدّت ادامه يافت و هزاران كشته و زخمى و فرارى از دشمن بر جاى نهاد .\r\nهنگامى كه سليمان شرايط را سخت و سخت‌تر ديد و از پيروى ظاهر نااميد گشت و دل به شهادت سپرد ، از مركب خويش به زير آمد و فرياد بر آورد كه هان اى بندگان خدا ! هر كس مىخواهد زودتر به سوى پروردگارش برسد و گناهانش\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nآمرزيده شود ، به سوى من بشتابد ! و آن گاه غلاف شمشيرش را شكست و با گروهى كه به او اقتدا كردند ، جنگ نمايانى به راه انداخت و انبوهى از سپاه شام را به همراه آنان به خاك افكند و دشمن كه ياراى رويارويى را از دست مىداد ، آنان را از دور تيرباران ساخت . . .\r\nسرانجام نخستين امير روشن انديش و با اخلاص توّابين به شهادت رسيد . . . و از پى او دومين شخصيت آنان ، « مسيّب » پرچم را برافراشت ، و او نيز پس از دلاوريهاى بسيار ، ياران را وداع كرد و پرچم را به « عبد اللَّه بن سعد » سپرد .\r\nامير سوّم ، پس از پيكارى تحسين برانگيز به تلاوت اين آيهء شريفه پرداخت كه :\r\n«  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  » « 1 » و در اين شرايط بود كه يارانى از بصره و مدائن رسيدند و سپاه توّابين جان تازه‌اى گرفت ، امّا سپاه تاريك انديش شام بىشمار بود و پس از هر شكست ، نيروهاى جديدى را وارد ميدان مىكرد .\r\nسوّمين و چهارمين چهرهء سرشناس توّابين نيز قهرمانانه ميدان جنگ را اداره كردند و شهامتمندانه سر بر بستر شهادت نهادند .\r\nو پرچم پيكار به دست « رفاعه » سپرده شد . . .\r\nاو خروشيد كه هان اى بندگان خدا ! هر كس براستى خواهان زندگى جاودانه‌اى است كه مرگى در پى ندارد ، و خواهان آسايش و آرامشى است كه رنجى به دنبالش نيست ، و در انديشهء شادى و سرورى است كه اندوهى پس از آن نخواهد بود بپاخيزد و با پيكار با اين نگهبانان ستم و خيانت ، به خدا تقرّب جويد . با اينان كه سر كردگانشان با زور و فريب و بازى با احساسات ساده دلان و ساده‌انديشان و با ابزار سلطه و سركوب ساختن دين ، حلال خدا را حرام مىكنند و حرامش را حلال مىسازند ، و اين تيره بختان باز هم سرو گردن خويش را بلا گردان آنان مىسازند . آرى با اينان پيكار كنيد و شب را در بهشت پرطراوت و زيباى خدا باشيد ! و آن گاه طوفانى به راه انداخت كه تماشايى بود . او همى مىرزميد و اين آيه را مىخواند كه :\r\n«  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  » « 2 »\r\n\r\n\r\n","description":"","footnote":"\r\n( 1 ) - سورهء 33 ، آيهء 23 .\r\n( 2 ) - سورهء 3 ، آيهء 169 .\r\n","page_name":" 391 ","page_number":391},
  {"content":"\r\n\r\nهرگز كسانى را كه در راه خدا كشته شدند ، مرده مپندار كه آنان زنده‌اند و نزد پروردگارشان روزى داده مىشوند .\r\n\r\nشوراى صحرا\r\nروز سختى بود و شمار دشمن بسيار و امكانات و ساز و برگ‌شان فراوان .\r\nدر اندك حركتى كه دست داد ، شوراى صحرا تشكيل شد و گروهى پيشنهاد كردند كه ديگر بايد عقب‌نشينى كرد و دگرباره به تجديد نيرو و فراهم آوردن امكانات پرداخت ، مباد كه مشعل مبارزه خاموش گردد .\r\nاين ديدگاه پذيرفته شد ، جز اينكه گفتند نبايد از برابر دشمن عقب نشست ، تا خيره‌سرىاش افزون گردد كه در اين صورت ، ما را رها نخواهد ساخت و يك نفر جان سالم به در نخواهد برد . بايد به هر قيمتى است روز را قهرمانانه تا فرا رسيدن تاريكى شب جنگيد و آن گاه كه دو نيرو به قرارگاه خويش رفتند ، عقب نشست .\r\nو بدين‌سان با فرا رسيدن تاريكى شب و بازگشت دو نيرو به لشكرگاه خويش ، براى فردا ، بازماندهء نيروى توّابين به رهبرى « رفاعه » براى ادامه مبارزه به سوى كوفه بازگشت .\r\nامّا چنان رعب و هراسى بر دل دشمن افكنده بود كه جرات تعقيب آنان را به دل راه نداد و مشعل پيكار با استبداد ددمنش اموى را فروزان‌تر ساخت . و آنان پس از بازگشت به شهر و ديار خويش و دست همكارى سپردن به مختار به تعقيب و كيفر شديد قاتلان حسين عليه السّلام و يارانش در عراق و شام پرداختند . « 1 »\r\n\r\n\r\n","description":"","footnote":"\r\n( 1 ) - در نوشتن اين بخش بيشتر از اين كتاب‌ها بهره‌ور بوده‌ايم :\r\nالف : تاريخ طبرى ، ج 5 ، ص 551 - 600 ؛ ب : تاريخ طبرى ، ج 6 ، ص 5 - 80 ؛ د : كامل ابن اثير ، ج 4 ، ص 158 - 200 ؛ ه : بحار الانوار ، ج 45 ، ص 350 .\r\nو : سفينة البحار ، ج 1 ، ص 452 .\r\nز : اوّلين تاريخ كربلا ، به همين قلم .\r\n","page_name":" 392 ","page_number":392},
  {"content":"\r\n\r\n\r\nبخش 12 نگرشى بر جنبش ضد استبدادى مختار\r\nدست انتقام آغاز حيات سياسى مختار به سوى زندان به سوى مكّه شعار دادخواهى تلاش براى آزادى پيوستن دوستداران اهل بيت به او جرقّه‌هاى قيام فراخوان ياران پس از پيروزى و اينك كيفر تاريك انديشان 1 - ابن زياد 2 - عمر سعد 3 - « شمر » يا دوّمين مهرهء سپاه يزيد 4 - سنان بن انس يا شيطان رجيم و . . .\r\n\r\n","description":"","footnote":"","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\nنگرشى بر جنبش ضد استبدادى مختار\r\n\r\nدست انتقام\r\n( 1 ) از چهره‌هاى نامدار و پر راز و رمز تاريخ عرب و اسلام ، يكى هم « مختار » فرزند « ابو عبيده ثقفى » است .\r\nاو در نخستين سال از هجرت دگرگونساز پيامبر ديده به جهان گشود و بخشى از زندگى پر ماجراى خويش را در كنار پدرش سپرى كرد ؛ آن گاه با مرگ پدر ، به سوى عمويش در مدائن شتافت و زندگى فرهنگى و اجتماعى و سياسى او از آنجا آغاز گرديد .\r\nعموى « مختار » ، « سعد بن مسعود » ، از چهره‌هاى با نفوذ و درست انديش روزگار خود بود ؛ و با خاندان وحى و رسالت ارتباط دوستانه‌اى داشت ؛ و به خاطر همين آگاهى و درستكارىاش بود كه از سوى امير مؤمنان به تدبير امور و تنظيم شئون مردم ، در مدائن برگزيده شد ، و پس از شهادت امير مؤمنان و فراز و نشيب‌هاى بسيارى كه پديد آمده و فتنهء كور و گمراهگر و عوامباز امويان همه جا را تيره و تار ساخت ، اين چهرهء روشنفكر و حق‌پو از خاندان پيامبر نبريد و به دستور دوّمين امام نور كار خويش را پىگرفت و به سامان بخشيدن به امور مردم مدائن ادامه داد . او همان كسى است كه حضرت مجتبى عليه السّلام به هنگام بازگشت از ساباط مدائن كه زخمى نيز برداشته بود ، در خانهء او فرود آمد و در برابر برخى كه او را به تسليم نمودن آن حضرت به معاويه ، و گرفتن امتياز ، وسوسه مىكردند ، دليرانه و حق‌طلبانه ايستاد و گفت : زشت باد روى شما و رأيتان ! ! آيا فرزند آزادمنش و اصلاح طلب پيامبر خدا را تسليم فرزند تاريك‌انديش و تبهكار هنده چگرخواره ساخته و كرامت\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو آخرت خويش را تباه گردانم ؟ « 1 »\r\n\r\nآغاز حيات سياسى مختار\r\nزندگى پر ماجراى سياسى - اجتماعى مختار از سال 37 آغاز گرديد .\r\nدر اين سال بود كه عمويش « سعد بن مسعود » كه فرماندار مدائن بود ، او را به جانشينى خويش برگزيد و وى تا سال چهلم از هجرت در آنجا بود .\r\nدر عصر گسترش سلطهء سياه اموى بر عراق و كشتار و زندان دوستداران آزاديخواه و اصلاح طلب خاندان رسالت ، وى در كوفه بود و « زياد » ، جلّاد خون آشام اموى از او خواست تا بر ضدّ « حجر بن عدى » و ياران روشنفكر و مبارز و فداكار و پرواپيشه‌اش گواهى دهد و در پرونده سازى دستگاه فريب و انسان ستيز معاويه بر ضدّ آنان شركت جويد ، امّا او نپذيرفت و به گونه‌اى هوشمندانه و ظريف خود را از آن مخمصه كنار كشيد و امضاء نكرد .\r\nبا مرگ دجّال اموى و دعوت مردم كوفه از حسين عليه السّلام ، او نيز از طرفداران پرشور خاندان رسالت بود ؛ به گونه‌اى كه سفير انديشمند سالار شايستگان پس از ورود به كوفه در خانهء او فرود آمد و تا روزى كه بر اساس مصالح و شرايط به خانه « هانى » رفت ، سراى او اقامتگاه مسلم بود ؛ و خود نيز ضمن دعوت مردم به بيعت با مسلم ، و تشويق و تحريص آنان به پيوستن به دوستداران خاندان رسالت ، با نمايندهء حسين عليه السّلام دست بيعت داد و بر آن بود تا در همهء مراحل و شرايط ، با همهء وجود او را يارى كند .\r\nمختار در قيام مسلم از پرچمداران ياران او بود و هنگامى كه از دستگيرى « هانى » بوسيلهء « عبيد » آگاه شد ، پيش از آنكه « مسلم » فرمان قيام دهد و بىآنكه ياران\r\n\r\n\r\n","description":"","footnote":"\r\n( 1 ) - برخى از مورّخان برآنند كه پيشنهاد دهنده ، خود مختار بود و او افزون بر تأييد ترور ناموفّق حضرت مجتبى بوسيلهء بقاياى گمراه و خشونت كيش خوارج ، هنگامى كه آن حضرت در مدائن و در خانهء عموى وى فرود آمد ، نامبرده عمويش را وسوسه كرد كه امام مجتبى را در همان حال به معاويه تسليم كنند و حكومت كوفه را بگيرند . به همين جهت هم برخى از دوستداران خاندان رسالت به او خوشبين نبودند و او را دشنام مىدادند .\r\n","page_name":" 396 ","page_number":396},
  {"content":"\r\n\r\nخويش را با خبر سازد ، او از روستايى كه در نزديكى كوفه بود و در آنجا مزرعه‌اى داشت ، پرچم پيكار بر ضدّ جلّاد خون آشام اموى ، « عبيد » را به دوش گرفت و با همراهان و همفكران روشن انديش و غلام خويش به سوى كوفه و براى يارى رسانى به مسلم حركت كرد ، امّا پس از رسيدن به كوفه و برخورد با شرايط آشفتهء شهر و راه‌بندانها و حكومت نظامى از سوى « عبيد » ، دچار حيرت و سردرگمى شد ، و سرانجام با وسوسهء برخى از نزديكان و اشراف خيانتكار و اموى مسلك ، برايش امان گرفته شد و به اميد روشن شدن اوضاع و دست‌يابى به ياران ، به زير پرچم امان « عمرو بن حريث » برده شد .\r\n\r\nبه سوى زندان\r\nآن شب تيره به سحر آمد و بامداد تيره‌تر آن روز سياه ، پس از تسلّط كامل باند تاريك انديش و خشونت كيش اموى بر اوضاع ، و شهادت « مسلم » و « هانى » ، آن ميهمان گرانقدر و آن ميزبان غيرتمند ، « عبيد » بار عام داد و برخى آشنايان « مختار » كه زمينه را براى نجات او از دردسر و شرارت « ابن زياد » فراهم آورده بودند ، او را به همراه مردم دنياپرست و نگونسار كه به ديدار جلّاد اموى مىرفتند ، به كاخ او بردند .\r\nابن زياد بر تختش لميده بود و مردم را انبوه انبوه از برابرش عبور مىدادند و بسيارى بر اثر فريب خوردگى و يا ترس ، پيروزى او را تبريك ، و بر شقاوتى كه مرتكب شده بود دست مريزاد مىگفتند و ذليلانه بر دست پليدش - كه تا مرفق به خون آزاديخواهان خداجو و عدالتخواه و مخالف استبداد و اختناق آغشته بود بوسه مىزدند .\r\nدر اين شرايط بود كه بناگاه چشم « عبيد » به مختار افتاد ، از جايش جنبيد و اشاره كرد كه او را بياوريد ! هنگامى كه او را نزديك بردند ، بىهيچ مقدمه و پرس‌وجو و دليل و گواهى دست به چوب برد و سر و صورت او را آماج ضربات وحشيانه و مرگبار خويش قرار داد و بىآنكه به او كمترين فرصتى براى جواب و دفاع از خويش دهد ، در همان حال نعره برآورد كه : هان ! تو بودى كه مسلم را در خانه‌ات جاى دادى ! و با او بيعت كردى و براى پيروى پسر آشوبگر عقيل . . . در انديشه گردآورى نيرو و امكانات بودى ، و بر ضد نظام اموى و امنيت ملى و آرامش و آسايش جامعه\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاقدام كردى ؟\r\nو آنقدر با چوب دست‌اش بر چهره او نواخت كه خون سر تا پاى او را گرفت و پيشانىاش شكست و چشمانش آسيب ديد و آن گاه با وساطت عمر بن حريث و بزدلان دين فروشى كه او را به آنجا كشانده بودند ، ابن زياد از اعدام او گذشت و روانه زندانش ساخت و تا پس از رويداد غمبار عاشورا و شهادت سالار شايستگان و ياران فداكارش در زندان بود .\r\n\r\nبه سوى مكّه\r\nاو از زندان ، پيامى به بستگانش فرستاد و از آنان خواست تا به سوى « عبد اللَّه بن عمر » كه شوهر خواهرش « صفيّه » بود بروند و از او بخواهند تا وسيلهء آزادىاش را فراهم آورد ؛ و آنان نيز « زائدة بن قدّامة » را به حجاز گسيل داشتند و از « عبد اللَّه » خواستند تا براى آزادى او از هيچ تلاشى فروگزار نكند ؛ و وى نيز نامه‌اى به يزيد نوشت و از او تقاضاى آزادى مختار را نمود ، و پس از چندى پيك يزيد به كوفه آمد و از ابن زياد آزادى وى را خواست .\r\nابن زياد ، مختار را از زندان آزاد ساخت ، امّا به حجاز تبعيد نمود . او به مكّه رفت و در آنجا با « عبد اللَّه بن زبير » كه پرچم مخالفت بر ضدّ نظام پليد اموى برافراشته بود هم پيمان شد و به سود او با سپاه اموى - كه از شام آمده بود - سخت پيكار كرد و پس از مرگ « يزيد » ، از عبد اللَّه بن زبير بريد و با نقشه و شعار جديدى به سوى كوفه حركت كرد .\r\n\r\nشعار دادخواهى\r\nبه هنگام ورود او به كوفه ، رژيم سياهكار اموى به خاطر به راه انداختن فاجعهء جانسوز كربلا در افكار عمومى رسوا شده و كنترل عراق را از دست داده بود ؛ و آنجا بوسيله كارگزاران « عبد اللَّه بن زبير » اداره مىشد .\r\nمختار با نقشهء به دست گرفتن قدرت و امكانات ، وارد كوفه شد ؛ به همين جهت هم به هر جا كه مىرسيد ، مردم را به سوى هدف‌ها و آرمانهاى خويش فرا مىخواند و هر كجا گوش شنوايى مىيافت ، به سبك شورانگيزى و شوق آفرينى نويد نجات و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nپيروزى مىداد و شعارش نيز عمل به مقررات آزادمنشانه و انسان دوستانهء قرآن و زنده ساختن سبك و سيرهء پر جاذبهء پيامبر در جامعه و ديگر گرفتن انتقام از كشندگان خاندان رسالت و ياران عدالتخواه آنان به دستور كهنسال‌ترين مرد بنى هاشم ، « محمّد حنفيّه » بود . و مىكوشيد تا بدين وسيله هم دوستداران اهل بيت را زير پرچم خويش گرد آورد و هم ديگر مخالفان استبداد و اختناق رسوا و بىآبروى اموى را .\r\nاو در برابر خويش دو رقيب نيرومند مىنگريست : يكى گروه توّابين كه به رهبرى سليمان بن صرد خزاعى متشكّل شده و در اين انديشه بودند كه بر قاتلان خاندان رسالت و مخالفان راه مترقى و خداپسندانه آنان يورش برند و تا شام پيش روند ، و ديكتاتورى خشونت كيش و عوامسالار حاكم را واژگون سازند و ؛ ديگر كارگزاران و ياران ابن زبير را .\r\nاو بسيار كوشيد كه گروه توّابين را به كنترل خويش در آورد ، امّا در آن مرحله موفّق نشد و آنان قيام خويش را آغاز كردند و با بيرون رفتن آنان از كوفه ، براى پيكار با سپاه شام ، كارگزاران ابن زبير ، مختار را به زندان افكندند .\r\nاو در زندان ، شب و روز در انديشهء قيام بود كه توّابين پس از پيكارى سخت و شجاعانه در مرز عراق و شام و شهادت پيشواى خود سليمان و گروهى از همراهانشان به كوفه بازگشتند .\r\nو او كه پيش از حركت توّابين بارها آنان را به بيعت با خويش فرا خوانده - و گفته بود كه سليمان با همهء خوبىها و نقاط قوّت و ايمان و تقوايش از مسائل نظامى و سياسى ، آگاهى بسيارى ندارد و يارانش را به كشتن خواهد داد - اينك با استفاده از فرصت و غليان عواطف و احساسات ، نامه‌اى از زندان به آنان نوشت و در آن ضمن نثار درود و سلامى گرم بر روح تابناك سليمان بن صرد و ياران قهرمان و شهيدش ، و پس از لعنت و نفرين بسيار بر سياهكاران اموى و كشندگان حسين عليه السّلام و ياران فداكار و پر اخلاص و اصلاح طلب آن حضرت ، به بازماندگان توّابين تسليت گفت و به آنان نويد پيروزى نزديك داد و خاطرنشان ساخت كه ؛ او از سوى « محمّد حنفيّه » دستور يافته است تا پس از فراهم آوردن نيرو و امكانات لازم ، انتقام خون شهيدان كربلا را از كشندگان آنان بگيرد .\r\nنامهء او ، به سران و بزرگان توّابين رسيد و چهره‌هاى سرشناس آنان ، همچون :\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nرفاعة بن شداد ، عبد اللَّه بن كامل ، عبد اللَّه بن شدّاد ، سعد بن حذيفه ، يزيد بن انس ، احمر بن شميط ، و مثنّى بن مخربه ، پس از خواندن نامهء مختار و مشورت در مورد او و نامه‌اش ، به او وعدهء همكارى و هميارى دادند و پيام محرمانه‌اى برايش فرستادند كه در اين راه دوشادوش او پيكار خواهند كرد و براى نشان دادن عزم خويش به همكارى در راه پيكار با كشندگان حسين عليه السّلام و بقاياى نظام سياهكار اموى در صورت تمايل او ، حاضرند به زندان يورش برند و راه نجات او را هموار سازند .\r\nامّا مختار ضمن سپاس و قدردانى گرم از پيام آنان ، بطور محرمانه به آنان اطّلاع داد كه نامه‌اى به « عبد اللَّه بن عمر » نوشته و از او خواسته است تا وسيلهء رهايىاش را فراهم سازد و همين روزها از زندان آزاد مىشود و كار قيام را پى مىگيرد و از آنان خواست تا آماده كارزار شوند .\r\n\r\nتلاش براى آزادى\r\n« عبد اللَّه بن عمر » كه از بستگان همسر مختار بود تلاش خود را براى آزادى او نزد « ابن زبير » پى گرفت و نامه‌اى نيز به كارگزاران او در كوفه نوشت و از آنان تقاضا كرد كه وى را آزاد سازند .\r\nدو كارگزار اصلى حكومت كوفه ، « عبد اللَّه بن يزيد » و ابراهيم بن طلحه ، پس از دريافت نامه « عبد اللَّه بن عمر » و سفارش « ابن زبير » از « حجاز » در مورد رهايى مختار ، او را از زندان به دفتر كار خويش در استاندارى فرا خواندند و ضمن گفتگو خاطرنشان ساختند كه با دو شرط حاضرند آزادش كنند .\r\nاو پرسيد آن دو شرط كدامند ؟\r\nگفتند : نخست سپردن يك ضامن معتبر ، و ديگر تعهّد اخلاقى و دينى بر اين موضوع كه تا آنان از سوى « ابن زبير » حكومت كوفه را دارند برايشان گرفتارى و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nدردسرى فراهم نسازد .\r\nمختار پذيرفت و به اصرار آنان سوگند ياد كرد كه اگر به تعهّد خويش عمل نكرد در بارگاه خدا موظّف باشد كه هزار شتر در كعبه قربانى كند و تمامى بردگانش را آزاد سازد و او پس از آزادى گفت : من لحظه‌اى از انديشهء قيام و دست يافتن به آرزوى خويش دست نخواهم شست و هر كارى كه مرا در اين راه يارى كند به آن دست خواهم زد و به تعهّدات خويش با آنان عمل نخواهم نمود و در صورتى كه به خواسته‌ام برسم حاضرم ، هم هزار شتر را قربانى كنم و هم بردگانم را آزاد كنم .\r\n\r\nپيوستن دوستداران اهل بيت به او\r\nمختار ، پس از آزادى از زندان ، تلاش خويش را ، براى فراهم آوردن يار و ياور گسترش بخشيد ، و از هر سو رفت و آمد به سوى او بسيار شد و دوستداران خاندان رسالت نيز براى گرفتن انتقام از اموى مسلكان تاريك انديش و بيرحم كوفه بر گرد او گرد آمدند ؛ چرا كه او از سويى شعار خونخواهى سر مىداد و از دگر سو مدّعى نيابت و نمايندگى از سوى محمّد حنفيّه را طرح مىكرد .\r\nدر اين مورد : آورده‌اند كه پس از ادّعاى نمايندگى « محمّد حنفيّه » از سوى مختار و فراخوان آشكار و نهان دوستداران اهل بيت براى پيوستن به او ، « عبد الرّحمن بن شريح » كه ريشه از قبيلهء « همدان » داشت و مردى شرافتمند و درست انديش بود ، برخى از دوستانش از جمله : « سعيد ثورى » ، « سعد حنفى » ، « اسود كندى » و « قدامه جشمى » را در نشستى محرمانه فرا خواند و آنجا ضمن سخنانى گفت : دوستان ! « مختار » در اين انديشه است كه ما را بر ضدّ وضعيّت موجود به شورش كشد و به هدف‌هاى خويش دست يازد ، در اين راه ادّعاى نمايندگى « محمّد حنفيّه » ، فرزند گرانمايهء امير مؤمنان را دارد ، اما ما نمىدانيم درست مىگويد يا نه ! به باور ما اينك برخى از شما به همراه من بيايد تا به مدينه بشتابيم و ضمن ديدار با « محمّد » ، جريان را با او در ميان گذاريم تا كوركورانه از پى كسى نرفته باشيم .\r\nپيشنهاد او پذيرفته شد و او به همراه آنان وارد مدينه گرديد و ضمن ديدار با محمّد حنفيّه جريان مختار را طرح نمود و از او اجازه خواست تا دوستداران خاندان رسالت به يارى مختار وارد عمل شوند .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nهنگامى كه سخنان آنان به پايان رسيد « محمّد » پس از ستايش خدا و سپاس به بارگاه او بر شمردن شكوه و عظمت خاندان وحى و رسالت و امتيازات آنان پرداخت و از شهادت جانسوز سوّمين امام نور و ياران اصلاح طلب و فداكارش در دفاع از اسلام و قرآن سخن گفت و آنان را گرامى داشت و در مورد پرسش آنان صريح و روشن پاسخ نداد و تنها به اين بسنده نمود كه از خداى پر مهر مىخواهم كه انتقام خاندان ما را از دشمنان تبهكار و خيره سر ما ، به دست هر كس از بندگان خود خواست بگيرد و اين را يكى از آرزوهاى قلبى شمرد و آنان را از يارى رسانى به مختار نيز باز نداشت و به گونه‌اى سخن گفت كه آنان رضايت و خشنودى او را در اصل كار دريافتند .\r\nمختار كه از رفتن آنان به سوى « محمّد » سخت نگران بود ، هماره در انتظار بازگشت آنان لحظه شمارى مىكرد و بر اين انديشه بود كه آنها را پيش از رويارويى با مردم ديدار كند ، امّا آنان پس از ورود به كوفه پيش از آنكه به خانهء خويش روند نزد مختار آمدند و گفتند اينك آماده‌ايم تا شما را در اين راه يارى كنيم و او فرياد « اللَّه اكبر » سر داد و با استفاده از فرصت ، دوستان خاندان رسالت را گرد آورد و نظر موافق محمّد حنفيّه را از زبان آنان به گوش مردم رساند و خود در جمع بندى موضوع براى برانگيختن احساسات و عواطف به سود خويش ، محمّد حنفيّه را ، امام هدايتگر و خود را نماينده و وزير او عنوان داد . و مأموريّت خويش را از سوى او ، براى احياء كتاب و سنّت و پيكار با دشمنان خاندان رسالت و خونخواهى اهل بيت ساز كرد و بسيارى از دوستداران آنان را به جمع ياران خويش افزود .\r\nدر ميان آنان كسانى بودند كه با چنين سخنانى قانع نشده و در پيوستن به او ترديد داشتند ، كه از جملهء آنان : « ابراهيم بن اشتر » بود و از آنجايى كه وى جوانى انديشمند و بزرگ زاده و بزرگ عشيرهء خويش به شمار مىرفت ، « مختار » روى او بسيار حساب مىكرد .\r\nاز اين رو كسانى را نزد او فرستاد و او را به يارى خويش فراخواند ، امّا او خاطر نشان ساخت كه تنها در صورتى حاضر به همكارى است كه فرماندهى لشكر به دست او باشد .\r\nفرستادگان مختار كه نمايندگى او از سوى « محمّد » را جدّى مىپنداشتند گفتند :\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nحقيقت اين است كه شما كارايى و شايستگى فرماندهى را دارى ، امّا او در اين مورد اختيارى ندارد و كارها به دست پيشواى عصر ، محمّد حنفيّه است و مختار از سوى او دستور دارد كه با دشمنان خاندان رسالت پيكار كند و كشندگان شهيدان كربلا را به كيفر برساند و از سوى خود نمىتواند وزير و يا فرماندهى برگزيند .\r\nابراهيم ديدگاه آنان را نپذيرفت و آنان با دست خالى بازگشتند .\r\nمختار به همراه گروهى از سران ياران خويش به ديدار او شتافت و ضمن گفتگو ، نامه‌اى از محمّد حنفيّه را به او داد كه بدين صورت او و عشيره‌اش را به قيام و همراهى با مختار فرمان داده بود .\r\nاو پس از خواندن نامه ، در صحّت آن ترديد كرد ، امّا گروهى از همراهان مختار كه همگى از دانشوران و بزرگان كوفه بودند ، نامه را از سوى « محمّد حنفيّه » اعلان كردند و آن گاه بود كه ابراهيم بن اشتر به او دست بيعت داد و فرماندهى نيروهاى او را به كف گرفت و رفتند تا نقشهء قيام را كامل كنند .\r\n\r\nجرقّه‌هاى قيام\r\nدر اين شرايط بود كه « عبد اللَّه بن زبير » ، كارگزارانش را در كوفه بر كنار ساخت و « عبد اللَّه بن مطيع » را به استاندارى كوفه گسيل داشت .\r\n« ابن مطيع » پس از ورود به كوفه بر منبر رفت و ضمن هشدار به مردم گفت : هان اى مردم . . . مرا امير مؤمنان ، ابن زبير . . . به استاندارى كوفه برگزيده و دستور داده است كه ضمن ادارهء شهر و دريافت خراج . . . و تدبير امور با همكارى و رضايت شما ، بر اساس راه و رسم عمر و عثمان رفتار كنم و بر بدانديشان به حكومت سخت بگيرم .\r\n« سائب اشعرى » به پا خاست و گفت : . . . ما از تو مىخواهيم كه خراج اين شهر را در همين جا هزينه كنى و بجاى ديگر نبرى و در شهر و ديار ما ، بر اساس روش امير مؤمنان رفتار كنى ، نه عمر و عثمان .\r\nپس از سخنان « سائب » برخى از مخالفان او نزد استاندار جديد رفتند و گفتند :\r\n« سائب بن مالك » از سرداران مختار است و آنان در تدارك قيام براى قبضهء\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nقدرت مىباشند . اگر شما براستى در انديشهء استقرار نظم و آرامش هستى و اگر براستى « ابن زبير » عراق را مىخواهد ، بايد هم اكنون مختار را بخواهى و زندانش كنى و گر نه ديرى نخواهد پاييد كه نه نشانى از تاك مىماند و نه تاك نشان .\r\nاو پس از هشدار آنان گروهى از جمله : « زائدة بن قدّامه » را كه از بستگان مختار بود به سوى او گسيل داشت تا او را به استاندارى دعوت كنند و آنان نيز پيام استاندار را به او رساندند .\r\nمختار بدون آگاهى از آنچه در مسجد گذشته است آمادهء ديدار شد ، امّا « زائدة » براى هشدار به او به تلاوت اين آيهء پرداخت :\r\n«  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ  . . . » « 1 »\r\nو او با شنيدن اين آيه ، خود را به زمين افكند و ملافه‌اى بر سر كشيد و ناله كنان گفت : ديگر توان حركت ندارد و به بهانهء شدّت تب به بستر بيمارى رفت و آنان جريان او را به استاندار گزارش كردند و او گفت : اينك تا زمانى ديگر رهايش كنيد .\r\n\r\nفراخوان ياران\r\nمختار به بهانهء بيمارى به بستر رفت و بىدرنگ پيك‌هايى به سوى سرداران خويش گسيل داشت و به كمك او ياران را فراخواند و آنان را در خانه‌هاى اطراف براى ساعت موعود جاى داد و پس از مشاوره با سرداران خويش بويژه « ابراهيم بن اشتر » بر آن شد كه در شب جمعه ، برابر با چهارم ربيع الاوّل به سال 66 ه . ق قيام را آغاز نمايد .\r\nيك شب پيش از شب موعود بود كه ابراهيم بن اشتر لباس رزم پوشيد و به همراه گروهى از جنگاوران قبيلهء خويش به سوى مقرّ مختار حركت كرد و بر سر راه خويش با نيروهاى استاندار كه حكومت نظامى اعلان كرده بودند ، برخورد كرد و با پيش آمدن درگيرى و كشته شدن يكى از سركردگان سپاه « عبد اللَّه بن مطيع » ، آغاز قيام ، يك شب به پيش افتاد .\r\nمختار خود نيز لباس رزم پوشيد و به طرفداران خويش دستور داد تا با طنين افكن\r\n\r\n\r\n","description":"","footnote":"\r\n( 1 ) - سورهء 8 ، آيهء 30 .\r\n","page_name":" 404 ","page_number":404},
  {"content":"\r\n\r\nساختن نداى « يا لثارات الحسين » آغاز قيام را به گوش طرفدارانش برسانند .\r\nاو هدف خويش را مبارزه با اموى مسلكان ، و به كف گرفتن قدرت و به كيفر رساندن كشندگان حسين عليه السّلام و يارانش اعلان كرد و به نيروهاى خويش و فرماندهء آنان ابراهيم بن اشتر توصيه كرد كه تا سر حدّ امكان با نيروهاى « ابن زبير » درگير نشود و تنها براى دفاع از خويش با آنان پيكار كنند .\r\n« ابراهيم بن اشتر » نيز رو به بارگاه خدا كرد و گفت : پروردگارا ! تو خود مىدانى كه ما در راه دفاع از حقوق و حرمت خاندان پيامبرت به خشم آمديم و اينك در انديشهء خونخواهى از شهيدان آنان و به كيفر رسانيدن كشندگان تبهكار آنان هستيم ، بنا بر اين ما را بر دشمنان آنان پيروز ساز .\r\nو بدينسان درگيرى آغاز شد و پس از پيكارى سخت . . . كوفه به دست طرفداران مختار افتاد .\r\n\r\nپس از پيروزى\r\nاو وارد قصر كوفه شد و شب را در آنجا سپرى نمود و فرداى پيروزى ، هنگامى كه مردم را در مسجد گرد آوردند ، نخستين سخنرانى خويش را بدين صورت ايراد كرد .\r\nستايش و سپاس از آن پروردگار توانايى است كه به دوستانش نويد پيروزى و سرفرازى ، و به دشمنانش وعدهء زيان و سرافكندگى داد و اين نويد و وعده را جاودانه و هماره ساخت و قانون جهانشمولى براى عصرها و نسلها قرار داد . از اين رو هر كس هماهنگ با مقرّرات او عمل كند ، ثمرهء شيرين آن را در اين جهان و جهان ديگر خواهد ديد و هر كس با مقرّرات عادلانه و انسانساز او مخالفت ورزد ، طعم تلخ شقاوت و عصيان خويش را خواهد چشيد و نوميد و سرافكنده خواهد شد و هم به آتش شعله‌ور در خواهد آمد ! هان اى مردم ! براى ما پرچمى برافراشته شد و وقتى مقرّر گرديد ؛ و به ما فرمان رسيد كه پرچم را به اهتزاز درآوريد و در آن هنگامهء مقرّر و طبق آن شرايط منظّم ، از پى كار برويد و از مرزهاى مقرّرات تجاوز نكنيد ، و ما به دعوت پيشواى هدايت\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nگوش سپرديم و نداى نداگر روزگار را شنيديم و گام به ميدان عمل سپرديم . . .\r\nهان اى بندگان خدا ! اينك به راه و رسم ما درآييد و بر اساس رشد و هدايت دست بيعت دهيد ! به آن قدرتى كه آسمان را بسان سقفى برافراشته آفريد و در زمين درّه‌ها و راه‌ها پديد آورد سوگند كه پس از بيعت با امير مؤمنان و دودمان پرافتخار او هيچ بيعتى از بيعت با ما به رشد و هدايت و بالندگى و سرفرازى و خشنودى خدا نزديكتر نيست .\r\nو آن گاه نخست سركردگان قبايل و اشراف ، و از پى آنان تودهء مردم ، انبوه انبوه گام به پيش نهادند و با مختار بر اساس :\r\nعمل واقعى به مقررات بشر دوستانهء كتاب خدا ، سبك و روش پر جاذبه و عادلانهء پيامبر ، خونخواهى خاندان رسالت ، رسيدگى به محرومان و پايمال‌شدگان ، دوستى با اصلاح طلبان ، و پيكار با تاريك انديشان و تجاوزكاران دست بيعت دادند .\r\n\r\nو اينك كيفر تاريك انديشان\r\nمختار پيش از پيروزى به مردم وعده داده بود كه بر اساس قرآن و سنّت پيامبر و راه و رسم عادلانهء امير مؤمنان جامعه را اداره كند .\r\nبيت المال عراق را در راه پيشرفت جامعه و آبادانى سرزمين و رفاه و آسايش مردم هزينه نمايد و كشندگان سالار شهيدان و ياران فداكارش را ، كه در حكومت « ابن زبير » آزاد مىگشتند ، و برخى نيز به دستگاه‌هاى دولتى جذب شده بودند ، به كيفر جنايت‌شان برساند .\r\nو اينك پس از پيروزى نوبت عمل به وعده‌ها بود .\r\nبر اين اساس بود كه فرمان تعقيب و دستگيرى پليدان اموى مسلك آغاز شد .\r\nمختار در يك سخنرانى تاريخى با برانگيختن احساسات مردم گفت :\r\nاين راه و رسم ما نيست كه زنده باشيم و كشندگان حسين عليه السّلام را زنده بگذاريم .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاگر چنين كنيم ، بد ياران و دوستدارانى براى خاندان پيامبر خواهيم بود و آن گاه از همهء دستگاه‌هاى دولتى خواست تا ليست تاريك انديشان و سياهكارانى را كه براى جنگ با پسر پيامبر زير پرچم « عبيد » رفته بودند ، به او تسليم دارند و ياران او را در دستگيرى آن شقاوت پيشگان يارى نموده و هر نوع آگاهى در اين مورد دارند ، كوتاهى نكنند .\r\nو به بردگان جامعه پيام داد كه هر كس صاحب خويش را كه در كشتن فرزند پيامبر دست داشته است ، از پا در آورد ، ضمن دريافت جايزه ، آزاد خواهد شد .\r\nو آن گاه خروشيد كه : خوردن غذا و نوشيدن آب سرد ، گوارايمان مباد اگر زمين را از لوث وجود اين فرومايگان پليد پاك و پاكيزه نسازيم .\r\nو از پى اين دستور ، موج دستگيرى و كيفر شقاوت پيشگان آغاز شد و چيزى نگذشت كه گروهى از آنان كشته و به آتش كشيده شدند و گروهى نيز از كوفه گريختند و خانه‌هايشان ويران شد ، كه براى نمونه به برخى از سركردگان سپاه يزيد كه به ذرّه‌اى از كيفر شقاوت خويش رسيدند اشاره مىرود .\r\n\r\n1 - ابن زياد\r\n( 1 ) اين عنصر پليد ، سفّاكترين مهرهء اموى در عراق بود . همان گونه كه پدرش « زياد » نيز در قساوت و بيدادگرى و بستن و بريدن و دريدن و اعدام و كشتار و برپايى زندانهاى مخوف و بىرحمى و فرومايگى شهرهء آفاق بود .\r\nتاريخ زندگى او سراسر نكبت‌بار است و سهمگين‌ترين جنايت او زمانى رقم خورد كه از سوى يزيد از بصره به استاندارى كوفه گسيل شد و فرمان يافت تا حركت اصلاحى و عقيدتى و فرهنگى و عدالتخواهانهء حسين عليه السّلام را بىرحمانه سركوب سازد و آن گاه بود كه آن جنايت سهمگين را مرتكب شد .\r\nاو پس از فرو پاشى قدرت دوزخىاش در عراق ، به شام گريخت و با سپاهى گران نهضت توّابين را در هم شكست . امّا سرانجام خود و انبوهى از مزدورانش كه براى درهم كوبيدن قيام مختار حركت كرده بودند ، به ذرّه‌اى از شقاوت خود رسيدند و\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمختار سر پليد او را به مدينه فرستاد . « 1 »\r\n\r\n2 - عمر سعد\r\nاين عنصر پليد با واسطه‌هاى بسيارى ، در روزهاى آغازين حكومت مختار از او امان نامه گرفت . و مختار در امان نامه‌اش نوشت ؛ در صورتى از او كارى سر نزند و از كوفه بيرون نرود ، در امان است و بدين وسيله راه را براى كيفر او باز گذاشته بود . از اين رو روزى در ميان ياران گفت : فردا عنصرى گود چشم و دراز پايى را خواهيم كشت كه از كشتن او ايمان آوردگان دلشاد و فرشتگان شادمان مىگردند .\r\nفرداى آن روز مختار ، « ابو عمره » ، يكى از ياران خويش را براى دستگيرى او گسيل داشت . فرستادهء مختار بر او وارد شد و گفت : امير را درياب كه تو را احضار كرده است . او برخاست تا حركت كند ، امّا جبّه‌اش به پايش پيچيد و بر زمين افتاد و ابو عمره با شمشير آخته‌اش او را هدف گرفت و از پا درآورد . سر او را برگرفت و نزد مختار برد ، پسرش « حفص » براى نجات او رفته بود كه « مختار » با اشاره به سر پدرش گفت : اين سر را مىشناسى ؟ « أتعرف هذا الرأس ؟ » ، وقتى نگاه كرد ، ديد سر پدرش مىباشد . گفت : آرى و ديگر زندگى پس از او برايم گوارا نيست .\r\nمختار گفت : راست مىگويد ، او را نيز در دوزخ نزد پدرش بفرستيد ! و آن گاه پس از كشته شدن آن دو ، سر ابن سعد را به محمّد حنفيّه فرستاد و گفت : يكى به انتقام كشته شدن حسين عليه السّلام و ديگرى در برابر جوان انديشمند او ، على اكبر . و افزود ، به خدا سوگند اگر سه ربع قريش را بكشم با يك بند انگشتان آنان برابرى نمىكند . . .\r\nو اين گونه نفرين حسين عليه السّلام و پيشگويى او ، تحقّق يافت كه پس از روشنگرى بسيار و اتمام حجّت به عمر سعد فرمود : براى رسيدن به رياست و هواى دل ، به كشتن من كمر بسته‌اى ، امّا به هوش باش كه از گندم رى نخواهى خورد . . .\r\nو آن پليد دنيا پرست به تمسخر گفت : اگر از گندم آن نخورم جو آن نيز خوب و مرا بسنده است . . .\r\n\r\n\r\n","description":"","footnote":"\r\n( 1 ) - تاريخ طبرى ، ج 6 ، ص 87 .\r\n","page_name":" 408 ","page_number":408},
  {"content":"\r\n\r\nو اين گونه بدون خوردن جو آن نيز ، به دست مختار كشته شد .\r\n\r\n3 - « شمر » يا دوّمين مهرهء سپاه يزيد\r\nاو از سياهكارترين و تيره‌بخت‌ترين مهره‌هاى سپاه اموى بود . و بد زبانى ، فرومايگى ، وقاحت ، سنگدلى ، تعصّب كور و رذالت‌اش زبانزد همگان .\r\nاو پروندهء ننگينى دارد . . .\r\nشركت در پرونده‌سازى بر ضدّ حجر شهيد ، تحريك « عبيد » و « ابن سعد » و سپاه يزيد به كشتن حسين عليه السّلام ، ريختن خون هلال بن نافع ، كوشش بىشرمانه در جدا ساختن عبّاس و برادران مادرىاش از حسين ، تصميم به آتش زدن سراپردهء بانوان حرم پيامبر ، و جنايات هولناك ديگر .\r\nاو از كوفه گريخت و در بيابانها متوارى بود كه مختار گروهى را براى دستگيريش گسيل داشت .\r\nآنان پس از پىجويى بسيار او را دستگير ساختند و نزد مختار آوردند و او دستور داد وى را به درون ديگى از روغن جوشان افكندند .\r\nو بدين وسيله به ذرّه‌اى از كيفر شقاوت‌هايش رسيد .\r\n\r\n4 - سنان بن انس يا شيطان رجيم\r\nاين عنصر پليد از كوفه به بصره گريخت و مختار دستور داد نخست خانه‌اش را ويران ساختند و آن گاه كسانى را از پى او گسيل داشت .\r\nاو با آگاهى از موضوع ، به قادسيّه گريخت و در بيابانها و روستاها مخفى شد امّا مأموران مختار بر اثر پىجويى بسيار او را دستگير كردند و نزد امير آوردند .\r\nاو دستور داد نخست انگشتهاى او را بريدند ، آن گاه دست و پاهايش را قطع كردند و پس از آن در ديگى از روغن جوشان افكنده شد . « 1 »\r\n\r\n\r\n","description":"","footnote":"\r\n( 1 ) - مثير الاحزان ، ص 75 .\r\n","page_name":" 409 ","page_number":409},
  {"content":"\r\n\r\n\r\n5 - خولى\r\nاز كسانى كه ذرّه‌اى از كيفر شقاوت خويش را چشيد ، « خولى بن يزيد » بود .\r\nمختار دو تن از يارانش را براى دستگيرى او گسيل داشت . و آنان به در خانهء او رفتند و در زدند ، همسرش در را گشود . از او پرسيدند : خولى كجاست ؟\r\nاو در حالى كه اشاره به مستراح خانه مىكرد ، گفت : نمىدانم ! آنان خانه را محاصره كردند و پس از جستجو ديدند او در ميان مستراح ، زير سبد بزرگى نهان شده است .\r\nبه دستور مختار او را در خانه‌اش كشتند و جسم پليدش را به آتش كشيدند .\r\n\r\n6 - حرمله اسدى\r\nاين عنصر پليد از سركردگان سپاه يزيد بود و از جمله جنايت‌هايش :\r\nبردن سر مقدّس حسين عليه السّلام به « عبيد » ؛ هدف قرار دادن سرباز شيرخوار حسين عليه السّلام ؛ و شركت در جنايات ديگر بود .\r\nاو از كسانى است كه به دست مختار به اندكى از كيفر شقاوت خويش رسيد و به صورت دردناكى ، هم طعم شمشير را چشيد و هم حرارت سوزش آتش را .\r\n« منهال » آورده است كه پس از انجام حجّ ، به مدينه رفته و به محضر چهارمين امام نور شرفياب شدم . آن حضرت از كوفه پرسيد و از جمله از حال حرمله اسدى جويا شد ، گفتم : هنگامى كه آمدم زنده بود .\r\nآن حضرت دستها را به آسمان گشود و فرمود : بار خدايا ! گرمى آهن و حرارت آتش را به او بچشان ! من پس از چند روزى به كوفه بازگشتم و ديدم مختار قيام كرده و قدرت را به دست گرفته است . چون با او سابقهء دوستى داشتيم به نزدش رفتم و در همان شرايط بود كه برخى از يارانش نويد آوردند كه حرمله را گرفته‌اند .\r\nاو سپاس خدا گفت و دستور داد وى را آوردند . هنگامى كه آوردند ، فرمان داد\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nدست و پاى او را بريدند و در ميان انبوهى از آتش افكندند . من با ديدن آن منظره به ياد نفرين چهارمين امام نور در حق او افتادم و خداى را سپاس گفتم .\r\nمختار پرسيد اين چه هنگامهء سپاس است ؟\r\nگفتم : در مدينه در محضر امام چهارم بودم كه حرمله را نفرين كرد و شگفتا ! همان گونه كه نفرين كرده بود انجام شد ! مختار گفت : مگر چگونه نفرين كرده بود ؟\r\nگفتم : فرمود : بار خدايا ! حرارت آتش و گرمى آهن را به او بچشان ! مختار از مركب پياده شد و دو ركعت نماز سپاس خواند . « 1 »\r\n\r\n7 - مالك بدى\r\nاو را به همراه چند تن از يارانش در قادسيّه دستگير و نزد مختار آوردند و گفتند :\r\nاينان در ريختن خون خاندان رسالت شركت داشتند . و « مالك بدى » كسى است كه در غارت لباسهاى حسين عليه السّلام دست داشت و كلاه آن حضرت را ربوده بود .\r\nمختار گفت : هان اى دشمنان خدا ! اينك بدهى خود را بپردازيد ؟ شما كسانى را كشتيد كه بايد هماره بر آنان درود و سلام بفرستيد ، چرا چنين كرديد ؟\r\nگفتند : اى امير ما را به زور بردند ! اينك بر ما منّت گذار و رحم كن .\r\nپرسيد : چرا شما بر پسر پيامبر و خاندانش رحم نكرديد و از آب فرات نيز در مورد آنان نگذشتيد ؟\r\nو دستور داد : دست و پاى آنان را بريدند تا با شقاوت جان دادند . « 2 »\r\n\r\n8 - زيد بن رقاد\r\nاين عنصر سبك مغز ، كسى است كه « عبد اللَّه بن مسلم » را هدف تير قرار داد و به شهادت رساند .\r\nخودش بر اين شقاوت هماره مىباليد و مىگفت : يكى از جوانان بنى هاشم دستش را به پيشانىاش آورد كه من با گلوله كف دست او را به پيشانىاش دوختم ،\r\n\r\n\r\n","description":"","footnote":"\r\n( 1 ) - امالى طوسى ، ص 238 .\r\n( 2 ) - تاريخ طبرى ، ج 6 ، ص 57 .\r\n","page_name":" 411 ","page_number":411},
  {"content":"\r\n\r\nبه گونه‌اى كه ديگر نتوانست دست خويش را بردارد . و آن گاه با هدف قرار دادن قلب او با تير ديگرى وى را از پا در آوردم .\r\nياران مختار براى دستگيرى او اعزام شدند و وى را محاصره نمودند .\r\nكامل ، كه از فرماندهان لشكر مختار بود گفت : او را با شمشير و نيزه نزنيد ! بلكه هدف باران سنگ و تير سازيد ، تا طعم تيرباران ساختن ديگران را بچشد .\r\nو آن گاه پس از باريدن بارانى از سنگ و شمشير بر او ، پيكر بىجانش را در آتش سوزاندند . « 1 »\r\n\r\n9 - بجدل بن سليم\r\nاز شرارتهاى اين نگونسار ، اين بود كه پس از شهادت حسين عليه السّلام ، براى بردن انگشتر آن حضرت انگشت مباركش را نيز بريد ، هنگامى كه او را نزد مختار آوردند و جريان را به او خاطر نشان ساختند ، دستور داد دستها و پاهاى او را بريدند و همان گونه رهايش ساختند تا به جهنّم رفت . « 2 »\r\n\r\n10 - حكيم بن طفيل\r\nفرستادگان مختار به جنايتكار ديگرى دست يافتند كه افزون بر جنايتهاى دسته جمعى خويش ، لباس سردار سپاه شهيدان را پس از شهادتش ربوده ، و تيرى نيز بر حسين عليه السّلام افكنده بود ! هنگامى كه او را باز داشت كردند ، بستگانش « عدى بن حاتم » را بسوى مختار گسيل داشتند ، تا در كيفر او تخفيف دهد . . .\r\nامّا پيش از آنكه آنان برسند ، دوستداران خاندان رسالت ، به مختار هشدار دادند كه نبايد با قاتلان اهل بيت نرم گيرد و از كيفر شقاوت آنان بگذرد . . .\r\nبه همين جهت مختار به « عدى » كه رابطه دوستانه‌اى با او داشت احترام كرد و با خونسردى گفت : دوست من ! آيا تو مىپسندى كه چنين جنايتكارى رها گردد ؟ و در همان حال به « كامل » اشاره كرد كه كار او را بسازيد ! و آنان نيز او را قطعه قطعه ساختند و به آتش كشيدند .\r\n\r\n\r\n","description":"","footnote":"\r\n( 1 ) - تاريخ طبرى ، ج 6 ، ص 64\r\n( 2 ) - بحار ، ج 45 ، ص 374 .\r\n","page_name":" 412 ","page_number":412},
  {"content":"\r\n\r\n\r\n11 - تيره بختان سنگدل\r\nدر ادامهء كيفر تبهكاران ، مختار دستور داد كسانى را كه اسب بر پيكر مقدّس حسين تاختند ، شناسايى و دستگير سازند . و از پى فرمان او ده تن را آوردند كه از جملهء آنان : اسحاق حضرمى و احبش حضرمى بودند .\r\nاو دستور داد ؛ آنان را بر چهره افكندند و دست‌ها و پاهاى آنان را با ميخ بر زمين دوختند و آن گاه سواران با اسب‌هاى خويش آنقدر بر پيكر آنان تاختند كه به زمين چسبيدند ، سپس آنان را شعله‌ور ساختند .\r\n\r\n12 - غارتگران سراپردهء حسين عليه السّلام\r\nاز پى اين گروه ، شمارى را آوردند كه در غارت سراپردهء فرزندان پيامبر شركت داشتند .\r\nدر ميان آنان چهره‌هاى نفرت‌انگيزى چون :\r\nعمران بن خالد ، عبد الرّحمن بجلى ، و عبد اللَّه بن قيس بودند .\r\nمختار هنگامى كه چشمش به آنان افتاد ، فرياد برآورد كه : هان اى كشندگان صالحان و شايسته كرداران ! اى قاتلان سالار جوانان اهل بهشت ! شما بوديد كه خيمه‌هاى اهل بيت را غارت كرديد و اثاث و عطرهاى آنان را ميان خود تقسيم نموديد ؟\r\nامروز خدا از شما انتقام مىگيرد ! و آن گاه دستور كشتن آنان را صادر كرد .\r\n\r\n13 - قاتل عبد اللَّه بن مسلم\r\nو آن گاه « عمرو بن صبيح » ، قاتل « عبد اللَّه بن مسلم » را آوردند و جريان جنايت او را به مختار گزارش كردند و گفتند كه بر پشت بام خانه‌اش مخفى شده بود .\r\nاو فرياد مىكشيد كه مرا به زور به كربلا بردند و جز زخمى ساختن ياران\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nحسين عليه السّلام كارى نكرده‌ام .\r\nو مختار دستور داد : با نيزه آنقدر زخمىاش ساختند تا پيكرش پاره پاره شد . و بدينسان كيفر زخمى ساختن ياران حسين عليه السّلام را چشيد . « 1 » و « 2 »\r\n\r\nارزيابى شخصيّت مختار\r\nاو از چهره‌هاى نامدار ، امّا ناشناخته و پر ماجراى تاريخ است . به همين دليل ديدگاهها در مورد او يكسان نيست .\r\n1 - برخى او را مىستايند و كارهايش را ، درست و خداپسندانه مىدانند و بر آنند كه انگيزه‌اش انسانى و هدفش عادلانه بود . بويژه كه قاتلان حسين عليه السّلام و يارانش را به كيفر شقاوتشان رسانيد و اين نشانه‌اى از درست انديشى و درست كردارى اوست . و در برخى روايات نيز از او و كارهايش به نيكى ياد شده و در حقّ او دعا شده است .\r\nبراى نمونه :\r\nهنگامى كه سر « عبيد » و « عمر سعد » را به سوى چهارمين امام نور فرستاد ، آن حضرت با ديدن آن سرهاى پليد ، سپاس خدا گفت و فرمود : خدا به مختار پاداش خير دهد . « 3 »\r\nو حضرت باقر عليه السّلام به پسر « مختار » كه « حكم » نام داشت ، فرمود : خداى پدرت را رحمت كند كه خونهاى بناحق ريخته‌شدهء ما را ، طلب كرد و قاتلان عزيزان ما را كشت . « 4 »\r\nو از ششمين امام نور آورده‌اند كه : بانوان هاشمى پس از شهادت حسين عليه السّلام خود را نياراستند و خضاب نكردند تا آن گاه كه مختار سر عبيد و عمر سعد و برخى ديگر\r\n\r\n\r\n","description":"","footnote":"\r\n( 1 ) - تاريخ طبرى ، ج 6 ، ص 65 .\r\n( 2 ) - در نوشتن اين بخش از اين منابع استفاده شده است :\r\n: تاريخ طبرى ، ج 5 و 6 ؛ امالى طوسى ؛ مثير الاحزان ؛ بحار الانوار ، ج 45 .\r\n( 3 ) - رجال كشّى ، ج 1 ، ص 341 .\r\n( 4 ) - همان مدرك .\r\n","page_name":" 414 ","page_number":414},
  {"content":"\r\n\r\nاز پليدان را به مدينه فرستاد . « 1 »\r\n2 - در برابر آنان گروهى بر اين باورند كه مختار عنصرى جاه طلب و شيفتهء قدرت بود و در راه به دست آوردن آن ، از هر وسيله‌اى بهره مىگرفت و بسان دنياطلبان هدف براى او وسيله را توجيه مىكرد . و به همين دليل است كه : به دروغ ادّعاى نمايندگى محمّد بن حنفيّه را نمود . از پى آن ، او را مهدى خواند و خود را نمايندهء مهدى ، و بدعتى پديد آورد .\r\nپيكار او با دشمنان خاندان رسالت نيز بيشتر براى جلب افكار دوستداران آنان و تحكيم قدرت بود ، نه براى خدا و اجراى عدالت . بويژه كه او پس از مراحل نخستين پيروزى بتدريج به فريبكارى و خودكامگى كشيده شد .\r\nو اين ديدگاه نيز رواياتى بر دريافت خويش دارد .\r\nبراى نمونه :\r\nاز ششمين امام نور آورده‌اند كه فرمود : هنگامى كه خدا بخواهد از بيدادگران انتقام بكشد ، گاه ظالمى را بر آنان مسلّط مىسازد . همان گونه كه « بخت النصّر » را بر كشندگان يحيى و زكريّا مسلّط ساخت . « 2 »\r\n3 - ديدگاه ديگر در مورد مختار اين است كه :\r\nاو به « عبد اللَّه بن زبير » گفت : من مردمى را مىشناسم كه اگر مردى آگاه و پرشهامت بر اساس نقشه و برنامهء درست و حساب شده بسوى آنان رود ، سپاهى گران از آنان برايت گرد مىآورد كه مىتوانى بوسيلهء آن نظام اموى را درهم كوبى و قدرت را بدست گيرى .\r\nعبد اللَّه پرسيد آن مردم كيانند و كجا هستند ؟\r\nپاسخ داد : دوستداران امير مؤمنان در كوفه امروز .\r\nعبد اللَّه گفت : و تو همان مرد شجاع و آگاه و با برنامه‌اى هستى كه بايد به روى و اين كار را به سامان آورى ! برو كه امكانات از من و كار از تو ! او آمد و با سر دادن شعار خونخواهى سالار شهيدان و گريه بر ياران فداكار او\r\n\r\n\r\n","description":"","footnote":"\r\n( 1 ) - همان مدرك .\r\n( 2 ) - رجال كشّى ، ج 1 ، ص 340 - 343 ؛ قصص الأنبياء راوندى ، ص 228 .\r\n","page_name":" 415 ","page_number":415},
  {"content":"\r\n\r\nانبوهى را گرد آورد و آن گاه از عبد اللَّه بن زبير بريد و اعلان استقلال كرد .\r\n4 - و گروهى نيز بر آنند كه مختار هم اشتباهات بسيارى دارد و هم كارهاى شايستهء فراوانى ، اميد كه خدا گناهانش را بخاطر كارهاى شايسته‌اش ببخشد .\r\nمگر نه اينكه قرآن مىفرمايد :\r\n«  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ . . .  » « 1 »\r\nاگر از گناهان بزرگى كه هشدار داده شده‌ايد دورى گزينيد ، گناهان كوچك شما را از پروندهء عمل شما مىزداييم و شما را در جايگاه ارجمندى در خواهيم آورد .\r\n\r\nفرجام كار او\r\nاو پس از كشتن قاتلان حسين عليه السّلام و يارانش ، نيروهاى خويش به فرماندهى « ابراهيم بن اشتر » را براى پيكار با سپاه شام به سركردگى « عبيد » گسيل داشت و آنان را نيز شكست داد و سر پليد « ابن زياد » را به مدينه فرستاد .\r\nآن گاه « مصعب بن زبير » كه مدّعى خلافت در عراق بود به جنگ با مختار پرداخت و وى پس از يك جنگ طولانى و فرسايشى ، شكست خورد و در سال 67 ه . ق به دستور مصعب كشته شد . . . پيكرش را با چهار ميخ به ديوار نصب كردند و پس از مدّتى مصعب نيز به دست يكى از بقاياى ياران او از پا در آمد . « 2 » و « 3 »\r\nقم - دفتر فرهنگ و انديشهء اسلامى على كرمى - تابستان 1378\r\n\r\n\r\n\r\n","description":"","footnote":"\r\n( 1 ) - سورهء 4 ، آيهء 31 .\r\n( 2 ) - تاريخ طبرى ، ج 6 ، ص 107 و 110 و 159 .\r\n( 3 ) - اولين تاريخ كربلا ، به همين قلم\r\n","page_name":" 416 ","page_number":416}
  ]