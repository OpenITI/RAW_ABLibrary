[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nقسمت دوم - دفتر ششم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nاين كتاب به شماره 10 در تاريخ 16 / 11 / 54 در كتابخانه ملى به ثبت رسيده است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nاز اين كتاب 2200 نسخه در تاريخ 16 / 1 / 1354 در چاپخانه حيدرى به چاپ رسيده است\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nبسم الله الرحمن الرحيم\r\nمناجات\r\nبسم الله الرحمن الرحيم پروردگارا ، اى بر پا دارندهء كاخ مجلل هستى ، واى فياض مطلق و نقاش چيره دست و صورتگر بىنياز ، واى روان كنندهء چشمه سار انديشه و الهامات از جويبار ماده و صورتهاى آن ، نظارت ربوبى خود را از تموجات و اهتزازات درونى ما بر مدار و توجيه و رهبرى جريانات روانى ما را به دست با كفايت خداوندى خود بدار و مگذار كه عصبان و طغيانگرىهاى مغزى ما دردهاى ديگرى به بدبختىهاى بشرى بيافزايد .\r\nخداوندا ، اى داناى مطلق همهء هستىها ، تو به حال انسانهاى امروزى كه بردگانى بىاختيار در زندان خيالات و انديشه هاى گسيخته از اصول حيات واقعى گشته‌اند ، از همه داناترى ، و به حكومت مطلقهء بىگانگى از خود و ديگران كه نتيجهء خود خواهى و سود جويى افراطى اين ناتوانان نيرومند نما است ، از همه بيناترى . اى خداوند رحيم و مهربان ، اين انسانهاى بىگانه از خود و ديگران چنان از ريشه ها و ساقه هاى حيات گسترده در هستى گسيخته شده است كه براى او نه ديروزى مانده است و نه فردايى ، اين سرگشتگان زمان زود گذر حال ، حتى از شناختن گردابى كه دير يا زود كشتى شكستهء تاريخ آنان را در خود فرو خواهد برد ، عاجز و ناتوان گشته‌اند .\r\nبار ديگر نسيمى از رحمت و بركات ربانيت را بر روى اين يك دانه شن در مقابل جهان هستى بزرگ ، كه زمين ناميده مىشود بفرست و ما خواب\r\n","description":"","footnote":"","page_name":" 1 ","page_number":5},
  {"content":"\r\nرفتگان را كه نه از بامداد تمدن شايستهء خود اطلاعى داريم و نه از شامگاهش بيدار فرما .\r\nبار الها ، دست عنايتى بر سر انسانهاى امروزى بنواز و بار ديگر از عطايا و كرم نامتناهىات نيروى راستين به آنان ببخشا ، باشد كه لحظاتى بايستند و اشكى مقدس به آن پلهاى خراب شده بريزند كه در موقع عبور به دوران كنونى با دست خود ، ناهشيارانه خراب كردند و امروز حتى قدرت بر پا داشتن يك آجر از آن پلهاى ويران شده را در خود نمىبينند . و در عين حال بدون توجه خود را وابستهء مصالح همان پلهاى خراب شده مىنمايند . آگاهشان بساز كه بار ديگر آن واقعيات حيات بخش را كه در گذرگاه تاريخ با ديدن حقيقت نماها ، بىاعتنا و بىخيال زير پا گذاشتند و رفتند ، احيا كنند و از گذشت عقربك ساعت موهوم از روى آن واقعيات به وحشت نيافتند .\r\nمشعل دانش و هنر را از دست خود خواهان و سود جويان كه جز به عنوان وسيلهء بىهوشى و سلب اختيار از انسانها در آن نمىنگرند ، بگير و به دست آن رادمردان انسان شناس بسپار كه از لجن خود خواهى و مقام پرستى و سود جويى در آمده و طعم حيات انسانى را چشيده‌اند .\r\nكردگارا ، ما بشر امروزى آن سوداگران سرمايه از دست رفته‌اى هستيم كه براى گريز ار احساس طعم تلخ پوچى حيات ، با آهن و پولاد به راز و نياز مىپردازيم و دروازهء ورود به صحنهء حيات را كه اسافل اعضاء ناميده مىوشد به بازى مىگيريم و سر خوشيم كه آزادى ، آن پديدهء عالى روح را شكوفان ساخته‌ايم موقعى كه به آشكارترين تناقض حيات خود متوجه مىشويم كه بازى با دروازهء ورودى حيات آزاد است و براى هيچ انسانى كارت ورود به زندگى لازم نيست . ولى نبايد بسر مويى از اين انسان خيانت و جنايت و ظلم تجويز شود ، زيرا سد پولادين قانون و كيفر و اصول خشن در بارهء همين انسان كه در نتيجهء بازيگرى و سرخوشى و بدون قانون رسمى به اين دنيا غلطيده است ، هستى او را تضمين مىكند بلى همين احساس تناقض است كه جوانان ما را طغيانگر و مواجه با خلاء محض و ميانسالان و كهن سالان ما را به درد بىدرمان نمىدانم و به من چه ؟ مبتلا مىسازد و درخشندگى حيات بخش هستى را مىگيرد و با آب و تاب بيشترى به سطور كتابهاى كامو و كافكا منتقل مىسازد .\r\n","description":"","footnote":"","page_name":" 2 ","page_number":6},
  {"content":"\r\n\r\n\r\nكتاب مثنوى و آينده\r\nآن سرعت شگفت انگيز كه در تحول فرهنگ بشرى در جوامع پيشرفته مخصوصاً از قرن نوزدهم به اين طرف ديده مىشود . ارزيابى قطعى در باره حقايق علمى و آثار هنرى و گرايشهاى معنوى براى يك سال بعد و اگر مبالغه نباشد براى فردا بسيار دشوار و از يك نظر امكان ناپذير به نظر مىرسد .\r\nروى اين تحول بسيار تند و سريع نمىتوان گفت : آيندهء فرهنگ امروزى با چه نظرى به مثنوى جلال الدين مولوى خواهد نگريست . اين قدر مسلم است كه كتاب مثنوى از مقولهء ايلياد هومر نيست و مطالبش مانند مطالب هيئت بطلميوس هم نمىباشد كه امروز فقط داراى ارزش تاريخى و شايستهء بررسى دوران كودكى فرهنگ بشرى بوده باشد . نيز اين كتاب را نمىتوان يك مجموعهء ادبى كه تنها احساسات دوران معين و جامعهء مشخصى را اشباع مىكند و سپس در قفسهء كتاب خانه ها براى زينت يا فقط به عنوان يك جلد كتاب قديمى مشغول انجام وظيفه مىشود .\r\nبالاتر از اينها ، نمىتوان كتاب مثنوى را به عنوان طرح كنندهء يك عده مسائل دور دست و تجريد شده‌اى در بارهء انسان و جهان تلقى كرد كه تنها كارش كمك به ذوق پردازىهاى عرفانى و فلسفى و ادبى بوده باشد و بهره بردارى آينده را از اين كتاب منحصر به همين كمك ناچيز نمايد ، براى توضيح حدسى كه در بارهء كتاب مثنوى در آينده مىزنيم ، مطالب زير را متذكر مىشويم :\r\nمطلب يكم آينده چيست ؟\r\nاين مفهوم آينده كه در هر روز و شب بارها در ذهن و سخن آدميان مطرح\r\n","description":"","footnote":"","page_name":" 3 ","page_number":7},
  {"content":"\r\n\r\nو تكرار مىشود ، يك معناى بسيار ابتدايى و سطحى دارد كه در ذهن و سخنان عاميانه متداول است و آن كشش از زمان است كه پس از اين مىآيد و از مقابل ديدگانشان مىگذرد .\r\nاكنون كه ساعتشان 7 صبح را نشان مىدهد ، ما بعد اين 7 آينده است ، چنان كه ما قبل 7 گذشته است ، اكنون كه آفتاب غروب كرده و در تاريكى شب بسر مىبرند ، طلوع آفتاب كه پس از اين صورت خواهد گرفت آينده است .\r\nاين آينده هاى جزئى در نظر عاميان بيك ديگر مىپيوندد و آيندهء دور و مطلق را به وجود مىآورند مفهوم آينده معناى عميقتر ديگرى دارد كه خود كشش زمانى مجرد را به آرامى كنار مىگذارد و فرا رسيدن و شكوفان گشتن تدريجى معلولها و آثار گذشته و حال را در نظر مىگيرد . به اضافهء جهشها و رويدادهاى محاسبه ناشده كه ديروز و امروز در عرصهء علتها و عوامل ديده نشده است .\r\nبنا بر اين ، آينده چيزى جز جلوه ديگرى از علل و رويدادهاى ديروز و امروز به اضافهء تازه ها نمىباشد .\r\nمطلب دوم - مثنوى چيست ؟\r\nاگر در تحقيق و ارزيابى اين كتاب از افراط و تفريط و مطلق بازىها بگذريم و بر سر كتاب مثنوى آن مثنوى بازى را در نياوريم كه يك آشپز به سر ماهى در مىآورد ، نخست ماهى از دريا گرفته شده را به دست مىآورد ، سپس آن را در ماهى تابه مىپزد و با چيزهايى كه آن را خوش طعم مىكند ، مىپزد و روى سفره مىگذارد .\r\nبايد بگوييم : كتاب مثنوى براى آيندهء حتى خيلى دور و طولانى سخنان و حقايقى دارد .\r\nدر مقدمهء جلد سيزدهم از تفسير و نقد و تحليل در حدود دويست مطلب كه\r\n","description":"","footnote":"","page_name":" 4 ","page_number":8},
  {"content":"\r\nواقعاً به عنوان نمونهء بسيار اندك از مثنوى متذكر شده‌ايم ، مىتواند ضمانت عمر بسيار طولانى كتاب مثنوى را به عهده بگيرد ، مىتوان گفت پايان عمر طولانى همهء كتاب مثنوى همان لحظاتى است كه موجوديت روانى اين انسان كه ما مىبينيم به پايان برسد . به اين بيان كه ما خود جلال الدين زنده را در كتاب مثنوى مىتوانيم به بينيم كه سخن نمىگويد و شعر هم نمىسرايد و ورزش انديشه هم به راه نيانداخته است ، بلكه او به جهت آن عامل كم نظيرى كه توانسته است روحش را از همهء زنجيرها و قيود محاصره كننده رها سازد ، به آن مرحله رسيده است كه روح زندهء يك انسان جوشان و خروشان را در صحنهء فرهنگ بشرى براى هميشه به نمايش بگذارد . براى توضيح بيشتر در بارهء زنده ماندن جلال الدين با قطع نظر از محتويات كتابش مىگوييم :\r\nيكى از خصايص شگفت انگيز روان آدمى كه متاسفانه كمتر مورد توجه علمى قرار مىگيرد ، همين پديده است كه در ميان جهان بينان و عرفا نصيب جلال الدين گشته است .\r\nاين پديده عبارتست از گسيخته شدن جدى از روابطى رسمى كه جهان به طور عموم و فرهنگ انسانها بالخصوص ، به دست و پاى روان انسانها مىپيچانند و آمادهء كهنه شدن در مجراى زمان مىنمايند ، جوش و خروش روانى جلال الدين كه نمايشگرى از گسيخته شدن مزبور اوست در دو ديوان شمس تبريزى و مثنوى به خوبى آشكار مىشود . به عنوان نمونه در ديوان شمس تبريزى مىگويد :\r\nزين دو هزاران من و ما اى عجبا من چه منم گوش بده عربده را دست منه بر دهنم چون كه من از دست شدم در ره من شيشه منه ور بنهى پا بنهم هر چه بيابم شكنم پس از گسيخته شدن مزبور ، فضاى درون هر لحظه من مخصوصى را متجلى مىسازد و روابط روح گسيخته با فرهنگ تثبيت شده و جهانى كه با خيال راحت\r\n","description":"","footnote":"","page_name":" 5 ","page_number":9},
  {"content":"\r\nآن روح گسيخته را جزئى از خود مىداند ، مانند شيشه هاى نازك زير پاى آهنين روح گسيخته كه دايماً به بالا مىرود و پايين مىآيد ريزه ريزه شود و از بين مىرود .\r\nاما ، اما گمان نرود كه اين گسيختگى به حالت مطلق مىرسد و با هيچ موضوعى رابطه هاى برقرار نمىكند بلكه - زان كه دلم هر نفسى دنگ خيال تو بود گر طربى در طربم گر حزنى در حزنم تلخ كنى تلخ شوم لطف كنى لطف شوم با تو خوشم اى صنم لب شكر خوش ذقنم اصل تويى من چه كسم آيينه‌اى در كف تو هر چه نمايى بشوم آيينهء ممتحنم تو به صفت سرو چمن من به صفت سايهء تو چون كه شدم سايهء گل پهلوى گل خيمه زنم بىتو اگر گل شكنم خار شود در كف من ور همه خارم ز تو من جمله گل و ياسمنم دم بدم از خون جگر ساغر خونابه كشم هر نفسى كوزهء خود بر در ساقى شكنم دست برم هر نفسى سوى گريبان بتى تا بخراشد رخ من تا به درد پيرهنم اين سؤال مطرح است كه آيا معشوقى كه فراتر از والاتر از روابط حيات طبيعى و روانى است براى روح جلوه كرده است كه قوانين و اصول و ارزشها را يكى پس از ديگرى يا همه را بيك باره متلاشى و يا به عنوان وسيلهء خدمتش تمام شده به كنار مىگذارد و يا اين كه روح از گسيختگى مطلق كه مساوى خلاء محض است بوحشت مىافتد و چاره‌اى جز پيدا كردن معشوق و بت و زيبا صنم نمىبيند ؟ يا اين كه چون توجه و گرايش و انجذاب\r\n","description":"","footnote":"","page_name":" 6 ","page_number":10},
  {"content":"\r\nبه موجود برين بسيار شديد است و چون استمرار در اين انجذاب ما فوق حيات طبيعى و روانى در قلمرو اين حيات طبيعى و روانى امكان ناپذير است ، لذا لنگرى براى چنين روح لازم است كه گاهى شمس تبريزى است و گاه ديگر « حسام الدين چلبى » و . . . احتمال چهارم اين است كه اين روح گسيخته اشتباهى در پيدا كردن مركز دايره حقيقت كه بيش از يك نقطه در آن نمىتوان ترسيم كرد ، مرتكب شده است ، با اين حال اگر چه در جوش و خروشش راست گو و راست كردار است و نقطه هايى را كه ترسيم مىكند از روى عشق و علاقهء واقعى به مركز دايره انجام مىدهد ، ولى همين عشق و علاقهء واقعى آهسته به گوشش خم شده و مىگويد : از اين نقطه هم درگذر كه نقطهء مركزى دايره نيست .\r\nموفقيت بسيار چشمگير كه جلال الدين در گسيختن روابط رسمى جهان و فرهنگ تثبيت شده به دست آورده است ، ناچيز ديدن من طبيعى خويش است كه او را واله من ايده آل ساخته است ، حتى من ايده آل را هم در درون خود نمىجويد بلكه در انسان كامل ( سوپر من ) مىبيند و حالت تسليم شديد به او نشان مىدهد : دقت كنيد :\r\nتيز دوم تيز دوم تا به سواران برسم نيست شوم نيست شوم تا برِ جانان برسم خوش شده‌ام خوش شده‌ام پارهء آتش شده‌ام خانه بسوزم بروم تا به بيابان برسم خاك شوم خاك شوم تا ز تو سرسبز شوم آب شوم سجده كنان تا به گلستان برسم چون كه فتادم ز فلك ذره صفت لرز كنم ايمن و بىلرز شوم چون كه به پايان برسم كوه ز كوهى برود سنگ ز سنگى بشود پس من اگر آدمىام كمتر از ايشان نشوم\r\n","description":"","footnote":"","page_name":" 7 ","page_number":11},
  {"content":"\r\nآهن و پولاد و حجر در كف تو موم شود من كه همه موم توام چونك بدينسان نشوم در اين قلمرو روانى است كه دو پديدهء شگفت انگيز به وجود مىآيد ، 1 - شخصيت زنده در تاريخ 2 - آن پديده‌اى است كه از نظر علمى هنوز از تفسير صحيح آن محروم هستيم و آن اين است كه اين حالت خود زدايى و تسليم محض و به اصطلاح خود جلال الدين خاك صفت شدن و اراده و اختيار را در مقابل معشوق از دست دادن ، چگونه مىتواند با فعاليت شديد و مثبت روح سازگار شود ؟ اين سؤال براى آن پيش آمده است كه پديدهء تسليم و وابستگى روح يك حالت بازتابى و انفعالى است كه ضد فعاليتهاى مثبت است ، اين همه اظهاراتى كه جلال الدين در بارهء تسليم و هيچ ديدن خود در برابر خدا يا در مقابل روح انسانى شفاف كه براى او دريچه‌اى براى نظاره به بارگاه ربوبى است ، مىنمايد ، چگونه با آن همه فعاليت علمى و دينى و فلسفى و اخلاقى و عرفانى سازگار گشته است .\r\nپاسخ اين سؤال اين است كه اين تسليم و هيچ بينى خود اگر در مقابل يك موضوع طبيعى و عادى بود ، مسلما جز منفى گرايى روح نتيجه‌اى در بر نداشت ، ولى مىدانيم كه تسليم و هيچ بينى جلال الدين در مقابل خدا و يا روح شفافى است كه راهى براى خدا باز مىكند ، در اين صورت او خود را متصل به منبع فعاليتها و جنبشها و تحولات مىبيند ، لذا فعاليتهاى عادى را انجام مىدهد . اين گونه ارواح استثنائى براى شناخت شگفت انگيزىهاى انسان فنا ناپذير مىنمايد .\r\nاگر چه مطالب مثنوى آن قدر كهنه شود كه هيچ انسانى را از نظر محتوا جلب نكند ، ولى آن روح و مغز استثنائى كهنه نخواهد گشت ، زيرا مىتواند همواره نشان دهندهء آن عظمت انسانى باشد كه آسانسور مغزش از توجه بيك رويداد و پديدهء\r\n","description":"","footnote":"","page_name":" 8 ","page_number":12},
  {"content":"\r\nناچيز مانند برگ خزان ديدهء يك درخت به سرعتى ما فوق همهء سرعتها به بالا برود و اصل يا قانونى در بارهء جهان بينى را استنتاج كند و بالعكس از مرتفعترين قلهء جهان بينى با سرعتى ما فوق همهء سرعتها پايين بيايد و مشهودات و دريافت شده هاى خود را در مرتفعترين قله جهان بينى ، در يك برگ خزان ديده ببيند و دست به تشبيه و كنايه بزند و آن دو نقطهء بىنهايت دور از يكديگر را در مغز خود به معاشقه وادار كند . چنين مغزى كه كاشف و نمونه‌اى از عظمت انسانى است . هرگز كهنه نخواهد گشت . و كتاب مثنوى با قطع نظر از واقعيت و خيالى بودن محتوياتش عنوان نشان دهى اين عظمت را براى آينده هاى دور نيز حفظ خواهد كرد .\r\nما براى اين كه با مطلق معرفى كردن كتاب مثنوى سدى به انديشه هاى بشرى به وجود نياوريم و با مبالغه پردازىهاى احساساتى ، حق محاصره كردن تكامل و عظمتهاى انسانى را به خود نچسبانيم ، اين داورى را در بارهء كتاب مثنوى و آينده كه بيان كرديم مىپذيريم .\r\n","description":"","footnote":"","page_name":" 9 ","page_number":13},
  {"content":"\r\n\r\nباز دادن پادشاه گنج نامه را به آن فقير كه ما از آن بگذشتيم\r\n\r\n( ( 1975 ) ) چون كه رقعهء گنج پر آشوب را\r\nشه مسلم داشت آن مكروب را\r\n( ( 1976 ) ) گشت پس ايمن ز خصمان و ز نيش\r\nرفت و مىپيچيد در سوداى خويش\r\n( ( 1977 ) ) يار كرد او عشق درد انديش را\r\nكلب ليسد خويش ريش خويش را\r\n( ( 1978 ) ) عشق را در پيچش خود يار نيست\r\nمحرمش در ده يكى ديّار نيست\r\n( ( 1979 ) ) نيست از عاشق كسى ديوانه تر\r\nعقل از سوداى او كور است و كر\r\n( ( 1980 ) ) زان كه اين ديوانگىّ عام نيست\r\nطب را ارشاد اين احكام نيست\r\n( ( 1981 ) ) گر طبيبى را رسد زين گون جنون\r\nدفتر طب را فرو شويد به خون\r\n( ( 1982 ) ) طب جملهء عقلها مدهوش اوست\r\nروى جملهء دلبران رو پوش اوست\r\n( ( 1983 ) ) روى در روى خود آر اى عشق كيش\r\nنيست اى مفتون تو را جز خويش خويش\r\n( ( 1984 ) ) قبله از دل ساخت آمد در دعا\r\nليس للانسان الا ما سعى\r\n( ( 1985 ) ) پيش از اين كاو پاسخى بشنيده بود\r\nسالها اندر دعا پيچيده بود\r\n( ( 1986 ) ) بىاجابت بر دعاها مىتنيد\r\nاز كرم لبيك پنهان مىشنيد\r\n( ( 1987 ) ) چون كه بىدف رقص مىكرد آن عليل\r\nزاعتماد جود خلَّاق جليل\r\n( ( 1988 ) ) سوى او نى هاتف و نى پيك بود\r\nگوش اميدش پر از لبيك بود\r\n( ( 1989 ) ) بىزبان كى گفت اميدش تعال\r\nاز دلش مىرفت آن دعوت ملال\r\n( ( 1990 ) ) آن كبوتر را كه بام آموختست\r\nتو مخوان مىرانش كه پر دوختست\r\n( ( 1991 ) ) اى ضياء الحق حسام الدين برانش\r\nكز ملاقات تو بررسته است جانش\r\n( ( 1992 ) ) گر برانى مرغ جان را از گزاف\r\nهم به گرد بام تو آرد طواف\r\n( ( 1993 ) ) چينه و قفلش همه بر بام توست\r\nپر زنان بر اوج مست دام توست\r\n( ( 1994 ) ) گر دمى منكر شود دزدانه روح\r\nدر اداى شكرت اى گنج فتوح\r\n( ( 1995 ) ) شحنهء عشق مكرر كينه اش\r\nطشت بر آتش نهد بر سينه اش\r\n( ( 1996 ) ) كه بيا سوى مه و بگذر ز گرد\r\nشاه عشقت خواند زودتر باز گرد\r\n\r\n","description":"","footnote":"","page_name":" 10 ","page_number":14},
  {"content":"\r\n\r\n( ( 1997 ) ) گرد اين بام و كبوتر خانه من\r\nچون كبوتر پر ز مك مستانه من\r\n( ( 1998 ) ) جبرئيل عشقم و سد ره‌ام تويى\r\nمن سقيمم عيسى مريم تويى\r\n( ( 1999 ) ) جوش ده آن بحر گوهر بار را\r\nخوش بپرس امروز اين بيمار را\r\n( ( 2000 ) ) چون تو آنِ او شدى بحر آن توست\r\nگر چه اين دم نوبت بحران توست\r\n( ( 2001 ) ) اين خود آن باله است كاو كرد آشكار\r\nزان چه پنهان است يارب زينهار\r\n( ( 2002 ) ) دو دهان داريم گويا همچو نى\r\nيك دهان پنهانست در لبهاى وى\r\n( ( 2003 ) ) يك دهان نالان شده سوى شما\r\nهاى و هويى درفكنده در سما\r\n( ( 2004 ) ) ليك داند هر كه او را منظر است\r\nكه فغان اين سرى هم زان سر است\r\n( ( 2005 ) ) دمدمهء اين ناى از دمهاى اوست\r\nهاى و هوى روح از هيهاى اوست\r\n( ( 2006 ) ) گر نبودى با لبش نى را سمر\r\nنى جهان را پر نكردى از شكر\r\n( ( 2007 ) ) با كه خفتى وز چه پهلو خاستى ؟\r\nكاين چنين پر جوش چون درياستى\r\n( ( 2008 ) ) يا ابيت عند ربى خواندى\r\nدر دل درياى آتش راندى\r\n( ( 2009 ) ) نعرهء يا نار كونى باردا\r\nعصمت جان تو گشت اى مقتدا\r\n( ( 2010 ) ) اى ضياء الحق حسام دين و دل\r\nكى توان اندود خورشيدى به گل\r\n( ( 2011 ) ) قصد كردستند اين گل پاره ها\r\nكه بپوشانند خورشيد تو را\r\n( ( 2012 ) ) در دل كُه لعلها دلال توست\r\nباغها از خنده مالامال توست\r\n( ( 2013 ) ) محرم مرديت را كو رستمى ؟\r\nتا ز صد خرمن يكى جو گفتمى\r\n( ( 2014 ) ) چون بخواهم كز سِرت آهى كنم\r\nچون على سر را فرو چاهى كنم\r\n( ( 2015 ) ) چون كه اخوان را دل كينه ور است\r\nيوسفم را قعر چاه اوليتر است\r\n( ( 2016 ) ) مست گشتم خويش بر غوغا زنم\r\nچَه چه باشد خيمه بر صحرا زنم\r\n( ( 2017 ) ) بر كف من نه شراب آتشين\r\nو آن كه آن كرّ و فر مستانه بين\r\n( ( 2018 ) ) منتظر گو باش بىگنج آن فقير\r\nزان كه ما غرقيم حالى در عصير\r\n( ( 2019 ) ) از خدا خواه‌اى فقير اين دم پناه\r\nاز من غرقه شده يارى مخواه\r\n( ( 2020 ) ) كه مرا پرواى آن استاد نيست\r\nاز خود و از ريش خويشم ياد نيست\r\n\r\n","description":"","footnote":"","page_name":" 11 ","page_number":15},
  {"content":"\r\n\r\n( ( 2021 ) ) باد سبلت كى بگنجد و آب رو\r\nدر شرابى كه نگنجد تار مو\r\n( ( 2022 ) ) در ده‌اى ساقى يكى رطل گران\r\nخواجه را از ريش و سبلت وا رهان\r\n( ( 2023 ) ) نخوتش بر ما سبالى مىزند\r\nليك ريش از رشك ما برمىكند\r\n( ( 2024 ) ) مات او شو مات او شو مات او\r\nكه همىدانيم تزويرات او\r\n( ( 2025 ) ) از پس صد ساله آنچ آيد برو\r\nپير مىبيند معين مو به مو\r\n( ( 2026 ) ) اندر آيينه چه بيند مرد عام\r\nكه نبيند پير اندر خشت خام\r\n( ( 2027 ) ) آنچه لحيانى به خانهء خود نديد\r\nهست بر كوسه يكايك آن پديد\r\n( ( 2028 ) ) رو به دريا زان كه ماهى زاده اى\r\nهمچو خس در ريگ چون افتاده اى\r\n( ( 2029 ) ) خس نه‌اى دور از تو رشك گوهرى\r\nدر ميان موج و بحر اوليترى\r\n( ( 2030 ) ) بحر وحدانيست جفت و زوج نيست\r\nگوهر و ماهيش غير موج نيست\r\n( ( 2031 ) ) اى محال و اى محال اشراك او\r\nدور از آن دريا و موج پاك او\r\n( ( 2032 ) ) نيست اندر بحر شرك و پيچ پيچ\r\nليك با احول چه گويم ؟ هيچ هيچ\r\n( ( 2033 ) ) چون كه جفت احولانيم اى شمن\r\nلازم آمد مشركانه دم زدن\r\n( ( 2034 ) ) آن يكى زان سوى وصف است و خيال\r\nجز دويى نايد به ميدان مقال\r\n( ( 2035 ) ) يا چو احوال اين دويى را نوش كن\r\nيا دهان بردوز و لب خاموش كن\r\n( ( 2036 ) ) يا به نوبت گه سكوت و گه كلام\r\nاحولانه طبل مىزن و السلام\r\n( ( 2037 ) ) چون ببينى محرمى گو سرّ جان\r\nگل ببينى نعره زن چون بلبلان\r\n( ( 2038 ) ) چون ببينى مشك پر مكر و مجاز\r\nلب ببند و خويش را چون خنب ساز\r\n( ( 2040 ) ) با سياستهاى جاهل صبر كن\r\nخوش مدارا كن به عقل من لدن\r\n( ( 2041 ) ) صبر با نااهل اهلان را جليست\r\nصبر صافى مىكند هر جا دليست\r\n( ( 2042 ) ) آتش نمرود ابراهيم را\r\nصفوت آيينه آمد در جلا\r\nصبر با نامرد بدهد مرد حق\r\nتا چو نيكان بر همه بايد سبق\r\n( ( 2043 ) ) جور و كفر نوحيان و صبر نوح\r\nنوح را شد صيقل مرآت روح\r\n\r\n","description":"","footnote":"","page_name":" 12 ","page_number":16},
  {"content":"\r\n\r\n\r\nآيه\r\n« وَأَنْ لَيْسَ لِلإِنْسانِ إِلَّا ما سَعى . وَأَنَّ سَعْيَه سَوْفَ يُرى 53 : 39 - 40 . » ( 1 )  ( و نيست براى انسان مگر كوشش او و به تحقيق كوشش [ يا نتيجهء كوشش 
  ] خود را خواهد ديد ) .\r\n« قُلْنا يا نارُ كُونِي بَرْداً وَسَلاماً عَلى إِبْراهِيمَ 21 : 69 » ( 2 )  ( گفتيم : اى آتش خنك و سالم باش بر ابراهيم . )\r\nروايت\r\n« و كان رسول الله صلى الله عليه و آله يواصل صوم الاسبوع و الاقل و الاكثر فيقال له فى ذلك ، فيقول انى لست كاحدكم انى اظل عند ربى فيطعمنى و يسقينى » ( 3 )  پيامبر اكرم صلى الله عليه و آله هفت روز را پشت سر هم و گاهى كم و يا زياد روزه مىگرفت در اين باره از او سؤال مىشد . پاسخ مىداد كه من مانند شما نيستم ، من در نزد خدايم بسر مىبرم مرا اطعام مىكند و سيراب مىنمايد . )\r\n","description":"","footnote":" ( 1 ) سوره النجم ، آيهء 39 و 40 . .  ( 2 ) سوره الانبياء ، آيهء 69 . .  ( 3 ) سفينه قمى ، ج 2 ص 658 . . ","page_name":" 13 ","page_number":17},
  {"content":"\r\n\r\n\r\n( ( 2002 ) ) دو دهان داريم گويا همچو نى\r\nيك دهان پنهانست در لبهاى وى\r\n( ( 2003 ) ) يك دهان نالان شده سوى شما\r\nهاى و هويى درفكنده در سما\r\n( ( 2004 ) ) ليك داند هر كه او را منظر است\r\nكه فغان اين سرى هم زان سراست\r\n( ( 2005 ) ) دمدمهء اين ناى از دمهاى اوست\r\nهاى و هوى روح از هيهاى اوست ( 1 ) \r\n\r\nآيا اين همه داد و فريادها اعتلاها و جهش و كمال و مظاهر شگفت انگيز علم و معرفت به خود انسان مستند است ، يا انسان جز جايگاه بروز آنها چيزى نيست ؟\r\nآيا حقيقتا باور مىكنيد كه اين داد و فريادهاى اعتلا بخش و محرك به سوى كمال و علم و معرفت از كارگاه پيچيده در ماده و حيوانيت به نام انسان به وجود آمده و از حلقوم او بروز مىكند و طنين مىاندازد ؟ .\r\nواقعا شما معتقد هستيد كه اين خود انسان است كه او را به دست بر داشتن از طبيعت پست مادى و ارتقاء به عالم انسانيت ، تحريك مىكند ؟ هيچ نبايد ما و لو يك بار هم كه شده از خودمان بپرسيم كه چگونه ممكن است خود طبيعى آدمى كه جز به هوا و هوس و خود خواهى و پيروزى به ديگران چيزى را نمىشناسد ، به مهار كردن و تصفيهء خود تشويق نمايد ؟ اين ضرورت دهنه زدن به تمايلات طبيعى كه به وسيلهء عقل و معرفت صورت مىگيرد ، آيا به خود انسان مستند است ؟ بانگ « عدالت بورزيم » فرياد « همهء انسانها را اجزاء يك پيكر بدانيم » داد و بىداد « به سوى كمال پيش برويم » بالاتر از همهء اينها انديشه در بارهء بىنهايت چه بىنهايتى ساختهء مغزى و چه دريافت\r\n","description":"","footnote":" ( 1 ) اين ابيات در ديباچه دفتر اول مثنوى آمده است . . ","page_name":" 14 ","page_number":18},
  {"content":"\r\nبىنهايت واقعى ، به خود اين انسان طبيعت زاده مستند است ؟ نه هرگز ، زيرا\r\n\r\nدر ميان خون و روده فهم و عقل\r\nجز ز اكرام تو نتوان كرد نقل\r\n\r\nشما انسان را بهر معنى كه در نظر بگيريد ، خواه به عنوان يك موجود كه مىتوان آن را به وسيلهء علوم تحققى بررسى كرد و خواه به عنوان موجودى كه لابلاى سطوح او در گذرگاه تاريخ و در مجراى تأثير و تأثر متقابل با طبيعت و انسانهاى ديگر باز مىشود ، در اين جهت فرقى نمىكند كه از مبدء وجودى انسان كه مشتى خاك و عناصر جامد است ، تا تجلىهاى عالى او كه پاى روى همهء جهان هستى گذاشتن و قرار گرفتن در حوزهء جاذبيت كمال اعلا است ، فاصله‌اى وجود دارد كه چند مشت از محصولات علم و فلسفه نمىتواند آن را پر نمايد .\r\nما اين جريان را كه « انسان از خاك سر بر مىآورد و احساس مىكند و مىانديشد و لذت و الم مىبيند و ساخته مىشود و مىسازد و به كمال اعلى مىرسد » به آن اندازه با جملهء « مقتضيات طبيعت چنين است » ، پاسخ مىتوانيم بگوييم كه پاسخگوى فاصلهء نطفهء انسانى را تا مغزهاى جهان ساز با جملهء « موجود است » پر كنيم يعنى اگر بما بگويند : چگونه موجودى به نام انسان از حالت نطفه‌اى به داشتن مغز نيرومندى كه مىتواند جهان را بشناسد و بسازد ، منتقل مىشود ؟ در پاسخ اين سؤال بگوييم : چون انسان موجود است ، او با موجوديتش به سوى موجوديت پيش مىرود آيا معلوم است كه ما چه مىگوييم ؟ آيا خودمان حقيقت گفتهء خود را درك مىكنيم ؟ .\r\nشناخت تحول انسان از حالت نطفه‌اى تا داشتن عالىترين مغز و وجدان نيرومند ، آيا با امثال اين معلومات روشن مىشود كه : « نطفه در رحم مادر تحت فلان شرايط رشد مىكند و پس از حدود نه ماه از شكم مادر بيرون مىآيد » .\r\nراسل مىخواهد همهء داد و فريادهاى عالى انسانى را به اكثريت انسانها نسبت بدهد . موقعى كه كاپلستون از برتراند راسل در گفت گوئى كه در كتاب عرفان و منطق آمده است ، سؤال مىكند كه : « اما نكتهء مورد نظر من همين است . من با آن اعمال موافق نيستم ( اعمال خلاف انسانى ) و مىدانم كه شما هم موافق نيستيد ، ولى\r\n","description":"","footnote":"","page_name":" 15 ","page_number":19},
  {"content":"\r\nنمىفهمم شما بر اساس چه دليلى با آن اعمال موافق نيستيد ؟ چون كه آن اعمال براى خود فرمانده بلزن كه خوشايند بوده‌اند » .\r\nراسل چنين مىگويد : « بله ، ولى من در اين مورد بيش از مورد ادراك رنگ احتياجى به دليل ندارم . بعضى مردم هستند كه خيال مىكنند همه چيز زرد است ، بعضى مردم يرقان دارند و من با اين مردم موافق نيستم ، من نمىتوانم ثابت كنم كه همه چيز زرد نيست ، دليلى براى اثبات اين موضوع در دست نيست ، ولى بيشتر مردم با من موافقند كه همه چيز زرد نيست و بيشتر مردم هم با من موافقند كه فرمانده بلزن اشتباه مىكرد . » ( 1 )  ملاحظه مىشود كه راسل فرياد خوبى و لزوم رفتار مطابق اصول عالى انسانى را كه نتوانسته است به منبع اصلى آن ، يعنى خدا مستند بدارد ، مجبور شده است در بن بست « اكثر مردم چنين مىگويند و چنان مىكنند » گرفتار شود .\r\nاگر اين استدلال را مارشالهاى هيتلر به تبعيت از پيشواى خود ، در نابود كردن همهء ملل عالم به كار مىبردند و مىگفتند : اكثريت قريب به اتفاق نژاد آلمانى چنين دريافته‌اند كه جهان از آن ژرمن است مسلما آقاى راسل ناراحت مىشدند و مىگفتند : اين اكثريت جنگلى را محكوم كنيد .\r\nاگر به راسل گفته شود : ارزش علمى شما را در دنيا بيش از چند نفر دانشمند قبول ندارد و اكثريت روى زمين حتى نام شما را هم نشنيده‌اند ، به اين اكثريت چه ارزشى مىتوان داد ؟ آيا بنا بگفتهء شما نوابغ و رادمردان تاريخ كه همواره در اقليت بوده و اكثريت يا مخالف آنان بودند و يا اصلًا اعتنائى به موجوديت آنان نداشتند ، مردم احمق و ديوانه نبوده‌اند و اگر راسل اين پاسخ را بدهد كه اگر چه اكثريت مردم معاصر نوابغ و رادمردان مخالف آنان يا به موجوديت آنان بىاعتنا هستند ، ولى گذشت زمان اكثريت را موافق\r\n","description":"","footnote":" ( 1 ) عرفان و منطق ، ص 193 و 194 . . ","page_name":" 16 ","page_number":20},
  {"content":"\r\nآنان مىنمايد . اين پاسخ نمىتواند اولًا اين حقيقت را منكر شود كه واقعيات فراوانى در همهء دورانها وجود دارد كه اكثريت بشر اعتنائى به آنها ندارند ، بلكه با آن واقعيات مخالفت هم مىورزند ، ثانيا استدلال به واقعيت يك موضوع با احتمال اكثريت آينده نمىتواند تكليف دوران اقليت را تثبيت كند . ما اين مسائل تحققى را مىدانيم كه انسان « تنفس مىكند » ، « با نظر به علم تشريح اعصابش چنين است و چنان است » ، « سپس قواى دماغى او به كار مىافتد » ، « احساس و انديشه دارد » ، « با حواس و انديشه اش با جهان تماس پيدا مىكند و جهان را درك مىكند و تصرفاتى بسود خود در اين جهان صورت مىدهد » . . . آنگاه همهء اين كليات در علوم مربوطه يكايك تجزيه و تحليل مىشوند و با معلومات بيشتر در بارهء كيفيت جريان و تحول انسان از حال نطفه‌اى تا اوج داشتن عالىترين مغز و وجدان نيرومند تعريف و توصيف مىشود . بسيار خوب ، آيا اين تعريفات و توصيفات مىتواند چون و چراى واقعى شما را در بارهء اين كه اين تحول چه علتى دارد ؟ پاسخ بگويد ؟ .\r\nيا تا كنون توانسته‌ايد اثبات كنيد كه اين چرا را از ميان همهء چراها در آوريد و آن را از مغز بشرى بزداييد ؟ پاسخى كه جهان بينى همه جانبه براى اين چون و چرا تهيه كرده است ، اين است كه ما مجراى همان تحولات طبيعى را مىپذيريم و چيزى را از آن حذف و منها نمىكنيم ، بلكه ما عامل بانگ الهى را به آن تحولات و عشق شور انگيز به كمال اعلا را به آن اضافه مىكنيم و مىگوييم : تحول ماده لا شعورى به شعور و احساس و انديشه و داد و فرياد به پيشرفت به سوى كمال همه و همه به اصطلاح جلال الدين دمهايى است كه خداوند در نى جهان هستى مىدمد و هر چه كه اجزاى جهان عظمت و كمال بيشترى به خود مىگيرد ، در حقيقت آمادگى بيشترى براى پذيرش آن دمها پيدا مىكند .\r\nدهان گوياى اين نى از من ملكوتى آدمى به فرياد در مىآيد و من انسانى را تحريك به اشتراك در آهنگ كلى هستى مىنمايد .\r\n","description":"","footnote":"","page_name":" 17 ","page_number":21},
  {"content":"\r\n\r\n\r\nعالىترين و مستقيمترين بانگ الهى كه از دهان نى روح آدمى طنين انداز مىشود ، نغمهء خدا خدا است .\r\nاين بانگ الهى براى انسانهايى كه مىتوانند پديده ها و فعاليتهاى روانى خود را به خوبى تجزيه و تحليل كنند ، بسيار آشكار و رسا است ، زيرا هيچ عامل و رنگ طبيعى در چنين بانگ بىنظير وجود ندارد .\r\nچرا انسان كه از طبيعت محدود و پر حركت و سكون و كون و فساد زاييده مىشود و تمام اندازه گيرىها و وسايل درك و مشاعرش محدود و در زمينهء محدودها به كار مىپردازد ، بتواند مفهوم يا اشراقى از خدا را در درون خويش در يابد براى توضيح اين دريافت هيچ راهى جز اين كه بگوييم :\r\n\r\n( ( 2005 ) ) دمدمهء اين ناى از دمهاى اوست\r\nهاى و هوى روح از هيهاى اوست\r\n\r\nنداريم . بيان تحليل و علت جوئى اين دريافت ( بانگ الهى ) را برهان وجوبى يا كمالى به عهده گرفته است كه ما به جهت اهميت فوق العادهء آن در اين مبحث مطرح مىكنيم .\r\nتذكر - ما در بعضى از مجلدات تفسير و نقد و تحليل ، برهان كمالى را به طور مختصر متذكر شده‌ايم ، مانند مجلد چهارم ص 728 و 729 . در اين مبحث مىخواهيم مشروح اين برهان را مورد بررسى قرار بدهيم :\r\n\r\nهم از آن سو جو جواب اى مرتضى\r\nكاين سؤال آمد از آن سو مر تو را\r\nاين دعا هم بخشش و تعليم توست\r\nور نه در گلخن گلستان از چه رست ؟\r\n\r\nبرهان وجوبى ( كمالى ) براى اثبات وجود خداوند\r\nبراى بيان اين برهان ، كه متاسفانه بسيار به اجمال مورد بررسى متفكرين\r\n","description":"","footnote":"","page_name":" 18 ","page_number":22},
  {"content":"\r\n\r\nقرار مىگيرد ، به تذكر نكاتى نيازمنديم كه بعضى از آنها به منزله مطالب تثبيت شده مىباشد .\r\n1 - ريشهء تاريخى برهان وجوبى :\r\nريشهء اين برهان در سخنان پيشوايان جهان تشيع به طور اختصار ديده مىشود . مثلًا در دعاى معروف صباح ، امير المؤمنين عليه السلام عرض مىكند :\r\n« يا من دل على ذاته بذاته » . ( 1 )  ( اى خدايى كه ذات او دليل ذات اوست ) .\r\nو حضرت على بن حسين عليه السلام عرض مىكند :\r\n« بك عرفتك و انت دللتني عليك . . . و لو لا انت ما ادر ما انت » ( 2 )  ( به وسيلهء تو خودت را شناختم ، تويى كه مرا به سوى خودت دلالت نمودى ، اگر تو نبودى نمىدانستم كه چيستى ) .\r\nدر روايت ديگرى چنين آمده است كه اگر او وجود نداشت نمىبايست براى او مفهومى در اذهان بشرى جلوه نمايد . ( 3 )  مرحوم محقق عالى قدر آقا شيخ محمد حسين اصفهانى با صراحت كامل در ابيات زير بيان نموده است :\r\n\r\nما كان موجوداً بذاته بلا\r\nحيث هو الواجب جل و علا\r\nو هو بذاته دليل ذاته\r\nاصدق شاهد على اثباته\r\nيقضى بهذا كل حدس صائب\r\nلو لم يكن مطابق للواجب\r\nلكان اما هو لامتناعه\r\nو هو خلاف مقتضى طباعه\r\nاو هو لافتقاره الى السبب\r\nو الفرض فرديته لما وجب\r\n\r\n","description":"","footnote":" ( 1 ) دعاى صباح . .  ( 2 ) دعاى ابو حمزه ثمالى . .  ( 3 ) اين روايت را مرحوم علامه آقاى شيخ صالح مازندرانى در مذاكره حضورى كه با ايشان داشتم ، نقل كردند . . ","page_name":" 19 ","page_number":23},
  {"content":"\r\n\r\n\r\nفالنظر الصحيح فى الوجوب\r\nيفضى الى حقيقة المطلوب ( 1 ) \r\n\r\nمطالب اين برهان كه دكارت بيان مىكند غير از برهان وجودى صدر المتالهين شيرازى است كه در اسفار تشريح و تحليل نموده است و اعتراضاتى را كه به برهان صدر المتالهين گرفته‌اند در اين برهان وجود ندارد . صدر المتالهين وجود را مطرح ساخته و وجوب را از آن استخراج مىكند ، در صورتى كه برهان وجوبى وجوب را مطرح مىسازد و وجود را از آن استخراج مىكند .\r\nج - برهان مزبور در مغرب زمين ابتدا به وسيلهء قديس انسلم پايه ريزى شده سپس توماس قديس آن را مردود دانسته است ، اين برهان در مغز دكارت به طور عالى پرورانده شده و به وسيلهء لايب نيتس از بيان بسيار مشروحى برخوردار شده است .\r\nمطالبى را كه دكارت در اين برهان اظهار نموده به طور اختصار برگزار گزار شده است ، در اين جا تا اندازه‌اى به توضيح و تشريح آنها پرداخته مىشود ، تا شايد براى مطالعه كنندگان محترم روشنتر گردد .\r\n2 - دليلى بر نبودن خدا وجود ندارد\r\nتا كنون و همچنين پس از اين هم ، دليلى بر نفى خدا وجود نداشته و نخواهد داشت .\r\n","description":"","footnote":" ( 1 ) حقيقتى كه فى نفسه بدون حيثيت عليت و وابستگى موجود است ، واجب الوجود بالذات است . دليل وجود او ذات او است ، روشن بينى درست انديش چنين حكم مىكند كه اگر واقعيتى با آنچه كه ما در درون خود راجع به آن ذات مقدس داريم ، مطابق نباشد ، ناشى از دو چيز است : الف - يا چنان موجودى ذاتا محال است ، چنين فرضى كاملا نادرست است ، زيرا طبيعت واجب ممتنع نيست . . ب - يا نبودن آن مستند به نيازمندى او به علت است ، فرض اينست كه ذات واجب الوجود احتياجى به علت ندارد ، پس توجه و نظر صحيح در واجب الوجود خود متضمن اثبات او است . ) . ","page_name":" 20 ","page_number":24},
  {"content":"\r\nبا نظر به روش مكتب آته ايسم ( منكر خدا ) دليلى بر نبودن اين موجود كامل مشاهده نمىشود ، زيرا هيچ كس تا حال نتوانسته است با يك دليل علمى منكر خدا بوده باشد ، بلكه كارى كه در اين باره انجام گرفته است ، اين است كه نفى كنندگان خدا دلايل خدا شناسان را مورد انتقاد قرار مىدهند و از نظر علمى و منطقى روشن است كه مناقشه و انتقاد در بارهء اثبات يك چيز نمىتواند دليلى بر عدم وجود واقعى آن چيز بوده باشد . و اثبات اين كه جهان هستى خدايى ندارد ، احتياج بيك ادعا دارد كه در هيچ يك از معلومات بشرى نه ادعائى به آن بزرگى وجود دارد و نه قابل اثبات است .\r\nآن ادعا اين است كه تمام جهان هستى را دقيقاً و بدون كوچكترين بازيگرى حسى و ذهنى و خطا و اشتباه ، از گذشتهء بسيار طولانىاش تا كنون و از حال حاضر تا ميلياردها قرون ديگر تا پايان هستى با تمام تحولات و تنوعاتش ديده و موجودى به عنوان خدا درك نكرده است گذشته از اين ادعا ، بايستى ادعاى دومى هم اضافه شود ، و آن اين كه در اين پيگردى و مشاهدات ، تنها به رو بناى طبيعت و ظواهر آن قناعت نورزيده‌ايم ، بلكه تمام رو بنا و زير بناى آن را كه اين پديده ها و ظواهر طبيعت باحتمال قوى معلول آنها مىباشند مشاهده نموده‌ايم ، و خدايى پيدا نكرده‌ايم .\r\nچرا ما اين ادعاى دوم را به ادعاى اول اضافه نموديم ؟ براى اين كه به طور محسوس مىبينيم كه شناخت كامل كالبد انسانى از همه جهات يعنى با تمام خواص و تفاعلات جزئى و كلىاش نمىتواند ساير پديده هاى روانى و خود روان را نفى نمايد . پس چنان كه براى نفى چيزى در بارهء موجود انسانى به شناخت كامل جنبه هاى فيزيولوژى و بيولوژى او نيازمنديم به شناسايى كامل روان و خواص و فنومنهاى او نيز نيازمنديم ، همچنين براى انكار خدا در تمام جهان هستى ، فقط كافى نيست كه ظواهر و پديده هاى مادى آن را كه در رو بنا مشاهده مىشود بشناسيم . بنا بر اين اصل بديهى اثبات ادعاى نفى خداوند براى هميشه امكان ناپذير خواهد بود .\r\nبلى ، چنان كه مختصرا اشاره نموديم كارى كه منكرين خدا انجام مىدهند ،\r\n","description":"","footnote":"","page_name":" 21 ","page_number":25},
  {"content":"\r\nاين است كه ادله‌اى را كه خدا شناسان براى اثبات خدا اقامه نموده‌اند ، مورد خدشه و مناقشه قرار مىدهند . از اين مقدمه اين نتيجه را هم مىتوان گرفت كه وجود خدا با نظر به تمام معلومات واقع بينانه محال نخواهد بود .\r\nبلى ، يك مسئله وجود دارد كه بعضى از منكرين خدا آن را به عنوان دليل نفى خدا معرفى نموده‌اند و آن مسئلهء شرور و ناملايمات و بدبختيها و شكنجه هايى است كه جهان زندگان را فرا گرفته است . اينان مىگويند : اگر خدايى وجود داشت ، نمىبايست اين اندازه جانداران در شكنجه و فلاكت و بدبختى قرار بگيرند ، مخصوصاً انسان كه مورد توجه استقلالى است .\r\nولى به هيچ وجه نمىتوان اين مسئله را به عنوان دليل بر نفى خدا محسوب نمود ، زيرا نتيجهء نهايى كه از اين مسئله گرفته مىشود ، اين است كه نظم جهان هستى آنچنانكه ما در بارهء زندگان تصور مىكنيم و مىخواهيم نمىباشد .\r\nو خداوند در بارهء جان داران آن عاطفه را كه گمان مىكنيم بايستى براى جاندار منظور نمود ، در نظر نگرفته است ، اين استدلال بسيار سستى است كه از قلم بعضى از ساده لوحان ريزش كرده است ، زيرا حد اكثر نتيجهء اين استدلال اين است كه گفته شود : عدالت خداوندى بايستى مورد تأمل و تدقيق بيشترى قرار بگيرد .\r\nبه قول « ولتر » آنان كه مىخواهند با وجود شرور ناملايمات وجود خدا را نديده بگيرند ، شبيه به اين است كه كسى در موقع ورود بيك عمارت بسيار مجلل كه آثار مهندسى و معمارى و نقاشى و نجارى در تمام اجزاء و مجموع آن هويداست و اقتضاء مىكند كه از نظر منطقى و علمى بگويد : اين عمارت مهندس بسيار استاد و ماهرى داشته و داراى نقاش زبردستى بوده است ، بگويد : كه به جهت بودن قطرات خون و دست و پاى شكسته در دالان و پله ها ، اين عمارت مجلل مهندس و نقاشى ندارد البته اين مغلطه‌اى است بسيار بى جا ، زيرا سؤال از مهندس عمارت غير از سؤال از مراعات نشدن انتظامات و ترتيباتى است كه ما براى يك عمارت در نظر مىگيريم ( 1 ) \r\n","description":"","footnote":" ( 1 ) براى بحث جامع در باره اين مسئله ، مىتوانيد به مجلد چهارم اين تفسير به مباحث عدل و لطف مراجعه فرماييد . . ","page_name":" 22 ","page_number":26},
  {"content":"\r\n\r\nخلاصه وجود شرور و ناملايمات ، خدا را كه سيستم دهندهء اين جهان و به تعبير انيشتين حاكم و نگه دارنده قوانين اين جهان است نمىتواند نفى كند .\r\nپس با نظر به تمام معلومات بشر در بارهء جهان هستى وجود خداوند محال نيست زيرا هيچ دليلى بر امتناع او نداريم .\r\n3 - همهء انسانها در حال اعتدال روانى توجه به مفهوم خدا دارند :\r\nاز قديمترين دورانهاى تاريخ كه انسان را با همين وضع روانى مخصوص سراغ داريم ، در بارهء اين مسئله كه آيا به مفهوم خدا توجه داشته‌اند ؟ با قيافه مثبتى رو برو مىگرديم و مىبينيم كه همهء افراد انسانى ، يا حد اقل آنها كه از رشد مغزى برخوردارند ، به سه گروه تقسيم مىگردند :\r\n1 - گروهى كه اكثريت ملل و اقوام بشرى را تشكيل مىدهند وجود خدا را اثبات مىكنند .\r\n2 - گروه ديگرى كه خدا را نفى مىكنند .\r\n3 - گروه سوم كه در بارهء خدا ترديد دارند . مطرح شدن اين سه قضيه ، بدون توجه به خدا امكان ناپذير است ، زيرا از نظر منطقى و روانى ، يك قضيه هنگامى مىتواند در ذهن بشرى مطرح گردد كه داراى حد اقل :\r\n1 - موضوع .\r\n2 - محمول .\r\n3 - رابطه ميان موضوع و محمول .\r\nباشد و اگر ما ندانيم كه چه چيزى را بر چه چيزى حمل مىكنيم ، يعنى ندانيم آن چيست كه خاصيتى دارد ، يا آن چيست كه قابل اتحاد يا انضمام با فلان پديده است نمىتوانيم قضيه ، بسازيم .\r\nپس كسى كه مىگويد : خدا وجود دارد ، بدون شك اين اندازه درك كرده است كه خدا مفهومى است كه وجود را بر او حمل مىكند .\r\n","description":"","footnote":"","page_name":" 23 ","page_number":27},
  {"content":"\r\n\r\nو همچنين كسى كه مىگويد خدا وجود ندارد ، بدون ترديد او مىخواهد وجود واقعى را از خدا نفى كند و مادامى كه او به مفهوم خدا توجهى ندارد ، از نظر منطق روشن نمىتواند وجود او را نفى كند ؟ پس بدون شك شخص منكر هم توجهى به مفهوم خدا دارد كه او را از واقعيت نفى مىكند .\r\nو همچنين آن كسى كه در وجود او شك و ترديد دارد ، در بارهء خدا و هستى او توجهى نموده است و ترديد او در وجود رابطه هستى با آن موضوع ( خدا ) مىباشد . پس هر سه گروه اگر در بارهء خدا توجهى نداشته باشند ، نمىتوانند اثبات يا نفى يا تشكيك نمايند .\r\nتبصره - مفهوم خدا قابل توجه است نه قابل تصور ، چنانچه ما لذت را در مىيابيم ولى نمىتوانيم آن را تصور نماىيم .\r\nحال اگر كسى توجهى به چنين مفهوم خدا ندارد ، مورد بررسى ما نخواهد بود ، بلكه روى سخن ما با كسانى است كه اين قدرت را دارند كه در بارهء خدا يا مثبت يا نافى و يا شاك بوده باشند .\r\nبديهى است افرادى كه چنين توجهى نداشته باشند ، مانند افرادى كه به « من » خود اعتنائى ندارند بسيار معدودند .\r\n4 - مفهومى كه به عنوان خدا مورد توجه ما است چه مفهومى است ؟\r\nمفهومى كه به عنوان خدا براى مغزهاى رشد يافته مطرح است ، كاملترين حقيقت ، بىنيازترين وجود ، و تواناترين موجود مىباشد ، زيرا كه اگر كوچكترين نقصى در او راه يا بى داشته باشد ، او خدا نبوده و نفى خداى ناقص به هيچ وجه احتياج به صرف انرژى فكرى ندارد ، او خود به خود منتفى است .\r\nاحتياج ، نقص است ، هر موجودى كه در ايجاد يا حفظ موقعيت وجودى خود در جهان مربوط بيك موجود ديگر بوده باشد ، آن موجود به همان مقدار ارتباط ، ناقص خواهد بود .\r\nو به عبارت فنى ، هر اندازه كه موجودى در حفظ يا ايجاد يا بهر شكلى از تحقق\r\n","description":"","footnote":"","page_name":" 24 ","page_number":28},
  {"content":"\r\nكه قابل تصور است بيك موجود ديگر نيازمند باشد ، به همان مقدار آن موجود ناقص و از استقلال بىبهره مىباشد .\r\nچنين موجودى نمىتواند در ايجاد اثر و خاصيتهاى وجودى به طور نامحدود مؤثر بوده باشد ، در نتيجه تصور كوچكترين احتياج در بارهء خدا با مفهوم اصلى او سازش نخواهد داشت .\r\nبا نظر به همين تعريف ، مىتوان عده‌اى از متفكرين را كه ترديد كننده در بارهء خدا معرفى شده‌اند ، از صاحب نظرى در اين مسئله بر كنار دانست ، زيرا ، خدايى كه آنان مورد ترديد قرار داده‌اند ، داراى مشخصاتى است كه با خداى حقيقى سازگار نيست ، چه رسد به اين كه مورد ترديد هم قرار بگيرد . از همين جا است كه من آقاى راسل را كه در بارهء خدا اظهار ترديد مىكند و به كلى منكرش نمىشود ، محتاطتر از ديگران تلقى مىكنم كه احتمال مىدهد خداى با آن مشخصات كه در ذهنش منعكس كرده است ، وجود داشته باشد .\r\nپس از اين ملاحظات دريافتى و منطقى بايد گفت : او كاملترين موجودات است و به هيچ موجودى حتى به ذات خود احتياجى ندارد . اگر كسى بگويد : من مىتوانم يك موجود برتر را مورد توجه قرار بدهم ، با اين حال وقتى در آن موجود كه مورد توجه من قرار گرفته است دقت مىكنم مىبينم : باز مفاهيم كميت و كيفيت و احتياج به علت در بارهء آن موجود براى من مطرح مىشود .\r\nمىگوييم شما اگر در بارهء آن موجود دريافت شده با مفاهيم مزبوره رو برو شديد ، بدانيد كه برترين موجود را دريافت نكرده‌ايد ، در اين هنگام همان موجود دريافت شده را از ذهن خود كنار بگذاريد و بالاتر برويد ، خواهيد ديد : باز ذهن شما از خلا مطلق گريزان شده در صدد دريافت برترين موجود بر مىآيد ، اين جستجو و گرايش تا دريافت برترين موجود ادامه خواهد يافت .\r\nدر صعود ذهنى از مرتبه‌اى به مرتبهء بالاتر احتياج به آوردن فشار به ذهن نداريد ، فقط همين اندازه بكوشيد كه خودتان را متوقف نسازيد تا آن توجه عالى\r\n","description":"","footnote":"","page_name":" 25 ","page_number":29},
  {"content":"\r\n\r\nبه برترين موجود به شما دست بدهد .\r\nبسيار خوب ، اكنون بايد به بينيم اين موجود كامل ، كه امكان و قابل توجه بودن او را براى بشر اثبات نموديم ، آيا حقيقتا و در واقع وجود دارد يا نه ؟\r\n5 - موجود كامل بايد واقعيت داشته باشد :\r\nپس از اين مقدمات مىگوييم توجه به چنين وجود با وصف عالىترين كمال ملازم واقعيت اوست . بدين معنا كه براى اعتراف به وجود او ، كافى است كه به مفهوم واقعى او توجه داشته باشيم .\r\nچنان كه ، به مجرد توجه به مثلث ، سه ضلعى بودن آن را بايستى تصديق نماىيم . و اگر بگوييم چنين توجهى نمىتواند وجود واقعى او را اثبات نمايد بايستى بيكى از سه امر زير استناد جوئيم :\r\n1 - محال بودن وجود خدا .\r\n2 - نداشتن علت .\r\n3 - وجود مانع :\r\nدر مباحث پيشين اثبات شد كه هيچ كس با هيچ دليل و شاهدى نتوانسته وجود خدا را نفى كند و بلكه بعضى از آنان مانند راسل تصريح كرده است كه من نمىگويم : خدا نيست ، بلكه مىگويم : من نمىدانم . و اما استناد نفى خدا به نداشتن علت ، يا وجود مانع .\r\nدر موقع تحليل دقيق ، خواهيم ديد كه اين مفهوم از اين دو پديده بىنياز است ، زيرا اگر آن موجود احتياج به علت داشت ، كاملترين وجود نبود . همچنين اگر احتمال مانعى براى وجودش مىرفت ، نمىتوانست به عنوان كاملترين موجود مورد توجه قرار بگيرد . يعنى كمال مطلق با وابستگى به موجود ديگر سازش ندارد . و همچنين موضوع مانع ، زيرا معناى مانع اين است كه مقتضى براى وجود چيزى هست ، ولى عاملى وجود دارد كه از تحقق او جلو گيرى نموده است . و با اين كه ما فرض\r\n","description":"","footnote":"","page_name":" 26 ","page_number":30},
  {"content":"\r\n\r\nنموديم كه او در غايت كمال مورد توجه ما قرار مىگيرد ، ديگر نمىتوانيم براى وجود او مانعى تصور نماييم .\r\nخلاصه ، اين استدلال ، عبارت است از متوجه ساختن بشر به فطرت اصلى خود ، نه اين كه مىخواهد حقيقتى را از خارج در ذهن انسانى منعكس بسازد .\r\nبلكه انسان آن چه را كه در نهاد خود دارد با اين برهان مىتواند دريافت نمايد .\r\nانسان اين توجه را دارد كه براى او مفهوم كاملترين موجود بدون كوچكترين نياز مطرح است ، حال اگر از شخص منكر به پرسيم چرا چنين موجودى در واقع وجود ندارد ؟ او بايد به اين اصل معمولى تكيه كند و بگويد : هر موجودى كه قابل تصور بوده باشد ، كافى نيست كه آن موجود وجود واقعى داشته باشد .\r\nولى جواب اجمالى اين مسئله همان است كه گفتيم : موجود مورد توجه ما از همهء جهات بىنياز است . و مشروح آن را در پاسخ اعتراضات آينده ملاحظه خواهيد كرد .\r\nاعتراضات 6 - توجه به خدا خيالى بيش نيست\r\nمگر با تصور يا توجه بيك موضوعى مىتوان وجود واقعى او را اثبات كرد ؟ اگر چنين بوده باشد ، بايد ما هم بتوانيم جهانى در غير صورت فعلى تصور نماىيم ولى جهان مطابق تصور ما موجود نمىگردد .\r\nما مىتوانيم شخصيت يگانه‌اى براى خودمان تصور كنيم ، اما چنين تصورى براى ما ايجاد شخصيت نخواهد كرد .\r\nمىگوييم : اين اعتراض با نظر به معلومات معمولى صحيح و منطقى است ، ولى نبايد فراموش كنيم كه اين حقيقت كه هيچ تصورى متكفل ايجاد آن موضوع تصور شده در عالم واقع نيست ، از اين جهت است كه به وجود آمدن يك حقيقت\r\n","description":"","footnote":"","page_name":" 27 ","page_number":31},
  {"content":"\r\nهميشه احتياج به علت داشته و مجرد تصور آن مستلزم وجود آن نخواهد بود . ليكن در موضوع مورد بحث ما فرض اين است كه ذهن ما توانسته است بيك موجود متوجه گردد كه احتياج به علت ندارد .\r\nممكن است گفته شود : چنين تصورى از قبيل خيالات است چنان كه ما مىتوانيم يك انسان مشخصى را دو انسان ، و معلولى را بدون علت تصور نماىيم ، در بارهء خدا همچنين مىتوان گفت كه يك فعاليت ذهنى باطلى است كه از بزرگ كردن تصورات ابتدائى و به انگيزگى پديده هاى معين زندگى از قبيل ترس و زبونى و امثال آنها حاصل شده است .\r\nمىگوييم : موضوع خدا را نمىتوان از قبيل تصورات خيالى محسوب كرد ، زيرا در تصورات يا علم داريم به اين كه خلاف واقعى را تصور مىكنيم يا علم نداريم . اگر علم داريم كه ما در ذهن خود موضوع باطل و خلاف حقيقت تصور نموده‌ايم . چرا اين اندازه در اثبات يا نفى آن انرژى فكرى به كار مىبريم ؟ بدون شك يك موضوع خيالى كه در ذهن ما نمودار مىگردد ، در صورتى كه علم به خيالى بودن آن داشته باشيم ، اصلًا اهميتى به آن نمىدهيم و همين كه بطلان آن را درمىيابيم آن را رها نموده و به فعاليتهاى روانى معمولى و مفيد مشغول مىگرديم . در صورتى كه در بارهء موضوع خدا از اولين تاريخ انسانى تا كنون ، اين فعاليت براى اكثريت قريب به اتفاق افراد انسانى ، از متفكرين درجهء يك گرفته تا آدمهاى باديه نشين وجود داشته است و اگر علم نداريم به اين كه موضوعى را كه مورد تصور قرار داده‌ايم خلاف واقع است در اين صورت ما نمىتوانيم تصور خدا را از قبيل تصور يك انسان ده چشمى يا معلول بدون علت قرار دهيم . بلكه جريان ذهنى ما چنين مىشود كه آيا موضوعى را كه به عنوان موجود برين دريافت كرده‌ايم ، وجود واقعى دارد يا نه ؟ اين برهان تاكيد مىكند كه بار ديگر و بار سوم و بار چهارم در موضوع دريافت شدهء خود بينديشيد و ببينيد ،\r\n","description":"","footnote":"","page_name":" 28 ","page_number":32},
  {"content":"\r\n\r\nمىتوانيد شما چنان قدرت مغزى داشته باشيد كه موضوع مزبور را دريافت كنيد يا نه ؟\r\n7 - شايد ذهن ما در تصور خدا بازيگرى انجام مىدهد ؟\r\nاعتراض سوم اين است كه بگوييم ممكن است ذهن ما در بارهء تصور خدا بازيگرى انجام مىدهد .\r\nمعناى بازيگرى اين است كه هنگامى كه حقيقت يك واقعيتى براى ما مطرح مىگردد ، ما هرگز بدون تصرف از ناحيه حواس و ذهن خودمان ، نمىتوانيم آن حقيقت خارجى را دريابيم ، مانند اين كه كوه بسيار بلندى را از دور مانند يك تپه كوچك مىبينيم ، يا دو خط آهن را از دور به صورت يك زاويه حاده كه كم كم حتى آن زاويه هم از نظر ما محو شده بيك خط مبدل مىگردد ، مىنگريم ، و همچنين پنكه در حال حركت سريع ، براى ما به شكل يك دايره حقيقى نمودار مىگردد .\r\nذهن ما هم در بارهء توجه به خدا چنين بازيگرى را انجام مىدهد و ما از اين بازيگرى خبر نداريم و مىگوييم . اين اعتراض هم منطقى نيست ، به دو دليل :\r\nدليل يكم - در موردى كه ذهن يا عقل ما به محال بودن پديدهء محصول بازيگرى در حقيقت خارجى كه براى ما مطرح شده است معترف بوده باشد ، پديدهء بازيگرى نمىتواند براى بيان واقعيت فى نفسه جلوه كند . مثلًا اگر يك تپه كوچك هرگز براى ما قابل توجه در جهان خارج نبوده باشد ، ما نمىتوانيم كوه هيماليا را در صورت آن تپه از مسافت دور مشاهده نموده و تپه بودنش را محصول بازيگرى بدانيم .\r\nقبلا اگر يك سه شاخهء پنكه در خارج از ما وجود نداشت ، ما هرگز پنكه در حال حركت سريع را به صورت دايره كه محصول بازيگرى ذهن ما است نخواهيم ديد . و اين كه ما گاهى موضوعات ناشدنى را تصور مىنمائيم ، مانند اين كه يك انسان واحد را دو انسان تصور مىنمائيم اين را تخيل مىناميم ، نه بازيگرى اصطلاحى .\r\nزيرا در بازيگرى ذهنى ، موضوع خارجى را مورد تماشا قرار مىدهيم ، ولى در\r\n","description":"","footnote":"","page_name":" 29 ","page_number":33},
  {"content":"\r\nدريافت آن موضوع به جهت ساختمان حواس و ذهن خود ، تغييراتى انجام مىدهيم و با اين كه مىدانيم يا حد اقل مىتوانيم بدانيم - كه آن تغييرات ساختهء حواس و عوامل پيرامون ما و يا ذهن ما است ، با اين حال نمىتوانيم در تصور مزبور آن تغييرات را از موضوع تماشا منها نماىيم .\r\nدر صورتى كه در تصورات خلاف واقع ما كه يك انسان مشخص محال است كه دو انسان گردد و يا معلولى بدون علت بوده باشد . و لذا انسان مشخصى را يك انسان مىدانيم و معلول را با علت خود تصور مىكنيم .\r\nاز اين دليل چنين نتيجه مىگيريم كه اگر ذهن ما در باره توجه به خدا بازيگرى انجام مىدهد بايستى نظير آن موضوع را كه بازيگرى در آن بوجود آمده است ، در خارج از توجه ذهنى كه در حال بازيگريست مشاهده نماىيم و حال اين كه موجودى كه در جهان محسوس بدون علت بوده باشد هرگز در جهان هستى نمونه‌اى ندارد .\r\nو به عبارت روشنتر هيچ موضوعى در جهان هستى وجود ندارد كه اگر آن را مورد تماشا قرار بدهيم و با خواص ذهنى خود در بارهء آن موضوع ، بازيگرى انجام بدهيم بتواند به عنوان مفهوم خدا براى ما نمودار گردد .\r\nدليل دوم - در بارهء موضوعى كه بازيگرى انجام مىدهيم ، بايستى بتوانيم آن موضوع را در حالات ديگر ، حد اقل از نظر عقلانى ، تحليل نموده و به دو پديده جداگانه تقسيم نماىيم : يكى - پديده‌اى كه واقعيت داشته و براى ما موضوع تماشاگرى قرار گرفته است . ( 1 )  دوم - آن پديده‌اى كه از ناحيهء حواس يا ذهن ما بر آن موضوع اضافه يا از آن منها شده است كه محصول پديدهء بازيگرى است .\r\n","description":"","footnote":" ( 1 ) البته واضح است كه مقصود ما از تماشا گرى محض تماشا نيست ، زيرا هيچ واقعيتى براى ما انسانها كه با وسايل مربوط با آن تماس مىگيريم ، بدون بازيگرى نسبى امكانپذير نيست . . ","page_name":" 30 ","page_number":34},
  {"content":"\r\n\r\nدر صورتى كه در موضوع توجه به خدا چنين تفكيك در هيچ حال و به هيچ وجه امكان ندارد ، زيرا همين كه خواستيم مثلًا بىنياز بودن او را از علت به عنوان پديدهء بازيگرى از موضوع مورد تماشا ، كه عبارتست از مفهوم موجود كامل منها نماىيم براى ما چيزى نخواهد ماند تا موضوع تماشا معرفى كنيم .\r\n8 - مردم عامى چنين توجهى ندارند .\r\nاعتراض ديگرى كه بر برهان وجوبى شده است ، اين است كه اگر اين برهان واقعيت دارد و مىتواند وجود خدا را اثبات نمايد چرا در دورانهاى گذشته نه تنها مردم عامى ، بلكه مردم متفكر نيز متوجه اين برهان نبوده‌اند ؟ مىگوييم اولًا - ما به هيچ وجه نمىتوانيم افكار مردم دورانهاى گذشته را دقيقاً تشخيص بدهيم كه آيا آنان نيز مانند ما مىتوانستند اين برهان را در ذهن خود تحليل و تصديق نمايند ، بلكه مىتوان گفت كه چون توجه به خدا به شكل مزبور احتياج بدرك مفاهيم عالى فلسفى ندارد لذا تمام يا اغلب آنان كه در بارهء خدا چنين توجهى داشته‌اند مىتوانستند از آن مفهوم كامل وجود او را اثبات نمايند ، اگر چه مانند ما در اين دوران كه قدرت استدلال و تحليل يك موضوع ساده را به حقايق و مفاهيم بغرنج و بر پيچ و خم داريم ، نبوده‌اند . خلاصه نمىتوان گفت كه فقط اين فلاسفه و متفكرين دوران تكامل يافته‌اند كه مزهء اين برهان را چشيده اندو هيچ انسانى نمىتواند اين برهان را درك كند . اين كه آنان نمىتوانند در باره اين برهان مانند خود دكارت و كسانى كه پيش و پس از آن آمده و در باره اين برهان كوششها نموده آن را در قالبهاى مفاهيم و اصول فلسفى عالى بيان نموده‌اند توضيحاتى بدهند ، دليل اين نيست كه آنان مغز اين برهان را در نيافته‌اند ، زيرا اولا در بارهء لذت و الم نيز نه فقط مردم عامى نمىتوانند . تصوير مفهومى به دست بدهند و فقط آنها را در مىيابند ، بلكه حتى بزرگترين متفكر هم نمىتواند لذت يا درد را مانند يك نمود فيزيكى براى ما نقاشى نمايد .\r\nاين برهان همچنين است ، يعنى ممكن است همه يا اكثر مردمى كه داراى\r\n","description":"","footnote":"","page_name":" 31 ","page_number":35},
  {"content":"\r\n\r\nرشد مغزى هستند از توجه مزبور به خدا بهره مند باشند ، اگر چه نتوانند بيانش كنند و اثباتش نمايند ، زيرا ، بسيار روشن است كه هزاران سال است كه همهء مردم از بزرگترين متفكر گرفته تا عامىترين مردم من خود را در مىيابند و همه در بارهء درك مثبت آن معتقدند ، ولى تا كنون هيچ فردى نتوانسته است در بارهء اين « من » مانند يك نمود فيزيكى صورتى كشيده باشد ، يعنى مانند ساير مفاهيم قابل نمود ، آن را تعريف كرده باشد ، ولى همگان آن را در درون خود دريافت مىكنند .\r\nثانيا - فرض كنيم كه مردم معمولى نمىتوانند در بارهء اين برهان توجهى داشته باشند ، و يا اصلًا اين برهان براى آنها مطرح نيست ، آيا اين عدم توجه عاميان به اين برهان مىتواند دليلى باشد بر اين كه متفكرين و اشخاصى كه داراى رشد مغزى هستند به اين برهان توجه ننمايند ؟ مسائل عالى علمى و رياضى نيز براى افراد عامى ، بلكه براى هر شخصى كه در قلمرو تخصصى او نباشد مطرح نيست ، آيا اين مطرح نبودن ، دليل عدم واقعيت حقيقتى است كه براى دانايان به آن حقيقت مطرح است ؟\r\n9 - نظريهء بىمحاسبهء راسل در بارهء اين برهان\r\nاغلب كسانى كه مبانى فلسفى دكارت را ترجمه يا در بارهء آن بحث و بررسى داشته‌اند ، برهان وجوبى را به طور اجمال بر گذار كرده‌اند ، بلكه بعضى از آنان بدون توجه به حقيقت برهان ، گفته هاى دكارت را در اين مسئله بسيار ساده و بىپايه تلقى كرده و با سرعت قضاوت سطحى نموده‌اند ، از آن جمله متفكر تازه گذشته برتراند راسل مىباشد . در كتاب « تاريخ فلسفه غرب » مطالب ذيل را در بارهء برهان وجوبى بيان مىكند :\r\n« براهين لايب نيتس در اثبات وجود خدا چهارند ، و عبارتند از :\r\n1 - برهان بود شناختى ( معرفت الوجودى ) .\r\n2 - برهان جهان شناختى .\r\n","description":"","footnote":"","page_name":" 32 ","page_number":36},
  {"content":"\r\n3 - برهان حقايق ابدى .\r\n4 - برهان هماهنگى تقديرى . كه مىتوان آن را تعميم داد به برهان فيزيكى الهى ، چنان كه كانت آن را مىنامد . ما اين براهين را به ترتيب مورد بحث قرار خواهيم داد .\r\nبرهان « بود شناختى » متكى بر تمايز بين وجود و ذات است . اين تمايز مىگويد : كه هر شخص يا چيز عادى از يك طرف داراى وجود است و از طرف ديگر داراى كيفيات خاصى است كه ذات او را تشكيل مىدهند . هملت با آن كه وجود ندارد داراى ذات معينى است ، يعنى غمگين است و مردد و نكته سنج و قس على هذا وقتى كه ما شخصى را توصيف مىكنيم ، هر اندازه توصيف ما دقيق باشد ، باز اين مسئله كه آيا آن شخص واقعى است يا خيالى مفتوح مىماند . به اصطلاح فلسفه مدرسى مىگويند : كه ذات هيچ جوهر به تنهايى دال بر وجود آن نيست . اما در مورد خدا كه به عنوان كاملترين هستى تعريف مىشود ، انسلم قديس كه دكارت هم از او پيروى مىكند ، مىگويد : كه ذات دال بر وجود هست ، به اين دليل كه هستئى كه جامع جميع كمالات باشد بهتر از آن است كه نباشد ، از اين مقدمه چنين نتيجه مىشود كه اگر خدا داراى وجود نباشد بهترين هستى ممكن نخواهد بود .\r\nلايب نيتس اين برهان را نه كلا قبول و نه كلا رد مىكند ، بل مىگويد : كه اين برهان نياز به تكمله‌اى دارد ، و اين تكمله بايد دليلى باشد داير بر اين كه خدا ، به حسب تعريف ممكن است » لايب نيتس دليلى براى ممكن بودن خدا نوشت و هنگامى كه در لاهه با اسپينوزا ديدار كرد آن را به دو نشان داد . اين دليل خدا را چنين تعريف مىكند :\r\nكاملترين هستى ، يعنى موضوع جميع كمالات ، و كمال اين گونه تعريف مىشود : در كيفيت ساده‌اى كه مثبت و مطلق است و مبين هر چه باشد آن را بىحد و حدودى بيان مىكند . » لايب نيتس به آسانى اثبات مىكند كه هيچ دو كمالى بنا به تعريف فوق نمىتوانند با هم ناسازگار باشند و نتيجه مىگيرد كه : « بنا بر اين يك\r\n","description":"","footnote":"","page_name":" 33 ","page_number":37},
  {"content":"\r\nموضوع داراى جميع كمالات يا كاملترين هستى وجود دارد يا قابل تصور است . و از اين جا نتيجه مىشود كه او ( خدا ) وجود دارد ، وجود او جمله كمالات است « كانت اين برهان را بدين ترتيب رد مىكرد كه مىگفت : وجود محمول نيست . نوع ديگر رد اين برهان از نظريه وصفى خود من نتيجه مىشود . اين برهان براى ذهن متجدد قانع كننده نمىنمايد ، منتهى اين كه انسان فقط احساس كند اين برهان بايد فاسد باشد ، آسانتر از اين است كه دقيقاً معلوم كند كه فساد آن در كجاست . » ( 1 )  در اين عبارات برتراند راسل چند مطلب قابل توجه است :\r\nمطلب يكم - اصطلاح « بود شناختى ( معرفت الوجود ) در برهان مورد بحث كاملًا نابجا است ، زيرا نقطهء اساسى و مورد توجه برهان وجوب و كمال است ، نه هستى ، چنان كه در مباحث نخستين متذكر شديم .\r\nمطلب دوم - جمله اخيرى كه مىگويد : « انسان احساس كند اين برهان بايد فاسد باشد ، آسانتر از اين است كه دقيقاً معلوم كند كه فساد آن در كجاست » « يكى از دلايل مبتنى بر حساسيت عجيب راسل در باره خدا بشمار مىرود ، اين متفكر تحت كدام شرايطى به اين گونه حساسيت منفى در موضوع خدا دچار شده است ؟ روشن نيست ، فقط كارى كه از يك ناظر بىطرف در بارهء اين حساسيت منفى بر مىآيد تأسف شديد است كه چرا منطق دانى مانند راسل نتواند قواعد منطقى خود را در كشف حقايق و جهان بينى پياده كند آخر اين چه سخنى است كه مىگويد : « انسان فقط احساس كند اين برهان بايد فاسد باشد آسانتر از اين است كه دقيقاً معلوم كند كه فساد آن در كجاست . » پس آقاى راسل شما حكم به فساد نكنيد و در بارهء اين برهان به تأمل و دقت بيشترى بپردازيد : آيا اين همان استشمام ضد علمى نيست كه از ديدگاه علم محض مردود است ؟ آيا اين استشمام براى ترديد\r\n","description":"","footnote":" ( 1 ) تاريخ فلسفه غرب ، كتاب سوم ، فلسفه جديد از رنسانس تا هيوم ، ترجمه دريا بندرى ، ص 170 و 171 . . ","page_name":" 34 ","page_number":38},
  {"content":"\r\nمزبور منطقى است ، يا دريافت كمال برين براى اثبات واقعيتش ؟ مطلب دوم - راسل از انسلم چنين نقل مىكند كه او از مقدمات برهان چنين نتيجه مىگيرد : « به اين دليل كه هستى كه جامع جميع كمالات باشد ، اگر داراى وجود باشد بهتر از آن است كه نباشد .\r\nو با بيانى كه ما در توضيح و تكميل برهان وجوبى گفتيم : اين نتيجه گيرى از مقدمات مزبور كاملًا اشتباه است ، زيرا - با نظر به آن مقدمه كه مىگويد : « دريافت موجود برترين كه واجد عالىترين كمالات است ، براى ما امكان پذير مىباشد ضرورت وجود او را اثبات مىكند ، نه اين كه داراى وجود باشد بهتر از آن است كه نباشد . در اين جا مسئلهء بهتر و بدتر مطرح نيست ، بلكه مسئله ضرورت و امتناع مطرح شده است .\r\nزيرا اگر حقيقتا براى كسى اين دريافت دست بدهد او بايد بگويد : چنين موجودى بالضروره وجود دارد ، زيرا - اگر احتمال بدهد كه ذات مورد دريافت از وجود او قابل تفكيك است ( يعنى ممكن است چنين ذاتى وجود داشته باشد و ممكن است وجود نداشته باشد ) در نتيجه او كاملترين موجود را دريافت نكرده است .\r\nمطلب سوم - مىگويد : « كانت اين برهان را بدين ترتيب رد مىكرد كه مىگفت : « وجود محمول نيست » .\r\nاين جملهء اخير را كه در رد برهان دكارت گفته است ، احتياج به تأمل دارد ، ما اولًا اين جمله را توضيح مىدهيم ، سپس انتقادى كه ممكن است براى آن در نظر بگيريم ، بيان مىكنيم .\r\nوجود ( هستى ) گاهى جنبهء رابطه‌اى دارد كه پديده‌اى را بيك موضوع اثبات مىكند ، مانند » است « در جملهء » زيد نويسنده است « اين » است « نويسندگى را به زيد مربوط مىسازد و در اصطلاح آن را » مفاد كان ناقصه « مىگويند و گاهى ديگر خود » وجود « محمول واقع مىشود ، كه مىگوييم : « روح هست « يا » جاذبيت\r\n","description":"","footnote":"","page_name":" 35 ","page_number":39},
  {"content":"\r\nوجود دارد « در اين موارد » وجود « كه محمول واقع مىشود ، يك حقيقت انتزاعى است كه تحقق ذات ( مثلا جاذبيت ) را نشان مىدهد . ( 1 )  بنا بر اين ، مضمون جمله‌اى را كه راسل از كانت نقل مىكند به اين نحو تفسير مىشود كه اين قضيه » خدا موجود است « كه وجود در آن محمول قرار گرفته است ، احتياج به اثبات دارد و به مجرد تصور » خدا « وجود نمىتواند محمول آن قرار بگيرد . اين توضيح را كه متذكر شديم ، مرحوم فروغى از خود كانت چنين نقل كرده است :\r\n« يكى برهان وجودى كه آنسلم آورده و دكارت و هم شهريانش يعنى حكماى جزمى و اصحاب عقل همان را به عبارات مختلف پذيرفته‌اند و به طور خلاصه اين است كه ما تصور كمال و ذات كامل را داريم و ذاتى كه وجود نداشته باشد كامل نيست . ذات كامل حقيقىترين ذات است ، پس چگونه ممكن است وجود نداشته باشد ؟ و لزوم وجود براى ذات كامل مانند لزوم دره است براى كوه يا لزوم وجود زاويه است براى مثلث ، ولى عجب است كه اين استدلاليان توجه نمىكنند كه ( وجوب كمال ) براى ذات كامل پس از آن است كه ذات كامل را مستحق بدانيم . آرى كوه اگر موجود باشد دره لازم است ، و اما اگر كوه نباشد دره هم نخواهد بود ، و نيز وجود ضرورت زاويه براى مثلث سبب ضرورت وجود مثلث نمىشود ، به عبارت ديگر تصور دره را براى كوه واجب مىدانيم ، اما وجود كوه از كجا واجب شده است ؟ پس همچنين تصديق مىكنيم كه تصور وجود براى تصور ذات كامل واجب است ، اما تحقق وجود ذات كامل از كجا واجب است ؟ اين حكم در مقام تمثيل مانند آنست كه كسى بگويد من تصور صد پاره زر مسكوك دارم ، پس صد پاره زر مسكوك در بغل دارم . البته ممكن است صد پاره زر مسكوك داشته باشى ، اما بسيار فرق باشد از انديشه تا وصول ، همچنين وجود ذات كامل را منكر نيستيم ، اما تصوراتش مستلزم وجودش\r\n","description":"","footnote":" ( 1 ) انتزاعى بودن وجود بنا به اصيل نبودن وجود است . . ","page_name":" 36 ","page_number":40},
  {"content":"\r\nنيست . » ( 1 )  با تمام عظمت مغزى كه كانت را در سر تا سر شرق و غرب مشهور گردانيده است ، اين برهان را آنچنانكه شايستگى داشته رسيدگى نكرده است . اگر كانت به طور كامل به درون خود مراجعه مىكرد ، اين حقيقت را مىديد كه او حقيقتا موجود كامل را در مىيابد زيرا به اضافهء اين كه او مرد منطقى بود و مىدانست كه خواه خدا را اثبات كند يا او را انكار نمايد يا در بارهء او ترديد داشته باشد ، بالاخره موضوع خدا براى او كاملًا قابل دريافت است كه مىتواند او را اثبات يا نفى يا در بارهء او ترديد كند . كانت با برهان اخلاقى خدا را اثبات مىكند ، بنا بر اين اگر او بگويد : تصور موجود كامل هرگز هستى او را ايجاب نمىكند ؟ اين قضيه تصديقى است كه كاملترين موجود را به عنوان موضوع قضيه دريافت نموده است . اين دريافت به طور منطقى قطعى تصديق به وجود خدا را در بردارد . زيرا به مجرد احتمال اين كه خدا ممكن است وجود نداشته باشد ، تصديق اولى كه عبارتست از دريافت او باطل مىشود . پس همان مثالهايى را كه در نظر گرفته است ( زاويه داشتن مثلث ) و ( شيب داشتن كوه ) بسيار بجا بوده ، و اگر كوه دريافت شده است حتما موضوعى داراى شيب دريافت شده است .\r\nاعتراض فروغى هم از همين نكته مردود مىشود كه ما هم نمىگوييم : بايستى هر كسى چنين توجه داشته باشد ، بلكه مىگوييم : چنين توجهى ممكن است و بر فرض توجه مزبور ، وجود او اثبات مىشود .\r\nبه طور كلى ذات خداوندى عين وجود او است و مانند ساير موجودات نيست كه مفهوم ذاتش غير از وجودش بوده باشد - دوباره تكرار مىكنيم و مىگوييم :\r\nكسانى كه واقعا مىخواهند در اين برهان بررسى داشته باشند ، تنها به همين مقدمه توجه كنند كه آيا در درون خود كاملترين موجود را در مىيابند يا نه ؟ اين\r\n","description":"","footnote":" ( 1 ) سير حكمت در اروپا ، فروغى ، ج 2 ص 154 و 155 . . ","page_name":" 37 ","page_number":41},
  {"content":"\r\n\r\nنكته را هم متذكر مىشويم كه حتى كسانى كه مىگويند : ما موجود كاملى به عنوان خدا را در درون خود دريابيم ( اگر چنين افرادى حتى پس از آگاه ساختن آنان به مقدارى از معلومات واقعى و لو به طور محدود پيدا شوند ) .\r\nباز نمىتوانند از دريافت اجمالى آن سر باز زنند ، زيرا بدون ترديد موضوع اين قضيه كه » ما موجود كاملى به عنوان خدا را در درون خود نمىيابيم « لفظ موجود كامل نيست ، بلكه مفهوم و معناى آن است ، و هيچ كس بدون توجه به دريافت موضوع قضيه نمىتواند آن را در جهان برونى يا در جهان درونى نفى كند ، زيرا نفى از جهان درونى هم مانند نفى از جهان برونى ، قضيه ايست كه بدون دريافت موضوعش و لو به طور اجمال امكان ناپذير است . ممكن است كسى بگويد : كه من آن موضوع را كه اثبات كنندگان يا نفى كنندگانش و يا آنان كه در وجود واقعىاش ترديد دارند ، در درون خود در نمىيابم . در اين صورت نيز اين شخص بايد بداند كه موضوع مورد اثبات يا نفى يا ترديد را كه مىخواهد در ذهن خود منفى يا در آن ترديد كند ، اگر مورد توجهش قرار نگيرد ، و نداند كه آن سه گروه چه مىگويند ، نمىتواند از درون خود نفى نمايد ، زيرا او نمىداند كه اثبات يا نفى يا ترديد آنان روى چه موضوعى صورت مىگيرد ، لذا اين اشخاص نمىتوانند با اين نفى و انكار خود را بلا تكليف تلقى كنند .\r\n10 - سيستم . برهان وجوبى غير از سيستم قياسى ارسطو است\r\nهمه مىدانيم كه در سيستم قياسى ارسطو دو مقدمه به عنوان صغرى و كبرى ضرورى است و هر يك از اين دو مقدمه قضيه‌اى را بيان مىكند : يكى به نام صغرى ديگرى به نام كبرى .\r\nمانند :\r\nسقراط انسان است . هر انسانى فانى است . پس سقراط فانى است .\r\nموضوع مقدمهء اول شخص معينى به نام سقراط است و محمول آن انسان . موضوع مقدمهء دوم انسان است محمول آن فانى . فناى سقراط نتيجه ايست\r\n","description":"","footnote":"","page_name":" 38 ","page_number":42},
  {"content":"\r\nكه پس از واقعيت دو مقدمه به دست خواهد آمد ، و دو مقدمهء مزبوراند كه نتيجهء مزبور را اثبات مىكنند ، و اگر توجه كنيم خواهيم ديد نه » سقراط انسان است « مقدمهء » هر انسان فانى است « را در بر دارد ، و نه » هر انسان فانى است « قضيهء » سقراط انسان است « را ، زيرا - اين دو مقدمه بايستى مجموعا اثبات شوند و » انسان « كه حد وسط در دو مقدمه است بتواند رابطهء سقراط را با فنا بيان نمايد .\r\nدر صورتى كه برهان وجوبى در حقيقت يك مقدمه بيش ندارد و ساير مطالب كه در پيرامون يا مقدمات آن گفته مىشود ، تنها براى توجه دادن مغز انسانى به همان يك مقدمه است ، آن مقدمه عبارت است از اين كه » كاملترين موجود قابل دريافت است « نظير يك اصل يا قضيه كه مىگوييم : ( 4 = 2 × 2 ) در مغز ما قابل دريافت است اين اصل يا قضيهء رياضى ( 4 = 2 × 2 ) نتيجه » 4 « را كاملًا و بدون احتياج به مقدمات ديگر در بر دارد . و به عبارت روشنتر تصور ( 4 = 2 × 2 ) همان و دريافت ( 4 ) و لو در شكل تفصيلى ( 4 = 2 × 2 ) همان .\r\nدريافت كاملترين موجود قضيه ايست كه دريافت اين قضيه ( آن كاملترين موجود وجود دارد ) را در بر دارد . بلكه با كمى دقت خواهيم ديد كه برهان وجوبى اصيلتر و مستقيمتر از يك اصل رياضى است ، زيرا در اصل رياضى فوق چنان كه ديديم حالت مجموعى عدد » 4 = 2 × 2 « را به عنوان تفصيلى و تجزيه‌اى دارد ، در صورتى كه دريافت كاملترين موجود براى هر فردى به طور مستقيم نتيجه » آن موجود كامل وجود دارد « را نشان مىدهد ، تحليل و تجزيه و روشنايىهايى كه در پيرامون قضيهء » موجود كامل وجود دارد « از آن هنگام شروع مىشود كه قضيهء مزبور وارد قلمرو تعقل و انديشهء رسمى و معمولى مىگردد . و به همين جهت است كه دريچه هاى تصورى و تعقلى كه براى افراد باز مىشود و آن موجود را مطرح مىكند كوچك و بزرگ و داراى رنگهاى گوناگون مىباشند .\r\nبا يك دقت كافى خواهيم دانست كه درك هستى خدا حتى از درك ذات ( علم\r\n","description":"","footnote":"","page_name":" 39 ","page_number":43},
  {"content":"\r\n\r\nحضورى به ذات ) و توجه به من هم بديهىتر و عالىتر و ريشه دارتر است ، زيرا براى درك من مقدماتى لازم است كه از آن جمله نفى اجزاء و پديده هاى درونى و برونى و بر نهادن موضوعى است كه غالبا مخلوط به غير من است ، در صورتى كه توجه به خدا در هر موقعيت روانى كه براى انسان فرض شود ، كاملًا مشخص و پاك از پديده ها و ساخته هاى درونى امكان پذير است . لذا چنان كه خداوند به وجود آورندهء من است همچنان به جهت نفوذ نور او در من و ما قبل و ما بعد من پيش از من قابل توجه است .\r\nنحن اقرب اليه من حبل الوريد . أ فى الله شك\r\nتفسير ابيات\r\nوقتى كه پادشاه گنج نامهء پر آشوب را به خود فقير تسليم نمود ، فقير از دشمنان و نيش خصومتشان خاطر جمع شد و دنبال تقلا در سوداى گنجى كه در سر داشت رهسپار گشت . او براى خود يارى جز عشق درد انديش پيدا نكرد و چنان كه سگ خود بايد زخم خويش را بليسد و ياور ديگرى جز خود ندارد . عشقى كه من مىشناسم هيچ چيز در دنيا نمىتواند از عهدهء پيچش آن بر آيد ، زيرا در اين سراى سپنجى ديارى نمىتواند با آن پديدهء بىنظير محرم بوده باشد .\r\nديوانه تر از عاشق در ميان مردم كسى وجود ندارد ، اين عقل هم كه در باره اش شب و روز رجز خوانىها مىشود ، از ديدن جمال عشق نابينا و از شنيدن ترانه هاى روح افزايش كر است . زيرا جنون عشق به معناى ديوانگى كه از اختلال حواس درونى حاصل مىشود ، نبوده ، طبابتها و معاينات پزشكى راهى به اين جنون ندارد . اگر خود طبيب روزى به مقام والاى عشق برسد ، كتاب طبش را با خون دلش شستشو مىدهد نيز همان طبى را كه عقول آدميان براى معالجه عشق پيش مىكشند خود مدهوش و مبهوت عشق است .\r\nشگفت آور اين كه جمال زيبا رويان كه انگيزهء نخستين عشق است ، رو پوش جمال عالى خود عشق مىگردد كه از مظاهر زيبايى فراتر رفته است ، زيرا زيبايى\r\n","description":"","footnote":"","page_name":" 40 ","page_number":44},
  {"content":"\r\nدل انگيز شورشى در درون عاشق به وجود مىآورد و در آن شورش و هيجان عاشقانه است كه عاشق با جوهر بس والاى روح خود آشنا مىشود ، لذا تو اى راهرو ، به گرايش طبيعى به جمال معشوق قناعت مورز و -\r\n\r\nروى در روى خود آر اى عشق كيش\r\nنيست اى مفتون تو را جز خويش خويش\r\n\r\nدر هنگام دعا ، دل را قبلهء خود ساز ، كه راهى بس نزديك و روشن به معبود است و انسان در اين دنيا چيزى جز كار و كوشش نيست . آن فقير پيش از شنيدن پاسخ هاتف غيبى ، ساليان متمادى در دعا پيچيده بود و با اين كه در ظاهر اجابت دعايش را نمىديد ، ولى از كرم الهى لبيكهاى پنهانى شنيده بود .\r\n\r\nهست لبيكى كه نتوانى شنيد\r\nليك سر تا پا توان آن را چشيد\r\n\r\nآن بيمار الهى با اعتماد به خلاق بزرگ هستى ، بىدف و نى مىرقصيد ، نه نداى هاتفى را مىشنيد و نه پيكى از كوى يار سراغش را مىگرفت ، تنها گوش اميد او بود كه نغمهء بىبانگ لبيك را در مىيافت ، اميدى كه داشت بدون زبان و صوت و سخن او را به مقصودش مىخواند و ملال تأخير بر آورده شدن مقصدش را از دلش پاك مىكرد آن اميد نجات بخش كه شب و روز پرندهء مقصودش را مىخواند ، در حقيقت دنبال آشنائى مىرفت كه مانند كبوتر پر و بال دوخته بر بام درونش نشسته بود . -\r\n\r\nآن كبوتر را كه بام آموخته است\r\nتو مخوان مىرانش كه پر دوخته است\r\nاى ضياء الحق حسام الدين برانش\r\nكز ملاقات تو بررسته است جانش\r\nگر برانى مرغ جان را از گزاف\r\nهم به گرد بام تو آرد طواف\r\nچينه و قفلش همه بر بام توست\r\nپر زنان بر اوج مست دام توست\r\n\r\nاگر روح آن انسان پر دوخته دمى اداى شكر تو را منكر شود ، شحنهء عشق براى انتقام خويش طشت آتشين بر سينه اش مىگذارد -\r\n\r\nكه بيا سوى مه و بگذر ز گرد\r\nشاه عشقت خواند زوتر باز گرد\r\n\r\n","description":"","footnote":"","page_name":" 41 ","page_number":45},
  {"content":"\r\nمن آن كبوتر پر دوخته‌ام كه گرد بام و كبوتر خانهء روحت مستانه پر و بال زنم . منم جبرئيل عشق و تويى سدرة المنتهاى من . من آن بيمار دست از جان شسته‌ام و تويى عيسى حيات بخش من .\r\nتو آن درياى گوهر بارت را بجوشان و بخروشان و امروز از حال بيمار عشق جان سوزت خبرى به دست بياور .\r\nاگر چه اين لحظات بحرانى تست ، ولى اى بيمار عشق ، اگر تو از آن دريا شدى ، دريا هم از آن تو خواهد گشت .\r\nاين همان نالهء مخفى است كه خود او به وجود آورده است اگر چه از حلقوم من بيمار سر بر مىآورد . آرى -\r\n\r\n( ( 2002 ) ) دو دهان داريم گويا همچو نى\r\nيك دهان پنهانست در لبهاى وى\r\n( ( 2003 ) ) يك دهان نالان شده سوى شما\r\nهاى و هويى درفكنده در سما\r\n( ( 2004 ) ) ليك داند هر كه او را منظر است\r\nكاين فغان اين سرى هم زان سر است\r\n( ( 2005 ) ) دمدمهء اين ناى از دمهاى اوست\r\nهاى و هوى روح از هيهاى اوست\r\n\r\nاگر اين نى نغمه ساز ازلى با لبهاى او داستانى نداشت ، جهان را پر از شكر نمىكرد . نمىدانم دوش با چه كسى همخوابه بودى و از كدامين پهلو از خواب برخاستى « كاين چنين پر جوش چون درياستى » شايد تو هم مانند پيامبر سرود ابيت عند ربى ( در نزد پروردگار شب را به صبح مىرسانم ) سر داده ، كه چنين بىپروا درون درياى آتش فرو رفتى و نداى « اى آتش سرد باش » حافظ جان تو گشت .\r\nاى ضياء الحق حسام دين و دل ، مگر مىتوان خورشيد را با گل تيره پوشانيد اين گل پاره هاى فرو مايه تصميم گرفته‌اند كه خورشيد روح تو را بپوشانند ، ولى هيهات چه انديشه و تصميم خامى كه در مغزشان مىپرورانند اين فرو مايگان با چه كسى خصومت مىورزند ؟ مگر چنين نيست كه\r\n\r\nدر دل كُه لعلها دلال توست\r\nباغها از خنده مالامال توست\r\n\r\n","description":"","footnote":"","page_name":" 42 ","page_number":46},
  {"content":"\r\n\r\nمحرم مرديت را كو رستمى\r\nتا ز صد خرمن يكى جو گفتمى\r\n\r\nاگر بخواهم آهى در ابراز اسرارت از درون بر آورم ، چاره‌اى جز آن ندارم كه مانند علي عليه السلام سر به چاهى فرو برم و آهم را به اعماق چاه روانه كنم . در آن هنگام كه برادران چون تو يوسف صفتى ، كينه توزىها راه بيندازند - براى يوسف منشى چون تو جايگاهى جز ته چاه وجود ندارد . من اكنون -\r\n\r\nمست گشتم خويش بر غوغا زنم\r\nچَه چه باشد خيمه بر صحرا زنم\r\n\r\nتو نخست شراب آتشين بر كفم گذار و آنگاه كر و فر مستانه‌ام را نظاره نما . به آن فقير كه داستانش را مىگفتيم - بگوييد كه بىگنج در همان جاى خود بايستد كه ما اكنون از بادهء طهور غرق حاليم . اى فقير در اين لحظه برو پناه از خدا بخواه كه ما خود غرق درياى پر طوفانيم .\r\nمن اكنون كه به خود و ريش يا زخم خويشتن هشيارم ، پرواى اسناد داستان تو را ندارم ، باد سبيل و آبرو گنجايشى براى آن شراب كه تار مويى در آن نمىگنجد ، ندارد . -\r\n\r\nدر ده‌اى ساقى يكى رطل گران\r\nخواجه را از ريش و سبلت وا رهان\r\n\r\nكبر و نخوتش ما را زير ضربه هاى سبيلش گرفته . ولى خود از رشك ما ريش خود را بر مىكند . او در بازى زندگى باخته و مات گشته و ما هم تزويرها و حيله گرىهايش را مىدانيم ، سرنوشتى كه صد سال ديگر سراغ او را خواهد گرفت . مرد الهى از هم اكنون مو به مو از آن سرنوشتش آگاه است . آرى ، آن چه را كه مرد عامى در آينه مىبيند . پير در خشت خام آن را مشاهده كرده است .\r\nچنان كه آدم با ريش انبوه و دراز چيزى را كه در خانهء خود نمىبيند ، كوسه يكايك آن را مىداند . ( 1 ) \r\n","description":"","footnote":" ( 1 ) مضمون فوق از مثلى است كه مىگويند كوسه زيرك و كس كه ريش انبوه و طويل دارد احمق است . . ","page_name":" 43 ","page_number":47},
  {"content":"\r\nتو كه انسانى ، مانند ماهى زاده‌اى كه جايش درياست ، چرا مانند خس و خاشاك روى ريگهاى كنار ساحل افتاده‌اى ؟ حال تو كه خس نيستى ، شأن تو دور از خس ناچيز است و تو رشك گوهرى پس جاى تو دريا و امواج سر به بالاى آن است . دريا حقيقت واحده ايست و دور از جفت و تكثر است ، گوهر و ماهى و هر چه كه در دريا است جز موج چيزى نيست .\r\nاشتراك و تعدد در آن دريا و موج پاكش محال است و محال ، ولى با احولى كه يكى را دو مىبيند ، چه توان گفت ، جز هيچ .\r\nچه مىتوان كرد ما در اين زندگى دمساز مردم احول هستيم ، لذا چاره‌اى جز گفتن سخنان به ظاهر شرك آميز نداريم ، آن حقيقت وحدانى ماوراى وصف و خيال است .\r\nاين دويىها و تنوعات همه و همه تنها در سخن آورده مىشود . تو هم در ميان اين مشركين يا مانند احولها دويىها را هضم و نوش كن ، يا دهان بردوز و لب خاموش كن ، و يا گاهى سكوت كن و گاهى دهان براى سخن باز كن و بر طبل احولانه بكوب .\r\nاگر محرمى را ديدى ، راز جان را با او در ميان گذار ، و مانند بلبلى كه گل ببيند فرياد بر آور . اگر مشكى پر از مكر و خلاف حقيقت ديدى ، مانند خم لب ببند و دم مزن زيرا آن تبهكار فرو مايه دشمن آب است ، مبادا حركت و جنبشى از تو ببيند ، كه سنگ جهلش خمها مىشكند . به طور كلى -\r\n\r\n( ( 2040 ) ) با سياستهاى جاهل صبر كن\r\nخوش مدارا كن به عقل من لدن\r\n( ( 2041 ) ) صبر با نااهل اهلان را جليست\r\nصبر صافى مىكند هر جا دليست\r\n\r\nتحمل ابراهيم عليه السلام بر آتش نمرودى ، آيينهء دل ابراهيم را صاف و جلى ساخت . مردان در مقابل نامردان شكيبايى پيشه سازند ، تا مانند نيكان اولاد آدم سبقت از همگان گيرند . آرى -\r\n\r\nجور و كفر نوحيان و صبر نوح\r\nنوح را شد صيقل مرآت روح\r\n\r\n","description":"","footnote":"","page_name":" 44 ","page_number":48},
  {"content":"\r\n\r\n\r\nآمدن مريد شيخ ابو الحسن خرقانى به زيارت شيخ\r\n\r\n( ( 2044 ) ) رفت درويشى ز شهر طالقان\r\nبهر صيت بو الحسن تا خارقان\r\n( ( 2045 ) ) كوه ها ببريد و وادى دراز\r\nبهر ديد شيخ با صدق و نياز\r\n( ( 2046 ) ) آنچه در ره ديد از جور و ستم\r\nگر چه در خورد است كوته مىكنم\r\n( ( 2047 ) ) چون به مقصد آمد از ره آن جوان\r\nخانهء آن شاه را جست او نشان\r\n( ( 2048 ) ) چون به صد حرمت بزد حلقهء درش\r\nزن برون كرد از ره رو زن سرش\r\n( ( 2049 ) ) كه چه مىخواهى بگو اى بو الكرم ؟\r\nگفت كز بهر زيارت آمدم\r\n( ( 2050 ) ) خنده‌اى زد زن كه خه خه ريش بين\r\nاين سفر گيريى و اين تشويش بين\r\n( ( 2051 ) ) خود تو را كارى نبود آن جايگاه\r\nتا به بىهوده كنى تو عزم راه\r\n( ( 2052 ) ) اشتهاى گول گردى آمدت\r\nيا ملولىّ وطن غالب شدت\r\n( ( 2053 ) ) يا مگر ديوت دو شاخه بر نهاد\r\nبر تو وسواس سفر را در گشاد\r\n( ( 2054 ) ) گفت نافرجام و فحش و دمدمه\r\nمن نتانم باز گفتن آن همه\r\n( ( 2055 ) ) از مثل وز ريشخند بىحساب\r\nآن مريد افتاد در غم و اضطراب\r\n\r\nتفسير ابيات\r\nدرويشى از شهر طالقان با شنيدن شهرت ابو الحسن خرقانى ، راهى خرقان گشت . درويش براى زيارت شيخ با صدق و خلوص و نياز از كوه ها گذشت و بيابان دور و دراز پشت سر نهاد .\r\nسرگذشت و ناگوارىهايى را كه در راه ديد ، با اين كه براى باز گو كردن شايسته است ، من از آن دست بر مىدارم و داستان را كوتاه مىكنم .\r\nبالاخره آن درويش جوان به مقصد رسيد و خانهء شيخ خرقانى را جستجو و پيدا كرد و حلقه بر در خانهء شيخ زد . زن از درون خانه سر بيرون كرد و گفت : چه مىخواهى ؟ كه را مىجويى ؟ درويش پاسخ داد : براى زيارت شيخ آمده‌ام . زن خنده‌اى زد و زهى زهى گويان استهزائش نموده و گفت : ريش احمق را تماشا كن و تشويش\r\n","description":"","footnote":"","page_name":" 45 ","page_number":49},
  {"content":"\r\nو اضطراب و سفر گيرى او را ببين . مرد ، مگر در وطن خود كارى نداشتى كه برخاستى و بىهوده به راه افتادى ؟ مگر ميل به بىهوده گردى پيدا كرده‌اى ، يا اين كه ملالت استقرار در وطن به تو پيروز گشته است ؟ مگر ديو دو شاخ بر تو نموده و به وسوسه ات انداخته تا راهى سفرت نموده است آن قدر سخنان فحش و دمدمه هاى زيادى نثار درويش از راه رسيده نمود كه من همه آنها را نمىتوانم باز گو كنم ، همين قدر مىگويم كه -\r\n\r\n( ( 2055 ) ) از مثل وز ريشخند بىحساب\r\nآن مريد افتاد در غم و اضطراب\r\n\r\n","description":"","footnote":"","page_name":" 46 ","page_number":50},
  {"content":"\r\n\r\n\r\nپرسيدن مريد كه شيخ كجاست و جواب نافرجام شنيدن از حرم او\r\n\r\n( ( 2056 ) ) اشكش از ديده بجست و گفت او\r\nبا همه ، آن شاه شيرين نام كو\r\n( ( 2057 ) ) گفت آن سالوس زرّاق تهى\r\nدام گولان و كمند گم رهى\r\n( ( 2058 ) ) صد هزاران خام ريشان همچو تو\r\nاوفتاده از وى اندر صد عتو\r\n( ( 2059 ) ) گر نبينيش و سلامت واروى\r\nخير تو باشد نگردى زاو غوى\r\n( ( 2060 ) ) لاف كيشى كاسه ليسى طبل خوار\r\nبانگ طبلش رفته اطراف ديار\r\n( ( 2061 ) ) سبطىاند اين قوم و گوساله پرست\r\nبر چنين گاوى همىمالند دست\r\n( ( 2063 ) ) جيفه‌اند اين قوم صد علم و كمال\r\nمكر و تزويرى گرفته كاينت حال\r\n( ( 2064 ) ) آل موسى كو دريغا تا كنون\r\nعابدان عجل را ريزند خون\r\n( ( 2067 ) ) كو ره پيغمبر و اصحاب او\r\nكو نماز و سبحه و آداب او\r\n( ( 2065 ) ) شرع و تقوى را فكنده سوى پشت\r\nكو عمر كو امر معروف درست\r\n( ( 2066 ) ) كاين اباحت زين جماعت فاش شد\r\nرخصت هر مفلس قلاش شد\r\n\r\nروايت\r\n« كفى بالمرء نقصا فى دينه ان يكثر خطؤه و ينقص حلمه و يقل حقيقته جيفه بالليل بطال بالنهار كسول هلوع منوع رتوع » ( 1 )  ( براى نقص دينى يك مرد كافى است كه خطايش زياد شود و بردباريش كم شود و حقيقتش اندك گردد و لاشهء شب باشد و بىكار در روز ، با كسالت و مضطرب و جلو گير از خيرات و كارى جز چريدن نداشته باشد . )\r\n","description":"","footnote":" ( 1 ) جامع الصغير سيوطى ، ج 20 ص 208 . . ","page_name":" 47 ","page_number":51},
  {"content":"\r\n\r\nتفسير ابيات\r\nاشك از ديدگان درويش سرازير گشت و گفت : با همهء اينها كه تو مىگويى بالاخره آن شاه شيرين نام كجا است ؟ زن در پاسخش گفت : آن سالوس پر تزوير و تهى از حقيقت ، دامى است براى امثال تو ساده لوحان و كمنديست براى گم راه كردن مردم . صدها هزار مردم خام ريش مانند تو به سبب وى در بدبختى و انحراف افتاده‌اند . اگر خرقانى را نديده بر گردى ، به صلاح و خير تست كه گم راه نمىشوى . اين شيخ خرقانى كه من مىشناسم -\r\n\r\n( ( 2060 ) ) لاف كيشى كاسه ليسى طبل خوار\r\nبانگ طبلش رفته اطراف ديار\r\n\r\nبا اين كه مريدان اين صوفيان سبطى و مسلمانند ، دست به چنين گاو مىمالند و گاو ( عجل ) پرستى مىكنند . هر كس كه مغرور اين شيخ باشد ، شب مانند لاشه بىحس مىافتد و روز عاطل و باطل است . اين گم راهان صدها علم و كمال را رها كرده و مكر و تزوير را پيشهء خود ساخته نامش را هم حال روحانى گذاشته‌اند كجا است آن آل موسى كه خون اين گوساله پرستان را بريزند . كو آن راه كه پيامبر و يارانش نشان داده و هموارش كرده‌اند ؟ كو نماز و تسبيح و آداب عبادت ؟ اينان شرع و تقوى را به پشت سر انداخته‌اند . كو عمر كه اينان را از كارشان باز بدارد و كجا است آن امر به معروف محكم و خشن ؟ اين جمعيت همهء تكاليف را به همهء بىايمانهاى قلاش مباح و مرخص نموده اند\r\n","description":"","footnote":"","page_name":" 48 ","page_number":52},
  {"content":"\r\n\r\nجواب مريد و زجر كردن آن طعانه را از كفر و بىهوده گويى\r\n\r\n( ( 2068 ) ) بانگ زد بر آن جوان و گفت بس\r\nروز روشن از كجا آمد عسس\r\n( ( 2069 ) ) نور مردان مشرق و مغرب گرفت\r\nآسمانها سجده كردند از شگفت\r\n( ( 2070 ) ) آفتاب حق برآمد از حجل\r\nزير چادر رفت خورشيد از خجل\r\n( ( 2071 ) ) ترّهات چون تو ابليسى مرا\r\nكى بگرداند باز گردم زين جناب\r\n( ( 2072 ) ) من به بادى نامدم همچون سحاب\r\nتا به گردى باز گردم زين جناب\r\n( ( 2073 ) ) عجل با آن نور شد قبلهء كرم\r\nقبله بىآن نور شد كفر و صنم\r\n( ( 2074 ) ) هست اباحت كز هوا آمد ضلال\r\nهست اباحت كز خدا آمد كمال\r\n( ( 2075 ) ) كفر ايمان گشت و ديو اسلام يافت\r\nآن طرف كان نور بىاندازه تافت\r\n( ( 2076 ) ) مظهر عشق است و محبوب به حق\r\nاز همه كَّروبيان برده سبق\r\n( ( 2077 ) ) سجده آدم را بيان صدق اوست\r\nسجده آرد مغز را پيوسته پوست\r\n( ( 2078 ) ) شمع حق را پف كنى تو اى عجوز\r\nهم تو سوزى هم سرت اى گنده پوز\r\n( ( 2079 ) ) كى شود دريا ز پوز سگ نجس\r\nكى شود خورشيد از پف منطمس\r\n( ( 2080 ) ) حكم بر ظاهر اگر هم مىكنى\r\nچيست ظاهرتر بگو زين روشنى\r\n( ( 2081 ) ) جمله ظاهرها به پيش اين ظهور\r\nباشد اندر غايت نقص و قصور\r\n( ( 2082 ) ) هر كه بر شمع خدا آرد تفو\r\nشمع كى ميرد ز سوز پوز او\r\n( ( 2083 ) ) چون تو خفّاشان بسى بينند خواب\r\nكاين جهان ماند يتيم از آفتاب\r\n( ( 2084 ) ) موجهاى تيز درياهاى روح\r\nهست صد چندان كه بُد طوفان نوح\r\n( ( 2085 ) ) ليك اندر چشم كنعان موى رست\r\nنوح و كشتى را به هِشت و كوه جست\r\n( ( 2086 ) ) كوه كنعان را فرو برد آن زمان\r\nنيم موجى تا به قعر امتهان\r\n( ( 2087 ) ) مه فشانَد نور و سگ عوعو كند\r\nهر كسى بر خلقت خود مىتند\r\n( ( 2088 ) ) شب روان و همرهان مه به تگ\r\nترك رفتن كى كنند از بيم سگ ؟\r\n( ( 2089 ) ) جزو سوى كل روان مانند تير\r\nكى كند وقف از پى هر گنده پير\r\n\r\n","description":"","footnote":"","page_name":" 49 ","page_number":53},
  {"content":"\r\n\r\n( ( 2090 ) ) جان شرع و جان تقوى عارف است\r\nمعرفت محصول زهد سالف است\r\n( ( 2091 ) ) زهد اندر كاشتن كوشيدن است\r\nمعرفت آن كشت را روييدن است\r\n( ( 2092 ) ) پس چو تن باشد جهاد و اعتقاد\r\nجان اين كشتن نبات است و حصاد\r\n( ( 2093 ) ) امر معروف او و هم معروف اوست\r\nكاشف اسرار و هم مكشوف اوست\r\n( ( 2094 ) ) شاه امروزينه و فرداى ماست\r\nپوست بندهء مغز نغزش دايماست\r\n( ( 2095 ) ) چون انا الحق گفت شيخ و پيش برد\r\nپس گلوى جمله كوران را فشرد\r\n( ( 2096 ) ) چون اناى بنده شد لا از وجود\r\nپس چه ماند هين بينيديش اى جحود\r\n( ( 2097 ) ) گر تو را چشم است بگشا درنگر\r\nبعد لا آخر چه مىماند دگر\r\n( ( 2098 ) ) اى بريده آن لب و حلق و دهان\r\nكه كند تف سوى مه يا آسمان\r\n( ( 2099 ) ) سوى گردون تف نيابد مسلكى\r\nتف به رويش باز گردد بىشكى\r\n( ( 2100 ) ) تا قيامت تف بر او بارد ز رب\r\nهمچو تبت بر روان بو لهب\r\n( ( 2101 ) ) طبل و رايت هست ملك شهريار\r\nسگ كسى كه خواند او را طبل خوار\r\n( ( 2102 ) ) آسمانها بندهء ماه وىاند\r\nشرق و غرب چرخ نانخواه وىاند\r\n( ( 2103 ) ) زان كه لولاك است بر توقيع او\r\nجمله در انعام و در توزيع او\r\n( ( 2104 ) ) گر نبودى او نيابيدى فلك\r\nگردش و نور و مكان جايى ملك\r\n( ( 2105 ) ) گر نه او بودى نيابيدى بحار\r\nهيئت ماهى و درّ شاهوار\r\n( ( 2106 ) ) گر نبودى او نيابيدى زمين\r\nاز درونه گنج و بيرون ياسمين\r\nگر نبودى او نيابيدى جبال\r\nزرّ و لعل و موميايى بىسؤال\r\nگر نبودى او نيابيدى جهان\r\nبىتقاضا رزقهاى بىكران\r\n( ( 2107 ) ) رزقها هم رزق خواران وىاند\r\nميوه ها لب خشك باران وىاند\r\n( ( 2108 ) ) هين كه معكوس است در امر اين گره\r\nصدقه بخش خويش را صدقه بده\r\n( ( 2109 ) ) از فقيرستت همه زرّ و حرير\r\nهين زكاتى ده غنى را اى فقير\r\n( ( 2110 ) ) چون تو ننگى جفت آن مقبول روح\r\nچون عيال كافر اندر عقد نوح\r\n( ( 2111 ) ) گر نبودى نسبت تو زين سرا\r\nپاره پاره كردمى اين دم تو را\r\n\r\n","description":"","footnote":"","page_name":" 50 ","page_number":54},
  {"content":"\r\n\r\n\r\n\r\n( ( 2112 ) ) دادمى اين نوح را از تو خلاص\r\nتا مشرف گشتمى من در قصاص\r\n( ( 2113 ) ) ليك با خانهء شهنشاه زمن\r\nاين چنين گستاخيى نايد ز من\r\n\r\nآيه\r\n« يُرِيدُونَ لِيُطْفِؤُا نُورَ الله بِأَفْواهِهِمْ وَالله مُتِمُّ نُورِه وَلَوْ كَرِه اَلْكافِرُونَ 61 : 8 » ( 1 )  ( آنان مىخواهند نور خداوندى را با دهانهايشان خاموش كنند و خداوند تمام كنندهء نور خود است ، اگر چه كفار نخواهند ) .\r\n« تَبَّتْ يَدا أَبِي لَهَبٍ وَتَبَّ 111 : 1 » ( 2 )  ( بريده باد دو دست ابو لهب و نابود گشت . )\r\n\r\n( ( 2073 ) ) عجل با آن نور شد قبلهء كرم\r\nقبله بىآن نور شد كفر و صنم\r\n( ( 2074 ) ) هست اباحت كز هوا آمد ضلال\r\nهست اباحت كز خدا آمد كمال\r\n\r\nآيا رهايى از همهء تكاليف و دستورات الهى در اين زندگانى به ضلال و كمال قابل تقسيم است ؟\r\nبا نظر به دو بيت مورد نقد و تحليل روشن مىشود كه جلال الدين پرخاش زن خرقانى را به آن درويش در بارهء رهايى شيخ ابو الحسن خرقانى و امثال او از تكاليف و دستورات الهى مىپذيرد ، يعنى زن خرقانى صحيح گفته است :\r\n\r\nكاين اباحت زين جماعت فاش شد\r\nرخصت هر مفلس قلاش شد\r\nكو ره پيغمبر و اصحاب او ؟\r\nكو نماز و مسجد و آداب او ؟\r\n\r\nنهايت امر اين كه جلال الدين با تقسيم اباحه و رها كردن خود از تكاليف و\r\n","description":"","footnote":" ( 1 ) سوره الصف ، آيهء 8 . .  ( 2 ) سوره لهب ، آيهء 1 . . ","page_name":" 51 ","page_number":55},
  {"content":"\r\nدستورات را بر ضلال و كمال ، وضع امثال خرقانى را تصحيح مىكند و مىگويد : رهايى آنان به جهت وصول به كمال بوده است .\r\nما در بعضى از مجلدات گذشته مطالبى مربوط به اين مسئله را مطرح كرده‌ايم ، نكته‌اى را در اين مورد متذكر مىشويم كه ممكن است در فهم اين مسئله مفيد بوده باشد : آن نكته اين است كه به اضافهء اين كه كدامين كمال است كه خرقانى توانسته است به آن نايل شود ( 1 )  ولى پيامبران و اوصياى آنان نتوانسته چنان كمالى را به دست بياورند ؟ زيرا آنان تا آخرين لحظات زندگانى ، كمترين رهايى از تكاليف و دستورات را در خود نديده و در تمام دورانهاى عمرشان به شدت هر چه تمامتر مطيع قوانين بوده‌اند .\r\nبه اضافهء اين موضوع كه گفتيم ، اباحه و رهايى از تكاليف عبارت از بريدن رابطه ميان بنده و خداوند معبود است .\r\nاين بريدن رابطه به وسيلهء ترك نماز و روزه و ارتكاب زنا و لواط و مىگسارى و بىاعتنايى به حقوق مردم نمىتواند رابطه انسان را با خدا تشديد و تقويت نمايد .\r\nبه توضيح اين كه اگر كسى نتواند خدا و انسان را در هيچ مرحله‌اى از مراحل روابط يكى بداند ، امكان ندارد كه در باره انسان اباحه و يله و رهايى را و لو براى يك لحظه تصور نمايد .\r\nسر تا سر مثنوى تحريك به رشد و كمال روحانى و رهايى از جاذبيت طبيعت با تزكيهء نفس است ، نه توجيه و تنبيه انسان به اتحاد انسانها با خدا .\r\n","description":"","footnote":" ( 1 ) ناگفته نماند كه ما در اين مبحث رهايى از تكاليف و دستورات را به ابو الحسن خرقانى نسبت نمىدهيم ، چنان كه جلال الدين به طور كلى بحث را مطرح كرده است ، ما هم بحث را بدون نظر به شخص معين بررسى مىنماييم . اميدواريم هيچ عارفى وجود نداشته باشد كه براى تقويت رابطه با خدا ، رابطهء خود را از خدا ببُرد . پس در حقيقت بحث ما يك بحث مشروط است كه در صورت قضيه كلى مطرح مىشود ( اگر شخصى پيدا شود كه دستورات الهى را ترك كند و مرتكب محرمات گردد چنين و چنان است ) . . ","page_name":" 52 ","page_number":56},
  {"content":"\r\nاكنون به روش كلى جلال الدين در رابطهء انسان با خدا به طور اجمال توجه كنيم :\r\n\r\nبشنو از نى چون حكايت مىكند\r\nوز جدايىها شكايت مىكند\r\nكز نيستان تا مرا ببريده اند\r\nاز نفيرم مرد و زن ناليده اند\r\n\r\n0 0 0 0 0 0 0 0 0\r\n\r\nهر كسى كاو دور ماند از اصل خويش\r\nباز جويد روزگار وصل خويش\r\n\r\nمسلما اين حكايتها و ناله ها و جويندگى روزگار وصل دليل آن است كه در اين دنيا و لو يك لحظه هم كه بوده باشد ، انسان از اصل خود كه خدا است ، جدا گشته است .\r\nو همچنين تشويق جلال الدين به عشق الهى و مبارزه با نفس حيوانى و تبعيت از پيامبران و كوشش به رها كردن روح از جاذبيت سر سخت ماده و ماديات كه جلال الدين را در سر تا سر مثنوى به فرياد در آورده است ، روشنترين دليل آنست كه جلال الدين مىخواهد به قول خود : فرعى را به سوى اصل خود و جزئى را به سوى كل خويش و قطره‌اى را به دريايى كه از آن جدا شده است ، بر گرداند .\r\nچنين مكتبى امكان ندارد كه انسان را در هر مرحله‌اى از كمال و رشد هم كه بوده باشد ، واقعا با خدا يكى بداند ، زيرا هيچ عقل و قلب پاك و كاملًا روشن و راه سپرى كرده نمىتواند اين معنى را بپذيرد كه انسان در ازل با خدا يكى بوده و در ابد هم يكى خواهد گشت و تنها در ميان آن دو قلمرو از خدا جدا بوده ، و مغايرتى با يكديگر دارند كه كتب آسمانى و آثار انسانى بسيار ارزنده مانند مثنوى جلال الدين مىخواهند اين جدايى موقت را با تشويق و تحريك به آداب الهى از ميان بر دارند تمسك جلال الدين به حديث قدسى .\r\nكنت كنزا مخفيا فاحببت ان اعرف فخلقت الخلق لكى اعرف ( من يك گنج نهانى بودم ، خواستم شناخته شوم مخلوقات را آفريدم تا\r\n","description":"","footnote":"","page_name":" 53 ","page_number":57},
  {"content":"\r\nشناخته شوم ) به شوخىهاى ادبى و عرفانى شبيه تر است تا پاسخگويى از جدايى خداوند از انسان در قلمرو ميان ازل و ابد .\r\nموقعى كه جهان و انسان بنا به نظريهء اتحاد مخلوقات با خداوند در ازل ، با خدا بوده ، علم و معرفت جهان به خداوند كه در آن موقع كه داخل در هويت خداوندى بودند ، بهتر و كاملتر از حالت جدايى آنها از هويت خداوندى مىباشد ، چنان كه علم خداوند ، به ذاتش بديهىتر و اصيلتر از آن است كه حقايقى را از ذات خود منتشر بسازد و در حال جدايى به آنها عالم بوده باشد .\r\nحالا كه موضوع اتحاد خدا با انسان به هيچ وجه صحيح نيست ، پس مفاد تشويق و تحريك انسانها به سوى كمال و هدف خلقت ، همان انجذاب به شعاع خورشيد الهى است كه با هيچ يك از دريافت شهودى درون و دلايل عقلى و نقلى مخالفت ندارد .\r\nبنا به ملاحظات فوق ، موضوع اباحه و يله و رهايى به هيچ وجه صحيح نبوده و در هيچ يك از مراحل حيات طبيعى براى يك انسان پذيرفته نخواهد بود .\r\nاين كه جلال الدين مىگويد :\r\n\r\n( ( 2084 ) ) موجهاى تيز درياهاى روح\r\nهست صد چندان كه بُد طوفان نوح\r\n( ( 2085 ) ) ليك اندر چشم كنعان موى رست\r\nنوح و كشتى را به هِشت و كوه جست\r\n\r\nمطلب كاملًا صحيحى است ، زيرا چنان كه امواج اقيانوس درون كه در عظمت قابل مقايسه با طوفان و تموج درياهاى طبيعى نيست ، همچنين يك عبادت صورى جزئى در مقابل انديشه ها و توجهات روح به معبود كمترين ارزشى ندارد و فرار كردن از آن انديشه ها و توجهات و انجذاب روحى به سوى معبود ، به سوى يك عبادت ظاهرى بىمغز ، مانند گريز پسر نوح به روى كوه ناچيز است ، ولى اين حقيقت را بايد در نظر گرفت كه هر عمل واقعى به تكليف و دستور الهى ، معراجى بسوى خدا است و به قول هوگو در تماس نهادن بىنهايت كوچك با بىنهايت بزرگ است .\r\nاگر روح در حالات جذبه هاى درونى تنها سطوح و اعماق خود را مىشوراند ،\r\n","description":"","footnote":"","page_name":" 54 ","page_number":58},
  {"content":"\r\n\r\nدر هنگام عمل خارجى تمام كالبد و اجزاى درونى را مىشوراند و به پرواز در مىآورد .\r\nانگيزهء آن اباحه گرايى كه با پوچگرايى خويشاوندى نزديك دارد\r\nناديده گرفتن تكليف و آزاد ساختن روح از هر گونه كشش حياتى رو به كمال از عوامل مختلفى سر چشمه مىگيرد . ما در اين مبحث آن عامل را ياد آور مىشويم كه به مضمون ابيات مورد نقد و تحليل مربوط است .\r\nاين عامل عبارت است از فشار سختى كه روح آدمى در بارهء يك موضوع مىبيند و تندى فشار موجب مىشود كه روح هر گونه اصل و زنجير و كشش را بگسلد و خود را يله و رها بسازد .\r\nدليل اين مدعا با توضيحى كه متذكر مىشويم ، چيزى است همگان توانند آن را بپذيرند : مسلم است كه وقتى كه روح انسانى موضوعى را براى خود تا حد قابل گرايش و عشق و پرستش تلقى مىكند و در راه وصول به آن همهء نيروهاى خود را به فعاليت مىاندازد ، در مقابل آن موضوع ، همهء حقايق و اصول مربوط به جهان و انسان با اختلاف در چگونگى آنها حقيقت و ارزشهاى خود را از دست مىدهند و جنبهء وسيله‌اى براى به دست آوردن آن موضوع پيدا مىكنند . و جاى ترديد نيست كه انتقال يك موضوع از ارزش ذاتى به وسيله‌اى بدون نفى ارزش ذاتى امكان پذير باشد .\r\nدر نتيجه هر اندازه كه به پرستش و خيرگى بيك موضوع افزوده مىشود ، به همان اندازه از ارزش بلكه حقيقت داشتن اصول و حقايق انسانى و جهانى كاسته مىشود و با رسيدن خيرگى و پرستش به حد اعلاى خود ، موضوع مفروض مطلق جلوه مىكند و غير خود را چنان كه گفتيم نه تنها بىارزش بلكه از موجوديت ساقط مىكند .\r\nحال اگر فرض كنيم كه شرايط و عواملى بروز كند كه از مطلق بودن موضوع مفروض بكاهد و حالت روانى آدمى از رؤيت مطلق در آن موضوع تغيير پيدا كند ، يعنى ناگهان يا تدريجا به اين نتيجه برسد كه موضوع مورد عشق و پرستش كه تمام موجوديت روح او را تسخير كرده و همهء فعاليتهاى روانى را در راه وصول به خود بسيج نموده است . آن شايستگى را نداشته است يا موضوعى مفروض چيزى\r\n","description":"","footnote":"","page_name":" 55 ","page_number":59},
  {"content":"\r\nجز حقيقت نماى فريبنده نبوده است ، ناچار در آن كاخ ايده آل كه در بارهء موضوع مفروض بنا نهاده بود ، شكاف ويرانگرى بروز مىكند و تدريجا فرو مىريزد ، هيچ يك از آن مصالح كه در ساختمان آن كاخ به كار برده بود و هم اكنون آنها را شكسته و آلوده و خراب شده و از كار افتاده مىبيند ، ديگر او را به خود جلب نمىكند .\r\nاين مصالح از كار افتاده همان حقايق و اصول مربوط به جهان و انسان بود كه ارزش ذاتى بلكه حقيقت خود را براى آن عاشق خيره سر از دست داده و به وسايل محض مبدل شده بودند .\r\nاين عامل اساسى هيپى گرىهاى دوران ما و بىقيدى ماكياولى دورانهاى گذشته و كنونى بوده است .\r\nاما هيپى گرى مطلق كه به اغلب طبقات و جوامع بشرى امروز حكومت مىكند مولود فشار و خيرگى و عشقى بود كه انسانها در قرون اخير به خواسته هاى فردى و اجتماعى خود داشتند و براى خود از تحولات و انقلاباتى مانند انقلاب فرانسه بهشتى موعود به وجود مىآوردند و آنگاه هشيارانه يا ناخود آگاه از آن بهشت موعود بناپارتها سر در مىآوردند ، موقعى كه بناپارتشان پس از استنتاج دوزخ از آن بهشت موعود روانهء سنت هلن مىگشت ، ميليونها هيپى گسيخته از همهء اصول و حقايق از خود به يادگار مىگذاشت .\r\nبه دانش و صنعت خيره گشتند و واقعهء هيروشيما از دانش و صنعت توجيه نشده سر بر آورد و ميليونها هيپى گسيخته از همه چيز را زاييد و اباحه گرائى و پوچ گرايى را نتيجه داد .\r\nعلم كه به معناى آگاهى است تبديل به افيون جوامع گشت . و آن حقايق و اصول جهانى و انسانى كه به عنوان وسيله زير پا گذاشته شده بودند ، ديگر نتوانست از جاى خود بر خيزد و مانند مصالح فرسوده‌اى كه از ساختمان ويران شدهء كاخ آمال در زمين افتاده بود توجه كسى را به خود جلب نكرد .\r\nاين همان حقيقت قابل مشاهده است كه سكروب باريلى ايتاليائى در گفت گوئى\r\n","description":"","footnote":"","page_name":" 56 ","page_number":60},
  {"content":"\r\nميان هانس گرد شولت آلمانى و استانلى هوفمن آمريكائى و شخص نامبرده متذكر مىشود :\r\n« جنبشهاى جوانان ابتدا حالت خودمانى داشته و تا مدتى طول كشيده است ، به طورى كه آنها مجلات مورد علاقهء خودشان را مىخواندند و دست به دست مىگردانده‌اند ، در نتيجهء اين وضع ، يك گروه ممتاز و با شعور تربيت شده ، در ميان آنان به وجود آمد كه در سياست ، اجتماع ، اقتصاد و حتى تعليم و تربيت داراى نظريات صائب بود ، اما در برابر آنها انبوهى از جوانان قرار داشتند كه در عين آن كه اين مسائل را خوب مىفهميدند با يكديگر به جدال اشتغال داشتند . . . معمول اين شده است كه از اين گونه جوانان بپرسند : آخر شما چه مىخواهيد ؟ و چه مىگوييد ؟ در حالى كه اين پرسش اكنون از آنها زايد است ، زيرا آنها آن چه را كه نمىخواهند به خوبى مىدانند و مىشناسند .\r\nآنها تناقض حركات اجتماع را با ايده آلهاى خود نمىخواهند و نمىپسندند .\r\nعجله و خشونت آنها براى اين نخواستن است ، نه براى خواستن ، و مىبينند كه زمان مىگذرد و آنان بازيچه‌اى بيش نيستند . . . » ( 1 )  اين پديده مخصوص به جوانان نيست كه تناقض حركات اجتماع با ايده آل مطلوبشان كه روح آنان را كاملًا به خود جلب مىكند و تناقض نمودهاى اجتماعى آن جلب شدن را خنثى مىسازد و آنان را در دامن هيپى گرىها مىاندازد ، بلكه ميانسالان و كهن سالان آگاه را نيز به همين درد مبتلا مىسازد ، با اين تفاوت كه ميانسالان و كهن سالان بدان جهت كه اجزاء جامعه شده‌اند و فصل بهار توانستنشان گذشته است ، تنها به آه و ناله و شك و ترديد و تضادهاى روحى گرفتار مىشوند و در نتيجه به اصل ضد انسانى « هيچ چيز شرط هيچ چيز نيست » روى مىآورند .\r\nهمين حالت گسيختن از ايده آل مطلوب كه حالتى شبيه به هيپى گرى را در\r\n","description":"","footnote":" ( 1 ) جامعه شناسى هيپيسم ، برزگر ، ص 34 و 35 . . ","page_name":" 57 ","page_number":61},
  {"content":"\r\nدنبال دارد ، نتيجهء آن زندگى است كه در نيكولا ماكياولى هم مىبينيم : « در اينجاست كه به طور واضح معانى غائى حيات از نظر ماكياولى قرار دارند در نامهاى كه در گوشهء مزرعهء خود در ميان فقر و فساد به فرانجسكو وتورى نوشته است ، زندگى روزانهء خود را مانند يك دهقان وصف مىكند و در آن از بامدادانى سخن مىگويد كه سعى دارد مزرعه را اداره كند و مغبون هيزم شكنان و بار بران و دلالان نشود ، آنگاه چنين ادامه مىدهد : « آنگاه در كنار جاده نزديك ميكده مىنشينم ، با گذرندگان سخن مىگويم و اخبار ايشان را جويا مىشوم . بسى چيزها مىشنوم و طرق مختلف و تخيلات گوناگون افراد را به خاطر مىسپارم ، آنگاه وقت ناهار فرا مىرسد و من با خانواده ى خود از آن گونه مأكول كه اين مزرعهء بىبنيه و اين زندگى قليل از عهده بر مىآيد ، صرف مىكنم .\r\nآنگاه باز به ميكده مىروم و در آنجا به حسب معمول صاحب ميكده و قصاب و آسيابان و دو تن بنا را گرد هم مىيابم ، در جلفى و سبك سرى با آنان همگام مىشوم . تمام بعد از ظهر را تخته بازى مىكنم كه در نتيجهء آن هزاران مجادله و بد گويى و بد خواهى فراوان به ميان مىآيد و در آن هنگام كه بر سر يك غاز مجادله مىكنيم ، شايد صداى ما را در سانكاشيانو بشنويد . بدين نحو با مشغول بودن ميان اين شپشها از منحرف شدن ذهن خود ممانعت مىكنم و خود را به بد سگالى سرنوشت حيوانى خود وا مىگذارم و اهميتى نمىدهم كه اين سرنوشت بدين نحو مرا به ميان آلودگىها و شايد هم بد نامى بكشاند .\r\nچون شام فرا مىرسد به خانه مىروم و به مطالعه مىپردازم ، لباسهاى روزانه را كه از پليدى و گرد و خاك آكنده است ، كنار در به دور مىافكنم و البسه مزين و شاخص در بر مىكنم و چون چنان زيبنده لباس پوشيدم ، قدم به حياط مردم قديم مىگذارم كه در آن مرا با محبت مىپذيرند و از آن طعامى بر مىگيرم كه تنها از آن منست و براى آن زاده شده‌ام ، آنگاه دل سخن گفتن با ايشان را پيدا مىكنم و در بارهء دلايل اعمالشان مىپرسم و ايشان از ادب خود با ميل به من جواب مىدهند و در\r\n","description":"","footnote":"","page_name":" 58 ","page_number":62},
  {"content":"\r\nچهار ساعت فارغ از هر رنجى بسر مىبرم . از فقر وحشتى ندارم و مرگ نيز مرا نمىهراساند ، با الكل با ايشان يكى مىشوم . » ( 1 )  اين هم گسيختگى ماكياولى از همهء حقايق و ارزشها و اصول است كه نتيجهء گسيختگى شديد او از حقيقت و اصل و ارزش و ايده آل نوع انسانى بوده است .\r\nمىدانيم كه عبارات گذشته را با طول و تفصيل ذكر كرديم و از اين جهت شايد براى مطالعه كنندهء محترم اين سؤال پيش بيايد كه دليل اين دراز گويى چيست ؟ ولى بايد بدانيم كه براى توضيح در مسائل حساس انسانى نمىتوان كوتاه ترين خط را به عنوان خط مستقيم برگزيد ، زيرا در مسائل حساس انسانى بر خلاف سطوح هندسى اقليدسى خط مستقيم ميان دو نقطه ممكن است طولانىترين خطوط بوده باشد . خلاصه اباحه گرائى در بعضى از متصوفه مانند هيپى گرى در دوران ما است كه از يك ريشهء روانى نشو و نما مىكند و آن ريشه عبارت است از رسيدن روان آدمى بر حد اعلاى انجذاب به موضوعى كه يا خود آن موضوع ساخته شدهء بازيگرىهاى مغز آدمى است و يا برداشت و پندارى كه در بارهء يك موضوع بخلاف واقعيت آن صورت گرفته و به بازيگرىهاى تند و حياتى مشغول شده است ، مانند عشقهاى طبيعى و مجازى كه موضوعى را كه حقيقت دارد ، مورد انجذاب قرار مىدهد ، سپس با بازيگرىهاى شديد ، روح عاشق همهء جهان و انسان را در مقابل آن معشوق از ارزش و تحقيق ساقط مىكند و هنگامى كه خللى در آن عشق پديدار گشت ، عاشق مزبور به بىقيدى و لا اباليگرى و پوچ گرايى شديد دچار مىگردد .\r\nبعضى از متصوفه هم وضعى شبيه به اين مسئله عشق مجازى دارند كه خود انتخاب كرده‌اند ، همه حقايق و ارزشها را زير پا مىگذارند و در حالت انصراف از جذبه نه حقيقتى مىبينند و نه تكليفى براى آنان مطرح مىشود . در صورتى كه اگر خدا يا بى آنان از بازيگرى سرچشمه نمىگرفت و از روى حقيقت بود ، امكان نداشت\r\n","description":"","footnote":" ( 1 ) عصر بلند گرايى ، جورجى سانتيلانا ، ترجمه پرويز داريوش ، ص 116 و 117 . . ","page_name":" 59 ","page_number":63},
  {"content":"\r\n\r\nكه خواستهء معشوقشان را كه در صورت جهان و انسان و تكليف نمودار شده است ، ناديده بگيرند .\r\n\r\n( ( 2082 ) ) هر كه بر شمع خدا آرد تفو\r\nشمع كى ميرد ز سوز پوز او\r\n( ( 2083 ) ) چون تو خفّاشان بسى بينند خواب\r\nكاين جهان ماند يتيم از آفتاب\r\n\r\nاگر كسى پيدا شود كه براى پيدا كردن خدا تمام جهان هستى را بگردد و تمام كتابها را كه در بارهء اثبات خدا و رابطهء او با مخلوقاتش نوشته شده است بخواند و ميليارد سال هم در موضوع خدا بيانديشد ، مادامى كه نفهمد كه در يادگيرى نخستين الفباى خدا يا بى بايد از مرحله خفاش بودن بگذرد ، به كمترين نتيجه‌اى دست نخواهد يافت .\r\nهمهء آن انسانها را كه تا كنون قدم به اين خاكدان گذاشته و رفته و زير خاك غنوده‌اند بيرون بياوريد و سپس همهء چهار ميليارد انسان امروز را كه در روى زمين زندگى مىكنند ، در يك جا جمع كنيد و مغز هر يك را به اندازهء كوه هيماليا بزرگ كنيد و از آنها بخواهيد كه تمام نيروهاى خود را براى اثبات وجود آفتاب به فعاليت بياندازند ، آنگاه تمام ذرات و روابط جهان هستى را نه تنها به شكل دليل در آوريد ، بلكه هر يك از آنها را به صورت خورشيدى بزرگتر از خورشيد منظومهء شمسى ما در آوريد .\r\nسپس به حواس و مغز و دل خفاش مراجعه كنيد كه اين همه معجزات شما در بارهء اثبات خورشيد چه اثرى در او ايجاد كرده است ؟ گمان نمىكنم شما با چيزى جز هيچ رو برو شويد .\r\nآرى ، اگر خفاش را چنين فرض كنيم كه آن همه كارهاى طبيعى و غير طبيعى شما را درك كند ، چيزى كه در مغز او خواهيد ديد ، اين است كه اين جانوران كه مىگويند : نامشان انسان است ، احمقترين جانوران هستند كه زمين بدبخت را اشغال و\r\n","description":"","footnote":"","page_name":" 60 ","page_number":64},
  {"content":"\r\nجايگاه مدفوعاتشان كرده‌اند آخر ، عقل و درك هم خوب چيزى است ، كدام آفتاب ؟ كدام خورشيد ؟ عجب اين جانوران خرافاتى هستند حتى حاضر نيستند يك قدم پيشرفت كرده و يك بار آن چه را كه وجود ندارد ، كنار بگذارند و بگويند : نيست .\r\nاين است منطق خفاش نازنين صدها هزار سال است كه دل سوزىها و خير خواهى من خفاش بر اين جانوران ناشنوا ، جز سخريه و ريشخند به گفته هايم نتيجه‌اى نداده است . حرف اين احمقها را بشنويد : چند ساعت مىخوابند و سپس بر مىخيزند و مىگويند : آفتاب بر آمده است . آفتاب روشن شده است . در را باز كنيد و پرده را بالا بكشيد تا اطاق روشن شود . اين يكى ديگر از بدترين ديوانگىهاى اين جانوران است كه اگر در ساختمان چشم يكى از آنان ديگر گونى وجود داشته و مانند من ( خفاش ) حقيقت ناديده را منكر شود و بگويد : كجا است آن آفتاب كه مىگوييد ؟ همهء آن جانوران احمق به او دل سوزى مىكنند و مىگويند : بىنوا كور است و نمىبيند . بدتر از اين مزخرفات اين است كه اين خرافاتيان مىگويند : حتى من ( خفاش ) حيات خود را از آن آفتاب دريافت مىكنم . نه تنها من بلكه ميلياردها جاندار و گياهان همه و همه نيروى روييدن و ساير خواص خود را از خورشيد مىگيرند اين آقايان خيالات بدتر از اينها هم دارند كه وقيحترين افسانه ها است :\r\nمنظومهء شمسى ، جرم آفتاب ، نور آفتاب ، ميليونها خورشيد ديگر در كهكشانها . اگر اين افسانه ها و خيالات درست است ، چرا من نمىبينم ، من هم مانند ساير جانداران از حيات و احساس و لذت و الم و حركت و جنبش و توالد و تناسل برخوردارم ، بلكه در مقابل جانوران ديگر به نام انسانها كه بدون آهن پاره ها نمىتوانند در هوا سير كنند ، من بدون هر گونه دستگاه به وسيلهء پر و بالى كه از موجوديت خودم روييده است به پرواز در مىآيم و پهنهء فضا را در مىنوردم . مگر كسى نيست به اينان بگويد : احمقها تا كى هستى و نيستى زندگانىتان را به موجودى موهوم به نام خورشيد وابسته\r\n","description":"","footnote":"","page_name":" 61 ","page_number":65},
  {"content":"\r\n\r\nخواهيد ساخت ؟ آخر سست عنصرى و خيال پرستى و افسانه سرايى و ناتوانى در زندگى هم اندازه‌اى دارد . اگر از من مىشنويد ، در زندگانى روى پاى خود بايستيد و قدرت زندگانى را از خود و در خود بجوشانيد و عمرتان را بىهوده در وابستگى به خورشيدى كه ساخته شدهء خيالات و توهمات خودتان است صرف و مستهلك نسازيد\r\nشما انسانها چه پاسخى به اين منطق خفاش تهيه كرده‌ايد ؟\r\nپاسخى كه انسانها پس از تحمل زحمات و نوشتن صدها هزار كتاب و پيشرفت در علم و معرفت به خفاش تهيه كرده‌اند ، از يك نظر تنها سه كلمه است هيچ ، هيچ ، هيچ از نظر ديگر مگر كبوترها وجود آفتاب را براى ما اثبات كرده‌اند كه خفاشان آن را از دست ما بتوانند بگيرند ؟ .\r\nحتى اگر مىبينيد كه ما به دلايل و منطق و گفتار خفاش گوش مىدهيم و در بارهء موجوديت خود آن خفاش مىانديشيم ، مستند به شعاع و تحريكات خود آفتاب ما است كه وجود خفاش را براى ما اثبات و قابل ديدن كرده است . آفتاب دستور داده است كه خفاشان را از فضاى زندگىتان طرد نكنيد ، اگر نتوانستيد دو چشم بينا به آنان بدهيد تا مرا ببينند . اگر بتوانيد اقلا تاثير نور مرا در تمام قلمرو حيات به آنان قابل درك بسازيد ، آنان را با پيوند دادن با جانداران ديگر به من نزديك كنيد . تا بتوانيد به آنان اثبات كنيد كه به چه علت شما خفاشان چند ساعت پيش ( روز روشن ) در گوشه‌اى از آشيانهء خود خزيده بوديد ، اكنون كه هوا تاريك شده است بيرون آمده‌ايد ؟ آيا خود اين كار دلالت بر اين ندارد كه چند ساعت پيش چيزى وجود داشته است كه شما آن را مزاحم خود پنداشتيد ؟ حالا كه معتقد شده‌ايد كه آن چيز وجود ندارد ، بيرون آمده و به سير و سياحت مشغول گشته‌ايد . خفاشان نوع آدمى هم هر موقع كه به انديشهء خدا فرو مىروند ، يا آثار و دلايل وجود خدا و قلمرو پشت پردهء طبيعت به سراغشان مىآيد ، بهر شكل و تلاشى است ، مىخواهند از مزاحمت آن آثار و دلايل خود را كنار كشيده و در گوشه‌اى از حيات خود بخزند ، همين كه اشتغال\r\n","description":"","footnote":"","page_name":" 62 ","page_number":66},
  {"content":"\r\n\r\nبه امور زندگى آنان را از احساس تزاحم غافل كرد ، به سير و سياحت در فضاى جهان تاريك مىپردازند و خورشيد بينان خورشيد خوى را به باد مسخره مىگيرند .\r\nتفسير ابيات\r\nآن مريد جوان به زن خرقانى بانگ زد و گفت : در روز روشن نيازى به عسس وجود ندارد ، دستور و نگهبانى تو در بارهء حقايقى كه براى ما روشن شده است بىهوده و تبهكارى است . نور مردان الهى سراسر مشرق و مغرب را فرا گرفته و پيشانى آسمانها را از شگفتى به خاك ساييده‌اند . در آن هنگام كه آفتاب حق سر از پرده بيرون بياورد ، خورشيد جهان افروز از شرمندگى زير رو پوش مىرود . خرافات چون تو شيطان مطرود هرگز نمىتواند مرا از خاك اين سراى سعادت بر گرداند . من مانند ابر كه بدون اختيار و تحت امر باد جا بجا مىشود به اين جا نيامدم كه با گرد پاشى تو از راه برگردم . اگر گوسالهء محقر از نور يزدانى فر و شكوهى بگيرد ، قبلهء اهل دل گردد و اگر كعبهء الهى تهى از آن نور يزدانى شود ، جايگاه كفر و بتخانه خواهد گشت . هر بىقيدى و لا اباليگرى را نتوان محكوم ساخت ، زيرا در مقابل بىقيدى ضلالت بار كه از هوى و هوس به وجود مىآيد ، بىقيدى ديگرى هم وجود دارد كه كمال روحانى است كه خداوند به انسانهاى سالك طريق حق و حقيقت عنايت مىكند . در آن انسان و در آن نقطه از وجود كه نور بىنهايت ابديت بتابد ، كفر ايمان مىگردد و شيطان پليد مسلمان . در آن هنگام كه انسانى در مسير خدا يا بى قرار مىگيرد ، مظهر عشق مىگردد و محبوب شايسته ، و از همهء كروبيان و عرش نشينان فراتر مىرود . سجده‌اى كه خداوند دستور داد همهء ملايك به آدم انجام بدهند ، باز گو كنندهء صدق آدم و حقيقت آدم و پوست بودن ما سواى آن است . تو اى عجوز فانى و گنده پوز كه مىخواهى شمع حق را خاموش كنى ، هم خود و هم سر و دهانت را خواهد سوخت . مگر دريا از پوز پليد سگ نجس مىشود آيا امكان دارد كه پف جانور محقرى مثل تو ، آفتاب را تيره و تار بسازد تو كه مىخواهى ملاك حق و حقيقت را با ظاهر\r\n","description":"","footnote":"","page_name":" 63 ","page_number":67},
  {"content":"\r\nبسنجى ، چه ظاهرى روشنتر از ظهور حق در مردان الهى است ؟ همهء ظواهر در برابر ظاهر پر فروغ مرد حق ناقص و تاريك است . اين را بدان -\r\n\r\n( ( 2082 ) ) هر كه بر شمع خدا آرد تفو\r\nشمع كى ميرد ز سوز پوز او\r\n\r\nآرى اين عجوز بىنوا ، مانند تو خفاشان ضد خورشيد فراوان بوده‌اند كه آرزوى نابودى خورشيد را در سر داشتند . امواج تيز و خروشان روح صد برابر طوفان نوح است ، ولى هر بىسر و پايى را شايستگى درك آن امواج نيست ، لذا مردم عامى در مقابل آن چونان كنعان فرزند نوحاند كه نوح و كشتى را رها كرده قلهء كوه ناچيزى را مىجويند كه دير يا زود طوفان امواج روح از سر آن قله هم مىگذرد و كوه و كوه نشين را به ديار نيستى روانه مىسازد ، چنان كه نيم موجى حركت كرد و كوه و كنعان را تا به قعر مشقتها و هلاكت فرو برد . تو اى عجوز ، عوعو كن ، ماه خرامان در فضاى لاجوردين دست از نور افشانى بر نخواهد داشت ، در اين دنيا - « هر كسى بر خلقت خود مىتند » .\r\nسگها عوعو مىكنند و شب روان همراه ماه همچنان به سير خود ادامه مىدهند ، زيرا هر جزئى در پهنهء هستى مانند تير رها شده به سوى كل خود مىرود و بانگ عوعو سگان و گنده پيرى مانند تو نمىتواند مسير آن را منحرف گرداند و يا حركتش را متوقف بسازد . جان شرع و تقوا خود عارف است و معرفت نتيجهء اعمال پارسايانه زاهدان . در حقيقت زهد كوشش براى كاشتن بذر معرفت است و عرفان روييدن آن كشته ها . جهاد و اعتقاد مانند كالبد بدن است و نبات معرفت جان آن بدن . امر به معروف و معروف و كاشف اسرار و راز كشف شده هم خود عارف است به طور كلى .\r\n\r\n( ( 2094 ) ) شاه امروزينه و فرداى ماست\r\nپوست بندهء مغز نغزش دايماست\r\n\r\nوقتى كه شيخ انا الحق گفت و روح خود را پيش برد ، گلوى همهء نابينايان را مىفشارد و از نفس مىاندازد ( 1 )  در آن هنگام كه من بندهء خدا از صفحهء هستى منفى گشت ،\r\n","description":"","footnote":" ( 1 ) در بارهء جمله انا الحق منصورى در مجلدات گذشته بحث و بررسى شده است . . ","page_name":" 64 ","page_number":68},
  {"content":"\r\nدرست بيانديش و چشم باز كن و ببين ، در صحنهء هستى چه مانده است . بريده باد آن گلو و دهان كه تف به ماه فروزان و آسمان بياندازد و نداند كه تف او راهى به ماه و آسمان پيدا نكرده و به روى خود او باز خواهد گشت و -\r\n\r\n( ( 2100 ) ) تا قيامت تف بر او بارد ز رب\r\nهمچو تبت بر روان بو لهب\r\n\r\nطبل و پرچم در اختيار شهريار حق و حقيقت است ، سگ كسى است كه چنين شهريار را طبل خوار مىنامد . آسمانها بندهء دست به سينهء ماه روى او و شرق و غرب چرخ نيلگون نان خواه و تسليم وىاند . زيرا هدف خلقت زمين و آسمان مرد الهى است كه خليفه الله در روى زمين است و همگان در انعام و بخشش او به سر مىبرند . اگر مرد الهى نبود ، نه فلك مينا رنگ گردش و نورى داشت و نه براى فرشتگان جايى براى تسبيح و تقديس . اگر انسان مجذوب به حق وجود نداشت ، درياهاى بىكران نه ماهىها به وجود مىآوردند و نه در شاهوار . آن همه گنجهاى درونى و يا سمنهاى برونى را كه زمين بر خود مىگيرد و آن همه طلا و لعل و عناصر موميايى كه كوه ها دارا هستند ، بىشك و ترديد به بركت وجود اولياء الله است كه در روى زمين با فروتنى قدم بر مىدارند . بلى -\r\n\r\n( ( 2107 ) ) رزقها هم رزق خواران وىاند\r\nميوه ها لب خشك باران وىاند\r\n\r\nجاى بسى شگفتى است كه اين گروه صدقه بخش خويش را صدقه مىدهند اى فقير ، تو كه از بركت فقر طلا و حرير در اختيار دارى ، به اغنياى نيازمند هم صدقه ها عطا كن . عجبا اى عجوز فرتوت كه مانند تو منبع ننگ و عار ، همسر آن مرد روح پذيرفته شده‌اى ، مانند آن زن كافر هستى كه در همسرى نوح عليه السلام بود اگر اى تيره روز گنده پير ، با اين خانهء شرف و قدس ارتباطى نداشتى ، همين دم پاره پاره ات مىكردم و اين نوح دوران را از مثل تو موجود نكبت بار نجات مىدادم و با ديدن قصاص كشتن تو ، به مقام والاى حق دانى و حق يا بى نائل مىگشتم ، اما چكنم كه نمىتوانم با خاندان شاه زمان گستاخى كنم .\r\n","description":"","footnote":"","page_name":" 65 ","page_number":69},
  {"content":"\r\n\r\n\r\nوا گشتن مريد از وثاق شيخ و پرسيدن از مردم و نشان دادن ايشان كه شيخ به فلان بيشه رفته است\r\n\r\n( ( 2115 ) ) بعد از آن پرسان شد او از هر كسى\r\nشيخ را مىجست از هر سو بسى\r\n( ( 2116 ) ) پس كسى گفتش كه آن قطب ديار\r\nرفت تا هيزم كشد از كوهسار\r\n( ( 2117 ) ) آن مريد ذو الفقار انديش تفت\r\nدر هواى شيخ سوى بيشه رفت\r\n( ( 2118 ) ) ديو مىآورد پيش هوش مرد\r\nوسوسهء تا خفته گردد مه ز گرد\r\n( ( 2119 ) ) كاين چنين زن را چرا آن شيخ دين\r\nدارد اندر خانه يار و همنشين ؟\r\n( ( 2120 ) ) ضدّ را با ضدّ اى ناس از كجا\r\nبا امام الناس نسناس از كجا\r\n( ( 2121 ) ) باز او لا حول مىكرد آتشين\r\nكاعتراض من بر او كفر است و كين\r\n( ( 2122 ) ) من كه باشم با تعرّفهاى حق\r\nكه برآرد نفس من اشكال و دق\r\n( ( 2123 ) ) باز نفسش جمله مىآورد زود\r\nزين تعرض با دلش چون كاه بود\r\n( ( 2124 ) ) كه چه نسبت ديو را با جبرئيل\r\nكه بود با او به صحبت هم مقيل\r\n( ( 2125 ) ) كى تواند ساخت با آذر خليل\r\nچون تواند ساخت با رهزن دليل\r\n\r\nتفسير ابيات\r\nمريد خرقانى پس از آن پرخاش و خشونت كه از زن خرقانى ديد ، به راه افتاد و از هر كسى و هر سويى به جستجوى شيخ پرداخت . شخصى گفت : آن قطب ديار براى هيزم كشى به كوهسار رفته است ، آن مريد تيز انديش و دانا فورا و با شتاب روانهء سوى بيشه شد . شيطان در اثناى راه وسوسه ها به ذهن مريد سرازير مىكرد تا بتواند ماه فروزان شيخ را زير گرد بپوشاند . آن وسوسه ها چنين بود .\r\n\r\n( ( 2119 ) ) كاين چنين زن را چرا آن شيخ دين\r\nدارد اندر خانه يار و همنشين\r\n\r\nمگر ضد هم مىتواند با ضد خود انس بگيرد ؟ شيطان كجا و پيشواى انسانها\r\n","description":"","footnote":"","page_name":" 66 ","page_number":70},
  {"content":"\r\nكجا ؟ براى از بين بردن اين وسوسه ها ، با حرارت آتشين لا حول و لا قوه الا با الله مىگفت و با خويشتن چنين مىگفت كه اعتراض من بر چنان قطبى كفر و كينه ورزى است ، من در مقابل معرفهاى حق كيستم كه اشكال و طعنه بزنم ؟ بار ديگر نفس و خيالاتش هجوم آور مىگشتند و از اين تعرضهاى خيالى و وساوس شيطان قلبش مانند كاه ناتوان و لرزان مىگشت ، كه ديو را با جبرئيل چه نسبتى است كه با او هم صحبت و هم گفتار شود ؟ مگر آذر بت پرست مىتواند با ابراهيم خليل بت شكن دمساز باشد و راهبر با راهزن همراه گردد ؟\r\n","description":"","footnote":"","page_name":" 67 ","page_number":71},
  {"content":"\r\n\r\nيافتن مريد شيخ را نزديك بيشه سوار شيرى\r\n\r\n( ( 2126 ) ) اندر اين بود او كه شيخ نامدار\r\nشد پديد از دور بر شيرى سوار\r\n( ( 2127 ) ) شير غرّان هيزمش را مىكشيد\r\nبر سر هيزم نشسته آن سعيد\r\n( ( 2128 ) ) تازيانه اش مار نر بود از شرف\r\nمار را بگرفت چون خرزن به كف\r\n( ( 2129 ) ) تو يقين مىدان كه هر شيخى كه هست\r\nهم سوارى مىكند بر شير مست\r\n( ( 2130 ) ) گر چه آن محسوس و اين محسوس نيست\r\nليك آن بر چشم جان ملبوس نيست\r\n( ( 2131 ) ) صد هزاران شير زير ران كشان\r\nپيش ديدهء غيب دان هيزم كشان\r\n( ( 2132 ) ) ليك اين يك را خدا محسوس كرد\r\nتا ببيند نيز او كه نيست مرد\r\n( ( 2133 ) ) ديدش از دور و بخنديد آن خديو\r\nگفت آن را مشنو اى مفتون ريو\r\n( ( 2134 ) ) از ضمير او بدانست آن جليل\r\nهم ز نور دل بلى نعم الدليل\r\n( ( 2135 ) ) خواند بر وى يك به يك آن ذو فنون\r\nآنچه در ره رفت بر وى تا كنون\r\n( ( 2136 ) ) بعد از آن در مشكل انكار زن\r\nبرگشاد آن خوش سراينده دهن\r\n( ( 2137 ) ) كان تحمل از هواى نفس نيست\r\nآن خيال نفس توست اينجا مايست\r\n( ( 2138 ) ) گر نه صبرم مىكشيدى بار زن\r\nكى كشيدى شير نر پيكار من\r\n( ( 2138 ) ) اشتران بختئيم اندر سبق\r\nمست و بىخود زير محملهاى حق\r\n( ( 2140 ) ) من نيم در امر و فرمان نيم خام\r\nتا بيانديشم من ار تشنيع عام\r\n( ( 2141 ) ) عام ما و خاص ما فرمان اوست\r\nجان ما بر رو دوان جويان اوست\r\nدورم از تحسين و تشويق همه\r\nفارق از تكذيب و تصديق همه\r\n( ( 2142 ) ) فردى ما جفتى ما نز هواست\r\nجان ما چون مهره در دست خداست\r\n( ( 2143 ) ) ناز آن ابله كشيم و صد چو او\r\nنى ز عشق رنگ و نى سوداى بو\r\n( ( 2144 ) ) اين قدر خود درس شاگردان ماست\r\nكرّ و فرّ ملحمهء ما تا كجاست\r\n( ( 2145 ) ) تا كجا آنجا كه جا را راه نيست\r\nجز سنا برق مه الله نيست\r\n( ( 2146 ) ) از همه اوهام و تصويرات دور\r\nنور نور نور نور نور نور\r\n\r\n","description":"","footnote":"","page_name":" 68 ","page_number":72},
  {"content":"\r\n\r\n\r\n\r\n( ( 2147 ) ) بهر تو من پست كردم گفت و گو\r\nتا بسازى با رفيق زشت خو\r\n( ( 2148 ) ) تا كشى خندان و خوش بار حرج\r\nاز پى الصبر مفتاح الفرج\r\n( ( 2149 ) ) چون بسازى با خسىّ اين خسان\r\nگردى اندر نور سنتها رسان\r\n( ( 2150 ) ) كانبيا رنج خسان بس ديده اند\r\nاز چنين ماران بسى پيچيده اند\r\n\r\nآيه\r\n« يَكادُ سَنا بَرْقِه يَذْهَبُ بِالأَبْصارِ 24 : 43 . . . » ( 1 )  ( نزديك است كه روشنايى برقش ديدگان را مختل بسازد . )\r\nتفسير ابيات\r\nمريد در اين كشا كش خيالات و وسوسه ها بود كه شيخ نامور از دور در حالى كه سوار بر شير بود پيدا گشت ، شير غرانى كه هيزم شيخ را مىكشيد و آن سعادتمند روزگار هم بر روى بار هيزم نشسته بود . تازيانه‌اى كه شيخ به دست داشت مار نر بود ، مانند اشخاصى كه خر مىرانند و شلاقى به دست مىگيرند . تعجب مكن و يقيناً بدان هر شيخى كه به مقام عبوديت نايل گشته است . سوار شير مست است ، نهايت امر اين شير كه خرقانى سوار شده بود ، محسوس و شيران ديگر كه مركب اولياء الله‌اند اگر چه نامحسوس مىباشند ولى ديدهء جان آدمى آن شيران را هم مىبينند . صدها هزار شير در زير ران هيزم كشان به ديدهء غيب بين محسوس است . اين شير شيخ خرقان را كه خداوند قابل رويت نموده بود ، براى ديدن نامردان بود كه ببينند و منكر نشوند . شيخ خرقان مريد را از دور ديد و خنديد و گفت : مبادا كه مفتون و كلافهء شك و ترديد گردى . آن مرد بزرگ به وسيله نور دل كه بهترين دليل است ، درون آن مريد را فهميد و -\r\n\r\n( ( 2135 ) ) خواند بر وى يك به يك آن ذو فنون\r\nآن چه در ره رفت بر وى تا كنون\r\n\r\nسپس شيخ دهان به روشن كردن معماى انكار زن گشود و گفت : تحملى كه\r\n","description":"","footnote":" ( 1 ) سوره النور ، آيهء 43 . . ","page_name":" 69 ","page_number":73},
  {"content":"\r\nمن آن زن را كه به خود پذيرفته‌ام از روى هواى نفس نيست ، اين گونه خيالات بىاساس نفسانى را از خود دور بساز ، زيرا -\r\n\r\n( ( 2138 ) ) گر نه صبرم مىكشيدى بار زن\r\nكى كشيدى شير نر پيكار من\r\n\r\nما خود به حكم سابق قضاى الهى آن شتران بختى و رام هستيم كه مست و بىخود زير كجاوه هاى حق راه افتاده‌ايم . من در فرمانبرى از فرمان حق چنان نيم خام نيستم كه از تقبيح و هو و جنجال عوام بيانديشم و بهراسم . ما عام و خاصى جز فرمان او نمىشناسيم و جانى كه در بدن داريم بر سر و رو مىدود و او را مىجويد . من ارزشى به تحسين و تشويق مردم نمىگذارم و از تصديق و تكذيب همگان فارغ گشته‌ام . ما ناز صدها ابله مانند آن زن را مىكشيم ، ولى نه از روى عشق به رنگ و سوداى بو . اين اندازه از گذشت و تكاپو در حقيقت درسى براى شاگردان مكتب ما است و گر نه جولانگاه تاخت و تاز جويندگى ما به جايگاهى مىرسد كه جا و فضا را راهى به آن جا نيست ، و جز روشنايى برق ماه فروزان الهى چيزى در آنجا وجود ندارد . جايگاهى است كه از همه گونه اوهام و تصويرات بدور و نور اندر نور اندر نور است .\r\nمن گفت گو را در جملات پست و معمولى با تو در ميان نهادم ، تا با ياران زشت خو و پست بسازى و بار سنگين مشقت را در راه فرج و رستگارى خوش و خندان به دوش خود حمل كنى . اگر تحمل سازش با مردم پست و فرو مايه داشته باشى ، به مقام نورانى سنتها و نواميس الهى نايل مىگردى ، تو خود مىدانى -\r\n\r\n( ( 2150 ) ) كانبيا رنج خسان بس ديده اند\r\nاز چنين ماران بسى پيچيده اند\r\n\r\n","description":"","footnote":"","page_name":" 70 ","page_number":74},
  {"content":"\r\n\r\nحكمت در آيهء « إِنِّي جاعِلٌ فِي اَلأَرْضِ خَلِيفَةً » 2 : 30\r\n\r\n( ( 2151 ) ) چون مراد و حكم يزدان غفور\r\nبود در قدمت تجلىّ و ظهور\r\n( ( 2152 ) ) بى بىز ضدّى ضدّ را نتوان نمود\r\nوان شه بىمثل را ضدّى نبود\r\n( ( 2153 ) ) پس خليفه ساخت صاحب سينه اى\r\nتا بود شاهيش را آيينه اى\r\n( ( 2154 ) ) پس صفاى بىحدودش داد او\r\nوانگه از ظلمت ضدش بنهاد او\r\n( ( 2155 ) ) دو عَلَم افراخت اسپيد و سياه\r\nآن يكى آدم دگر ابليس راه\r\n( ( 2156 ) ) در ميان آن دو لشكرگاه زفت\r\nچالش و پيكار آنچه رفت رفت\r\n( ( 2157 ) ) همچنين دور دوم هابيل شد\r\nضدّ نور پاك او قابيل شد\r\n( ( 2158 ) ) همچنين اين دو عَلَم از عدل و جور\r\nتا به نمرود آمد اندر دور دور\r\n( ( 2159 ) ) ضدّ ابراهيم گشت و خصم او\r\nو آن دو لشكر كينگزار گزار و جنگجو\r\n( ( 2160 ) ) چون درازى جنگ آمد ناخوشش\r\nفيصل آن هر دو آمد آتشش\r\n( ( 2161 ) ) پس حَكَم كرد آتشى را و نكر\r\nتا شود حلّ مشكل آن دو نفر\r\n( ( 2162 ) ) دور دور و قرن قرن اين دو فريق\r\nتا به موسى و به فرعون غريق\r\n( ( 2163 ) ) سالها اندر ميانشان حرب بود\r\nچون ز حد رفت و ملالت مىفزود\r\n( ( 2164 ) ) آب دريا را حكم سازيد حق\r\nتا كه ماند كه برد زين دو سبق\r\nتا كه فرعون را به آن فرعونيان\r\nآب دريا غرقشان كرد آن زمان\r\n( ( 2165 ) ) همچنين تا دور و طور مصطفى\r\nبا ابو جهل آن سپهدار جفا\r\n( ( 2166 ) ) هم نكر سازيد از بهر ثمود\r\nصيحه‌اى كه جانشان را درربود\r\n( ( 2167 ) ) هم نكر سازيد بهر قوم عاد\r\nزود خيزى تيز رو يعنى كه باد\r\n( ( 2168 ) ) هم نكر سازيد بر قارون ز كين\r\nتا فرو بردش چو اژدرها زمين\r\n( ( 2169 ) ) تا حليمىّ زمين شد جمله قهر\r\nبرد قارون را و گنجش را به قعر\r\n( ( 2170 ) ) لقمه‌اى را كه ستون اين تن است\r\nدفع تيغ جوع نان چون جوشن است\r\n\r\n","description":"","footnote":"","page_name":" 71 ","page_number":75},
  {"content":"\r\n\r\n\r\n( ( 2171 ) ) چون كه حق قهرى نهد در نان تو\r\nچون خناق آن نان بگيرد در گلو\r\n( ( 2172 ) ) اين لباسى كه ز سرما شد مجير\r\nحق دهد او را مزاج زمهرير\r\n( ( 2173 ) ) تا شود بر تن تو را جبهء شگرف\r\nبرد همچون يخ گزنده همچو برف\r\n( ( 2174 ) ) تا گريزى از وشق هم از حرير\r\nزو پناه آرى به سوى زمهرير\r\n( ( 2175 ) ) تو دو قله نيستى يك قله اى\r\nغافل از قصهء عذاب ظله اى\r\n( ( 2176 ) ) امر حق آمد به شهرستان و ده\r\nخانه و ديوار را سايه مده\r\n( ( 2177 ) ) مانع باران مباش و آفتاب\r\nتا بدان مرسل شدند مرسل شتاب\r\n( ( 2178 ) ) كه بمرديم اغلب اى مهتر امان\r\nباقىاش از دفتر تفسير خوان\r\nسنگ در تسبيح آمد بر شتاب\r\nاز ميان اصبعين زان آفتاب\r\nمنكر آن ديد و فرو ناورد سر\r\nدشمنى او كور كردش از نظر\r\n( ( 2180 ) ) تو نظر دارى و ليك امعانش نيست\r\nچشمهء افسرده است و گرده ايست\r\n( ( 2181 ) ) زين همىگويد نگارندهء فكر\r\nكه بكن اى بنده امعان نظر\r\n( ( 2182 ) ) آن نمىگويد كه آهن كوب سرد\r\nليك اى پولاد بر داود گرد\r\n( ( 2183 ) ) تن بمردت سوى اسرافيل ران\r\nدل فسردت رو به خورشيد جنان\r\n( ( 2184 ) ) در خيال از بسكه گشتى مكتسى\r\nتك به سوفسطايى بد ظن رسى\r\n( ( 2185 ) ) او خود از لبّ خرد معزول بود\r\nشد ز حس معزول و محروم از وجود\r\nگر ز خود وز لبّ خود معزول گشت\r\nاز وجود حسّ خود مفصول گشت\r\n( ( 2186 ) ) هين سخن خا نوبت لب خايى است\r\nگر بگويى خلق را رسوايى است\r\n( ( 2187 ) ) چيست امعان چشمه را كردن روان\r\nچون ز تن وارست گويندش روان\r\n( ( 2188 ) ) آن حكيمى را كه جان از بند تن\r\nباز رست و شد روان اندر چمن\r\n( ( 2190 ) ) در بيابان آنكه بر فرمان رود\r\nگر گلى را خار خواهد آن شود\r\n\r\nآيه\r\n« وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي اَلأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَيَسْفِكُ اَلدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ قالَ إِنِّي أَعْلَمُ\r\n","description":"","footnote":"","page_name":" 72 ","page_number":76},
  {"content":"\r\nما لا تَعْلَمُونَ 2 : 30 » ( 1 )  ( در آن هنگام كه پروردگار تو به فرشتگان گفت : كه در روى زمين خليفه‌اى مىآفرينم ، فرشتگان گفتند : آيا كسى را مىآفرينى كه فساد در روى زمين به راه بياندازد و خون ريزىها كند ، در صورتى كه ما تسبيح و ستايش و تقديست مىكنيم . فرمود : من چيزى را مىدانم كه شما نمىدانيد ) .\r\n« وَاُتْلُ عَلَيْهِمْ نَبَأَ اِبْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَلَمْ يُتَقَبَّلْ مِنَ اَلآخَرِ قالَ لأَقْتُلَنَّكَ قالَ إِنَّما يَتَقَبَّلُ الله مِنَ اَلْمُتَّقِينَ » 5 : 27 . . . « فَطَوَّعَتْ لَه نَفْسُه قَتْلَ أَخِيه فَقَتَلَه فَأَصْبَحَ مِنَ اَلْخاسِرِينَ 5 : 30 » ( 2 )  ( خبر حق دو فرزند آدم را براى آنان بخوان ، وقتى كه هر دو برادر ( هابيل و قابيل ) قربانى كردند ، قربانى يكى از آن دو قبول و ديگرى مردود شد ، قابيل به هابيل گفت : تو را مىكشم ، هابيل گفت خداوند [ عبادت و قربانى را 
  ] از مردم با تقوا مىپذيرد . نفس هابيل او را تسليم به كشتن برادرش كرد و او را كشت و از زيان كاران گشت ) .\r\n« قالَ أَفَتَعْبُدُونَ مِنْ دُونِ الله ما لا يَنْفَعُكُمْ شَيْئاً وَلا يَضُرُّكُمْ . أُفٍّ لَكُمْ وَلِما تَعْبُدُونَ مِنْ دُونِ الله أَ فَلا تَعْقِلُونَ . قالُوا حَرِّقُوه وَاُنْصُرُوا آلِهَتَكُمْ إِنْ كُنْتُمْ فاعِلِينَ 21 : 66 - 68 » . ( 3 )  ابراهيم ( به آنان گفت : آيا جز خدا چيزى را مىپرستيد كه نه سودى به شما دارد و نه ضررى اف بر شما و به آن معبود شما كه خدا نيست ، آيا تعقل نمىكنيد . آن قوم با خويشتن گفتند : اگر مىخواهيد كارى كنيد ، ابراهيم را بسوزانيد و خدايانتان را يارى كنيد ) .\r\n« وَجاوَزْنا بِبَنِي إِسْرائِيلَ اَلْبَحْرَ فَأَتْبَعَهُمْ فِرْعَوْنُ وَجُنُودُه بَغْياً وَعَدْواً\r\n","description":"","footnote":" ( 1 ) سوره البقره ، آيهء 30 . .  ( 2 ) سوره المائده ، آيهء 27 و 28 . .  ( 3 ) سوره الانبياء ، آيهء 66 و 67 و 68 . . ","page_name":" 73 ","page_number":77},
  {"content":"\r\nحَتَّى إِذا أَدْرَكَه اَلْغَرَقُ قالَ آمَنْتُ أَنَّه لا إِله إِلَّا اَلَّذِي آمَنَتْ بِه بَنُو إِسْرائِيلَ وَأَنَا مِنَ اَلْمُسْلِمِينَ . آلآنَ وَقَدْ عَصَيْتَ قَبْلُ وَكُنْتَ مِنَ اَلْمُفْسِدِينَ 10 : 90 - 91 » ( 1 )  ( و ما بنى اسرائيل را از دريا عبور داديم و فرعون و لشكريانش براى ستمگرى و عداوت به دنبال آنان رفتند ، در آن هنگام كه به غرق شدن نزديك شده بود گفت : ايمان آوردم به اين كه خدايى جز آن خدا كه بنى اسرائيل به آن ايمان آورده‌اند وجود ندارد و من از گروه مسلمانانم . [ خطابى رسيد كه : آيا حالا كه مرگ گريبانت را گرفته است ؟ 
  ] تو پيش از اين عصيانگر و از فساد كنندگان در روى زمين بودى ) .\r\n« وَلَمَّا جاءَ أَمْرُنا نَجَّيْنا هُوداً وَاَلَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ مِنْ عَذابٍ غَلِيظٍ 11 : 58 » ( 2 )  ( وقتى كه تحقق خواستهء ما فرا رسيد ، هود و كسانى را كه با او بودند به رحمت خودمان نجات داديم و آنان را از عذاب بسيار سخت رهايى بخشيديم ) .\r\n« وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ . سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً فَتَرَى اَلْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ 69 : 6 - 7 » ( 3 )  ( و اما قوم عاد با باد طوفانى بسيار شديد كه قدرتش از اندازه ها بيرون بود هلاك شدند . خداوند اين باد را هفت شب و هشت روز متصل و بدون انقطاع بر آنان مسلط ساخت . در آن روزها و شبها قوم عاد را مىديدى كه همهء آنان مانند ريشه هاى پوسيده و تو خالى نخل بر روى زمين افتاده بودند ) .\r\n« وَقارُونَ وَفِرْعَوْنَ وَهامانَ وَلَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي اَلأَرْضِ وَما كانُوا سابِقِينَ . فَكُلاًّ أَخَذْنا بِذَنْبِه فَمِنْهُمْ مَنْ أَرْسَلْنا عَلَيْه حاصِباً وَ\r\n","description":"","footnote":" ( 1 ) سوره يونس ، آيهء 90 و 91 . .  ( 2 ) سوره هود ، آيهء 58 . .  ( 3 ) سوره الحاقة ، آيهء 6 و 7 . . ","page_name":" 74 ","page_number":78},
  {"content":"\r\n\r\nمِنْهُمْ مَنْ أَخَذَتْه اَلصَّيْحَةُ وَمِنْهُمْ مَنْ خَسَفْنا بِه اَلأَرْضَ وَمِنْهُمْ مَنْ أَغْرَقْنا وَما كانَ الله لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ 29 : 39 - 40 » ( 1 )  ( قارون و فرعون و هامان ، [ كسانى بودند كه : 
  ] موسى عليه السلام با آيات و براهين به آنان مبعوث شد و آنان در روى زمين تكبر ورزيدند و آنان اولين عذاب ديدگان نبودند ، [ يا آنان به ايمان و خيرات سبقت نمىگرفتند 
  ] هر يك از آنان را به جهت گناهانش گرفتيم ، به بعضى از آنان سنگ [ يا باد شن دار 
  ] فرستاديم و بعض ديگر را بانگ كشنده در گرفت و ديگرى را در زمين فرو برديم و برخى را هم در آب غرق نموديم و اين خدا نبود كه به آنان ستم نمايد ، بلكه آنان به خودشان ظلم كردند ) .\r\n« وَما أَنْتَ إِلَّا بَشَرٌ مِثْلُنا وَإِنْ نَظُنُّكَ لَمِنَ اَلْكاذِبِينَ فَأَسْقِطْ عَلَيْنا كِسَفاً مِنَ اَلسَّماءِ إِنْ كُنْتَ مِنَ اَلصَّادِقِينَ . قالَ رَبِّي أَعْلَمُ بِما تَعْمَلُونَ . فَكَذَّبُوه فَأَخَذَهُمْ عَذابُ يَوْمِ اَلظُّلَّةِ إِنَّه كانَ عَذابَ يَوْمٍ عَظِيمٍ 26 : 186 - 189 » ( 2 )  به حضرت شعيب گفتند : تو هم مانند ما چيزى جز يك بشر نيستى و ما تو را از دروغ گويان مىپنداريم . تو اگر از راست گويان هستى ، قطعاتى از آسمان براى ما ساقط كن . شعيب گفت : خداى من به كردار شما داناتر است . شعيب را تكذيب كردند ، در نتيجه عذاب روز سايه آنان را در گرفت . عذاب روز سختى بود . )\r\n\r\n( ( 2151 ) ) چون مراد و حكم يزدان غفور\r\nبود در قدمت تجلى و ظهور\r\n\r\nآيا هدف خداوند از موجودات عين هدفى است كه موجودات بايد به آن برسند ؟\r\nشايد اين عنوان را كه مطرح كرديم مورد اعتراض واقع شود كه تفكيك\r\n","description":"","footnote":" ( 1 ) سوره العنكبوت ، آيهء 39 و 40 . .  ( 2 ) سوره الشعراء ، آيهء 186 تا 190 . . ","page_name":" 75 ","page_number":79},
  {"content":"\r\n\r\nميان هدف خداوند در بوجود آوردن موجودات و هدفى كه موجودات بايد به آن برسند ، كار غلطى است ، زيرا در كار خلقت كه يك كار است تصور دو گونه هدف خلاف منطق و وجدان است . ولى به نظر ما اين اعتراض معلول نگاه سطحى به مسئلهء آفرينش است و اگر دقت بيشترى انجام بدهيم ممكن است تفكيك مزبور را صحيح تلقى كنيم . براى توضيح اين تفكيك يك نگاه اجمالى به سه نظريه كه در بارهء هدف خلقت انسان و جهان گفته شده است مىاندازيم :\r\nنظريه يكم\r\n- مىگويد : بحث از هدف و حكمت و فلسفهء آفرينش موجودات چه انسان و چه غير انسان بحث بيهوده ايست زيرا خداوند متعال بالاتر از آن است كه انگيزه كارش خارج از وجودش باشد ، چنان كه بالاتر از آن است كه علتى بر اصل وجودش تصور شود . زيرا فياضيت مطلقهء الهى است كه مقتضى به وجود آمدن موجودات و انسانها گشته است . اين نظريه از فارابى ( ابو نصر محمد بن محمد بن طرخان بن اوزلغ ) مورد قبول گروهى از فلاسفه و عرفا گشته است . عبارات فارابى در اين مطلب چنين است : « و به وجود آمدن آن چه كه از او به وجود مىآيد ، مستند به فيض وجود خداوندى است . . . بنا بر اين چيزى كه از خدا به وجود مىآيد نمىتواند علت و غايتى بر وجود خداوندى بوده باشد . . . هستى موجود اول ( خداوندى ) براى وجود ديگرى نيست و همچنين آلتى براى صدور چيز ديگر نيست ، تا هدف از وجود خدا صدور ساير موجودات بوده باشد . ( 1 )  در جاى ديگر نيز مىگويد :\r\n« همهء موجودات عالم هستى از ذات خداوند متعال صادر مىشود و صدور موجودات از او به مقتضاى ذات او است كه منافاتى با ذات او ندارد . و هر چيزى كه با ذات فاعل منافاتى ندارد و خود فاعل هم مىداند كه او است به وجود آورندهء آن چيز ، آن موجود مقصود و مراد او مىباشد و نيز خداوند عاشق ذات خويشتن\r\n","description":"","footnote":" ( 1 ) آراء اهل المدينة الفاضلة ، محمد بن محمد بن طرخان فارابى ، چاپ ليدن ، ص 15 . . ","page_name":" 76 ","page_number":80},
  {"content":"\r\n\r\n\r\nاست ، پس صدور موجودات هم كه از مقتضيات ذات اوست ، مورد اراده و عشق او است و اين كه او موجودات را مىخواهد ، نه براى هدف و غرضى است ، بلكه اين خواستن مربوط به ذات خود او است . . . » ( 1 )  مضمونى كه در دو عبارت فوق ملاحظه شد ، از نظريات ارسطو به يادگار مانده است : زيرا عبارتى را كه ذيلا از رسالهء « الدعاوى القلبيه » نقل مىكنيم ، مطالبى است كه فارابى از ارسطو آورده است :\r\n« و همهء موجودات به فياضيت خداوندى از خداوند صادر مىگردد و همهء موجودات جوشش فيض الهى است . . . » ( 2 )  همين مضمون در كتاب فصوص نيز ديده مىشود :\r\n« واجب الوجود مبدء همهء فيوضات است و همهء اشياء از آن او است بدون لزوم كثرت در ذات مقدسش . » ( 3 )  اين نظريه پس از « فارابى » مورد تصديق افراد زيادى از متفكرين جهان بين قرار گرفته است .\r\nنظريه دوم\r\nمىگويد : خداوند متعال كار آفرينش را مانند ساير عقلا كه در كارهايشان هدفى خارج از ذات خود منظور مىدارند انجام داده است و هدف او از به وجود آوردن ساير موجودات ، رسانيدن آنها به كمال اعلائى است كه براى آن موجودات امكان پذير است .\r\nنظريهء سوم\r\n- همان است كه جلال الدين در بيت مورد تجليل ابراز مىكند :\r\n\r\n( ( 2151 ) ) چون مراد و حكم يزدان غفور\r\nبود در قدمت تجلى و ظهور\r\n\r\nكه شبيه به مضمون عبد الرحمن جامى در رباعى ذيل است :\r\n","description":"","footnote":" ( 1 ) التعليقات ، محمد بن محمد بن طرخانى فارابى ، چاپ حيدرآباد ، ص 2 . .  ( 2 ) الدعاوى القلبيه ، فارابى ، ص 3 ، تلخيص مطالب ارسطو ، چاپ حيدرآباد . .  ( 3 ) الفصوص - فارابى . . ","page_name":" 77 ","page_number":81},
  {"content":"\r\n\r\nآن شاهد غيبى ز نهانخانهء بود\r\nزد جلوه كنان خيمه به صحراى وجود\r\nاز زلف تعيّنات بر عارض ذات\r\nهر حلقه كه بست دل ز صد حلقه ربود\r\n\r\nبنا بر اين نظريه ، هدف خداوندى از خلقت موجودات ظهور و تجلى خود در جهان هستى بوده است . جلال الدين براى اثبات اين نظريه بارها از حديث قدسى كنت كنزا مخفيا فاحببت ان اعرف فخلقت الخلق لكن اعرف استفاده كرده است كه خدا فرموده است : من يك گنج نهانى بودم ، خواستم شناخته شوم ، مخلوقات را آفريدم تا شناخته شوم .\r\nاولًا بايد گفت : شناخته شدن خداوند به وسيلهء مخلوقات يكى از نتايج عالم آفرينش است . نه علت به وجود آمدن موجودات و روايت فوق چنان كه در گذشته گفته‌ايم اعتبار قطعى و حجيت رسمى ندارد .\r\nثانيا - اگر مقصود از شناخته شدن خداوند ، همين معرفت مجرد است كه انسانها با كيفيت و كميتهاى مختلف به دست مىآورند چه مقصود و هدف كوچكى است كه اگر بيك سازندهء ماشين خوب نسبت بدهيد ، از پذيرش آن امتناع مىورزد كه من ماشين را براى شناساندن خودم نساخته‌ام ، بلكه محصول آن را منظور نموده‌ام ، اگر چه يكى از فوايد به وجود آمدن اين ماشين شناخته شدن من است ، چه رسد كه اين نسبت به خداوند متعال در امر خلقت داده شود .\r\nثالثا - اگر شناخته شدن خداوند به وسيلهء آفرينش علت صدور موجودات و مطلوب خداوندى بود ، بچه علت ، اين هدف گيرى را در زمان يا نفس الامر معينى انجام داده است ؟ خلاصه اين نظريهء سوم به نظر ما اگر به عنوان يكى از نتايج خلقت منظور شود قابل قبولتر از اين است كه علت و هدف خلقت محسوب گردد .\r\nاما نظريهء دوم كه هدف گيرى خداوندى را در امر خلقت مانند ساير عقلا تلقى مىكند ، با بعضى از مشكلات مواجه مىگردد كه مسئله خلقت را در ابهام فرو مىبرد .\r\n","description":"","footnote":"","page_name":" 78 ","page_number":82},
  {"content":"\r\nبه نظر مىرسد كه براى تصور هدف خلقت بايستى از نظريه فارابى و ساير نظريات مزايايى را انتخاب كرده و ميان دو هدف ( هدف خداوندى و هدف موجودات ) مغايرتى را بپذيريم .\r\nبه اين بيان كه خداوند متعال به مقتضاى فياضيت مطلقه‌اى كه دارا است ، هر چه كه شايستهء فياضيت او است ، صورت مىدهد و بخل و امساك نمىورزد ، از طرف ديگر محصول اين افاضه و عنايت جهان موجودات است كه در مجراى هستى قرار گرفته و روابط و هدفهاى متعدد و متنوع و نتايج فراوان در پيش مىگيرد .\r\nمثلًا جهان هستى حقايق و روابط منظمى به خود مىگيرد و مىتواند منعكس كنندهء عظمت آدمى شود و انسانها مىتوانند راه كمال و رشد را در پيش گيرند و به حد اعلا يا متوسط و يا به حد اقل اعتلا برسند . همهء اين روابط و نتايج و هدف گيرىهاى انسانى در همهء شئون و صور خود به استثناى جنبهء روانى انحرافى كه انسان تبهكار در مقابل امر خلقت و دستور خلاقش مرتكب مىشوند ، همه و همه در حال عبادت خداوندى بسر مىبرند كه - « و ما خلقت الجن و الانس الا ليعبدون » براى روشن شدن اين نظريه و تفكيك ميان علت به وجود آمدن شيئى از هدفى كه شيئى پس از به وجود آمدن مىتواند آن را تعقيب كند ، مثالى از درون انسان مىآوريم :\r\nساختمان مغزى يا مقتضاى من انسانى يا روح و شخصيت ما . ( مقصود موجوديت انسانى انسان است ، هر تعبير كه مناسب بوده باشد ، مىتوان در اين مورد به كار برد ) .\r\nاين است كه فعاليت مثبت و شايسته انجام بدهد اين فعاليت گاهى به صورت انديشه است ، گاه ديگر به صورت اراده ، زمانى شكل كنجكاوى دارد ، زمان ديگر به صورت تجسيم در مىآيد . . . همهء اين فعاليتها با تمام اختلاف در ماهيت\r\n","description":"","footnote":"","page_name":" 79 ","page_number":83},
  {"content":"\r\nو لوازم كه دارند ، در يك موضوع كاملًا مشتركاند و آن عبارت است از مثبت بودن و شايستگى براى هستى انسانى ، پس از آن كه يكى از آن فعاليتها به وجود آمد در ميان مغز و روان به جريان مىافتد و خواص و روابط و قوانين مناسب به خود را پيدا مىكند ، با اين كه ماهيت و خواص و روابط محصول آن فعاليت ، مغاير با ذات روان و هويت مخصوص مغز است ، در عين حال شعاع و اثرى از همان ذات و هويت است كه پس از بروز در صحنهء مغز و روان تحقق يافته است . در اين مثال علت بروز فعاليت از روان ، مغاير جريانات هدفى و نتيجه‌اى و خاصيتى محصولى است كه فعاليت مفروض بوجود آورده است .\r\nچنان كه پرسش از اين كه هدف فعاليت مغز يا من يا روان چيست ؟ لغو و بىهوده است ، زيرا مقتضاى ذاتى مغز يا من يا روان فعاليت است ، همچنين سؤال از اين كه خداوند چرا موجودات عالم را آفريده است ، پرسش بى جا و بىهوده بلكه خلاف منطق است .\r\nاز طرف ديگر اين پرسش كاملًا منطقى است كه انديشه و يا اراده‌اى كه در درون ما به وجود آمده است با آن خاصيت هدف گيرى كه به جهت ارتباط با مغز و يا من و روان دارد ، كدامين هدف را دنبال مىكند ؟ زيرا به مجرد به وجود آمدن انديشه يا تجسيم اين خاصيت هم در آن به وجود مىآيد يا نيروى ارتباط با مغز يا من يا روان اين توجيه را در بارهء آن عملى مىكند كه هدفى را در پيش بگيرد و به مجرد هستى خود قناعت نورزد . اين نظريه اشكالات زيادى را از مسئلهء خلقت مرتفع مىسازد از آن جمله :\r\n1 - هر هدفى كه براى امر خلقت در نظر گرفته شود ، كوچكتر از آن است كه انگيزهء فعاليت خداوند بىنياز بوده باشد .\r\n2 - چرا خداوند در زمان يا موقعيت معينى هستى را ايجاد كرده است ؟ پاسخ اين اشكال با نظر به مثال فوق تا حدود زيادى روشن مىشود كه ذات و هويت من يا\r\n","description":"","footnote":"","page_name":" 80 ","page_number":84},
  {"content":"\r\nمغز و روان از نظر قدرت به فعاليت ، ما فوق كميتها و كيفيتها است كه « من » را در نقطه‌اى از درون بدن تصور كنيم كه بىكار نشسته بود و ناگهان خوشش آمد و به فكرش رسيد كه انديشه يا اراده‌اى را به وجود بياورد و آن را به جريان بياندازد و با اين كار فعاليتى شبيه به بازى و سر خوشى كودكان انجام بدهد .\r\nهمچنين ذات مقدس ربوبى با قدرت و فعاليت بىنهايتى كه دارد ، ما فوق كميت و كيفيت بوده ، افاضهء هستى اين جهان مانند يك تجسم يا يك واحد انديشه‌اى در مقابل قدرت و فعاليت بىنهايتى كه مقتضى ذات اقدس او است مىباشد .\r\nدر اين مبحث به ياد آن اعتراض هم مىافتيم كه مىگويد : اگر عالم هستى به فياضيت مطلقهء خداوندى مستند بوده باشد . چون فياضيت او قديم است . پس عالم هستى هم قديم بوده است .\r\nپاسخ اين اعتراض اين است كه هيچ موجودى جزئى و كلى حتى جهانهاى بىنهايت كه از وجود اقدس ربوبى صادر مىشود ، در مقابل عظمت او نمىتواند موجوديتى نشان بدهد ، چه رسد به اين كه از جهت زمان و قديمى بودن در برابر خدا بر نهاده و گفته شود . جهان قديم است يا حادث است ؟ اين كشش زمانى و بعد مطلق و ابهام انگيز ماوراى زمان است كه معماى حدوث و قدم را به وجود آورده است ، در صورتى كه هم زمان و هم بعد مطلق از اختصاصات فعاليتهاى مغزى ما است كه به جهت خامى ذهن در همه تصورات دامن گير ما مىگردد . دقت كنيد در اين كه وقتى كه تصور مىكنيم كه فياضيت خداوند با وجود جهان هستى بوده است . اين با هم بودن ( معيت ) چون دو حقيقت را در حال با هم براى ما مطرح مىكند ، بدون ترديد موضوع پس از آن و پيش از آن با هم بودن را هم ، براى ما مطرح مىنمايد و با اين تصور دانسته يا ندانسته خدا را به كشش زمان يا بعد مطلق داخل مىكنيم و اين خود ناشى از جهل به خدا است ، زيرا رابطهء خداوند با موجودات ما فوق پيش و پس و با هم و بىهم است .\r\n","description":"","footnote":"","page_name":" 81 ","page_number":85},
  {"content":"\r\n3 - گفته مىشود كه جهان ماده چگونه مىتواند سر چشمهء خود را از وجود خداوند بگيرد ، در صورتى كه او بىنهايت لطيف و ماده بىنهايت خشن است ؟ پاسخ اين اعتراض هم با نظر به اين مطلب روشن مىشود كه خشونت و بعد و كميت و كيفيت و ساير پديده ها و خواص ماده در مقابل نفوذ قدرت و لطف او چنان ظريف و شفاف است كه گويى يك انديشه در مقابل من يا روان آدمى ، زيرا اين خشونت و بعد و ساير خواص مادى مربوط به وضع ساختمان حسى و انعكاسات ذهنى ما است .\r\nمانند انديشهء نقش و تصوير بسيار عالى در ذهن نقاش كه آن قدر ظريف و لطيف است كه مىتوان آن را با ذهن نقاش مربوط ساخت ، در صورتى كه پس از تحقق خارجى در روى صفحهء كاغذ يا چيز ديگر داراى خشونت و بعد و ساير عوارض مادى مىگردد .\r\n4 - همچنين اين اعتراض هم بر طرف مىشود كه جهان هستى و انسان به كجا مىروند و هدفى كه به سوى آن رهسپار شده‌اند چيست ؟ زيرا مىتوانيم بگوييم : كه اما جهان هستى غير انسان كه براى ادراكات آدمى يا از ادراكات آدمى گسترده شده است ، با وصول انسان به هدف خود بر چيده مىشود ، مخصوصاً با نظر به اين كه ماده بدان جهت كه ماده است ، استعداد ابديت را ندارد و دير و زود مشمول كل شيء هالك الا وجهه خواهد گرديد .\r\nو اما هدف وجود انسان عبارت است از به ثمر رسانيدن دانهء عنايت الهى كه در وجودش كاشته شده است و به ثمر رسيدن اين دانه با ورود در ابديت و حوزهء لقاء الله و رضوان الله است كه آفرينندهء هستى به انسان وعده داده است و جملهء ليعبدون بدون ترديد عبادت و تسليم و تزكيه نفسى را گوشزد مىكند كه مقدمهء به ثمر رسيدن دانهء عنايت ربوبى در نهاد انسانى مىباشد . از همين جا معلوم مىشود كه اسناد خير و شر و خوبى و بدى به خدا در ابيات زير :\r\n\r\n( ( 2152 ) ) بى بىز ضدى ضد را نتوان نمود\r\nوان شه بىمثل را ضدّى نبود\r\n( ( 2153 ) ) پس خليفه ساخت صاحب سينه اى\r\nتا بود شاهيش را آيينه اى\r\n\r\n","description":"","footnote":"","page_name":" 82 ","page_number":86},
  {"content":"\r\n\r\n\r\n( ( 2154 ) ) پس صفاى بىحدودش داد او\r\nوانگه از ظلمت ضدش بنهاد او\r\n\r\nبراى تحقق و جلوهء الهى در جهان هستى به موضوع شعرى شبيه تر از يك واقعيت حكمت الهى است ، زيرا چنان كه گفتيم : هدف از خلقت جهان هستى جلوهء خداوندى و ظهور او در عالم كاينات نيست كه در مقابل عظمت او از يك قطره در مقابل اقيانوس بىكران محقرتر است تا براى جلوه گرى خود قسمتى از موجودات را بد و شر بيافريند تا قسمت ديگر جهان و انسان با خير و خوبى كه دارند جلوه گاه خوبى خداوندى بوده باشند .\r\nبه طور كلى با نظر دقيق به حكمت الهى هابيل و قابيل و فرعون و موسى و نمرود و ابراهيم و محمد صلى الله عليه و إله و ابو جهل را رمزى از تضاد حاكم بر جريان تاريخ انسانى و يا خود هستى قرار دادن ، كار منطقى نيست ، زيرا اگر بپذيريم كه خداوند در جريان هستى و تاريخ نظارت دارد و او است كه عوامل و عناصر غير اختيارى آنها را به وجود آورده است ، نمىتوان تصور كرد كه خدا موجودى به عنوان قابيل و فرعون و نمرود را ظلمتهايى ساخته است براى نشان دادن انوار انسانى ، زيرا اين كار مخالف عدالت مطلقهء الهى است ، بلى چنان كه در قضيهء شيطان گفتيم : پس از آن كه اين تبهكاران با اختيار و احساس مسئوليت و امكان انتخاب راه خوب ، منحرف شدند ، موجوديت تباه شدهء آنان نيز مىتواند در نظام خلقت عنصرى مؤثر و لو براى نشان دادن ضد خود بوده باشد .\r\nتفسير ابيات\r\nچون در قديم مقصود و حكم خداوند غفور اين بود كه در اين جهان هستى جلوه و ظهور نمايد ، و چون خداوند ضدى نداشت و بدون ضد هيچ حقيقتى نمايان نمىگردد ، خليفهء صاحب دلى را به وجود آورد كه سينه اش آيينهء نشان دهنده جلوهء او بوده باشد . نخست صفا و نورانيت بىاندازه به درون خليفة الله عنايت فرمود و آنگاه از موجودات ظلمانى اضدادى براى او ساخت .\r\nبه طور كلى در اين جهان هستى -\r\n\r\n( ( 2155 ) ) دو عَلَم افراخت اسپيد و سياه\r\nآن يكى آدم دگر ابليس راه\r\n\r\n","description":"","footnote":"","page_name":" 83 ","page_number":87},
  {"content":"\r\nدر ميان اين دو لشكرگاه نور و ظلمت پيكارها و كشا كش و تقلاها به راه افتاد . همچنين در دوران دوم هابيل را به وجود آورد و قابيل را به عنوان ضد او در برابرش نهاد ، اين دو پرچم سفيد و سياه در مقابل يكديگر به اهتزاز در آمدند ، تا پس از مرور دورانها نوبت نمرود رسيد كه ضد ابراهيم و دشمن او بود .\r\nآن دو نيز در مقابل يكديگر براى صف آرائى لشگر كشىها كردند و كشا كش آن دو به طول انجاميد ، آتش نمرودى پاى به ميان گذاشت و آن آتش را تند و جدا كنندهء حق از باطل قرار داد ، تا مشكل آن دو ضد را حل و فصل نمايد . دورانها و قرنها اين دو ضد نمايشگر يكديگر بودند ، تا نوبت به موسى و فرعون غرق شده در آب رسيد . ساليان متمادى اين دو ضد برابر يكديگر صف آرائى كردند تا آنگاه كه پيكارشان از اندازه گذشت ، خداوند آب دريا را ميان آن دو ، حكم ساخت تا معلوم شود كه كدام يك از آن دو گوى سبقت از ديگرى خواهد برد .\r\nبالاخره آب دريا فرعون و فرعونيان را هلاك ساخت و دوران پيامبر ما مصطفى صلى الله عليه و آله فرا رسيد و ابو جهل آن سپهدار جور و ستم را به عنوان ضدى در برابرش قرار داد .\r\nهمچنان براى قوم ثمود بانگ و صيحهء عذاب تندى را برگماشت كه جانشان را از كالبدهايشان بر گرفت . زمين عذاب تندى شد و قارون را مانند اژدها در خود فرو برد . باد زود خيز و تند رو را عذاب سختى قرار داد و بساط زندگى قوم عاد را از روى زمين برچيد .\r\nهمين لقمهء غذا كه ستون نگه دارندهء بدن آدمى و مانند زره دفع كنندهء تيغ گرسنگى است -\r\n\r\n( ( 2171 ) ) چون كه حق قهرى نهد در نان تو\r\nچون خناق آن بگيرد در گلو\r\n\r\nهمين لباس كه تو را از سرما نگه ميدارد . مزاج سرماى زمهرير به او مىدهد و بر بدن تو مانند برف و يخ گزنده‌اى مىگردد ، در نتيجه هم از پوست و هم از حرير گريزان مىشوى و به زمهرير پناه مىبرى .\r\nقدر و ارزش خود را بدان ، تو به آن اندازه داراى عظمت نيستى كه به مقدار دو قله\r\n","description":"","footnote":"","page_name":" 84 ","page_number":88},
  {"content":"\r\n( كُرّ ) بوده باشى ، و تو بيش از يك قله نيستى كه كمترين پليدى ميالايد و پليدت مىسازد .\r\nتو از داستان عذاب ابر آتشين بر قوم شعيب غافل و بىخبرى . در مقدمهء عذاب ابر دستور خداوندى به شهرستان و ده و خانه ها و ديوارها و سقفهاى آنها رسيد كه بر سر آن قوم سايه نياندازيد و مانع باران و آفتاب سوزان مباشيد .\r\nموقعى كه حرارت بيش از حد آنان را نزديك به هلاكت كرد ، شتابان به سوى شعيب رفتند كه اى سرور ، ما مرديم ، بما امان بده ، برو باقى اين داستان را در تفسير آيهء عذاب يوم الظله بخوان تو مىدانى كه موسى زبردست عصا را مار كرد ، اگر بهره‌اى از خرد داشته باشى ، همين نكته براى تو بس است . همچنين -\r\n\r\nسنگ در تسبيح آمد بر شتاب\r\nاز ميان اصبعين زان آفتاب\r\n\r\nمنكر فرو مايه اين معجزه را ديد و سر تسليم فرود نياورد ، چون خصومت و لجاجت سر تا سر وجودش را آلوده بود ، نتوانست نظرى به آن معجزه بياندازد و بپذيرد .\r\nتو چشم دارى و نابينا نيستى ، ولى امعان نظر و دقت و اهتمام جدى به اين حقايق نداده و چشمه سار انديشه و تعقل را متوقف و خشكش ساخته‌اى ، براى لزوم جريان انداختن انديشه ، امعان نظر لازم است كه آفريننده و نگارندهء انديشه ها دستور مىدهد كه اى بندهء من ، امعان نظر كن .\r\nخداوند هرگز امر به محال نمىكند و نمىفرمايد كه به آهن سرد بكوب و نرمش بساز ، بلكه دستور مىدهد كه اى دل سخت پولادوش ، به داود بگراى كه راه نرم شدن آهن و فولاد را به خوبى مىداند .\r\nاگر ديدى بدنت مرده است رهسپار كوى اسرافيل منشان باش ، و اگر سطوح دلت افسرد و پژمرده گشت ، سراغ حوزهء خورشيد دل را بگير و حيات تازه‌اى بدلت سرازير كن .\r\nاگر در خيالات و وسوسه ها غوطه ور شوى ، پايان كارت عشق به سفسطه بازىهايى وهم انگيز و موجب بد گمانىها خواهد بود .\r\n","description":"","footnote":"","page_name":" 85 ","page_number":89},
  {"content":"\r\nسوفسطايى نگون بخت ناگهان سوفسطايى نگشته است ، بلكه نخست از مغز و تعقل و انديشه و امعان نظر خود را كنار كشيد ، سپس ضد حس خود و محروم از وجود گشت و حتى نتوانست هستى خود را هم اثبات كند .\r\nاى سخنور ، اكنون موقع سخنورى نيست و زمان لب گزيدن است ، اگر بيش از اين به سخن ادامه بدهى ، براى مردم رسوايى به بار خواهد آورد .\r\nمىدانيد امعان نظر يعنى چه ؟ امعان نظر يعنى چشمه سار درون را به جريان انداختن و موقعى موجوديت روانى آدمى به مرحلهء روان مىرسد كه از بدن مادى راكد رها شود و به جريان بيافتد . آرى -\r\n\r\n( ( 2188 ) ) آن حكيمى را كه جان از بند تن\r\nباز رست او شد روان اندر چمن\r\n\r\nكسى كه بيابانى را مطابق دستور الهى در مىنورد ، اگر بخواهد مىتواند گلى را به خار مبدل به سازد .\r\n","description":"","footnote":"","page_name":" 86 ","page_number":90},
  {"content":"\r\n\r\nبيان معجزهء هود عليه السلام در تخليص مؤمنان امت به وقت نزول باد\r\n\r\nهود گرد مؤمنان خطى كشيد\r\nتا ز باد آن قوم او رنجى نديد\r\n( ( 2191 ) ) مؤمنان از دست باد ضايره\r\nجمله بنشستند اندر دايره\r\nباد طوفان بود و او كشتى عسى\r\nهست از اين طوفان و اين كشتى بسى\r\n( ( 2192 ) ) باد طوفان بو كشتى لطف هو\r\nبس چنين طوفان و كشتى دارد او\r\n( ( 2193 ) ) پادشاهى را خدا كشتى كند\r\nتا به حرص خويش بر صفها زند\r\n( ( 2194 ) ) قصد شاه آن نى كه خلق ايمن شوند\r\nقصدش آن كه ملك گردد پاى بند\r\n( ( 2195 ) ) آن خراسى مىدود قصدش خلاص\r\nتا بيابد او ز زخم آن دم مناص\r\n( ( 2196 ) ) قصد او آن نى كه آبى بركشد\r\nيا كه كنجد را بدان روغن كند\r\n( ( 2197 ) ) گاو بشتابد ز بيم زخم سخت\r\nنى براى بردن گردون و رخت\r\n( ( 2198 ) ) ليك حق دادش چنين خوف وجع\r\nتا مصالح حاصل آيد در تبع\r\n( ( 2199 ) ) همچنين هر كاسبى اندر دكان\r\nبهر خود كو شد نه اصلاح جهان\r\n( ( 2200 ) ) هر يكى بر درد جويد مرهمى\r\nدر تبع قائم شده زين عالمى\r\n( ( 2201 ) ) حق ستون اين جهان از ترس ساخت\r\nهر يكى از ترس جان در كار باخت\r\n( ( 2202 ) ) حمد ايزد را كه ترسى را چنين\r\nكرد او معمار اصلاح زمين\r\n( ( 2203 ) ) اين همه ترسنده‌اند از نيك و بد\r\nهيچ ترسنده نترسد خود ز خود\r\n( ( 2204 ) ) پس حقيقت بر همه حاكم كسيست\r\nكه قريب است او اگر محسوس نيست\r\nهست او اندر كمين اى بو الهوس\r\nتا نگردى فارغ از شب اى عسس\r\n( ( 2205 ) ) هست او محسوس اندر مكمنى\r\nليك محسوس حس اين خانه نى\r\n( ( 2206 ) ) آن حسى كه حق بدان حس مظهر است\r\nنيست حس اين جهان آن ديگر است\r\n( ( 2207 ) ) حسّ حيوان گر بديدى آن صور\r\nبايزيد وقت بودى گاو و خر\r\n( ( 2208 ) ) آنكه تن را مظهر هر روح كرد\r\nو آن كه كشتى را براق نوح كرد\r\n( ( 2209 ) ) گر بخواهد عين كشتى را به خود\r\nاو كند طوفان تو اى نور جو\r\n\r\n","description":"","footnote":"","page_name":" 87 ","page_number":91},
  {"content":"\r\n\r\n( ( 2210 ) ) هر دمت طوفان و كشتى اى مقل\r\nبا غم و شاديت كرد او متصل\r\n( ( 2211 ) ) گر نبينى كشتى و دريا به پيش\r\nلرزه ها بين در همه اجزاى خويش\r\n( ( 2212 ) ) چون نبيند اصل ترسش را عيون\r\nترس دارد از جمال گونه گون\r\n( ( 2213 ) ) مشت بر اعمى زند يك جلف مست\r\nكور پندارد لگد زن اشتر است\r\n( ( 2214 ) ) زان كه آن دم بانگ اشتر مىشنيد\r\nكور را آيينه گوش آمد نه ديد\r\n( ( 2215 ) ) باز گويد كور نى اين سنگ بود\r\nيا مگر از قبّهء پر طنگ بود\r\n( ( 2216 ) ) اين نبود و او نبود و آن نبود\r\nآنكه او ترس آفريد اينها نمود\r\n( ( 2217 ) ) ترس و لرزه باشد از غيرى يقين\r\nهيچ كس از خود نترسد اى حزين\r\n( ( 2218 ) ) آن حكيمك وهم خواند ترس را\r\nفهم كژ كردست او اين درس را\r\n( ( 2219 ) ) هيچ وهمى بىحقيقت كى بود\r\nهيچ قلبى بىصحيحى كى رود\r\n( ( 2220 ) ) كى دروغى قيمت آرد بىزر است\r\nدر دو عالم هر دروغ از راست خاست\r\n( ( 2221 ) ) راست را ديد او رواجى و فروغ\r\nبر اميد آن روان كرد او دروغ\r\n( ( 2222 ) ) اى دروغى كه ز صدقت اين نواست\r\nشكر نعمت گو مكن انكار راست\r\n( ( 2223 ) ) از مفلسف گويم و سوداى او\r\nيا ز كشتىها و درياهاى او\r\n( ( 2224 ) ) بل ز كشتىهاش كان بند دل است\r\nگويم از كل جزو در كل داخل است\r\n( ( 2225 ) ) هر ولى را نوح و كشتى بان شناس\r\nصحبت اين خلق را طوفان شناس\r\n( ( 2226 ) ) كم گريز از شير و اژدرهاى نر\r\nزآشنايان و ز خويشان كن حذر\r\n( ( 2227 ) ) در تلاقى روزگارت مىبرند\r\nيادهاشان غائبىات مىچرند\r\n( ( 2228 ) ) چون خر تشنه خيال هر يكى\r\nاز قف تن فكر را شربت مكى\r\n( ( 2229 ) ) نشف كردستت خيال آن وشات\r\nشبنمى كه دارى از بحر الحيات\r\n( ( 2230 ) ) پس نشان نشف آب اندر غصون\r\nآن بود كه مىنجنبد در ركون\r\n( ( 2231 ) ) عضو هر شاخى تر و تازه بود\r\nمىكشى هر سو كشيده مىشود\r\n( ( 2232 ) ) گر سبد خواهى توانى كردنش\r\nهم توانى كرد چنبر گردنش\r\n( ( 2233 ) ) چون شد آن ناشف ز نشف بيخ خود\r\nنايد آن سويى كه امرش مىكشد\r\n\r\n","description":"","footnote":"","page_name":" 88 ","page_number":92},
  {"content":"\r\n\r\n( ( 2234 ) ) پس بخوان قاموا كسالى از نبى\r\nچون نيابد شاخ از بيخش طبى\r\n( ( 2235 ) ) آتشين است اين سخن كوته كنم\r\nبر فقير و گنج و احوالش زنم\r\n( ( 2236 ) ) آتشى ديدى كه سوزد او نهال\r\nآتش جان بين كزو سوزد خيال\r\nزآتش عشق است سوزان جان و دل\r\nليك با انوار زو آن جان و دل\r\n( ( 2237 ) ) نى خيال و نى حقيقت را امان\r\nزين چنين آتش كه شعله زد ز جان\r\n( ( 2238 ) ) خصم هر شير آمد و هر روبه او\r\nكل شيئى هالك الا وجهه\r\n( ( 2239 ) ) در وجود و وجه او رو خرج شو\r\nچون الف در بسم در رو درج شو\r\n( ( 2240 ) ) آن الف در بسم پنهان كرده ايست\r\nهست او در بسم و هم در بسم نيست\r\n( ( 2241 ) ) همچنين جملهء حروف گشته مات\r\nوقت حذف حرف از بهر صلات\r\n( ( 2242 ) ) او صله است و بى و سين زو وصل يافت\r\nوصل بى و سين الف را بر نتافت\r\n( ( 2243 ) ) چون كه حرفى برنتابد اين وصال\r\nواجب آمد گر كنم كوته مقال\r\n( ( 2244 ) ) چون يكى حرفى فراق سين و بىاست\r\nخامشى اينجا مهمتر واجبيست\r\n( ( 2245 ) ) چون الف از خود فنا شد مكتنف\r\nبى و سين بىاو همىگويند الف\r\n( ( 2246 ) ) ما رميت اذ رميت بىوى است\r\nهمچنين قال الله از ضمنش بجست\r\n( ( 2247 ) ) تا بود دارو ندارد او عمل\r\nچون كه فانى شد كند دفع علل\r\n( ( 2248 ) ) گر شود بيشه قلم دريا مديد\r\nمثنوى را نيست پايانى پديد\r\n( ( 2249 ) ) چار چوب خشت زن تا خاك هست\r\nمىدهد تقطيع شعرش نيز دست\r\n( ( 2250 ) ) چون نمايد بيشه و سر دركشند\r\nبيشه ها از عين دريا سركشند\r\n( ( 2251 ) ) چون نماند خاك و بودش جف كند\r\nخاك سازد بحر او چون كف كند\r\n( ( 2252 ) ) بهر اين گفت آن خداوند فرج\r\nحدثوا عن بحرنا اذ لا حرج\r\n( ( 2254 ) ) باز لعبت اندك اندك در صبا\r\nجانش گردد با يم عقل آشنا\r\n( ( 2255 ) ) عقل از آن بازى همىيابد صبى\r\nگر چه با عقل است در ظاهر ابى\r\n( ( 2256 ) ) كودك ديوانه بازى كى كند\r\nجزو بايد تا كه كل را فى كند\r\n\r\n","description":"","footnote":"","page_name":" 89 ","page_number":93},
  {"content":"\r\n\r\n\r\n\r\nآيه\r\n« وَإِذا قامُوا إِلَى اَلصَّلاةِ قامُوا كُسالى يُراؤُنَ اَلنَّاسَ 4 : 142 » ( 1 )  ( و اگر براى نماز بر خيزند ، با كسالت و ملالت بر خيزند و به مردم ريا كنند ) .\r\n« لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه 28 : 88 » ( 2 )  ( نيست خدايى جز او همهء موجودات جز موجوديت و عنوان او به هلاكت مىرسند )\r\n« وَما رَمَيْتَ إِذْ رَمَيْتَ وَلكِنَّ الله رَمى 8 : 17 » ( 3 )  ( موقعى كه آن مشت خاك را به طرف كفار انداختى ، تو نبودى ، بلكه خدا بود كه آن را انداخت . )\r\nروايت\r\n« بلغوا عنى و لو آيه و حدثوا عن بنى اسرائيل و لا حرج » ( 4 )  ( از من ابلاغ كنيد ، اگر چه يك آيه باشد و در هر چه بارهء بنى اسرائيل گفت گو كنيد ، در تنگنا قرار نمىگيريد ) .\r\nتوضيح\r\n- جملهء حدث عن البحر و لا حرج .\r\n( در بارهء دريا صحبت كن به تنگناى نمىافتى ) ضرب المثل است نه روايت و در موردى گفته مىشود كه ميدان براى گفت گو در بارهء يك موضوع بسيار وسيع باشد .\r\n","description":"","footnote":" ( 1 ) سوره النساء ، آيهء 142 . .  ( 2 ) سوره القصص ، آيهء 88 . .  ( 3 ) سوره الانفال ، آيهء 17 . .  ( 4 ) جامع الصغير ، ج 1 ص 435 . . ","page_name":" 90 ","page_number":94},
  {"content":"\r\n\r\n\r\n( ( 2292 ) ) باد طوفان بود و كشتى لطف هو\r\nبس چنين طوفان و كشتى دارد او\r\n( ( 2293 ) ) پادشاهى را خدا كشتى كند\r\nتا به حرص خويش بر صفها زند\r\n( ( 2294 ) ) قصد شاه آن نى كه خلق ايمن شوند\r\nقصدش آن كه ملك گردد پاى بند\r\n( ( 2295 ) ) آن خراسى مىدود قصدش خلاص\r\nتا بيابد او ز زخم آن دم مناص\r\n\r\nاين هم يك معماى ناگشودنى كه گامهاى مثبت ما براى فرار از منفىهاى ما است .\r\nبراى توضيح اين مطلب نخست چند مثال را كه جلال الدين آورده است ، بيان مىكنيم :\r\n1 - پيشتازان كه در معركهء زندگى تكاپو مىكنند ، در حقيقت براى فرار از ضعف است و به دست آوردن مزاياى مثبت براى خويشتن و نتيجه اش برقرار شدن روابط ميان انسانها و امكان همزيستى ميان آنان .\r\n2 - گاو مزرعه تلاش مىكند و مىگردد ، براى آن كه از ضربهء زخم صاحبش فرار كند و نتيجه اش شخم شدن زمين يا كشيدن آب از چاه و سرازير شدن به مزرعه و روييدن مواد حياتى انسانها است .\r\nصنعت گران و پيشه وران هم براى خود دست و پا مىكنند و كالائى را توليد يا آن را در دسترس مشتريان مىگذارند ، نتيجه غير اختياريش رفاه و آسايش مردم است .\r\nبنا بر اين -\r\n\r\n( ( 2200 ) ) هر يكى بر درد جويد مرهمى\r\nدر تبع قائم شده زين عالمى\r\n\r\nاين مطلب يعنى به وجود آوردن مزايا و مواد حياتى و نظم زندگى را كه جلال الدين به انگيزهء فرار از منفىها و يا به عبارت عمومىتر به جهت حفظ موقعيت شخصى\r\n","description":"","footnote":"","page_name":" 91 ","page_number":95},
  {"content":"\r\nمستند مىداند ، ريشه اصيلترى دارد كه خود خواهى ناميده مىشود .\r\nاين خود خواهى در حقيقت گردونه ى نيرومند حياتى طبيعى انسانها است كه در قلمرو طبيعت و انسان مىگردد و فرار از درد و نقص و حيازت موقعيت نيرومندتر را ايجاب مىكند و چون اين فرار و حيازت در اجتماع انسانها و مجارى طبيعت صورت مىگيرد ، لذا موجود خود خواه مجبور است كه فعاليتهاى خود خواهانهء خود را طورى انتخاب كند كه طبيعت و اجتماع پاسخ مثبت براى آن فعاليتها بگويد . لذا صنعت گر چيزى را بايد بسازد كه براى اجتماع مفيد باشد و دانشمند چيزى را تحقيق و تعليم كند كه اجتماع آن را مىخواهد ، ولى منحصر ساختن علت فعاليتهاى مثبت بشرى به خود خواهى طبيعى ( با دو بال جلب سود و دفع ضرر ) مقدار مهمى از واقعيت جارى در زندگى انسانها است ، نه همه واقعيت ، زيرا .\r\nاولًا - شمارهء فراوانى از فعاليتهاى مثبت وجود دارد كه با عامل خود خواهى تضاد آشكار دارد ، مانند فعاليتهاى علمى و عملى انسانهايى كه در تعديل خود خواهى و رويانيدن خود ايده آل براى خود و ديگران صورت مىگيرد .\r\nهمه مىدانيم كه به ثمر رسيدن اين گونه فعاليتهاى انسانى بدون زير پا گذاشتن خود طبيعى پيشتازان امكان پذير نمىباشد .\r\nثانيا - عدهء زيادى از جهان بينان و خدا جويان نه تنها براى رسيدن به حق و حقيقت موضوع لذت و الم را كنار مىگذارند ، بلكه اصلًا تا حالت بىخودى به خود نگيرند و خود را فداى آن حق و حقيقت كه تعقيبش مىكنند ننمايند ، هرگز به آرمان منظورشان نمىرسند . به اضافهء مشاهدهء خارجى اين گونه فعاليتها و شرايطش ، يك دليل علمى بسيار روشن ، اين اصل گذشت از خود را كاملًا اثبات مىكند كه كسى كه مىخواهد و اقدام به دريافت جزء يا مجموع جهان نموده و يا به سوى خدا رهسپار شده و يا حقيقتا براى خدمت به انسانها آماده شده است ، قطعا زندان پولادين خود طبيعى را شكافته و بيرون آمده است ، تا بتواند به آن مطلوب كه او را جلب كرده است نائل گردد . او حتى\r\n","description":"","footnote":"","page_name":" 92 ","page_number":96},
  {"content":"\r\n\r\nاز اين كه در صورت نيل به آن مطلوب من ايده آل را به دست خواهد آورد ، گريزان است ، اگر چه واقعيت من ايده آل در انتظار او است .\r\nآرى قلمرو بشرى با داشتن چنين شخصى يك من ايده آل در اختيار دارد ، نه اين كه اين شخص براى به دست آوردن من ايده آل مىكوشد و مىخروشد .\r\nبلى نكتهء بسيار مهمى كه در ابيات مورد نقد و تحليل وجود دارد ، اينست كه اين رسم و آيين ديرينهء انسانها است كه با استفاده از غريزهء فرار از سقوط يا جبران ضعف به اصطلاح مكتب آدلر زندگى و كيفيات آن را اداره مىكنند .\r\nجلال الدين در ظاهر ابياتش اين پديده را نقصى براى انسانها محسوب نمىكند ، زيرا پس از چند بيت مىگويد :\r\n\r\n( ( 2202 ) ) حمد ايزد را كه ترسى اين چنين\r\nكرد او معمار اصلاح زمين\r\n\r\nولى به نظر مىرسد كه اين سپاس گزارى براى نوعى از حكمت خداوند متعال است كه حتى خود خواهى را در شكل پست و محقرش نمىگذارد در قلمرو هستى بىهوده از بين برود ، بلكه مانند چراغى مىگردد كه مىسوزد و نيروى خود را نابود مىكند در عين حال بزم زندگى انسانها را روشن مىسازد .\r\nولى بايد در نظر گرفت كه اين جريان طبيعى موجب آن نيست كه به عنوان ضرورت در حكمت مطلقهء الهى تلقى شود ، چنان كه حكمت مطلقهء الهى اين ضرورت را ايجاب نكرده است كه انسانها در هستى خود به همان حالت نطفه گى و علقه و مضغه بودن قناعت كنند .\r\nارزيابى فعاليت مثبت خود خواهان\r\nپس از مطلبى كه جلال الدين در ابيات مورد نقد و تحليل آورده و توضيح و انتقادى كه ما متذكر شديم ، اين مسئله مطرح مىشود كه فعاليت مثبت خود خواهان چه ارزشى دارد ؟ .\r\nپاسخ اين سؤال مربوط به اين مسئله است كه مقصود از ارزش چيست ؟ آيا مقصود از ارزش ضرورت جبرى است ، يعنى هر حقيقتى كه از عوامل و انگيزه هاى\r\n","description":"","footnote":"","page_name":" 93 ","page_number":97},
  {"content":"\r\nمربوطه اش به طور ضرورت جبرى مىآيد ، داراى ارزش مىشود ؟ آيا تنها مفيديت مىتواند ملاك ارزش بوده باشد ؟ آيا ارزش عبارت است از آن چه كه مورد مىخواهم انسانها است به طور عموم ؟ . . . به نظر مىرسد ارزش يك معناى عمومى دارد كه با نظر به احتياج و تجملات انسانها بيان مىشود و به طور كلى هر چيزى كه به نفع بشرى باشد چه شخصى و چه نوعى و خواه مربوط به آماده كردن امكانات باشد يا مربوط به توجيه وضع موجود داراى مصداق يا نوعى از ارزش است ، ولى اين مفهوم بسيار عمومى در روش تحليل حقيقتها چندان مفيد به نظر نمىرسد ، زيرا اگر ارزش را به معناى عمومىاش منظور بداريم ، به اضافهء كلافه شدن در موضع گيرىهاى مخصوص به شخص ارزياب و نسبيت خود موضوعات مورد ارزش ، هرگز نخواهيم توانست ميان ارزش براى انسان و ارزش فى نفسه را تفكيك و از ارزش براى انسان بهره بردارى كنيم .\r\nسقوط يك قطعهء بزرگى از كوه كه سنگى را از جلو منبع آب بر كنار مىكند و چشمه سار قابل بهره بردارى را براى انسان به جريان مىاندازد ، چگونه مىتوان با فداكارى اختيارى يك انسان در راه پيش برد اجتماعى يكى دانسته و هر دو را در قالب كلمهء ارزش بيان كرد .\r\nيك انسان به جهت ضربهء روانى از جاى خود بر مىخيزد و تنها به انگيزگى انتقام جوئى وضعى را دگرگون مىكند و عواملى كه به هيچ وجه در اختيار و حوزهء شخصيت او نيستند وضع بهترى را به وجود مىآورند ، با كدامين معناى ارزش قابل تفسير و توجيه مىگردد ؟ بردن ثروت كلان يا مقام و شهرت اجتماعى و اقليمى و جهانى موجب مىشود كه عالى جناب دانشمند لباس كار مىپوشد و شب و روز خود را در آزمايشگاه به كار مىبرد و دوايى را براى دردى كشف مىكند ، يا سقوط بهمن كه موجب باز شدن منبع آب مىشود چه تفاوتى دارد ؟ اما ارزش را بهر معنايى كه باشد و هر گونه مطلوبيتى كه آن معانى داشته باشند ،\r\n","description":"","footnote":"","page_name":" 94 ","page_number":98},
  {"content":"\r\n\r\nمنفى فرض نمىكنيم ، بلكه مىگوييم : مواظب باشيد كه سقوط قطعهء كوه را با زهر آشاميدن سقراط در راه احترام به قانون كه نتايج بزرگى در ساختن انسانها به وجود مىآورد ، بيك ديگر مخلوط نكنيد .\r\n\r\n( ( 2212 ) ) چون نبيند اصل ترسش را عيون\r\nترس دارد از جمال گونه گون\r\n( ( 2213 ) ) مشت بر اعمى زند يك جلف مست\r\nكور پندارد لگد زن اشتر است\r\n( ( 2214 ) ) زان كه آن دم بانگ اشتر مىشنيد\r\nكور را آيينه گوش آمد نه ديد\r\n\r\nدر پيگردى علتها ، حوادث همزمان را با حوادث علت و معلولى اشتباه نكنيم\r\nمفاهيم علت و معلول و عليت با اين كه از نظر بررسىهاى عالى فلسفى در دريايى از ابهامات فرو رفته است ، و ليكن تفاوت بسيار واضع با تعاقب حوادث و همزمانى رويدادها دارد كه گاهى تشخيص و تمييز آنها از يكديگر دشوار مىشود . اين عدم تمييز تنها معرفت ما را در بارهء آن حوادث دچار اختلال نمىكند ، بلكه به اضافه اخلالگرى در شناسايى حقايق خارجيه ، عملا جلو واقع يابىهاى ما را مىگيرد و دچار شكست مىسازد .\r\nبراى توضيح اين معنا نخست بايد سه نوع حوادث را كه بيك ديگر ارتباط داده مىشوند ، به طور مختصر از نظر بگذرانيم :\r\n1 - دو حادثه كه ميان آن دو رابطهء عليت وجود دارد ، اولى را علت و دومى را معلول مىخوانند البته مىدانيم كه در تفسير رابطهء عليت و دو حقيقت به نام علت و معلول مخصوصاً از نظر فيزيك جديد و مسائل عالى فلسفه اظهار نظرهاى گوناگونى روى داده است ، ولى با قطع نظر از همهء آن مناقشات اين مقدار روشن است كه در طبيعت خارجى و عالم درونى انسانها هيچ حادثه‌اى بدون حادثهء قبلى معين در واقع به وجود نمىآيد .\r\n","description":"","footnote":"","page_name":" 95 ","page_number":99},
  {"content":"\r\nاگر چه اين پديده را با روش دويد هيوم هم در نظر بگيريم كه چيزى به نام رابطه ى ضرورت ميان دو حادثهء علت و معلول نمىبيند ، باز هم ، همگان در اين نكته اتفاق نظر داريم كه دويد هيوم خود به خود و يا از موش يا درخت آلبالو زاييده نشده است . بلكه مسلما مردى و زنى كه پدر و مادر دويد هيوم بوده‌اند ، او را به وجود آورده‌اند ، يا مجراى قانونى تولد او بوده‌اند .\r\nبهر حال چه اين اصل عقلانى محض باشد و چه دريافت ما قبل تجربه ( آپريورى ) و چه مستند به استقراء و تتبع و مشاهدات بوده باشد - تا كنون ديده نشده است كه معلولى خود به خود بيايد و يا هر چيزى از هر چيزى صادر شود . اگر چه پيش بينى حادثهء دوم به نام معلول از حادثهء اول به نام علت امكان ناپذير هم بوده باشد ، ما مىتوانيم پس از ظهور حادثهء دوم ( معلول ) قدم به قدم به عقب بر گرديم موقعيتهايى را كه مانند ميوهء يك درخت از بالاى شاخسار تا ريشه و هسته ، بررسى كنيم ، هيچ موقعيتى را نخواهيم ديد كه خصوصيتى بدون علت به آن موقعيت اضافه و يا از آن منها شده باشد .\r\n2 - دو حادثهء متوالى كه پشت سر هم تحقق يافته‌اند ، اگر هم در پديده هاى پيشين با يكديگر ارتباط داشته باشند ، حادثهء دوم نتيجهء تحقق و جريان حادثهء اول نيست .\r\n3 - دو حادثهء همزمان عبارتند از دو رويداد كه در يك زمان و لو تقريبى در يك يا چند صحنه به وجود مىآيند و ارتباطى با يكديگر ندارند .\r\nاز آن جهت كه جريان حوادث طبيعى و انسانى چنان نيست كه مانند خطوط مشخص كه هر معلولى دنبال علت خود مانند حلقه هاى پيوستهء زنجير از مقابل ديدگان ما رژه بروند و ما را در تمييز حوادث از اشتباه و خطا محفوظ بدارند ، دقت فراوانى لازم است كه ما در كشف زنجير علل و معلولات چه در اجزاء و رويدادهاى طبيعى و انسانى موجود ، و چه در اجزاء و رويدادهاى گذشته در قلمرو تاريخ تا حد مطلوب موفق شويم . اهميت اين تفكيك موقعى براى ما روشن مىشود كه نظرى به فراوانى مكتب\r\n","description":"","footnote":"","page_name":" 96 ","page_number":100},
  {"content":"\r\nزايىها در شناخت سرگذشت بشرى بياندازيم و به بينيم كه چه مكتبهاى ضد و نقيض فراوانى در شناخت تاريخ به جهت خطاهايى كه در تشخيص سه نوع حوادث مورد بحث مرتكب شده‌اند ، به وجود آمده است .\r\nروشنترين دليل اين ادعا چيزى است كه گمان نمىرود كسى كه مختصر اطلاعى از مكتبهاى تعيين كننده عامل محرك تاريخ داشته باشد ، بىاطلاع از آن بوده باشد .\r\nهمه مىدانيم كه تا كنون در حدود هيجده عقيده در بارهء عامل محرك تاريخ ابراز شده است كه همهء ابراز كنندگان آن عقايد از عنوان محقق و فيلسوف در شناخت تاريخ برخوردار بوده‌اند ، به عنوان نمونه گفته شده است : عامل محرك تاريخ :\r\n1 - ايده ها و عقايد .\r\n2 - شخصيتها به معناى عمومى .\r\n3 - نوابغ .\r\n4 - مسائل اقتصادى به طور عموم .\r\n5 - وسائل و اشكال و روابط توليد اقتصادى .\r\n6 - كرات فضايى .\r\n7 - رگهاى اصيل اجتماعات .\r\n8 - عدم قناعت به وضع موجود .\r\n9 - عشق و نفرت .\r\n10 - تعصبات ملى و نژادى .\r\n11 - غريزهء جنسى . . . است .\r\nآيا اين تناقض گويىها مأخذى جز عدم تمييز ميان سه نوع حوادث كه گفتيم چيز ديگرى دارد ؟ مسلما نه . مخصوصاً اگر به اين اختلاط ميان سه نوع حوادث ، اختلاط ميان جزء علت و تمام علت را هم اضافه كنيم ، منحصر ساختن مأخذ تناقض گويى در شناخت فلسفهء تاريخ براى ما كاملًا روشن مىشود . عمق و همه گير بودن اين اشتباه و خطا است كه بعضى از متفكرين را ناچار كرده است كه بحث از تاريخ را به عنوان\r\n","description":"","footnote":"","page_name":" 97 ","page_number":101},
  {"content":"\r\nيك مبحث علمى محض نپذيرند و با صراحت قاطعانه مانند برتراند راسل بگويند : « از نقطهء نظر علمى محض نيز نظريهء علماى علم الاجتماع اشتباه به نظر مىرسد ، زيرا تأثير افراد را اجتماع به حداقل تقليل داده است .\r\nاغلب اتفاق مىافتد كه دو قدرت متضاد در يك لحظه با يكديگر متوازن مىشوند و قدرت ثالث خيلى كوچكى كه به حساب در نمىآيد ، فتح و پيروزى نهايى را تعيين مىكند . بهترين مثال حسى آن اين است كه موج شكن كوچكى ممكن است تعيين نمايد كه آيا آب رودخانه بايد به طرف اقيانوس اطلس جارى شود يا به طرف اقيانوس كبير برود . اگر ل . پا بعرصهء وجود نگذاشته بود ، امكان داشت كه انقلاب كبير سرنوشت ديگرى به خود بگيرد و تنها قدرت كوچكى به او اجازه داد كه به [ وطن خود 
  ] مراجعت كند . دوك ولينگتون در بارهء جنگ واترلو چنين گفته است : « واقعا مسخره به نظر مىرسد ، زيرا فكر مىكنم كه اگر من در آنجا نبودم ما پيروز نمىشديم . شايد دوك ولينگتون راست بگويد ، مسلما اين لحظات نشان مىدهد كه گاهى اوقات تغيير جهت جريان اصلى وقايع بزرگ بستگى به تصميمات يك نفر دارد . مسلما آنها كه اصرار دارند تاريخ را به صورت علمى مطالعه نمايند ، از شنيدن اين داستانها ناراحت مىشوند ، ولى در حقيقت با آن كه مىتوان بعضى از وجهه هاى تاريخى را كم و بيش به صورت علمى توجيه كرد و با آن كه چنين توجيهى تا آنجا كه ممكن است ضرورى به نظر مىرسد ، ولى مطالب تاريخى پيچيده تر از آن مىباشند كه به صورت قوانين علمى كه قابل انطباق بر حال و آينده باشند ، توجيه شوند ، در وقايع تاريخى عوامل اتفاقى و شانسى زياد وجود دارد كه ما از آنها بىخبريم و احتمال دارد كه قوا و عوامل حساب نشده‌اى به هنگام بروز حوادث تاريخى پديدار شوند . در كوشش نارسايى كه ما براى جلوه دادن تاريخ به صورت قوانين علمى به كار مىبريم ، هيچ يك از موازين علمى صادق نيستند . » ( 1 )  اگر چه ما با همهء مضامين جملات فوق موافق نيستيم ، ولى حقيقت مهمى را\r\n","description":"","footnote":" ( 1 ) درك تاريخ ، برتراند راسل ، ترجمه دكتر طوسى ، ص 50 . . ","page_name":" 98 ","page_number":102},
  {"content":"\r\nكه در آن عبارات به هيچ وجه نمىتوان ناديده گرفت ، همان است كه ما به عنوان نتايج عدم تمييز ميان سه نوع حوادث مطرح كرده‌ايم .\r\nهر كسى در فهم انسان و تاريخش به اضافهء مقدارى از كليات درست و منطقى ، روابط كلى ديگرى را كه در ميان حوادث برقرار مىداند ، و مىخواهد هدف معينى را كه از بررسى آن رويدادها در نظر گرفته است ، محقق نمايد ، خود را مجبور مىبيند كه از واقعيت عينى حوادث و روابط تحقق يافتهء آنها در هنگام بروز صرف نظر كرده حوادث متوالى ( يكى پس از ديگرى ) را مانند دو حادثه‌اى كه رابطهء عليت ميان آنها حكم فرما بوده است ، مجسم بسازد و همچنين حوادثى كه تنها اشتراكشان در زمان بوده است ، يعنى حوادث همزمان را علل و معلولات يكديگر منظور نموده هدف خود را محقق تلقى كند .\r\nنيز گمان نمىرود اگر ما قانون عليت را در تفسير تاريخ كنار گذاشته و به جاى آن « منطق موقعيت » يا « منطق درونى حوادث » را چنان كه ديسى ، آلبرت ون حقوق دان انگليسى مىگويد ، بگذاريم ، بتوانيم معماى اختلاط سه نوع حوادث را در تفسير تاريخ حل و فصل نماىيم ، زيرا مىدانيم كه شناخت خود واحدهاى « منطق موقعيت » يا مجموعهء آن ، تحقيق در ارزيابى واحدهاى آن موقعيت را از نظر عليت و تعاقب حوادث و همزمانى حوادث به ثمر نمىرساند . اهميت دريافت روابط ميان حوادث به حدى است كه اى . اچ . كار مىگويد : « مسئله تقدم و تأخر علل هستهء مركزى استدلال هر مورخ است . » ( 1 )  از اين جا معلوم مىشود كه مطلبى را كه جلال الدين در يك مثال ساده بيان مىكند چه اندازه اهميت دارد . او مىگويد :\r\n\r\n( ( 2213 ) ) مشت بر اعمى زند يك جلف مست\r\nكور پندارد لگد زن اشتر است\r\n( ( 2214 ) ) زان كه آن دم بانگ اشتر مىشنيد\r\nكور را آيينه گوش آمد نديد\r\n\r\nاين جريان عجيب كه از نظر موقعيتهاى ما در زندگانى بسيار طبيعى است پر اهميتترين جريانى است كه بشر هر روز و شب با آن رو برو بوده و خم به ابروى\r\n","description":"","footnote":" ( 1 ) تاريخ چيست ؟ ، اى . اچ . كار ، ترجمه كامشاد ، ص 134 . . ","page_name":" 99 ","page_number":103},
  {"content":"\r\n\r\nخود هم نمىآورد .\r\nانسان حادثه‌اى را علت فرض مىكند و آنگاه معلولات مناسب به آن علت را براى زندگانى خود قطار مىكند و نامش را هم زندگى آگاهانه مىنهد و بالعكس حوادثى را كه حقيقتا با رابطهء عليت بيك ديگر پيوسته‌اند ، به گمانش كه جز تعاقب حوادث چيز ديگرى نيست و هر يك علت جداگانه‌اى دارد ، گم راه مىشود و آب در كوزه و او تشنه لبان مىگردد و همچنين حوادث همزمان را با طناب خيالى عليت بهم گره مىزند و دست به تغيير جهان و انسان مىزند و بايستگىها و شايستگىهاى حيات بشرى را تعيين مىنمايد .\r\nتفسير ابيات\r\nحضرت هود عليه السلام براى حفظ مردم با ايمان از طوفان نابود كننده ، دايره‌اى به دور آنان مىكشيد و مؤمنان براى نجات از طوفان ضرر بار به ميان آن دايره رفتند و نشستند . آن باد طوفان بود ، و كشتى آنان هم رحمت الهى بود كه نه به طور جبر ، بلكه به طور اميد آور آنان را نجات مىداد .\r\nخداوند از اين طوفانها و كشتىهاى فراوان دارد . خداوند با حكمت بالغهء خود قدرتمندى را مانند كشتى نجات در مقابل طوفانها قرار مىدهد . او از حرص و اشتياق به مقام و خود خواهى پيكارها مىكند ، مقصود او آن نيست كه خلق خدا در آسايش و ايمنى زندگى كنند ، بلكه منظورش آن است كه ملكش پا بر جا بماند .\r\nگاو مزرعه در كشتگاه مىدود و قصدش اين است كه از زخم ضربهء صاحب مزرعه خلاص شود ، نه اين كه آبى را بكشد يا كنجد را بسايد و روغنش را در بياورد . آرى گاو با شتاب مىدود و مىرود ، ولى از ترس زخم صاحبش ، نه اين كه كشيدن گردونه و رخت و بار را هدف گيرى كرده باشد .\r\nاين از حكمت الهى است كه چنين ترسى را به گاو داده است ، تا به پيروى آن ترس مصالح مردم به راه بيافتد .\r\nبدين ترتيب هر كاسبى در دكانش براى سود خود نشيند ، نه براى اصلاح\r\n","description":"","footnote":"","page_name":" 100 ","page_number":104},
  {"content":"\r\nجهان . هر كسى مرهم به درد خود مىجويد و به پيروى آن مرهم جوئى امور عالم تنظيم مىگردد . حق تعالى ستون بقاى اين دنيا را از ترس و هراس پى ريزى و بر همين اساس هر جاندار از ترس خود را به كار وا مىدارد . سپاس خداى را كه ترس را معمار اصلاح روى زمين نموده است .\r\nشگفتا ، مردم اين همه از نيك و بدهاى خارج از خود مىترسند ، ولى ترسى و باكى از خود ندارند كه بدانند حركات و سكناتشان به كدامين عامل مستند است ، آيا درد و فرار از ضرر و خود خواهى است كه آنان را به تكاپو در زندگى وادار مىسازد ، يا همهء اين امور وسايلى هستند و عامل اصلى خدا است ؟ بلى عامل اصلى خداوند است -\r\n\r\n( ( 2204 ) ) پس حقيقت بر همه حاكم كسى است\r\nكه قريب است او اگر محسوس نيست\r\n\r\nاى انسان بو الهوس ، او خدايى است كه ديده بانى او در كمينگاه هستى براى مغز و قلب تو قابل دريافت است ، نه محسوس خانهء اين حواس كوته بين . آن حس و الا كه حق را مىتوان با او ديد از محصولات جهان طبيعت نيست ، بلكه از آن جهان بالاتر است ، -\r\n\r\n( ( 2207 ) ) حسّ حيوان گر بديدى آن صور\r\nبايزيد وقت بودى گاو و خر\r\n\r\nآن خدايى كه كالبد مادى بدن را مظهر روح نمود و كشتى را براق معراج نوح ، هم آن خداوند عين كشتى را خوى طوفانى مىدهد .\r\nاگر درست بيانديشى ، هر لحظه در غم و شادىهايت طوفانى دارى و كشتيى . اگر ديدگانت از ديدن اين طوفانها و كشتىها ناتوان است ، در لرزشهاى همهء اجزاى موجوديتت بنگر .\r\nاگر چه انسانهاى بىخيالى هستند كه ترس محركشان را با چشمبينند ، ولى ترسى را كه از خيالات گونه گون ، درون آنان را فرا مىگيرد ، در مىيابند .\r\nمثل اينان مانند آن كور است كه آدم جلف و مستى به او مشتى مىزند و چون\r\n","description":"","footnote":"","page_name":" 101 ","page_number":105},
  {"content":"\r\nهمزمان با آن مشت زدن شترى هم بانگ بر آورده بود ، كور همان مشت را به شتر مستند مىدارد و مىگويد : شتر بوده است كه به او لگد انداخته است ، زيرا آيينه‌اى كه واقعيات را به نابينا نشان مىدهد ، گوش او است نه ديدگانش .\r\nنابينا احتمال ديگرى هم مىدهد و مىگويد : نه خير ، آن چه به من خورد سنگ بود و شايد هم اين سنگ از قبه‌اى بود كه با صدا به طرف من آمد . اين بىنوا نمىداند كه -\r\n\r\n( ( 2216 ) ) اين نبود و او نبود و آن نبود\r\nآن كه او ترس آفريد اينها نمود\r\n\r\nهمواره ترس و لرز از عوامل بيرون از ذات است ، زيرا هيچ كس از خويشتن هراسى بدل راه نمىدهد . آن فلسفه باف ترس را وهم و خيال مىپندارد . او اين درس خلقت را كژ فهميده است .\r\nفرض مىكنيم كه منشأ اين جنب و جوشها وهم است ، مگر وهم بىعلت هم امكان پذير است ؟ چنان كه هيچ قلبى بدون صحيح به جريان نمىافتد .\r\nمگر دروغ بدون راست مىتواند نمايشى داشته باشد ، اگر درست دقت كنيد خواهيد ديد : در هر دو عالم دروغ و بروز خلاف واقع از راست نمودار مىگردد ، زيرا آدم دروغ گو رواج و فروغى در راست مىبيند و به اميد آن كه مردم دروغ او را راست تلقى كنند ، دست به دروغ گويى مىزند .\r\nاى دروغ گويى كه دروغ تو وابستهء صدق است ، همان نعمت الهى صدق و راستى را بر گير و شكرش را به جاى بياور و انكارش مكن .\r\nاز فلسفه بافان حرفه‌اى با شما صحبت كنم .\r\nنمىدانم از خود اين فلسفه پردازان و سوداهايى كه در سر دارند گفت گو كنم ، يا از كشتىها و درياهايى كه براى خود ساخته‌اند ؟ نه خير ، در بارهء كشتىهاى خداوندى كه بندهايى بر دل آدميان زده است سخن خواهم گفت ، زيرا آن بندها در حقيقت كل موجوديت الهى آنان است ، و ساير شئونشان اجزائى است كه تابع اين كل است ، هر يك اولياء الله نوحى هستند و كشتيبانى ، و دمسازى با اين مردم طوفانى است\r\n","description":"","footnote":"","page_name":" 102 ","page_number":106},
  {"content":"\r\nكه هستى تو را به كام مرگ خواهد سپرد .\r\nگريز از شير و اژدهاى نر اهميتى ندارد ، بلكه « ز اشنايان وز خويشان كن حذر » زيرا وقتى كه رو يا روى تو باشند ، روزگارت را بىهوده تلف مىكنند و موقعى هم كه در حضور تو نيستند ، خاطراتشان غيبهاى تو را مىچرند .\r\nمانند خر تشنه ، خيالات و وسوسه هايى كه در دل تو مىاندازند ، شربت فكر و انديشه را از قيف بدن تو مىمكند ، ديگر نمىگذارند كه تو به زندگانى خود بيانديشى - خيالاتى كه آن دروغ گويان تبهكار حتى شبنمى از آب حيات تو نگذاشته و آن را خشك كرده است .\r\nعلامت خشكيدن آب در شاخه ها آن است كه جامد شود و حركتى نكند . خاصيت عضو هر شاخه‌اى كه از حيات و طراوت برخوردار است ، انعطاف و تسليم است كه بهر طرف بكشى ، كشيده مىشود ، و مىتوانى آن را به شكل سبد در آورى و مىتوانى به شكل چنبرش بر گردانى .\r\nوقتى كه چيزى از ريشه خشكيد ، به آن سو كه مقتضى امر و دستور است ، كشيده نمىشود و چنان كه آيهء شريفه مىفرمايد : از روى اكراه و عادت براى نماز بر مىخيزد و سراسر وجودش را كسالت و ملالت گرفته است ، زيرا شاخه هاى اعضايش از ريشهء درونىاش مايهء حيات نمىگيرد .\r\nاين سخن كه در ميان گذاشته‌ام آتشين است ، رهايش كنم و به داستان فقير و گنجش بپردازم . تو تا كنون آتشها ديده‌اى كه چوب و نهال را مىسوزاند ، اين بار در آتش جان بنگر كه خيال را مىسوزاند . جان و دل آدمى از كدامين آتش مىسوزد ؟ -\r\n\r\nزآتش عشق است سوزان جان و دل\r\nليك با انوار زو آن جان و دل\r\n( ( 2237 ) ) نى خيال و نى حقيقت را امان\r\nزين چنين آتش كه شعله زد ز جان\r\n\r\nاين آتشى است كه خصم همهء شيران و روبهان است ، آرى - « كل شيء هالك الا وجهه » .\r\nبرو در هستى و وجه الله مستهلك باش ، تا مانند الف اسم در بسم الله مندرج گردى .\r\n","description":"","footnote":"","page_name":" 103 ","page_number":107},
  {"content":"\r\nآن الف كه در بسم مخفى شده است ، هم مىتوان گفت هست ، و هم مىتوان گفت نيست . همچنين مانند همه آن حرفها باش كه در موقع وصل حذف مىشوند و مات مىگردند . آن الف وسيلهء اتصال است و باء و سين الف را معدوم نمىسازد [ روح انسانى هم مانند الف است كه حوادث و رويدادهاى انسان و جهان را به مقام ربوبى وصل مىكند . 
  ] حال كه يك حرف است كه واسطه و جدا كنندهء با و سين است و مطلب رابطهء حوادث با قديم به اين حساسيت است ، گفت گو را در همين جا كوتاه كنم و خاموشى را بر گزينم كه در اين مرحله از واجباتست .\r\nوقتى كه الف در ميان با و سين فانى شد ، خود بسم مىگويد كه : الفى در اين جا وجود دارد . تو وقتى كه مىخوانى : و ما رميت اذ رميت و لكن الله رمى ، خود در ضمن همين جمله ، قال الله را هم گفته‌اى . مادامى كه يك دارو ، دارو بودن خود را از دست نداده است ، عمل و تاثيرى ندارد ، وقتى كه در درون آدمى حل شد و به فعاليت افتاد ، اثر مطلوبش را مىبخشد و بيمارىها را بر طرف مىسازد .\r\nاگر جنگلها قلم شوند و درياها مركب گردند ، مثنوى به پايان نخواهد رسيد . مادامى كه خشت زنى خاك را قالب مىكند و خشت مىسازد ، مثنوى ما هم شعر تقطيع خواهد كرد و اگر خاك و مواد مثنوى تمام شود ، درياى درونيش موج خواهد زد و كف خواهد كرد و از آن كف حقايق را در صورت شعر خواهد گفت . براى همين است كه فرمود : « حدث عن البحر و لا حرج ، از درياها هر چه بخواهى بگو به تنگنا نخواهى افتاد . اكنون -\r\n\r\n( ( 2253 ) ) باز گرد از بحر و رو در خشك نه\r\nهم ز لعبت گو كه كودك راست به\r\n( ( 2254 ) ) تا ز لعبت اندك اندك در صبا\r\nجانش گردد با يم عقل آشنا\r\n\r\nكودك عقل و انديشهء خود را با بازىها به فعليت در مىآورد ، اگر چه در ظاهر امر كارهايش بازى جلوه مىكند :\r\nهيچ تا كنون ديده‌ايد كه كودك ديوانه بازى كند ؟ و اين حركات جزئى كودك مانند جزئى از عقل كه كل و منشأ آنها است كشف مىكند .\r\n","description":"","footnote":"","page_name":" 104 ","page_number":108},
  {"content":"\r\n\r\nرجوع به قصهء فقير گنج طلب\r\n\r\n( ( 2257 ) ) نك خيال آن فقيرم بىريا\r\nعاجز آورد از بيا و از بيا\r\n( ( 2258 ) ) بانگ او تو نشنوى من بشنوم\r\nزان كه در اسرار همراز وىام\r\n( ( 2259 ) ) طالب گنجش مبين خود گنج اوست\r\nدوست كى باشد به معنى غير دوست\r\n( ( 2260 ) ) سجده خود را مىكند هر لحظه او\r\nسجده پيش آينه است از بهر رو\r\n( ( 2261 ) ) گر بديدى زآينه او يك پشيز\r\nبىخيال زو نماندى هيچ چيز\r\n( ( 2262 ) ) هم خيالاتش هم او فانى شدى\r\nدانش او محو نادانى شدى\r\n( ( 2263 ) ) دانشى ديگر ز نادانى ما\r\nسر برآوردى عيان كانى انا\r\n( ( 2264 ) ) اسجدوا لادم ندا آمد همى\r\nكادميد و خويش بينيدش دمى\r\n( ( 2265 ) ) احولى از چشم ايشان شد حرام\r\nمىخورند از زهر قاتل جام جام\r\n( ( 2266 ) ) لا إله گفت و الا الله گفت\r\nگشت لا الا الله و وحدت شگفت\r\n( ( 2267 ) ) اين حبيب و آن خليل با رشد\r\nوقت آن آمد كه گوش ما كشد\r\n( ( 2268 ) ) سوى چشمه كه دهان زينها بشو\r\nآن چه پوشيديم از خلقان مگو\r\n( ( 2269 ) ) ور بگويى خود نگردد آشكار\r\nتو به قصد كشف گردى جرم دار\r\n( ( 2270 ) ) ليك من اينك پريشان مىتنم\r\nقائل اين ، سامع اين ، هم منم\r\n( ( 2271 ) ) صورت درويش و نقش گنج كو\r\nرنج كيشند اين گروه از رنج گو\r\n( ( 2272 ) ) چشمهء رحمت بر ايشان شد حرام\r\nمىخورند از زهر قاتل جام جام\r\n( ( 2273 ) ) خاكها پر كرده دامن مىكشند\r\nتا كنند اين چشمه ها را خشك بند\r\n( ( 2274 ) ) كى شود اين چشمهء دريا مدد\r\nمنطمس زين مشت خاك نيك و بد\r\n( ( 2275 ) ) ليك گويد با شما من بسته ام\r\nبىشما من با ابد پيوسته ام\r\n( ( 2276 ) ) قوم معكوساند اندر مشتها\r\nخاك خوار و آب را كرده رها\r\n( ( 2277 ) ) ضدّ طبع انبيا دارند خلق\r\nاژدها را متكا دارند خلق\r\n\r\n","description":"","footnote":"","page_name":" 105 ","page_number":109},
  {"content":"\r\n\r\n\r\n\r\n( ( 2278 ) ) چشمبند خلق چون دانسته اى\r\nهيچ دانى كز چه ديده بسته‌اى ؟\r\n( ( 2279 ) ) بر چه بگشادى به دل اين ديده ها\r\nيك به يك بئس البدل دان آن تو را\r\n( ( 2280 ) ) ليك خورشيد عنايت تافته است\r\nآيسان را از كرم دريافته است\r\n( ( 2281 ) ) نرد بس نادر ز رحمت باخته\r\nعين كفران را انابت ساخته\r\n( ( 2282 ) ) هم از اين بدبختى خلق آن جواد\r\nمنفجر كرده دو صد چشمهء و داد\r\n( ( 2283 ) ) غنچه را از خار سرمايه دهد\r\nمهره را از مار پيرايه دهد\r\n( ( 2284 ) ) از سودا شب برون آرد نهار\r\nوز كف معسر بروياند يسار\r\n( ( 2285 ) ) آرد سازد ريگ را بهر خليل\r\nكوه با داود سازد هم رسيل\r\n( ( 2286 ) ) كوه با وحشت در آن ابر ظلم\r\nبرگشايد بانگ چنگ زير و بم\r\n( ( 2287 ) ) خيز اى داود از خلقان نفير\r\nترك آن كردى عوض از ما بگير\r\n\r\nآيه\r\n« وَإِذْ قُلْنا لِلْمَلائِكَةِ اُسْجُدُوا لِآدَمَ فَسَجَدُوا إِلَّا إِبْلِيسَ أَبى 2 : 34 » ( 1 )  ( و موقعى كه به فرشتگان گفتيم به آدم سجده كنيد ، آنان سجده كردند ، مگر شيطان كه از سجده امتناع كرد . )\r\n\r\n( ( 2262 ) ) هم خيالاتش هم او فانى شدى\r\nدانش او محو نادانى شدى\r\n( ( 2264 ) ) اسجدوا لادم ندا آمد همى\r\nكادميد و خويش بينيدش دمى\r\n\r\nآيا انسان خود را پرستش و سجده مىكند ؟\r\nدو مطلب مهم را جلال الدين در دو بيت مورد نقد و تحليل و ابيات مربوطه بيان مىكند :\r\n1 - اگر انسان در خود بنگرد و آن را آينهء حق نما تلقى نمايد ، آن چه را\r\n","description":"","footnote":" ( 1 ) سوره البقره ، آيهء 34 . . ","page_name":" 106 ","page_number":110},
  {"content":"\r\nكه خواستهء مطلق او در اين زندگانى است مىآورد و خيالات و وساوس اخلالگر كه درونش را مانند آدم مبتلا به مرض گر مىخارد ، محو مىگردند . و دانشهاى محدود و مزاحم از صحنهء مغزش رخت بر مىبندند و ره نيستى پيش مىگيرند در اين هنگام يك دانش اصيل در درون او سر بر مىآورد و مىگويد : اين منم ، منم آن معرفت واقعى كه حيات حقيقى تو را در بر دارم .\r\nاين مطلب فوق العاده عالى بوده و در آماده ساختن انسان براى وصول به معرفت ناب و منزه از آلودگىهاى گمان و پندار و مىدانمهاى مخلوط به نمىدانمها و اين است و آن نيست و آن است و اين نيست ، مؤثرترين نقش را در دست دارد . اين مسئله را در بعضى از مجلدات تفسير و نقد و تحليل از روى استدلالهاى گوناگون مقرون به حقيقت ديده‌ايم كه درون انسان را بهر معنى كه در نظر بگيريد ، تنها جنبهء آيينه‌اى محض ندارد كه فقط آن چه را كه حواس در بيرون از ذات مىبيند منعكس بسازد و چيزى در اعماق خود نداشته باشد و جمله‌اى را كه امير المؤمنين على بن ابى طالب عليه السلام در فلسفه بعثت پيامبران مىگويد : « . . . و تا آن چه را كه در لابلاى عقول آدميان نهفته است بر انگيزانند و آشكارش بسازند » ( 1 )  متذكر شده‌ايم ، همچنين قول سقراط را كه مىگفت : مردم خود ، حقيقت را دارا هستند ، كار من مامايى است كه آنان را در زاييدن حقيقت كمك مىكنم » شاهد بسيار خوبى است بر اين كه اعماق درون آدمى ذخيرهء كلانى از معرفت و نيروى شدن دارد كه مشاهدات خارجى و تعليم و تربيتها آن ذخيره را آشكار و قابل بهره بردارى مىنمايد 2 - جلال الدين در بيت دوم از ابيات مورد نقد و تحليل مىخواهد امر اسجدوا را متوجه خود آدميان هم بداند ، يعنى خود آدميان هم مأمور سجده بر آدم هستند كه خودشان مىباشد . مطلب صحيحى نيست . زيرا تنها فرشتگان بودند كه به سجده به آدم عليه السلام مأمور شدند . تطبيق آيهء امر به سجده به آدم ، براى همهء فرشتگان و\r\n","description":"","footnote":" ( 1 ) « و ليثيروا فيهم دفائن عقولهم » ، نهج البلاغه ، خطبه يكم . . ","page_name":" 107 ","page_number":111},
  {"content":"\r\n\r\nآدميان به تأويلات بسيار دور و نامأنوس نيازمند است . بلى اين يك حقيقت مسلم است كه اگر آدمى خود را واقعا در يابد ، در حقيقت خداى را دريافته و فورا به سجده خواهد افتاد .\r\nتفسير ابيات\r\nاينك خيال آن فقير بدون ريا مرا با بيا بيا مىخواند . تو نمىتوانى بانگ آن فقير را بشنوى ، ولى من مىشنوم ، زيرا در اسرار گنج جويى و گنج يا بى با او همراز و دمسازم . تو گمان مبر كه او واقعا گنج مىجويد ، زيرا او خود گنج است ، چنان كه دوست نمىتواند در واقع عاشق كسى جز خود باشد .\r\nاو در حقيقت هر لحظه سجده در مقابل خويشتن مىكند و در آيينه به روى خود مىنگرد و به خود مىگرايد .\r\nاگر آدمى بتواند اندكى از آيينهء خود ، خويشتن را ببيند ، چيز ديگرى در او نمىماند و همهء خيالاتش از بين مىرود و دانشش محو نادانى مقدسش مىگردد . پس از آن -\r\n\r\n( ( 2263 ) ) دانش ديگر ز نادانى ما\r\nسر برآوردى عيان كانى انا\r\n\r\nنداى امر سجده به آدم در جهان طنين انداخت كه به خود بياييد ، شما آدميد و مسجود له را در خود ببينيد . و به اين وسيله دو بينى را از ديدگان آنان برداشت و زمين تيره را به عظمت آسمان لاجوردين رسانيد .\r\nآدمى لا إله و الا الله گفت و آن نفى عين اثبات گشت و وحدت را شكوفان نمود . حال ديگر موقع آن است كه آن محبوب و آن دوست واقعى گوش ما را بگيرند و سوى چشمه سار ابديت بكشند و بگويند : دهان از آن سخنان بىفايده و تصنعى و مجازى بشوييد و بياييد ، اما آن چه را كه از مردم غوطه ور در جهل پوشيده‌ايم آشكار مسازيد .\r\nاگر هم بخواهى آن رازهاى نهانى را باز گو كنى ، باز گو كن ، ولى آشكار نخواهد گشت و گناه نيت آشكار كردنش دامن گير تو خواهد بود . بلى ، من اكنون پريشان گويىها مىكنم و گوينده و شنونده خودم هستم .\r\n","description":"","footnote":"","page_name":" 108 ","page_number":112},
  {"content":"\r\nحالا بگو ، آرى -\r\n\r\n( ( 2271 ) ) صورت درويش و نقش گنج كو\r\nرنج كيشند اين گروه از رنج گو\r\n\r\nچشمهء رحمت بر آنان حرام شده و جام جام از زهر كشنده مىآشامند . نابخردان دامنها از خاك پر كرده مىبرند تا منبع چشمه هاى پيوسته به درياهاى بىكران را ببندند و با اين خاكهاى نيك و بد كه ساخته هاى مغز خودشان مىباشد ، جلو جريان درياهاى حكمت و مشيت الهى را بگيرند .\r\nآن چشمه سارها وقتى كه دامنهاى پر از خاك شما را ديدند ، براى دل خوشى شما ، به شما مىگويند : بلى ، ما با اين خاكها بسته مىشويم اى بىنوايان ، بدانيد كه ما به ابديت پيوسته‌ايم . آيا اين مردم را مىبينيد ؟ چه گويم در حق اينان ؟ -\r\n\r\n( ( 2276 ) ) قوم معكوساند اندر مشتها\r\nخاك خوار و آب را كرده رها\r\n\r\nاين مردم خاك زادهء خاك پرست ، طبيعتى ضد طبيعت پيامبران را بر گزيده و اژدهاى نفس و طبيعت را تكيه گاه خود قرار داده‌اند . آيا چشم بندى اين مردم را مىدانى كه چگونه چشم بندى مىكنند ؟ آيا مىدانى كه ديده از چه بسته و بر كدامين بدل گشوده‌اى ؟ بدان كه پس از بستن چشم از حقيقت و باز كرد آن بهر چيزى كه در ديدگاه تو قرار گرفته است ، بئس البدل خواهد بود ، نه تنها جاى آن حقيقت را نخواهد گرفت ، بلكه جانشين بدى خواهد بود .\r\nبا اين حال نااميد مباش ، زيرا خورشيد عنايت الهى فروزان شده و آنان را كه به يأس و ركود دچار شده‌اند ، دريافته است .\r\nخورشيد عنايت الهى كارهاى بس بىنظير انجام داده و در عين كفران توبه و باز گشت را نصيب بنده فرموده است .\r\nخداوند بخشايشگر ما از اين بدبختىها كه انسانها را در خود فرو برده است ، صدها چشمهء مهر و دادش را منفجر ساخته و به جريان انداخته است . او همان خدايى است كه -\r\n","description":"","footnote":"","page_name":" 109 ","page_number":113},
  {"content":"\r\n\r\n( ( 2283 ) ) غنچه را از خار سرمايه دهد\r\nمهره را از مار پيرايه دهد\r\n( ( 2284 ) ) از سواد شب برون آرد نهار\r\nوز كف معسر بروياند يسار\r\n\r\nريگ را براى حضرت ابراهيم خليل عليه السلام آرد مىكند و كوه را با داود عليه السلام هم صدا مىنمايد ، تا آنجا كه\r\n\r\n( ( 2286 ) ) كوه با وحشت در آن ابر ظلم\r\nبر گشايد بانگ چنگ و زير و بم\r\n\r\nبرخيز اى داود گوشه گير از مردم ، پاداش آن چه را كه از دست داده‌اى ، از ما بگير .\r\n","description":"","footnote":"","page_name":" 110 ","page_number":114},
  {"content":"\r\n\r\nانابت طالب و پشيمانى او از تعجيل و بىصبرى\r\n\r\n( ( 2288 ) ) گفت آن درويش اى داناى راز\r\nاز پى اين گنج كردم ياوه تاز\r\n( ( 2289 ) ) ديو حرص و آز و مستعجل تگى\r\nنى تأنّى جست و نى آهستگى\r\n( ( 2290 ) ) من ز ديگى لقمه‌اى نندوختم\r\nكف سيه كردم دهان را سوختم\r\n( ( 2291 ) ) خود نگفتم چون در اين ناموقنم\r\nزان گره زن اين گره را حل كنم\r\n( ( 2292 ) ) قول حق را هم ز حق تفسير جو\r\nهين مخا ژاژ گمان اى ياوه گو\r\n( ( 2293 ) ) آن گره كاو زد هم او بگشايدش\r\nمهره كاو انداخت او بربايدش\r\n( ( 2294 ) ) گر چه آسانت نمود اينسان سخن\r\nكى بود آسان رموز من لدن\r\n( ( 2295 ) ) گفت يارب توبه كردم زين شتاب\r\nچون تو در بستى تو كن هم فتح باب\r\n( ( 2296 ) ) بر سر خرقهء شدم بار ديگر\r\nدر دعا كردن بدم هم بىهنر\r\n( ( 2297 ) ) كو هنر ، كو من ، كجا دل مستوى\r\nاين همه از عكس توست اين هم تويى\r\n( ( 2298 ) ) هر شبى تدبير و فرهنگم به خواب\r\nهمچو كشتى غرقه مىگردد در آب\r\n( ( 2299 ) ) خود به من مىمانم و نه آن هنر\r\nتن چو مردارى فتاده بىخبر\r\n( ( 2300 ) ) تا سحر جمله شب آن شاه عُلى\r\nخود همىگويد الست و خود بلى\r\n( ( 2301 ) ) كو بلى گو ؟ جمله را سيلاب برد\r\nيا نهنگى خورد كل را كرد و مرد\r\n( ( 2302 ) ) صبحدم چون تيغ گوهر دار خود\r\nاز نيام ظلمت شب بركشد\r\n( ( 2303 ) ) آفتاب شرق شب را طى كند\r\nآن نهنگ آن خورده ها را قى كند\r\n( ( 2304 ) ) رسته چون يونس ز معده آن نهنگ\r\nمنتشر گرديم اندر بو و رنگ\r\n( ( 2305 ) ) خلق چون يونس مسبح آمدند\r\nكاندر اين ظلمات پر راحت شدند\r\n( ( 2306 ) ) هر يكى گويد به هنگام سحر\r\nچوى ز بطن حوت شب آيد بدر\r\n( ( 2307 ) ) كاى كريمى كاندر آن ليل وحش\r\nگيج رحمت بنهى و چندين چشش\r\n( ( 2308 ) ) چشم تيز و گوش تازه و تن سبك\r\nاز شب همچون نهنگ ذو الحبك\r\n\r\n","description":"","footnote":"","page_name":" 111 ","page_number":115},
  {"content":"\r\n\r\n( ( 2309 ) ) از مقامات وحش رو زين سپس\r\nهيچ نگريزيم ما با چون تو كس\r\n( ( 2310 ) ) موسى آن را نار ديد و نور بود\r\nزنگيى ديديم شب را حور بود\r\nما نمىخواهيم غير از ديده اى\r\nديدهء تيزى گشى بگزيده اى\r\n( ( 2311 ) ) بعد از اين ما ديده خواهيم از تو بس\r\nتا نپوشد بحر را خاشاك و خس\r\n( ( 2312 ) ) ساحران را چشم چون رست از عما\r\nكف زنان بودند بىاين دست و پا\r\n( ( 2313 ) ) چشمبند خلق جز اسباب نيست\r\nهر كه لرزد بر سبب زاصحاب نيست\r\n( ( 2314 ) ) ليك حق بىپرده‌اى اصحاب را\r\nدر گشاد و برد تا صدر سرا\r\n( ( 2315 ) ) با كفش نامستحق و مستحق\r\nمعتقان رحمتند از بند رق\r\n( ( 2316 ) ) در عدم ما مستحقان كى بديم\r\nكه بر اين جان و بر اين دانش زديم\r\nدر عدم ما را چه استحقاق بود\r\nتا چنين عقلى و جايى رو نمود\r\n( ( 2317 ) ) اى بكرده يار هر اغيار را\r\nاى بداده خلعت گل خار را\r\n( ( 2318 ) ) خاك ما را ثانيا پاليز كن\r\nهيچ نى را بار ديگر چيز كن\r\n( ( 2319 ) ) اين دعا تو امر كردى زابتدا\r\nور نه خاكى را چه زهرهء اين ندا\r\n( ( 2320 ) ) چون دعامان امر كردى اى عجاب\r\nاين دعاى خويش را كن مستجاب\r\n( ( 2321 ) ) شب شكسته كشتى فهم و حواس\r\nنى اميدى مانده نى خوف و نه باس\r\n( ( 2322 ) ) برده در درياى حيرت ايزدم\r\nتا ز چه فن پر كند بفرستدم\r\n( ( 2323 ) ) آن يكى را كرده پر نور و جلال\r\nوين دگر را كرده پر وهم و خيال\r\n( ( 2324 ) ) گر به خويشم هيچ راى و فن بدى\r\nرأى و تدبيرم به حكم من بُدى\r\n( ( 2325 ) ) شب نرفتى هوش بىفرمان من\r\nزير دام من بدى مرغان من\r\n( ( 2326 ) ) بود مىآگه ز منزلهاى جان\r\nوقت خواب و بىهشىّ و امتحان\r\n( ( 2327 ) ) چون كفم زين حل و عقد او تهيست\r\nاى عجب اين معجبىّ من ز چيست ؟\r\n( ( 2328 ) ) ديده را ناديده خود انگاشتم\r\nباز زنبيل دعا برداشتم\r\n( ( 2329 ) ) چون الف چيزى ندارم اى كريم\r\nجز دلى وان تنگتر از چشم ميم\r\n( ( 2330 ) ) اين الف وين ميم امّ بود ماست\r\nميم ام تنگ است الف زان نر گداست\r\n\r\n","description":"","footnote":"","page_name":" 112 ","page_number":116},
  {"content":"\r\n\r\n\r\n( ( 2331 ) ) اين الف چيزى ندارد غافليست\r\nميم دل تنگ آن زمان عاقليست\r\n( ( 2332 ) ) در زمان بىهشى خود هيچ من\r\nدر زمان هوش اندر پيچ من\r\n( ( 2333 ) ) پيچ ديگر بر چنين پيچى منه\r\nنام دولت بر چنين هيچى منه\r\n( ( 2334 ) ) خود ندارم هيچ به سازد مرا\r\nچون ز وهم دار هست اين صد عنا\r\n( ( 2335 ) ) ور ندارم هم تو داراييم كن\r\nرنج ديدم راحت افزائيم كن\r\n( ( 2336 ) ) هم در آب ديده عريان بيستم\r\nبر درِ تو چون كه ديده نيستم\r\n( ( 2337 ) ) زاب ديده بندهء بىديده را\r\nسبزه‌اى بخش و نباتى زين چرا\r\n( ( 2338 ) ) ور نماند آب آبم ده ز عين\r\nهمچو عينين نبى هطالتين\r\n( ( 2338 ) ) او چو آب ديده جست از جود حق\r\nبا چنان اجلال و اقبال و سبق\r\n( ( 2340 ) ) چون نباشم زاشك خود باريك ريش\r\nمنتهى دست قضا و كاسه ليس\r\n( ( 2341 ) ) چون چنان چشم اشك را مفتون بود\r\nاشك من بايد كه صد جيحون بود\r\n( ( 2342 ) ) قطره‌اى زان زين دو صد جيحون به است\r\nكه بدان يك قطره جن و انس رست\r\n( ( 2343 ) ) چون كه باران جست آن روضهء بهشت\r\nچون بجويد آب شوره خاك زشت\r\n( ( 2344 ) ) اى اخى دست از دعا كردن مدار\r\nبا اجابت يا ردِ اويت چه كار\r\n( ( 2345 ) ) نان كه سدّ و مانع اين آب بود\r\nدست از آن نان مىببايد شست زود\r\n( ( 2346 ) ) خويش را موزون و چست و سخته كن\r\nزاب ديده نان خود را پخته كن\r\n\r\nآيه\r\n« فَلَوْ لا أَنَّه كانَ مِنَ اَلْمُسَبِّحِينَ . لَلَبِثَ فِي بَطْنِه إِلى يَوْمِ يُبْعَثُونَ 37 : 143 - 144 » ( 1 )  ( اگر يونس در شكم ماهى از تسبيح كنندگان نبود ، تا روزى كه مردم براى رستاخيز بر انگيخته خواهند شد ، در شكم ماهى در مىماند ) .\r\n« قالُوا لَنْ نُؤْثِرَكَ عَلى ما جاءَنا مِنَ اَلْبَيِّناتِ وَاَلَّذِي فَطَرَنا فَاقْضِ ما أَنْتَ\r\n","description":"","footnote":" ( 1 ) سوره الصافات ، آيهء 144 . . ","page_name":" 113 ","page_number":117},
  {"content":"\r\n\r\nقاضٍ 20 : 72 . . . » ( 1 )  [ ساحران فرعونى ( گفتند : ما تو را به اين آيات روشن و آن چه كه از خداى آفرينندهء ما ، بما رسيده است ، مقدم نخواهيم داشت ، هر كارى كه مىخواهى در بارهء ما انجام بده )\r\n« فَلَمَّا أَتاها نُودِيَ يا مُوسى إِنِّي أَنَا رَبُّكَ 20 : 11 - 12 . . . » ( 2 )  ( موسى كه به سراغ آتش رفته بود ، وقتى به آن جايگاه رسيد ندايى شنيد كه مىگويد : اى موسى ، منم پروردگار تو . )\r\nروايت\r\n« عن النبى صلى الله عليه و آله : اللهم ارزقنى عينين هطالتين تشفيان القلب بذروف الدمع من خشيتك قبل ان تكون الدموع دما و الاضراس جمرا » ( 3 )  ( از پيامبر اكرم صلى الله عليه و آله : خداوند ، دو چشم اشكبار براى من عنايت فرما تا با ريختن اشك قلب مرا از خشيت تو بهبودى بخشند ، پيش از آن كه اشك ديدگان به خون تبديل شوند و دندانها به پاره هاى آتش ) .\r\n","description":"","footnote":" ( 1 ) سوره طه ، آيهء 72 . .  ( 2 ) سوره طه ، آيهء 10 . .  ( 3 ) نهايه ، ابن اثير ، ج 4 ص 250 . . ","page_name":" 114 ","page_number":118},
  {"content":"\r\n\r\n\r\n( ( 2309 ) ) از مقامات وحش رو زين سپس\r\nهيچ نگريزيم ما با چون تو كس\r\n( ( 2310 ) ) موسى آن را نار ديد و نور بود\r\nزنگيى ديديم شب را حور بود\r\nما نمىخواهيم غير از ديده اى\r\nديدهء تيزى گشى بگزيده اى\r\n( ( 2311 ) ) بعد از اين ما ديده خواهيم از تو بس\r\nتا نپوشد بحر را خاشاك و خس\r\n\r\nهراسى از آن نداشته باشيم كه تاريكىها و رويدادهاى فريبا و ابهام انگيز پيرامون زندگانى ما را فرا گرفته است ، از آن بترسيم كه بينايى خود را هم دستخوش آن تاريكىها بسازيم و قدرت عبور از سنگلاخهاى تاريك و چمنزارهاى فريبا را از دست بدهيم\r\nتوقف نكنيد و راه بيافتيد ، و سر به عقب هم بر نگردانيد كه رويدادها پس از گريز از سلطهء ارادهء آدمى بزرگ و با قيافهء هولناكتر جلوه مىنمايد .\r\nخيلى زياد هم به آينده هاى بسيار دور نيانديشيد كه چند حادثه و حقيقت امروزى نمىتواند واقعيات آيندهء دور را به شما روشن و قابل درك و تسلط بسازد .\r\nتاريكى رويدادهاى زندگى را بهانه‌اى براى ايستادن در مجراى پر شتاب زندگى قرار ندهيد ، اگر در اين مجراى تيز رو بايستيد ، هر يك از امواج تند و برنده قسمتى از موجوديت شما را گرفته و به راه خود ادامه خواهد داد ، تا بخواهيد به خود بياييد و به بينيد چه داريد و چه نداريد ، چيزى از شما نمانده است كه به بررسىاش بيارزد .\r\nمىگوييد : كجا بروم ؟ تاريك است ، چشمم نمىبيند ؟ و مىگوييد : در گرداب مرگزا افتاده‌ام ، مرگ و سقوطم قطعى است ، براى چه دست و پا بزنم ؟ و مىگوييد : روزگار سر و كارم را با خس و خاشاك انداخته است ، كدامين آب\r\n","description":"","footnote":"","page_name":" 115 ","page_number":119},
  {"content":"\r\nخوش گوار به لب تشنهء من خواهد رسيد ؟ و مىگوييد : هر قلهء مرتفعى را زير پا گذاشتم ، قلهء مرتفعترى پيش رويم سبز شد ، پس كجا بروم ؟ اين را هم مىگوييد كه حلقه هاى زنجير اقوياى طبيعت و انسانها چنانم مىفشارد كه موجوديتى در خود نمىبينم ، چگونه به حركت و تكاپو وا دارم مىكنى ؟ بالاتر از اينها مىگوييد : هر دانه‌اى كه ديدم روى دامى افتاده بود كه چشمم آن را نمىديد ، گرفتن آن دانه همان گرفتارى در دام بدبختى همان ؟ همهء اينها را كه مىگوييد ، درست است ، حد اقل براى دل خوشى شما مجبوريم بگوييم كه شما صحيح مىگوييد و انسان و طبيعت همان است كه شما تفسير مىكنيد .\r\nاما ، ما حقى در خود مىبينيم كه اين يك جمله را هم به شما بگوييم :\r\nهمهء اين مشكلات كه گفتند ، بيش از يك مشكل نيست و آن نداشتن بينايى است كه همان واقعيات را كه براى شما تاريك و گرداب و خس و خاشاك و قلهء غير قابل صعود و زنجير بردگى و دام جلوه داده است ، همان نابينايى است كه به ساده لوحان سر خوش و دل مست ، تاريكىها را روشن و گردابها را چشمه سار زلال و حيات بخش و خس و خاشاك را درياى بىكران . و مستهلك كننده نيرو را قله هاى مرتفع و زنجيرهاى بردگى را عامل آزادى مطلق نمايش مىدهد . حقيقت اين است كه بيش از يك مشكل وجود ندارد و آن اين است كه ديدهء بينايى در ما وجود ندارد كه زندگى ما را از اين ابهام دردناك نجات بدهد .\r\nاگر ما متوجه مىشديم كه اندازهء بينايى طبيعى ما چيست و چه مقدار با واقعيات جهان مىتواند تماس پيدا كند ، توقع اين كه ما بايد همه چيز را بدانيم ، ما را بيمار و بد دل نمىكرد . همچنين اگر مىدانستيم كه نيروى تصرف و سلطهء ما بر جهان خارجى چه اندازه‌اى دارد ، بيش از آن نيرو و كمتر از آن را توقع و انتظار نمىداشتيم و دو طرف احساس ناتوانى مطلق و توانايى مطلق ما را نابود نمىساخت . . . ما بايد بدانيم كه -\r\n","description":"","footnote":"","page_name":" 116 ","page_number":120},
  {"content":"\r\nخانمان سوزترين درد ما مربوط به جهان بيرونى عينى نيست ، بلكه اين درد مربوط به درون ما است اجازه بدهيد در توضيح اين مطلب مقدارى بيشتر دقت كنيم . ما مىبينيم كه چنان كه در بالا گفتيم : حوادث و رويدادهاى جهان بيرونى با قطع نظر از خواص و عوامل معينى كه دارند ، از نظر موافقت و مخالفت با زندگى و آرمانهاى انسانى به هيچ وجه يك جهتى و خشك نيستند ، زيرا چنان كه محسوس مىبينيم : يك حادثه معين به يك نفر يا بيك گروه و جامعه مزيت دانه‌اى دارد و به ديگرى وخامت دام مرگ بار . حادثه‌اى بيك فرد يا گروه و جامعه گرداب مهلك مىنمايد به ديگرى عامل محرك به پيش . . . آيا عالىتر و مقدستر از دانش و نيروهاى طبيعى چيزى سراغ داريد ؟ با اين حال همين دانش و نيرو براى بعضى وسيلهء زندگى ايده آل است ، براى بعضى ديگر وسيلهء مرگ و بدبختى : پس چاره‌اى نداريم جز اين كه ما نخست درون ساخته شدهء انسانها را مطرح كنيم و به بينيم اين درون چگونه ساخته شده است و چه مىبيند ؟ براى توضيح اين مطلب جملات بسيار مفيدى را از واسيلى كاندينسكى براى شما مىآوريم ، شما با دقت در اين عبارات تصديق خواهيد كرد كه حقايق و نمودهاى جهان چه تاريك و چه روشن ، خواه هموار و خواه وحشتناك و خواه آرامش بخش ، داراى هويت و تأثير محدود است ، اين انسان است كه آن امور را در درون خود معنى و توجيه خواهد كرد ، و در موجوديت خود دخالت خواهد داد . او مىگويد :\r\n« با لمس كردن يخ ، جز يك تأثر پذيرى سرد فيزيكى نمىتوان داشت .\r\nبه محض اين كه انگشت باز گرم شد ، تاثر پذيرى فراموش شده است . به محض اين كه چشم ديگر رنگ را نمىبيند كنش فيزيكى خميرهء رنگ متوقف مىشود . تأثر پذيرى سردى يخ ، وقتى كه به ژرفى نفوذ مىكند ، احساسهاى ديگرى بيش از پيش انسانهايى را بيدار مىنمايد و مىتواند رشته‌اى كامل از عوارض\r\n","description":"","footnote":"","page_name":" 117 ","page_number":121},
  {"content":"\r\nفيزيكى [ گويى آن عوارض حقيقت برون ذاتى است كه در درون آدمى تأثر مىبخشد 
  ] به راه بياندازد . براى احساس رويه‌اى رنگ و گسترش آن نيز همين طور مىباشد . روى يك حساسيت ميانه ، جسمهاى خودمانى كنشى رويه‌اى دارند ، در صورتى كه آنهايى را كه براى نخستين بار مىبينيم ، آنا بر روى ما احساسى ژرف مىگذارند .\r\nاين چنين است كودك كه براى او هر جسم چيز نوى است ، واقعيت جهان را مىآزمايد . نور او را به سوى خود مىكشد ، او مىخواهد آن را به دست آورد و انگشتان خود را مىسوزاند . از اين پس او براى شعله بيمى و احترامى خواهد گذاشت .\r\nاو خواهد دانست كه نور تنها آزار كننده نيست ، بلكه او تاريكى را مىراند و روز را بلندتر مىكند ، كه او مىتواند گرم كند ، بپزد ، و گاهى نمايشى مشغول كننده به وجود آورد ، پس از اين تجربه او با نور آشنا خواهد شد و آن چه از آن مىداند در مغز او ثبت خواهد گشت .\r\nاكنون شدت علاقمندى كم مىشود و ناپديد مىگردد . نمايش شعله باز عليه بىتفاوتى مبارزه مىكند ، ليكن محسوسانه جذابيت خود را از دست مىدهد . كم كم جهان سر خور مىشود .\r\nاين چنين است كه به دانستن اين كه درختان سايه مىدهند كه اسبان تند مىروند كه اوتومبيلها باز هم تندتر چرخند ، كه سگها گاز مىگيرند كه ماه دور است ، كه بشرى كه در آيينه ديده مىشود ، ظاهرى بيش نيست مىانجامد . به تدريج كه بشر خود را بسط مىدهد و كامل مىكند ، دايرهء خصايص مشخصه‌اى كه او از شناختن موجودات و چيزها ياد مىگيرد . بزرگتر مىشود . موجودات و چيزها مفهوم مىگيرند كه بالاخره به طنين درونى منجر مىگردد . » ( 1 )  ما هرگز نمىگوييم كه خواص و لوازم حقايق و رويدادهاى برون ذاتى در ساختن انسان كه به جهان خواهد نگريست و با جهان ارتباط بر قرار خواهد كرد ،\r\n","description":"","footnote":" ( 1 ) روحانيت در هنر و در نقاشى بويژه واسيلى كاندينسكى ، ترجمه آية اللهى ، ص 59 و 60 . . ","page_name":" 118 ","page_number":122},
  {"content":"\r\nاثرى ندارد .\r\nآن چه كه مىگوييم : اين است كه انسان در مجراى تاريخ و محيط و معلومات پيشين و تجريدى ، درون مخصوصى براى خود مىسازد ، در اين سازندگى از دو نوع عناصر درونى و برونى بهره بردارى مىكند .\r\nاين دو نوع عناصر در مقابل من برتر او ( نه به اصطلاح فرويد بلكه به معناى مجموعهء خصوصياتى كه در ما فوق اراده و اختيار است . ) تقسيم به موقت و پايدار و سطحى و نافذ و خوشايند و بد آيند مىگردند و هر يك معنا و ارزش مخصوصى به خود مىگيرند . اشخاص در اين تكاپوى حياتى به گروه هاى بسيار مختلف تقسيم مىشوند . اين تقسيم نه مربوط خاصيت اشياء است كه براى همگان مشترك است [ زيرا آب براى همهء اشخاص ، يا حد اقل به ميليونها و ميلياردها اشخاص كه از نظر برداشتهاى درونى مختلف و متضادند ، از اكسيژن و هيدروژن تركيب يافته و مىتواند تشنگى را بر طرف كند و با ريزش روى خاك ، آن را گل مىنمايد 
  ] ، و نه مربوط به غرايز و اصول روانى مشترك انسانها است ، زيرا غرايز طبيعى و اصول روانى از نظر اتحاد در هويت تفاوتى با ميعان و ساير خواص آب ندارد ، و به همين جهت است كه مىتوان با عينك علمى روى قوانين كلى در آن امور مطالعه و بررسى كرد بلكه تقسيم شدن انسانها مربوط به آن من برتر است كه حتى اجزاء يك خانواده را كه از همه جهات در فضاى مشترك زندگى مىكنند از يكديگر جدا مىسازد ، يكى را عاقلترين فرد و ديگرى را احمق انسان مىنمايد ، آنچنانكه يكى را در نهايت زيبايى مىسازد .\r\nتوصيهء مربيان الهى در بارهء درون سازى كه مهمترين عناصرش از اختيار و تصرف انسانها خارج است ، اين است كه بشر بايستى به اضافهء تلاشهاى طبيعى خود براى تحصيل بهترين راه براى زندگى در عرصهء طبيعت ، عامل ماوراى طبيعى را منظور بدارد و بداند كه آن آفرينندهء مطلق كه عناصر غير اختيارى من را چه به طور مستقيم و چه به طور غير مستقيم مىتواند چنان توجيه كند كه انسان بتواند دام\r\n","description":"","footnote":"","page_name":" 119 ","page_number":123},
  {"content":"\r\nرا ببيند و دانه ها را تشخيص بدهد ، يا به عبارت ديگر دامها در مقابل عناصر من او ، خاصيت دانه پيدا كند .\r\nتاريكىها با روشنايىهاى درون قابل هضم باشد . گردابها پيش از آن كه سر راه زندگى را بگيرد و پيش از آن كه به نزديكى موجوديت طبيعى آدمى برسند و نابودش كنند ، چهرهء واقعى خود را نشان بدهند و انسان بتواند راه ديگرى را كه از گرداب دور است در پيش بگيرد و در آن هنگام هم كه گرداب از دور ديده نشود ، يا قدرت انتخاب راه ديگر در بين نباشد ، با آغوش باز به استقبالش برود و بداند كه همين گرداب در موقعى كه براى او تماشاگر لذت آور و يا عامل محرك بود ، باز گرداب بود نه چيز ديگر . امروز هم كه او را در كام خود فرو مىبرد ، باز گرداب است نه چيز ديگر .\r\nآن چه كه مقتضاى ديده ورى او است ، اين است كه بداند من با تمام قدرتها و بينشهايى كه دارد ، در حيطهء سلطهء يك موجود برين و جزئى از نقشهء كلى حساب شدهء عالم هستى است .\r\nاين جزء نقشه كه روزى گرداب مهلك او را خندانده بود ، امروز هم با توجه به نقشه كلى حساب شده بايد او را بخنداند .\r\nاين خنده هاى و الا در چهرهء پيامبران و اولياء الله و حتى جهان بينان خردمند مانند ابيكتت ( فيلسوف رم ) هم به فراوانى ديده‌ايم . پس به بينيم در اين جهان هستى از خداى هستى براى من چه مىخواهيم ؟\r\n\r\nما نمىخواهيم غير از ديده اى\r\nديدهء تيزى گشى بگزيده اى\r\n\r\nخداوندا ،\r\n\r\n( ( 2311 ) ) بعد از اين ما ديده خواهيم از تو بس\r\nتا نپوشد بحر را خاشاك و خس\r\n\r\n","description":"","footnote":"","page_name":" 120 ","page_number":124},
  {"content":"\r\n\r\n\r\n( ( 2321 ) ) شب شكسته كشتى فهم و حواس\r\nنى اميدى مانده نى خوف و نه باس\r\n( ( 2322 ) ) برده در درياى حيرت ايزدم\r\nتا ز چه فن پر كند بفرستدم\r\n( ( 2323 ) ) آن يكى را كرده پر نور و جلال\r\nوين دگر را كرده پر وهم و خيال\r\n\r\nبامدادان كه از سفر خواب به وطن بيدارى بر مىگرديد ، نخست چمدان خود را باز كنيد و به بينيد چه ره آوردى را با خود آورده‌ايد ؟\r\nدانشهاى بشرى خواب و بيدارى و ماهيت و خواص آنها را هم مانند ساير موضوعات براى ما تفسير مىكنند و توضيح مىدهند و حقايق قابل توجهى را در اختيار ما مىگذارند .\r\nولى هرگز ديده نشده است كه متفكران صاحب نظرى ما را به اين مسئله متوجه بسازند كه بامدادان سر بر داشتن از خواب شبانگاهى را ناچيز و يك پديدهء عادى نيانگاريد . صبحگاه خود را مانند روز گذشته تلقى نكنيد . شما شب گذشته در قلمرو ديگرى بسر برده‌ايد كه با سطح نگرىهاى خود نامى جز آسايش خستگىهاى روزانه بر آن ننهاده‌ايد .\r\nشب گذشته كشورهاى سه قلمرو خود آگاه و ناخود آگاه و نيمه آگاه مرزهاى خود را برداشته و پروانهء عبور بيك ديگر را لغو كرده بودند .\r\nيك واحد از قلمرو ناخود آگاه كه در ساعت هفت و نيم صبح روز دوشنبهء فروردين ماه 1310 كه شما دو ساله بوديد ، در آن قلمرو به گوشه‌اى از ضمير شما خزيده بود ، ديشب دو ساعت از خواب گذشته ، بدون گذر نامه و مواجه شدن با مأمورين اجرا و غير ذلك ، به كشور نيمه آگاه وارد شده با چند واحد ديگر كه براى ورود در قلمرو خود آگاه شورى بسر داشتند و شرط بندى مىكردند ، روانهء ضمير خود آگاه گشته است .\r\n","description":"","footnote":"","page_name":" 121 ","page_number":125},
  {"content":"\r\n\r\nو بالعكس نقل و انتقالات و تجزيه و تركيبهاى متنوعى در محتويات سه قلمرو فوق انجام گرفته است .\r\nاين چه پديده ايست ؟ آيا مىتوان اين پديدهء شگفت انگيز را با اصول علمى و قابل درك مورد تحقيق قرار داده و براى بهره بردارى انسانها آماده ساخت ؟ از طرف ديگر آيا رؤياهايى كه به طور خيلى فراوان رويدادهاى آينده را نشان داده‌اند ، نمىتواند يك بعد ديگرى بر چند بعد انسان بيافزايد ؟ نكند ما هر بامداد يك انسان تازه‌اى هستيم در زمينهء موجوديت پيشين خود .\r\nتفسير ابيات\r\nآن فقير گنج طلب به مناجات با خدا پرداخت و گفت : اى خداى من ، اى داناى همهء رازها ، من براى پيدا كردن گنج ياوه تازه ها كردم و گول شيطان حرص و آز را خوردم كه مرا بدون شكيبايى و آرامى به شتاب و دويدن وا داشت . من از ديگر روزگاران لقمه‌اى نيندوختم و نصيبى جز سياه كردن دست و سوزانيدن دهان بر نداشتم . هيچ با خويشتن نگفتم : حالا كه من در بارهء اين گنج روشنايى و يقين ندارم بايد ، گشودن اين گره را از آن گره زن و گره گشا بخواهم . برو گره گفتار حق را با گفتار خود حق باز و تفسير كن ، اى ياوه گو ، دست از آن همه ژاژ خايىها و بىهوده گويىها بردار . و يقيناً بدان -\r\n\r\n( ( 2293 ) ) آن گره كاو زد هم او بگشايدش\r\nمهره كاو انداخت او بربايدش\r\n\r\nاين سخن را كه آسان مىنمايد ، به اين آسانىها هم تلقى مكن ، سخنان از رموز معارف لدنى است .\r\nفقير در مناجاتش مىگويد : پروردگارا ، از اين شتاب ساده لوحانه توبه كردم ، حال كه درهاى مطلوبم را برويم تو بسته‌اى ، هم تو با دست عنايت ربانيت درهاى مطلوبم را بگشا .\r\nمن بار ديگر بر مىگردم و همان خرقهء هميشگى را مىپوشم و دست بدعا\r\n","description":"","footnote":"","page_name":" 122 ","page_number":126},
  {"content":"\r\nو مناجات بر مىدارم ، زيرا مىبينم : كه من حتى در دعا كردن هم هنرى نداشته و از روى نادانى دست به نيايش برداشته بودم . اصلًا هنر كو ؟ من چيستم ؟ آن دل معتدل پر فروغ كجا است ؟ اين هنر و من و دل ، همه و همه انعكاسى از انوار الهى تست . من بالعيان مىبينم : -\r\n\r\n( ( 2298 ) ) هر شبى تدبير و فرهنگم به خواب\r\nهمچو كشتى غرقه مىگردد در آب\r\n\r\nنه من مىماند و نه هنر من ، بدن هم در گوشه‌اى مانند لاشه مردار بىخبر افتاده است . ساده لوحان گمان مىكنند كه شبانگاه كه مردم به خواب رفتند ، ديگر كسى بذكر خداوندى و بلى گفتن به الست او مشغول نيست ، اين نابخردان نمىدانند كه در سر تا سر شب آن سلطان بلند مرتبه خود است و خود بلى مىگويد .\r\n\r\n( ( 2301 ) ) كو بلى گو ؟ جمله را سيلاب برد\r\nيا نهنگى خورد كل را كرد و مرد\r\n\r\nتا آنگاه كه بامدادان ، تيغ گوهر دار خود را از نيام تاريكى شب بر كشد و آفتاب جهان آرا مسافت شب را در نوردد و نهنگ خواب كه همهء افكار و خيالات و سخنها و اراده هاى انسانها را خورده بود بر گرداند . آرى ، صبحگاهان مانند حضرت يونس عليه السلام از درون نهنگ شب بيرون مىآئيم و بار ديگر در جهان بو و رنگ در مىغلطيم .\r\nمردم در ظلمات شبانگاهى ، آنگاه كه به خواب عميق فرو رفته‌اند ، ناخود آگاه مانند يونس عليه السلام در حال تسبيح و ذكر خداوندى بسر مىبرند و راحت مىشوند و هنگامى كه از شكم ماهى شب بيرون آمدند ، بامدادان مىگويند : -\r\n\r\n( ( 2307 ) ) كاى كريمى كاندر آن ليل وحش\r\nگنج رحمت بنهى و چندين چشش\r\n\r\nآرى از بطن ظلمانى شب بدر آمده و مىبينند :\r\n\r\n( ( 2308 ) ) چشم تيز و گوش تازه تن سبك\r\nاز شب همچون نهنگ ذو الحبك\r\n\r\nمىگويند : خداوندا ، ما از آن تاريكىهاى وحشت بار كه ما را بىاختيار\r\n","description":"","footnote":"","page_name":" 123 ","page_number":127},
  {"content":"\r\nدر ديدگاه انس با تو قرار مىدهد ، نخواهم گريخت . ما موسى را شنيده‌ايم كه از دور آتشى ديد و وقتى كه به نزديكى آن رفت ، با نور پر فروغ ربانى تو رو برو گشت -\r\n\r\nهمچو اعرابى كه آب از چَه كشيد\r\nآب حيوان از رخ يوسف چشيد\r\nبهر فرجه شد يكى تا گلستان\r\nفرجهء او شد جمال باغبان\r\nرفت موسى كاتشى آرد به دست\r\nآتشى ديد او كه از آتش برست\r\n\r\nما شب تاريك و سياه را چون زنگى سياه ديديم و در حقيقت حور زيبا و سفيد رويى بوده كه آب حيات ابدى ما را در لبانش داشته است .\r\nكريما ، رحيما ، بخشايشگرا ، ما ديگر پس از اين گول رنگها و صورتها را نخواهيم خورد . بلكه -\r\n\r\n( ( 2311 ) ) بعد از اين ما ديده خواهيم از تو بس\r\nتا نپوشد بحر را خاشاك و خس\r\n\r\nدر آن هنگام كه ساحران فرعونى از كورى و خيرگى در رنگهاى فرعونى رها گشتند ، دست و پا از دست دادند و خود را دريافتند ، كف مىزدند و پا مىكوبيدند و -\r\n\r\nمطربانشان در درون دف مىزدند\r\nبحرها در شورشان كف مىزدند\r\n\r\nاين اسباب و علل ظاهرى چشم بندهايى هستند كه همه را مىلرزانند ، اينان كه خود را بر اسباب ظاهرى چنين مىبازند ، از اصحاب حق و حقيقت نيستند .\r\nاگر درست مىنگريستند ، مىديدند كه حق جل و علا درها به روى ياران خود مىگشايد و آنان را تا صدر بارگاه الهىاش رهنمون مىگردد .\r\nبا دست عنايت و رحمتش مستحق و نامستحق را از بند بردگى آزاد مىكردند . شما مىگوييد : چطور ؟ مگر كسى بىاستحقاق هم مىتواند عظمتى را نائل شود مىگويم : درست بيانديشيد :\r\n\r\n( ( 2316 ) ) در عدم ما مستحقان كى بديم\r\nكه بر اين جان و بر اين دانش زديم ؟\r\n\r\n","description":"","footnote":"","page_name":" 124 ","page_number":128},
  {"content":"\r\nمگر در خلاء محض نيستى استحقاق و استعدادى وجود داشت كه ما با سابقهء آن استحقاق و استعداد اين عقل دانش و جان با عظمت را حيازت كرديم ؟ اى خدا ، -\r\n\r\n( ( 2317 ) ) اى بكرده يار هر اغيار را\r\nاى بداده خلعت گل خار را\r\n( ( 2318 ) ) خاك ما را ثانيا پاليز كن\r\nهيچ نى را بار ديگر چيز كن\r\n\r\nتو بودى كه نخست اين مقام والاى شايستگى روياروى تو قرار گرفتن و با تو به نيايش پرداختن را به ما عنايت فرمودى ، و گر نه خاك جامد لا شعور كجا و روياروى تو قرار گرفتن و خود را با تو در تماس نهادن كجا ؟ تو اى خداوند كريم كه بما دستور دعا كردن فرموده‌اى ، خود نيز مقرون اجابتش فرما .\r\nبار ديگر نظرى به شب اسرار آميز مىاندازم ، بينم : كشتى نيرومند فهم و حواس و اميد و خوف همه و همه در درياى ظلمانى شب مىشكند . و در درياى تاريك حيرت فرو مىرود ، تا با كدامين فن وجودم را پر كند و بار ديگر به جهان بيدارى پر از رنگ و بو برگرداند . -\r\n\r\n( ( 2323 ) ) آن يكى را كرده پر نور و جلال\r\nوين دگر را كرده پر وهم خيال\r\n\r\nاگر رأى و فن و اختيار شئون هستىام را در دست داشتم ، نمىگذاشتم شباهنگام در موقع خواب ، هوش من بىدستور من از سرم برود و نمىگذاشتم پرندگان فضاى درونم بىاجازه و فرمان من ، از دام وجود من رها شده و در ماوراى فضاى درونم به پرواز در آيند يا بيارامند و نيز مىتوانستم در حالات خواب و بىهوشى و آزمايشها از منازل گونه گون جان مطلع باشم . . . شگفتا ، -\r\n\r\n( ( 2327 ) ) چون كفم زين حل و عقد او تهيست\r\nاى عجب اين معجبىّ من ز چيست\r\n\r\nآرى ، ديده ها را ناديده انگاشتم و بار ديگر زنبيل دعا گرفتم كه -\r\n\r\nاى هميشه حاجت ما را پناه\r\nبار ديگر ما غلط كرديم راه\r\nدم بدم وابستهء دام نويم\r\nهر يكى گر باز و سيمرغى شويم\r\n\r\nمن آن حرف الفم كه چيزى ندارد ، مگر دلى كه از چشم ميم هم تنگتر\r\n","description":"","footnote":"","page_name":" 125 ","page_number":129},
  {"content":"\r\nاست . اين است امّ ( اصل ) وجود من كه از وجود الفوار ناچيز و از دل ميموار تنگ چشم تركيب يافته است . الف مجموعهء هستى من سر تا پا غفلت و غفلت زا است . ميم هستى من كه دل است ، همان وسيلهء آگاهى من است كه بسيار تنگ چشم است . در آن هنگام كه دنگ و بىهوش مىگردم ، هستىام مبدل به هيچ مىشود و وقتى هم كه به عالم هشيارى گام مىنهم ، در پيچا پيچ خيالات و انديشه بازيگرانه سر در گم مىشوم . اى انسان بىنوا ، -\r\n\r\n( ( 2333 ) ) هيچ ديگر بر چنين پيچى منه\r\nنام دولت بر چنين هيچى منه\r\n\r\nمن كه چيزى ندارم تا حالم را بهبودى ببخشد ، زيرا توهمات هستى ، مشقت و رنج بىشمارى را نصيبم نموده است . خداوندا ،\r\n\r\n( ( 2335 ) ) ور ندارم هم تو داراييم كن\r\nرنج ديدم ، راحت افزاييم كن\r\n\r\nحال كه حقايق را نديدم ، اجازه فرما در پيشگاه تو در آب ديدگانم برهنه و عريان بايستم و ديده به رحمتت بردوزم . اگر در ديدگانم آبى نماند ، مانند ديدگان پيامبر از لطف و كرمت پر آب و اشكبارم فرما . حال كه پيامبر با آن عظمت و بزرگى در مقابل خداوند اشكريز است چرا من كه گدايى بيش نيستم از اشك خود استفاده نكنم ؟ حال كه چنان چشمى خواستار اشك است اگر چشم من به قدر صد جيحون اشك ريزد شايسته است . چنان اشكى كه هر قطره‌اى از آن بهتر از صد جيحون است كه موجب رهايى جن و انس است . آن روضهء رضوان كه باران اشك مقدس را مىجويد ، ديگر دنبال آب شور نخواهد رفت . از من بشنو -\r\n\r\n( ( 2344 ) ) اى اخى دست از دعا كردن مدار\r\nبا اجابت يا ردِ اويت چه كار\r\n( ( 2345 ) ) نان كه سدّ و مانع اين آب بود\r\nدست از آن نان مىببايد شست زود\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nالهام آمدن فقير را و كشف شدن آن مشكل بر او\r\n\r\n( ( 2347 ) ) اندر اين بود او كه الهام آمدش\r\nكشف شد اين مشكلات از ايزدش\r\n( ( 2348 ) ) گفت گفتم بر كمان تيرى بنه\r\nكى بگفتم من كه اندر كش تو زه ؟\r\n( ( 2349 ) ) من نگفتم كاين كمان را سخت كش\r\nدر كمان نه گفتمت نه بر كشش\r\n( ( 2350 ) ) از فضولى تو كمان افراشتى\r\nصنعت قوّاسيى برداشتى\r\n( ( 2351 ) ) ترك اين سخته كمانى رو بگو\r\nدر كمان نه تيز و پرّيدن مجو\r\n( ( 2352 ) ) چون بيفتد تير آنجا مىطلب\r\nزور بگذار و به زارى جو ذهب\r\n( ( 2353 ) ) آنچه حق است اقرب از حبل الوريد\r\nتو فكندى تير فكرت را بعيد\r\n( ( 2354 ) ) اى كمان و تير را برساخته\r\nصيد نزديك و تو دور انداخته\r\n( ( 2355 ) ) هر كه او دور است دور از روى او\r\nكازمايد قوّت بازوى او\r\nهر كه دور اندازتر او دور تر\r\nوز چنين گنج است او مهجورتر\r\n( ( 2356 ) ) فلسفى خود را زانديشه بكشت\r\nگو به دو كاو را سوى گنج است پشت\r\n( ( 2357 ) ) گو به دو چندان كه افزون مىدود\r\nاز مراد دل جداتر مىشود\r\n( ( 2358 ) ) جاهدوا فينا بگفت آن شهريار\r\nجاهدوا عنا نگفت اى بىقرار\r\n( ( 2359 ) ) همچو كنعان كاو ز ننگ نوح رفت\r\nبر فراز قلهء آن كوه رفت\r\n( ( 2360 ) ) هر چه افزونتر همىجست او خلاص\r\nسوى كُه مىشد جداتر از مناص\r\n( ( 2361 ) ) همچو اين درويش بهر گنج و كان\r\nهر صباحى سختتر جستى كمان\r\n( ( 2362 ) ) هر كمانى كاو گرفتى سختتر\r\nبودى از گنج و نشان بدبختتر\r\n( ( 2363 ) ) اين مثال اندر زمانه جانى است\r\nجان نادانان به رنج ارزانى است\r\n( ( 2364 ) ) زان كه جاهل داشت ننگ از اوستاد\r\nلاجرم رفت و دكان تو گشاد\r\n( ( 2365 ) ) آن دكان بالاى استاد اى نگار\r\nگنده و پر كژ دم است و پر ز مار\r\n( ( 2366 ) ) زود ويران كن دكان و باز گرد\r\nسوى سبزى و گلستان و آب خورد\r\n( ( 2367 ) ) نى چو كنعان كاو ز كبر ناشناخت\r\nاز كُه عاصم سفينهء فوز ساخت\r\n\r\n","description":"","footnote":"","page_name":" 127 ","page_number":131},
  {"content":"\r\n\r\n\r\n\r\n( ( 2368 ) ) علم تي راندازيش آمد حجيب\r\nوان مراد او بُده حاضر به جيب\r\n( ( 2369 ) ) اى بسا علم و ذكاوات و فطن\r\nگشته رهرو را چو غول و راهزن\r\n( ( 2370 ) ) بيشتر اصحاب جنّت ابلهند\r\nتا ز شرّ فيلسوفى مىرهند\r\n( ( 2371 ) ) خويش را عريان كن از جملهء فصول\r\nترك خود كن تا كند رحمت نزول\r\n( ( 2373 ) ) زيركى شد دام برد و طمع و آز\r\nتا چه خواهد زيركى را پاك باز\r\n( ( 2374 ) ) زيركان با صنعتى قانع شدند\r\nابلهان از صنع در مانع شدند\r\n( ( 2375 ) ) زان كه طفل خرد را مادر نهار\r\nدست و پا باشد نهاده در كنار\r\n\r\nآيه\r\n« وَنَحْنُ أَقْرَبُ إِلَيْه مِنْ حَبْلِ اَلْوَرِيدِ 50 : 16 » ( 1 )  ( و ما به او از رگ گردنش نزديكتريم ) .\r\n« وَاَلَّذِينَ جاهَدُوا فِينا لَنَهْدِيَنَّهُمْ سُبُلَنا 29 : 69 » ( 2 )  ( و آنان كه در راه ما مجاهده مىكنند ، آنان را به راه هاى خود هدايت خواهيم كرد . )\r\n\r\n( ( 2353 ) ) آنچه حق است اقرب از حبل الوريد\r\nتو فكندى تير فكرت را بعيد\r\n( ( 2354 ) ) اى كمان و تير را برساخته\r\nصيد نزديك و تو دور انداخته\r\n( ( 2355 ) ) هر كه دور اندازتر او دور تر\r\nوز چنين گنج است او مهجورتر\r\n\r\nتا كى براى خدا يا بى بنقطه ها و ابعاد مخالف سمت خدا تير اندازى خواهيم كرد ؟\r\n\r\nسالها دل طلب جام جم از ما مىكرد\r\nآن چه خود داشت ز بىگانه تمنا مىكرد\r\n\r\n","description":"","footnote":" ( 1 ) سوره ق ، آيهء 16 . .  ( 2 ) سوره العنكبوت ، آيهء 69 . . ","page_name":" 128 ","page_number":132},
  {"content":"\r\n\r\nگهرى كز صدف كون و مكان بيرون بود\r\nطلب از گم شدگان لب دريا مىكرد\r\nبىدلى در همه احوال خدا با او بود\r\nاو نمىديدش و از دور خدايا مىكرد\r\n\r\nحافظ كجا مىرويم ؟ او را از چه و از كجا مىجوييم ؟ هدف ما از اين همه تيرها كه در تاريكى پرتاب مىكنيم كدامين نشانه است ؟ مگر عشق به تير اندازى با خميره جان ما سرشته است ؟ شگفتا به حال اين انسان منطقى به دست گرفته است كه تمام منطقهايش را كور و گنگ مىسازد مىگويد : تير مىاندازم ، تو مىپرسى به كجا و به كدامين هدف ؟ پاسخ مىدهد ، مدتى است خودم را گم كرده‌ام ، مىخواهم تيرها را بياندازم و هر كجا كه آن تيرها مىافتند ، بروم و بگردم و خودم را پيدا كنم برو پيدا كن و هر وقت پيدا كردى ما را هم مطلع بساز هيچ مىدانيد چرا اين منطق ضد واقع ، بشر را به خود جلب كرده است ؟ براى اين كه او هرگز با خويشتن سر و كار نداشته است و نخواهد داشت . او اگر با خويشتن سر و كار داشت ، تير و كمانش را براى پيدا كردن غير خدا به كار مىانداخت ، نه براى پيدا كردن خود و خدا .\r\nدرست دقت كنيد ، تا به بينيم : ما در كجا هستيم ؟ و چه مىخواهيم ؟ آخر وقتى كه مىگوييم : من مىخواهم ، چرا متوجه نمىشويم كه خواهنده منم ، خواستن از شئون من ، و خواسته شده غير از من است . بنا بر اين آيا حماقتى بالاتر از اين سراغ داريد كه خواستنى بىخواهنده . ناگهان از زمين سبز شود يا از آسمان بيافتد و خواسته شده‌اى را بجويد ؟ مگر بدون من كه خواهنده است ، خواستن و خواسته شده مفهومى دارد ؟ اين جملات را كه ما گفتيم ، نمىخواهيم اثبات كنيم كه واقعا همهء مردم و در رديف اول آنان ، روان شناسان و روان كاوان تير و كمان به دست گرفته ، مىخواهند من خود را پيدا كنند ، زيرا ممكن است روان شناس و روان كاو كه براى خود شناسى در رديف اولاند در روان امثال خود سر و كار داشته و نتوانند و يا نخواهند خود را آنچنانكه\r\n","description":"","footnote":"","page_name":" 129 ","page_number":133},
  {"content":"\r\n\r\nهستند يا مىتوانند باشند بشناسند . بلكه مىخواهيم مثالى بر خدا جويان بزنيم و بدانيم كه كارى كه خدا جويان در راه خدا يا بى انجام مىدهند ، شبيه به همين حالت خود جوئى است كه خود را كنار گذاشته يا به عبارت صحيحتر خود را نرد بام قرار داده و از پله هاى آن بالا رفته ، مشغول رها كردن تيراند كه هر كجا آن تير بيافتد بروند و خود را از همان جا به دست آورند .\r\nحال كه اين قضيه به شوخى و حماقت شبيه تر از يك قضيهء انسانى است . وضع خدا جوئى چه مىشود ؟ آن خدايى كه خود من مانند خواستن خواهنده يكى از تموجات درياى مشيت او است .\r\nنيز ما نمىگوييم كه : تير اندازى با علم و فلسفه براى خدا يا بى غلط محض است ، بلكه مىگوييم : بشر بايستى اين مقدار هشيار باشد كه بداند كه نتيجهء همهء تكاپوهاى علمى و فلسفىاش در راه خدا يا بى رسيدن به نمىدانمهايى است كه جوشش حس خدا جويى او همچنان ادامه داشته باشد و بيك مىدانم اصيل برسد و تير و كمان را كنار بگذارد و خود و خدايش را در يابد .\r\nتفسير ابيات\r\nآن فقير گنج طلب كه بيهودگىهايش او را به نوميدى كشانيده بود ، از خداوند الهامى دريافت كه مشكلاتش همگى گشوده شده است . آن الهام چنين گفت : من به تو گفته بودم : تيرى در كمان گذار نگفته بودم كه زه آن كمان را بكش و تير را بيانداز . من نگفته بودم كمان را سخت بكش و گفته بودم : تير در كمان گذار و بس .\r\nتو فضولى كردى و كمان كشيدى و كمانگرى به راه انداختى ؟ تو دست از اين سخت كمان كشيدنها بر دار و برو تير در كمان گذار و تير را پرتاب مكن . هر كجا كه تير افتاد همان جا را كاوش كن ، و زور و نيرو را كنار بگذار و طلا را به آزادى جستجو كن . مگر حق جل و علا نزديكتر از رگ گردن آدمى به آدم نيست ، پس چرا تير انديشه ها را به دور مىافكنى ؟ آخر . -\r\n","description":"","footnote":"","page_name":" 130 ","page_number":134},
  {"content":"\r\n\r\n( ( 2354 ) ) اى كمان و تير را برساخته\r\nصيد نزديك و تو دور انداخته\r\n\r\nهر كس كه از خدا و روى خدا دور است ، تير اندازىهاى او براى ورزش و آزمايش زور بازوى اوست ، لذا هر كس كه در تير اندازى نيرومندتر است و تيرش را به دورترين مسافتها مىاندازد ، او از محبوب مطلق دور تر و مهجورتر خواهد بود . به آن فلسفه باف تير انداز بگو : كه با اين همه تلاش كه در تير اندازى حرفه‌اى خود را خسته و نابود مىكنى ، بدان و يقيناً بدان كه نخست پشت به گنج كرده و سپس تير اندازىها به راه انداخته‌اى نيز به او بگو : هر چه كه بيشتر مىدوى ، در حقيقت از خواستهء دلت دور تر مىگردى .\r\nخداى ما فرموده است : براى رسيدن به لقاى ما مجاهدت بورزيد ، نه براى دور شدن از ما . حال تو چونان حال كنعان پسر نوح است كه از همراهى با نوح سر باز زد و به قلهء كوه رفت ، لذا -\r\n\r\n( ( 2360 ) ) هر چه افزونتر همىجست او خلاص\r\nسوى كُه مىشد جداتر از مناص\r\n( ( 2361 ) ) همچون اين درويش بهر گنج و كان\r\nهر صباحى سختتر جستى كمان\r\n\r\nاين مثال كه گفتم ، در زمانه مثال جانها است ، يعنى جانى وجود دارد كه با تير و كمان بازى عمر خود را براى پيدا كردن نزديكترين حقيقت به خود ، بىهوده تلف نمىكند و جان ديگرى هم وجود دارد كه همهء عمر با تير اندازىها ، خود را ارزانى رنج و شكنجه نموده است ، زيرا جاهل از استاد و مرشد احساس ننگ مىكند و مىرود و دكان مستقل و نو باز مىكند ، دكانى كه بالاى دكان استاد قرار گرفته ، گنديده و پر از كژ دم و مار است . معطل مباش ، فورا در دكانت را ببند و به سوى سبزه و گلستان و چشمه سار برگرد . مانند كنعان مباش كه از جهل و نخوتش ، كوه را نگه دارندهء خويش ساخت . اين نابخرد به وسيلهء دانش تير اندازى كه داشت ، حجابى به ديده گان خود كشيد و نمىدانست كه مقصود او در جيب و گريبانش بود ، بدينسان -\r\n\r\n( ( 2369 ) ) اى بسا علم و ذكاوات و فطن\r\nگشته رهرو را چو غول راهزن\r\n\r\nاين كه فرموده است : اكثر بهشتيان مردمان ساده دلاند ، براى اين است كه\r\n","description":"","footnote":"","page_name":" 131 ","page_number":135},
  {"content":"\r\nاز شرور تارهاى عنكبوتى فيلسوف مآبان در امان بوده‌اند . برويد خود را از جملهء برهنه كنيد و خود را كنار بگذاريد ، تا رحمت الهى بر شما فرود آيد . خداوند ما دل شكسته و نيازمند مىخواهد ، در صورتى كه\r\n\r\n( ( 2372 ) ) زيركى ضدّ شكست است و نياز\r\nزيركى بگذار و با گولى بساز\r\n\r\nزيركى دامى براى سود برى و طمع و آز است ، آدم پاكباز سر و كارى با چنين زيركىها ندارد . يكى ديگر از شئون زيركان اين است كه تنها به خود صنعت و مصنوع مىنگرند و قانع مىشوند ، در صورتى كه صاف دلان با ديدن صنع الهى به سوى صانع رهسپار مىشوند . مانند كودك خردسال كه مادرش دست و پاى او است .\r\n","description":"","footnote":"","page_name":" 132 ","page_number":136},
  {"content":"\r\n\r\nداستان آن سه مسافر مسلم و جهود و ترسا كه به منزلى رفتند و لقمه يافتند ترسا و جهود سير بودند و مسلمان صايم\r\n\r\n( ( 2376 ) ) يك حكايت بشنو اينجا اى پسر\r\nتا نگردى ممتحن اندر هنر\r\n( ( 2377 ) ) آن جهود و مؤمن و ترسا مگر\r\nهمرهى كردند با هم در سفر\r\n( ( 2378 ) ) با دو گم ره همره آمد مؤمنى\r\nچون خرد با نفس و با اهريمنى\r\n( ( 2379 ) ) مر غزىّ و رازى افتد در سفر\r\nهمره و همسفره پيش همدگر\r\n( ( 2380 ) ) در قفص افتند زاغ و چغز و باز\r\nجفت شد در حبس پاك و بىنماز\r\n( ( 2381 ) ) كرده منزل شب به يك موضع به هم\r\nمشرق و مغربى قانع به هم\r\n( ( 2382 ) ) مانده در منزل ز ره خرد و شگرف\r\nروزها با هم ز سرما و ز برف\r\n( ( 2383 ) ) چون گشاده شد ره و بگشاد بند\r\nبگسلند و هر يكى سويى روند\r\n( ( 2384 ) ) چون قفص را بشكند شاه خرد\r\nجمع مرغان هر يكى سويى پرد\r\n( ( 2385 ) ) پر گشاده هر يكى بر شوق و ياد\r\nدر هواى جنس خود سوى معاد\r\n( ( 2386 ) ) پر گشاده هر دمى با اشك و آه\r\nليك پريدن ندارد روى و راه\r\n( ( 2387 ) ) چون كه ره واشد پرد مانند باد\r\nسوى آن كز ياد او پر مىگشاد\r\n( ( 2388 ) ) آن طرف كش بود اشك و سوز و آه\r\nچون كه فرصت يافت آن سو كوفت راه\r\n( ( 2389 ) ) در تن خود بنگر اين اجزاى تن\r\nاز كجا جمع آمدند اندر بدن ؟\r\n( ( 2390 ) ) آبى و خاكى و بادى و آتشى\r\nعرشى و فرشى و رومىّ و كشى\r\n( ( 2391 ) ) از اميد عود هر يك بسته طرف\r\nاندر اين منزل به هم از بيم برف\r\n( ( 2392 ) ) برف گوناگون جمود هر جماد\r\nدر شتا از بعد آن خورشيد داد\r\n( ( 2393 ) ) چون بتابد تفّ آن خورشيد خشم\r\nكوه گردد گاه ريگ و گاه يشم\r\n( ( 2394 ) ) در گداز آيد جمادات گران\r\nچون گداز تن به وقت نقل جان\r\n( ( 2395 ) ) چون رسيدند اين سه همره منزلى\r\nهديه شان آورد حلوا مقبلى\r\n( ( 2396 ) ) برد حلوا پيش آن هر سه غريب\r\nمحسنى از مطبخ انى قريب\r\n\r\n","description":"","footnote":"","page_name":" 133 ","page_number":137},
  {"content":"\r\n\r\n( ( 2397 ) ) نان گرم و صحن حلواى عسل\r\nبرد آن كه در ثوابش بود امل\r\n( ( 2398 ) ) الكياسه و الادب لاهل المدر\r\nالضيافه و القرى لاهل الوبر\r\n( ( 2399 ) ) الضيافه للغريب و القرى\r\nاودع الرحمن فى اهل القرى\r\n( ( 2400 ) ) كل يوم فى القرى ضيف حديث\r\nما له غير الإله من مغيث\r\n( ( 2401 ) ) كل يوم فى القرى وفد جديد\r\nما لهم ثم سوى الله المجيد\r\n( ( 2402 ) ) تخمه بودند آن دو بىگانه ز خور\r\nبود صايم روز آن مؤمن مگر\r\n( ( 2403 ) ) چون نماز شام آن حلوا رسيد\r\nبود مؤمن مانده در جوع شديد\r\n( ( 2404 ) ) آن دو كس گفتند ما از خور پريم\r\nامشبان بنهيم و فردا مىخوريم\r\n( ( 2405 ) ) صبر گيريم از خور امشب تن زنيم\r\nبهر فردا لوت را پنهان كنيم\r\n( ( 2406 ) ) گفت مؤمن امشب اين خورده شود\r\nصبر را بنهيم تا فردا بود\r\n( ( 2407 ) ) پس به دو گفتند زين حكمت گرى\r\nقصد تو اين است تا تنها خورى\r\n( ( 2408 ) ) گفت اى ياران نه كه ما سه تنيم\r\nچون خلاف افتادمان قسمت كنيم\r\n( ( 2409 ) ) هر كه خواهد قسم خود بر جان زند\r\nو آن كه خواهد قسم خود پنهان كند\r\n( ( 2410 ) ) آن دو گفتندش ز قسمت در گذر\r\nگوش كن قسام فى النار از خبر\r\n( ( 2411 ) ) گفت قسام او بود كاو خويش را\r\nكرد قسمت بر هوا و بر خدا\r\n( ( 2412 ) ) ملك حق و جمله قسم اوستى\r\nقسم ديگر را دهى دو گوستى\r\n( ( 2413 ) ) اين اسد غالب شدى هم بر سگان\r\nگر نبودى نوبت آن بدرگان\r\nاين اسد غالب شدى هم بر بقور\r\nگر نبودى نوبت آن گاو زور\r\n( ( 2414 ) ) قصدشان آن كان مسلمان غم خورد\r\nشب بر او در بىنوايى بگذرد\r\n( ( 2415 ) ) بود مغلوب او به تسليم و رضا\r\nگفت سمعاً طاعة اصحابنا\r\n( ( 2416 ) ) پس بخفتند آن شب و برخاستند\r\nبامدادان خويش را آراستند\r\n( ( 2417 ) ) روى شستند و دهان و هر يكى\r\nداشت اندر ورد راه و مسلكى\r\n( ( 2418 ) ) يك زمانى هر يكى آورد روى\r\nسوى ورد خويش از حق فضل جوى\r\n( ( 2419 ) ) مؤمن و ترسا جهود و گبر و مغ\r\nجمله را رو سوى آن سلطان الغ\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nمؤمن و ترسا جهود و نيك و بد\r\nجملگان را هست رو سوى احد\r\n( ( 2420 ) ) بلكه سنگ و خاك و كوه و آب را\r\nهست وا گشت نهانى با خدا\r\n( ( 2421 ) ) اين سخن پايان ندارد هر سه يار\r\nرو به هم كردند آن دم ياروار\r\n( ( 2422 ) ) آن يكى گفتا كه هر يك خواب خويش\r\nآنچه ديد او دوش گو آرد به پيش\r\n( ( 2423 ) ) هر كه خوابش به بود حلوا خورد\r\nقسم هر مفضول را فاضل برد\r\n( ( 2424 ) ) آنكه اندر عقل بالاتر رود\r\nخوردن او خوردن جمله بود\r\n( ( 2425 ) ) فايق آيد جان پر انوار او\r\nباقيان را بس بود تيمار او\r\n( ( 2426 ) ) عاقلان را چون بقا آمد ابد\r\nپس به معنى اين جهان باقى بود\r\n( ( 2427 ) ) پس جهود آورد آنچه ديده بود\r\nتا كجا شب روح او گرديده بود\r\n( ( 2428 ) ) گفت در ره موسىام آمد به پيش\r\nگربه بيند دنبه اندر خواب خويش\r\n( ( 2429 ) ) در پى موسى شدم تا كوه طور\r\nهر سه تن گشتيم ناپيدا ز نور\r\n( ( 2430 ) ) هر سه سايه محو شد زان آفتاب\r\nبعد از آن زان نور شد يك فتح باب\r\n( ( 2431 ) ) نور ديگر از دل آن نور رست\r\nپس ترقيش آمد آن ثانى درست\r\n( ( 2432 ) ) هم من و هم موسى و هم كوه طور\r\nهر سه گم گشتيم از اشراق نور\r\n( ( 2433 ) ) بعد از آن ديدم كه كُه سه شاخ شد\r\nچون كه نور حق در او نفاخ شد\r\n( ( 2434 ) ) وصف هيبت چون تجلى زد بر او\r\nمىگسست از هم همىشد سو به سو\r\n( ( 2435 ) ) زان يكى شاخى كه آمد سوى يم\r\nگشت شيرين آب تلخ همچو سم\r\n( ( 2436 ) ) آن دگر شاخش فرو شد در زمين\r\nچشمه‌اى زاد و برون آمد معين\r\n( ( 2437 ) ) كه شفاى جمله رنجوران شد آب\r\nاز همايونى و حىّ مستطاب\r\n( ( 2438 ) ) وان دگر شاخ سنى پرّيد زود\r\nتا جوار كعبه كه عرفات بود\r\n( ( 2439 ) ) باز از آن صعقه چو با خود آمدم\r\nطور بر جا بد نه افزون و نه كم\r\n( ( 2440 ) ) ليك زير پاى موسى همچو يخ\r\nمىگدازيد و نماندش شاخ و شخ\r\n( ( 2441 ) ) با زمين هموار شد كوه از نهيب\r\nگشت بالايش از آن هيبت نشيب\r\n( ( 2442 ) ) باز با خود آمدم زان انتشار\r\nباز ديدم طور و موسى برقرار\r\n\r\n","description":"","footnote":"","page_name":" 135 ","page_number":139},
  {"content":"\r\n\r\n\r\n( ( 2443 ) ) وان بيابان سر به سر در ذيل كوه\r\nبر خلايق گشته موسى با شكوه\r\n( ( 2444 ) ) چو عصا و خرقهء او خرقه شان\r\nجمله سوى طور خوش دامن كشان\r\n( ( 2445 ) ) جمله كفها در دعا افراخته\r\nنعرهء ارنى به هم درساخته\r\n( ( 2446 ) ) باز آن غشيان چو از من رفت زود\r\nصورت هر يك دگر گونه‌ام نمود\r\n( ( 2447 ) ) انبياء بودند ايشان اهل ود\r\nاتحاد انبيايم فهم شد\r\n( ( 2448 ) ) باز املاكى همىديدم شگرف\r\nصورت ايشان بد از اجرام برف\r\n( ( 2449 ) ) حلقهء ديگر ملايك مستعين\r\nصورت ايشان به جمله آتشين\r\n( ( 2450 ) ) زين نمط مىگفت احوال آن جهود\r\nبس جهودى كاخرش محمود بود\r\n( ( 2451 ) ) هيچ كافر را به خوارى منگريد\r\nكه مسلمان مردنش باشد اميد\r\n( ( 2452 ) ) چه خبر دارى ز ختم عمر او\r\nتا بگردانى از او يكباره رو\r\n( ( 2453 ) ) بعد از آن ترسا درآمد در كلام\r\nكه مسيحم رو نمود اندر منام\r\n( ( 2454 ) ) پس شدم با او به چارم آسمان\r\nمركز و مثواى خورشيد جهان\r\n( ( 2455 ) ) خود عجبهاى قلاع آسمان\r\nنسبتش نبود به آيات جهان\r\n( ( 2456 ) ) هر كسى دانند اى فجر البنين\r\nكه فزون باشد فن چرخ از زمين\r\n\r\nآيه\r\n« وَإِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ اَلدَّاعِ إِذا دَعانِ 2 : 186 » ( 1 )  ( وقتى كه بندگان من ، در بارهء من از تو سؤال كنند به آنان بگو : من به آنان نزديكم ، دعاى دعا كننده را اجابت مىكنم اگر مرا بخواند ) .\r\n« وَلَمَّا جاءَ مُوسى لِمِيقاتِنا وَكَلَّمَه رَبُّه قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَلكِنِ اُنْظُرْ إِلَى اَلْجَبَلِ فَإِنِ اِسْتَقَرَّ مَكانَه فَسَوْفَ تَرانِي فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَأَنَا أَوَّلُ اَلْمُؤْمِنِينَ 7 : 143 » ( 2 ) \r\n","description":"","footnote":" ( 1 ) سوره البقره ، آيهء 186 . .  ( 2 ) سوره الاعراف ، آيهء 143 . . ","page_name":" 136 ","page_number":140},
  {"content":"\r\n\r\n\r\n( وقتى كه موسى به وعده گاه ما آمد ، پروردگارش با او سخن گفت ، موسى عرض كرد ، خداوندا ، خود را به من نشان بده تا به تو بنگرم . خداوند فرمود : هرگز نمىتوانى مرا ببينى ولى به كوه بنگر اگر كوه در جاى خود مستقر و ثابت بماند ، مىتوانى مرا ببينى ، هنگامى كه خداوند جلوه‌اى به كوه كرد ، كوه از هم پاشيد و موسى در حال غش بر زمين افتاد وقتى كه به هوش آمد گفت : پاكيزه خداوندا ، من به تو باز گشت كردم و من اولين ايمان آورندگانم . )\r\nروايت\r\n« الضيافة على اهل الوبر و ليست على اهل المدر » ( 1 )  ( پذيرايى مهمان براى باديه و ده نشينان است نه براى شهرىها ) .\r\n« ان الرجل ليعمل الزمن الطويل به عمل اهل الجنه ثم يختم له عمله به عمل اهل النار و ان الرجل ليعمل الزمن الطويل به عمل اهل النار ثم يختم عمله به عمل اهل الجنه » ( 2 )  ( مرد زمان درازى عمل اهل بهشت را انجام مىدهد ، سپس پايان كارش با عمل اهل آتش ختم مىشود . [ و بالعكس ، 
  ] مرد زمان درازى عمل اهل آتش انجام مىدهد ، سپس پايان عملش با عمل اهل بهشت ختم مىگردد ) .\r\n\r\n( ( 2445 ) ) جمله كفها در دعا افراخته\r\nنعرهء ارنى به هم در ساخته\r\n\r\nآيا حضرت موسى عليه السلام براى خود بود كه به خدا عرض كرد : خود را به من بنمايان ؟\r\nدر آيهء فوق مسأله‌اى مطرح است كه تذكر آن را لازم مىدانيم . مسئله اين است كه گفته مىشود : حضرت موسى عليه السلام با آن مقام شامخ نبوت ، مگر نمىدانست\r\n","description":"","footnote":" ( 1 ) جامع الصغير ، ج 2 ص 78 . .  ( 2 ) همان مأخذ ، ص 52 . . ","page_name":" 137 ","page_number":141},
  {"content":"\r\nكه خدا را نمىتوان در عالم اجسام با ديدگان طبيعى ديد ، اين چه تقاضايى بود كه به خدا مىگويد : خداوندا ، خودت را بر من بنمايان ؟ به اين مسئله پاسخهاى گوناگونى داده شده است . از آن جمله پاسخى است كه از ابو القاسم بلخى نقل شده است كه حضرت موسى ديدن جسمانى را از خدا تقاضا نكرده است ، بلكه براى افزايش معرفت خود در بارهء خداوند كه او را از استدلال و استشهاد بىنياز كند ، علامات اطمينان بخشترى را درخواست كرده است ، چنان كه پيش از موسى حضرت ابراهيم خليل عليه السلام تقاضا كرده بود كه خداوند زنده كردن مردگان را به او نشان بدهد و خدا فرموده بود : مگر ايمان نياورده‌اى ؟ ابراهيم گفته بود : بلى . ولى براى حصول اطمينان قلب تقاضا مىكنم .\r\nاين پاسخ صحيح نيست ، زيرا :\r\nاولًا وصول شخصى مانند حضرت موسى به مقام نبوت و آن همه تمجيد و بزرگ داشتى كه در بارهء موسى در قرآن آمده است ، امكان ندارد كه بدون عبور از مراحل ابتدائى معرفت خدا انجام بگيرد .\r\nثانيا - اشخاص معمولى كه تا حدودى از معارف الهى اطلاع پيدا مىكنند امكان ناپذير بودن رؤيت جسمانى خدا را به طور يقين مىدانند ، چه رسد به پيامبر عظيم الشانى مانند حضرت موسى پاسخ دوم كه به نظر صحيح مىرسد ، اين است كه حضرت موسى ديدن خدا را براى خود نخواسته است ، بلكه مطابق آيه شريفه :\r\n« وَإِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى الله جَهْرَةً فَأَخَذَتْكُمُ اَلصَّاعِقَةُ وَأَنْتُمْ تَنْظُرُونَ 2 : 55 » ( 1 )  ( و در آن هنگام كه گفتيد ( بنى اسرائيل ) اى موسى ، ما به تو ايمان نخواهيم آورد ، تا خدا را آشكارا ببينيم ، صاعقه شما را در گرفت و شما مىنگريستيد ) .\r\n","description":"","footnote":" ( 1 ) سوره البقره ، آيهء 55 - النساء آيه 153 . . ","page_name":" 138 ","page_number":142},
  {"content":"\r\nنيز حضرت موسى در موقع لرزش زمين به سبب تجلى نور الهى به كوه ، به درگاه الهى ناليد و عرض كرد : خداوندا ، احمقان ما تقاضاى ديدن كرده بودند :\r\n« وَاِخْتارَ مُوسى قَوْمَه سَبْعِينَ رَجُلًا لِمِيقاتِنا . فَلَمَّا أَخَذَتْهُمُ اَلرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَإِيَّايَ أَ تُهْلِكُنا بِما فَعَلَ اَلسُّفَهاءُ مِنَّا 7 : 155 . . . » ( 1 )  ( موسى از قوم خود هفتاد نفر را به وعده گاه ما برگزيد ، وقتى زمين لرزه آنان را در گرفت ، موسى عرض كرد : خداوندا ، اگر مىخواستى ، مىتوانستى آنان را و مرا پيش از اين هلاك بسازى ، آيا ما را به كردار احمقان قوم ما مأخوذ و به هلاكت مىاندازى . . ) .\r\nدر كتاب عهد عتيق اين مسئله به طور مختلف آمده است . در يك مورد چنين است :\r\n« ثم صعد موسى و هارون و ناداب و ابيهو و سبعون من شيوخ اسرائيل و رأوا إله اسرائيل و تحت رجليه شبه صنعة من العقيق الازرق الشفاف و كذات السماء فى النقاوه و لكنه لم يمد يده الى اشراف بنى اسرائيل فرأو الله و اكلوا و شربوا » ( 2 )  ( سپس موسى و هارون و ناداب و ابيهو و هفتاد نفر از شيوخ اسرائيل به طرف كوه بالا رفتند و خداى اسرائيل را ديدند كه در زير پاهايش چيزى شبيه به ساخته شده از عقيق آبى رنگ و شفاف و مانند ذات آسمان صاف و پاكيزه بود و خداوند دستش را به اشراف اسرائيل دراز نكرد . آنان خدا را ديدند و خوردند و آشاميدند ) .\r\nو در مورد ديگر چنين آمده است :\r\n« فقال ارنى مجدك . . . و قال لا تقدر ان ترى وجهى لان الانسان لا يرانى و يعيش . و قال الرب هو ذا عندى مكان فتقف على الصخره و يكون متى اجتاز مجدى انى اضعك فى نقره من الصخره و استرك بيدى حتى اجتاز ثم ارفع يدى فتنظر\r\n","description":"","footnote":" ( 1 ) سوره الاعراف ، آيهء 155 . .  ( 2 ) تورات ، سفر خروج ، اصحاح ، 24 جملهء 9 و 10 . . ","page_name":" 139 ","page_number":143},
  {"content":"\r\n\r\nورائى و اما وجهى فلا يرى » ( 1 )  ( موسى به خدا گفت : عظمتت را بر من نشان بده . . . خدا گفت تو نمىتوانى وجه مرا ببينى ، زيرا انسان نمىتواند مرا ببيند و زندگى مىكند . و خدا گفت اين است ، من در نزد خود جايى دارم ، روى سنگ بايست ، وقتى كه مجد و عظمت من عبور مىكند ، تو را در شكافى از سنگ مىگذارم و با دستم تو را مىپوشانم تا عبور كنم ، سپس دستم را بر مىدارم ، تو به پشت سر من خواهى نگريست ، اما رويم ديده نمىشود ) .\r\nروشن است كه گفتار تورات در داستان رؤيت به اضافهء تناقض دو جمله مشكلاتى دارد كه در قرآن ديده نمىشود .\r\nتذكر - بعضى از شعرا هم در اين مسئله به شوخىها و ذوق پردازىهاى سبك و ناروا پرداخته و گفته‌اند :\r\n\r\nچو رسى به طور سينا ارنى مگو و بگذر\r\nكه نيارزد اين تمنا به جواب لن ترانى\r\n\r\nيكى ديگر هم مىگويد :\r\n\r\nملك الملوك فضلم به حقايق معانى\r\nشه كشور كمالم به جنود آسمانى\r\nارنى طلب برآيم به فراز طور سينا\r\nچو كليم بر نگردم به جواب لن ترانى\r\n\r\nتفسير ابيات\r\nاى فرزند روحانى من ، براى اين كه در هنر زندگانى روحى به مشقت نيافتى ، داستانى را به تو مىگويم ، گوش فرا ده : يك يهودى و مسيحى و مسلمان همسفر گشتند دو گم راه با يك مؤمن مانند عقل كه با نفس و شيطان همراه شود . كشميرى و رازى در سفر با يكديگر همراه و همسفر و همنشين مىشوند . زاغ و قورباغه و موش اين حيوانات متضاد در يك قفس مىافتند و چنان كه دو آدم پاك و بىنماز در زندان همنشين مىشوند . مشرقى و مغربى شبانگاه در يك محل با هم جمع مىشوند و به دمسازى با يكديگر قانع مىگردند . كوچك و بزرگ از سرما و برف بيك منزل\r\n","description":"","footnote":" ( 1 ) تورات ، سفر خروج ، اصحاح 33 ، جملات 18 تا 23 . . ","page_name":" 140 ","page_number":144},
  {"content":"\r\nپناه مىبرند . در آن هنگام كه راه باز شد و بندها برداشته شد ، از هم مىگسلند و هر يك راه خود را پيش مىگيرد و مىرود . هر يكى با اشتياق و به هواى جنس خود پر مىگشايد و به وعده گاه خود مىرود . اكنون در اجزاى بدن خود بنگر كه از كجاها آمده و در كجا جمع شده‌اند . اجزاى تو -\r\n\r\n( ( 2390 ) ) آبى و خاكى و بادى و آتشى\r\nعرشى و فرشى و رومى و كشى\r\n\r\nهر يك از آن اجزاء به اميد باز گشت به اصل خود ، از بيم برف و سرما بيك ديگر چشم دوخته‌اند . جمادى هر جماد را كه مىبينى مانند پناهنده از عوامل مزاحم به محلى است كه تابستان برسد و خورشيد او را باز كند و به اصل خود برساند . وقتى كه گرماى خورشيد تابيدن مىگيرد ، اجزاى كوه گاهى صورت ريگ به خود مىگيرد و گاهى مادهء عقيقى . با تابش خورشيد جمادات سنگين مىگدازند ، مانند اجزاء بدن كه پس از رفتن جان از هم باز مىشود .\r\nخلاصه - آن سه نفر يهودى و مسيحى و مسلمان به منزلى مىرسند ، صاحب منزل خوشبخت ، حلوايى به عنوان انى قريب پيش آن سه نفر مىآورد -\r\n\r\n( ( 2397 ) ) نان گرم و صحن حلواى عسل\r\nبرد آن كه در ثوابش بود امل\r\n\r\nاين قاعدهء كلى اجتماعات است كه زيركى و ادب از آن شهر نشينان و مهمان نوازى از آن قريه ها و آباديهاى دور از شهرها است . اين كارى است كه خدا خواسته است ، هر روز و شب در قريه ها مهمان تازه‌اى است كه جز خدا پناه دهنده‌اى ندارند يهودى و مسيحى سير بودند و مؤمن روزه دار . در موقع نماز شام حلوا را آوردند و مؤمن بسيار گرسنه بود . آن دو گفتند : ما سير هستيم ، امشب حلوا را مىگذاريم و فردا مىخوريم .\r\nمؤمن گفت : حلوا را امشب مىخوريم و صبر را براى فردا مىگذاريم .\r\nيهودى و مسيحى به مؤمن گفتند : معلوم مىشود كه تو با اين حكمت بافىها مىخواهى امشب حلوا را تنها بخورى . مؤمن پاسخ داد : ما سه نفريم و هر يك از ما حال مخصوص به خود دارد ، بياييد غذا را تقسيم كنيم ، هر كس بخواهد قسمت خود را بخورد\r\n","description":"","footnote":"","page_name":" 141 ","page_number":145},
  {"content":"\r\nو هر كس هم بخواهد براى فردا پنهان نمايد . آن دو نفر گفتند : از تقسيم گفت گو مكن ، مگر نشنيده‌اى كه مىگويند : قسمت كننده در آتش است . مؤمن گفت : تقسيم كنندهء پليد كسى است كه خود را دو قسمت كرده است : قسمتى براى هوا و هوسش ، قسمت ديگر براى خدا . تو مملوك مطلق خدايى و قسمت او هستى ، اگر قسمت ديگرى از خود را به غير خدا بدهى ، تو قائل به دويى هستى . اين شير ژيان بر آن سگان پيروز مىگشت ، اگر نوبت آن بد سيرتان نبود . اگر نوبت آن گاوان پيروز نبود ، اين شير دلاور بر آن گاوان غالب مىگشت . قصد آن يهودى و مسيحى اين بود كه مسلمان آن شب را در بىنوايى و اندوه بگذراند . مسلمان مغلوب تسليم و رضا گشته و گفت : اى ياران سخن شما را شنيدم و اطاعت خواهم كرد . آن شب را خوابيدند و بامداد برخاسته و خود را آراستند . روى و دهان خود را شسته و هر يك براى خود ورد و دعاى صبحگاهى را شروع كرد . و مدتى هر يك از آنان با ورد مخصوص به خود ، در جستجوى فضل حق تعالى بسر برد . آرى -\r\n\r\n( ( 2419 ) ) مؤمن و ترسا جهود و گبر و مغ\r\nجمله را رو سوى آن سلطان الغ\r\nمؤمن و ترسا جهود و نيك و بد\r\nجملگان را هست رو سوى احد\r\n( ( 2420 ) ) بلكه سنگ و خاك و كوه و آب را\r\nهست وا گشت نهانى با خدا\r\n\r\nاين سخن پايانى ندارد ، آن سه يار هم منزل رو بيك ديگر نموده مشغول صحبت شدند . يكى از آن دو گفت : هر يك از ما خوابى را كه ديشب ديده است باز گو كند . هر كس كه خوابش بهتر و دل نشينتر باشد ، از حلوا نصيب بيشترى براى او است و قسمت مفضول را به فاضل كه عقلش بالاتر است ، خواهيم داد . زيرا كسى كه به مقام شامخى از عقل رسيده است ، در حقيقت او جانشين همه و خوردن او خوردن ديگران است ، زيرا جان پر انوار شخص عاقل بر ديگران برترى دارد ، براى باقى مردم سزاوار آنست كه پرستارش باشند . بدان جهت كه عاقلان ابديت و بقا را در درون خود دارند لذا مىتوان گفت : همين جهان هستى كه يكى از شئون درونى عاقلان است ، ابدى و پايدار است . نخست يهودى شروع به باز گو كردن خواب خويش نمود و گفت :\r\n","description":"","footnote":"","page_name":" 142 ","page_number":146},
  {"content":"\r\nدر خواب ديدم كه من راه مىرفتم ، ناگهان موسى عليه السلام را در مقابل خود ديدم . - آرى ، -\r\n\r\nگر به بيند دنبه اندر خواب خويش\r\n\r\nبه دنبال موسى به سوى كوه طور راه افتادم ، ناگهان ديدم من و موسى و كوه طور ، هر سه در ميان نور غوطه ور گشتيم و مانند سه سايه در مقابل نور آن آفتاب محو شديم ، پس از آن نور باز شد و نور ديگرى از ميان آن درخشيدن گرفت و اعتلاى بيشترى داشت . در اين هنگام ديدم : هم من و هم موسى و هم كوه طور از اشراقات آن نور گم گشتيم . سپس ديدم كوه طور از دم الهى سه شاخه شد و از هيبت تجلى اجزاء كوه از هم گسسته مىشد و بهر سو حركت مىكرد . يكى از آن سه شاخه به سوى دريا رفت و آب تلخ زهر آساى دريا را شيرين كرد . شاخهء ديگر بر زمين فرو رفت و چشمه‌اى زلال بيرون آورد كه به مباركى وحى خداوندى شفاى همهء بيماران بود . شاخهء سوم پريد و به عرفات كه همسايهء مكه است ، رفت . وقتى كه از آن حالت غش و بىهوشى به خود آمدم ، كوه طور را ديدم كه بىزيادى و كمى بر جاى خود ايستاده بود ، ولى آن كوه در زير پاى موسى مانند يخ مىگداخت و شاخه و شاخى از آن نمىماند ، تا آنجا كه كوه از نهيب خداوندى با زمين هموار شد و بالايش با پايينش يكى گشت . بار ديگر از آن حالت انبساط به خود آمدم و طور و موسى را بر قرار به جاى خود ديدم . بيابان دامنهء كوه را ديدم كه مردم در آنجا موسى را با شكوه و مجلل مىديدند . مردم عصا و خرقه‌اى مانند عصا و خرقهء موسى داشتند و همهء آنان دامن كشان به سوى طور مىرفتند و همگى دست بدعا بلند كرده و رب ارنى گويان به راه افتاده بودند . از آن حالت بىهوشى هم به خود آمدم و صورتهاى آنان را با يكديگر متفاوت ديدم و فهميدم كه همهء آنان پيامبران بودند كه همهء آنان در پشت پرده زندگى يكى هستند . سپس فرشتگان با عظمتى را ديدم كه صورتشان از برف و گروه ديگرى را هم ديدم كه صورت آتشين داشتند . يهودى از اين نوع\r\n","description":"","footnote":"","page_name":" 143 ","page_number":147},
  {"content":"\r\nسخنان مىگفت كه بسيار پر معنا بود . آرى بسى آدم جهود كه پايان كارش محدود خواهد بود . در اين دنيا هيچ كافر را به پستى و حقارت منگريد ، زيرا اميد آن مىرود كه مسلمان از دنيا برود . تو از پايان عمر او كه اطلاعى ندارى تا از او روىگردان شوى سپس مسيحى به سخن گفتن پرداخت و گفت : حضرت عيسى عليه السلام را در خواب ديدم و با او به آسمان چهارم كه مركز و جايگاه آفتاب است بالا رفتم . قلعه هايى در آسمان ديدم كه قابل مقايسه با آيات زمين نيست . همه مىدانند كه هنر چرخ برين از زمين بالاتر است .\r\n","description":"","footnote":"","page_name":" 144 ","page_number":148},
  {"content":"\r\n\r\n\r\nحكايت شتر و گاو و قوچ كه بندى گياه در راه جستند\r\n\r\n( ( 2457 ) ) اشتر و گاو و قچى در پيش راه\r\nيافتند اندر روش بندى گياه\r\n( ( 2458 ) ) گفت قچ بخش ار كنيم اين را يقين\r\nهيچ يك از ما نگردد سير از اين\r\n( ( 2459 ) ) ليك عمر هر كه باشد بيشتر\r\nاين علف او راست اولى گو بخور\r\n( ( 2460 ) ) كه اكابر را مقدم داشتن\r\nآمدست از مصطفى اندر سنن\r\n( ( 2461 ) ) گرچه پيران را در اين دور اين لئام\r\nدر دو موضع پيش مىدارند عام\r\n( ( 2462 ) ) يا در آن لوتى كه بس سوزان بود\r\nيا بر آن پل كز خلل ويران بود\r\n( ( 2463 ) ) خدمت شيخى بزرگى قائدى\r\nعام نارد بىقرينهء فاسدى\r\n( ( 2464 ) ) خيرشان اين است چه بود شرّشان\r\nقبحشان را باز دان از فرّشان\r\n\r\nتفسير ابيات\r\nشتر و گاو و قوچى همراه مىرفتند ، در راه بند گياهى را پيدا كردند و قوچ گفت : اگر اين بند گياه را تقسيم كنيم ، يقيناً هيچ يك از ما سير نخواهد گشت ، پس بهتر اين است كه به بينيم عمر كدام يك از ما بيشتر است ، اين علف را به او بدهيم و راضى شويم كه او بخورد ، زيرا از سنت پيامبر است كه بايد بزرگان را مقدم بداريم . اگر چه در اين دوران كه بازار پست سيرتان گرم است بزرگان را در دو موقع پيش مىاندازند : يكى در آن موقع كه در سر سفره نشسته‌اند و غذا خيلى گرم است به بزرگ تعارف مىكنند كه ميل بفرماييد ديگرى موقعى است كه مىخواهند از پل ويران بگذرند عاميان كه رهبران الهى را درك نمىكنند و از پستىهاى خود بينى و سود جوئى سر بلند نكرده‌اند ، خدماتى را كه به بزرگان انجام مىدهند ، به انگيزگى عوامل فاسد است . اين خير و خوبىهاى عاميان است ، ببينيد شر آنان چيست ؟ تو مىتوانى از اين خوبىها و تمجيدهايشان قبح و وقاحت آنان را در يا بى .\r\n","description":"","footnote":"","page_name":" 145 ","page_number":149},
  {"content":"\r\n\r\n\r\nمثل در باب صورت پرستان و شرّ ايشان در لباس خير\r\n\r\n( ( 2465 ) ) سوى جامع مىشدى يك شهريار\r\nخلق را مىزد نقيب و چوب دار\r\n( ( 2466 ) ) آن يكى را سر شكستى چوب زن\r\nوان دگر را بردريدى پيرهن\r\n( ( 2467 ) ) در ميانه بىدلى ده چوب خورد\r\nبىگناهى كه برد از راه گرد\r\n( ( 2468 ) ) خون چكان رو كرد با شاه و بگفت\r\nظلم ظاهر بين چه پرسى از نهفت\r\n( ( 2469 ) ) خير تو اين است جامع مىروى\r\nتا چه باشد شرّ و زرّت اى غوى\r\n( ( 2470 ) ) يك سلامى نشنود پير از خسى\r\nتا نپيچد عاقبت از وى بسى\r\n( ( 2471 ) ) گرگ دريابد ولى را به بود\r\nتا كه دريابد مر او را نفس بد\r\n( ( 2472 ) ) زان كه گرگ ار چه كه بس استمگريست\r\nليكش آن فرهنگ و كيد و مكر نيست\r\n( ( 2473 ) ) ور نه كى اندر فتادى او به دام\r\nمكر اندر آدمى باشد تمام\r\nمكر از آنِ اوست كاو دارد كرم\r\nبشنود آواز و گويد من كرم\r\n( ( 2468 ) ) خون چكان رو كرد با شاه و بگفت\r\nظلم ظاهر بين چه پرسى از نهفت\r\n( ( 2469 ) ) خير تو اين است جامع مىروى\r\nتا چه باشد شرّ و زرّت اى غوى\r\n\r\nجايى كه مقدمات عبادت خود خواهان قدرت پرست ، ظلم و جور باشد ، زندگى آنان در صحنهء خود خواهى با انسانها چه خواهد بود ؟\r\nوقتى كه احساس قدرتمندى با خود خواهى به كمك يكديگر ، زندگى يك انسان يا گروهى را تشكيل مىدهند ، هيچ چيزى براى آن انسان يا گروه معنا نمىدهد ، مگر اين كه طبيعت خود خواه مقتدر را هدف نهايى عالم خلقت تلقى نمايد . حتى شئون مقدسات دينى هم بايد بداند كه با يك قدرتمند خود خواه روزى و ساعتى كه او از كوچه و محلى براى اداى مراسم دينى مىگذرد ، آن روز آفتاب و ساير كرات آسمانى بايد تمام وجود خود را وقف آن كوچه و محل نمايند ،\r\n","description":"","footnote":"","page_name":" 146 ","page_number":150},
  {"content":"\r\n\r\nزيرا او مىخواهد برود عبادت خدا را به جاى بياورد مسجد و محراب هم كه تكليفش معلوم است كه بايستى سر بر پاى او بنهند و بدعا و نيايش با او بپردازند كه ارزش مسجد و محراب بودن ما بسته به وجود نازنين تست اما مردم ديگر ، مردم ديگرى وجود ندارد تا در مقابل خود خواه مقتدر مطرح شوند و ببينيم كه آنان موقعى كه آقاى خود خواه شان به مسجد مىرود چه بايد بكنند اينك نوبت خود خدا است . به طور قطع پيش از آن كه خود خواه به مسجد برسد ، حتما و لزوما بايستى خداوند در آن مسجد حاضر شود و مؤدبانه دست به سينه به نيايش خود خواه گوش فرا بدهد : آرى اين خدا هم خود او است كه دستور داده است پيش از رسيدنش به مسجد در آنجا حاضر شود ، زيرا مگر جهان هستى و انسانها و حتى خدا جز آيينه‌اى كه تنها خود او را بايد نشان بدهند ، چيز ديگرى هم هستند ؟\r\nتفسير ابيات\r\nيك امير براى نماز گذاردن به مسجد جامع مىرفت ، مأمورين و چوب داران مردم را براى كنار زدن كتك مىزدند . چوب زن سر يكى را مىشكست و پيرهن ديگرى را مىدريد . در آن ميان بىنوا و بىگناهى كه گرد از راه امير پاك مىكرد ده ضربهء چوب نوش جان كرد ، در حالى كه خون از سر و صورتش مىچكيد ، به امير گفت : تو مىخواهى ظلمهاى نهانى را كشف و ستم كار را به كيفر برسانى ؟ در اين ظلم فاش و آشكار خود بنگر . اين خير تست كه دارى رو به خدا مىروى و مىروى در مسجد به عبادت بپردازى شر و وبالت اى گم راه ، چه خواهد بود ؟ يك مرد الهى از مردم پست سلامى نمىشنود ، مگر اين كه آن سلام كننده نظرى دارد و مىخواهد بهر ترتيبى است در وى بپيچد . اگر گرگ درنده‌اى ولى خدا را دريابد ، بهتر از آن است كه يك انسان بد نفس اظهار خدمت به او نمايد . گرگ خون خوار اگر چه درنده و ستمگر است ، ولى از فرهنگ و مكر و حيلهء آدميان برى است . اگر گرگ مانند انسانها راه حيله گريها را مىدانست ، به دام آدميان نمىافتاد . مكر از آن كسى است كه آواز ستم ديده را مىشنود و مىگويد : من كرم\r\n","description":"","footnote":"","page_name":" 147 ","page_number":151},
  {"content":"\r\n\r\n\r\nباز گشتن به قصهء گاو و اشتر و قوچ\r\n\r\n( ( 2474 ) ) گفت قچ با گاو و اشتر اى رفاق\r\nچون چنين افتاد ما را اتفاق\r\n( ( 2475 ) ) هر يكى تاريخ عمر ابدا كنيد\r\nپيرتر اوليست باقى تن زنيد\r\n( ( 2476 ) ) گفت قُچ مرج من اندر آن عهود\r\nبا قچ قربان اسماعيل بود\r\n( ( 2477 ) ) گاو گفتا بوده‌ام من سالخورد\r\nجفت آن گاوم كش آدم جفت كرد\r\n( ( 2478 ) ) جفت آن گاوم كش آدم جدّ خلق\r\nدر زراعت بر زمين مىكرد فلق\r\n( ( 2479 ) ) چون شنيد از گاو و قچ اشتر شگفت\r\nسر فرود آورد و آن را برگرفت\r\n( ( 2480 ) ) بر هوا برداشت آن بند قصيل\r\nاشتر بختى سبك بىقال و قيل\r\n( ( 2481 ) ) كه مرا خود حاجت تاريخ نيست\r\nكاين چنين جسمىّ و عالى گردنيست\r\n( ( 2482 ) ) خود همه كس داند اى جان پدر\r\nكه نباشم از شما من خردتر\r\n( ( 2483 ) ) داند اين را هر كه اصحاب نهى است\r\nكه نهاد من فزونتر از شماست\r\n( ( 2484 ) ) جملگان دانند كاين چرخ بلند\r\nهست صد چندان كه اين خاك نژند\r\n( ( 2485 ) ) كو گشاد قلعه هاى آسمان ؟\r\nكو نهاده بقعه هاى خاكدان ؟\r\n( ( 2479 ) ) چون شنيد از گاو و قچ اشتر شگفت\r\nسر فرود آورد و آن را برگرفت\r\n( ( 2480 ) ) بر هوا برداشت آن بند قصيل\r\nاشتر بختى سبك بىقال و قيل\r\n( ( 2481 ) ) كه مرا خود حاجت تاريخ نيست\r\nكاين چنين جسمىّ و عالى گردنيست\r\n\r\nتكيه بر گذشته نكنيم و موجوديت كنونى خود را در يابيم و آينده مان را پى ريزى كنيم\r\nدر مقابل اين منطق حياتى كه « من انسانم و موجوديت رو به كمال من احتياج\r\n","description":"","footnote":"","page_name":" 148 ","page_number":152},
  {"content":"\r\nبه تكاپو دارد ، منطق ديگرى وجود دارد كه آن را با اجازهء عشاق عظمتهاى بر باد رفته ، تاريخ زدگى مىناميم .\r\nاين قاعده در تمام جوامع بشرى چنان كه در هر فردى از افراد انسانى ، كليت دارد كه موقع خالى شدن دست از مزايا و عظمتهاى حيات و احساس ضعف و خلا با دو قطعه از زمان مىخواهند ضعف خود را جبران نموده و خلا وحشتناك را پر كنند . يكى از اين دو قطعه زمان گذشته و ديگرى زمان آينده است . ضعف ماديات بيچاره شان بسازد ، نيروهاى مادى قرون و اعصار گذشته را كه امروزه حتى گردى از آنها باقى نيست ، مجسم نموده و دل به آن خوش مىدارند كه ما در گذشته داراى چنين نيروهاى مادى بوديم .\r\nهنگامى كه ضعف انديشه و فرهنگ كام آنان را تلخ كند ، فلاسفه و دانشمندان و متفكرين گذشته را كه حتى خاكى از استخوانهايشان هم نمانده است ، از نهانخانهء نيستى قرنهاى پيش بيرون مىكشند و به آن مىبالند و مباهات مىورزند . اگر به كمبود شخصيت ، دچار شوند به ياد رادمردان و شخصيتهايى كه تنها در سطور كتابها نامى از خود گذاشته‌اند ، مىافتند . فرد يا جامعه‌اى كه دستش از گذشته هم بريده باشد و هر چه بر گردد به پشت سرش چيزى نبيند از مزايا و عظمتهاى موهوم آينده بهره بردارى مىكند و به زندگى امروز خود معنا و رونقى مىبخشد همين طور است جبران مشكلات و نكتهء ضعفها به وسيلهء آيندهء مجهول و مبهم . كار سازى آينده براى انسانى كه امروز با بدبختى و سقوط دست به گريبان است ، از يك نظر همان است كه نيروها و شخصيتهاى بر باد رفتهء روزگاران كهن به عهده گرفته است . اين ديروز زدگان اگر خوب بيانديشند ، خواهند ديد كه اگر وارث يك عظمت و مزيت ، اسير خود خواهى و تن پرورى و امروز زده باشد ، عالىترين و مفيدترين ميراث باقى مانده چه سودى به حال او خواهد داشت ، چنان كه اگر فردا زدگان درست بيانديشند كه امروز نمىتوانند يك جهان شايسته براى زندگى امروز پى ريزى كنند . آيندهء مبهم معجزه‌اى براى آنان نخواهد آورد .\r\n","description":"","footnote":"","page_name":" 149 ","page_number":153},
  {"content":"\r\nچقدر زيبا و عالى گفته است :\r\n\r\n( ( 2481 ) ) كه مرا خود حاجت تاريخ نيست\r\nكاين چنين جسمى و عالى گردنيست\r\n\r\nتاريخ ديروز از آن شما نيرومندى امروز از آن من با اين حال اگر همين عطف توجه بگذشته و گرايش و توقع و انتظار آينده در حدود معقول و محركش به جريان بيافتد ، خود مىتواند به عنوان عامل احياء كنندهء انسان در امروز بوده باشد .\r\nبه اين كه با خويشتن بگويد : انسانهاى گذشتهء ما بودند كه آن نيروها را تحصيل نمودند و آن نوع از شخصيتهاى سازنده را به وجود آوردند ، پس ما هم مىتوانيم با تكاپوى شايسته نه تنها همان مزايا و عظمت را تجديد كنيم ، بلكه به جهت تسلط بيشتر به طبيعت و آگاهى گسترده تر به امكانات و روابط انسانى ، بالاتر از آن گذشته ها را به وجود خواهيم آورد .\r\nبه همين ترتيب مىتوان از گرايش به آينده و انتظار معقول ، بهره بردارى صحيح نمود كه به قول معمولى « ماهى را هر وقت از آب بگيرى تازه است » اينك كودكان ما كه چشم به دنيا مىگشايند ، هيچ كمبودى از كودكان دوران اعتلاى گذشتهء ما و ديگران ندارند . همان پانزده ميليارد رابطهء الكتريكى مغز و اقيانوس پر شور وجدان و عامل محرك حيات را با خود مىآورند . اينان نهالهاى تاريخ ما هستند كه پس از خزان سر بر مىآورند و شكوفان مىشوند و بارور مىگردند .\r\n","description":"","footnote":"","page_name":" 150 ","page_number":154},
  {"content":"\r\n\r\n\r\n( ( 2482 ) ) خود همه كس داند اى جان پدر\r\nكه نباشم از شما من خردتر\r\n( ( 2483 ) ) داند اين را هر كه اصحاب نهى است\r\nكه نهاد من فزونتر از شماست\r\n\r\nسيماى پيروزمندان در زندگى\r\nدر اين مبحث نمىخواهيم نمودهاى معمولى و غير معمولى پيروزى را كه در سيماى پيروزمندان قابل مشاهده و درك ديگران است مطرح نماىيم . بلكه مقصود ما بيان ماهيت پيروزى و پيروزمندان و خواص و نتايج و عوامل آن است كه براى يك پيروزمند به وجود مىآيد ، اعم از اين كه قابل درك مشاهدهء ديگران بوده باشد يا نه ، بلكه اين نكته را منظور مىكنيم كه حوادث و نمودهاى طبيعى و انسانى قابل مشاهده تنگتر و محقرتر از آن است كه بتواند شكلى از پيروزى را در قيافهء يك انسان پيروزمند ترسيم نمايد ، آن چه را كه تاريخ به وسيلهء وجدان سخت گيرش و طبيعت و انسانها با همه دگرگونىها و پرده پوشىهايشان كه به سيماى پيروزمندان ترسيم مىكنند ، شبيه به چند عدد برگ و چوب است كه جويبار باريكى از يك جنگل انبوه مىآورد و به مردم نشان مىدهد ، آن چند عدد برگ و چوب توانايى نشان دادن جنگل و محتوياتش را ندارد . اگر نسبت آفرين گفتن و طواف مردم را به پيرامون مجسمهء يك انسان با عظمتى كه جامعه‌اى را توانسته است از سقوط نجات بدهد ، يا كارى كه او كرده است به سنجيم خواهيم ديد كه نسبت همان چند عدد برگ و چوب است كه در سطح جويبار باريك مىخواهد محتويات جنگل بىكران را كه پر از ميليونها درخت برومند و دره ها و تپه ها و كوه ها و رودخانه هاى پهناور جوشان و خروشان و ميليونها جانداران را است ، نشان بدهد .\r\nاگر ما بخواهيم در شناسايى پيروزمندان واقعى در زندگانى به نمودهاى طبيعى و انسانى كه تاريخ از پيروزمندان ثبت مىكند ، قناعت بورزيم و به شناخت\r\n","description":"","footnote":"","page_name":" 151 ","page_number":155},
  {"content":"\r\nخود ماهيت پيروزى موفق نشويم ، نمىتوانيم حتى آرزوى يك گام ناچيز در راه پيروزى را در سر بپرورانيم ، زيرا هر شخصيت بزرگى با در نظر گرفتن مشخصات پنج عنصر اساسى به پيروزى مىرسد ، كه آن مشخصات قابل تكرار نمىباشد ( 1 )  آرزوى اين كه كس ديگرى امروز در هند بر خيزد و مشخص شود ، همان مقدار مىتواند عملى باشد كه گل رز كه پارسال با مشخصات معينى در فلان باغ شكوفان شده است ، امسال هم عين همان گل در همان باغ شكوفان گردد . اين آرزوها را در بر دارد :\r\n1 - منها شدن تحول .\r\n2 - حذف شدن عواملى كه سال گذشته گل مفروض را به طور مستقيم يا غير مستقيم در بر گرفته بود .\r\n3 - حذف شدن وضع معين زمين در منظومهء شمسى مربوط به كهكشانها 4 . - منها شدن عوامل بازيگرى و تماشاگرى باغبان در سال گذشته در بارهء آن گل . . . پس چنان كه عوامل بوجود آوردن موقعيت مشخص براى يك انسان غير قابل تكرار حقيقى است ، همچنين شكست و پيروزى بعدد عوامل گسترده در جويبار زمان و تحول شخصى ، غير قابل تكرار حقيقى مىباشد . بنا بر اين موضوع بررسى ما عبارت است از خود ماهيت پيروزى در زندگانى .\r\nدر اين مورد دو نكته اساسى را در نظر مىگيريم : يكى اين كه پيروزى آن حقيقت نيست كه آدمى از امكان موفقيت به آن محروم مىماند ، تا موقعى كه آخرين حلقهء زنجيرهاى پنجگانه را از دست و پاى شخصيت بر دارد ، بلكه پيروزى از آگاهى و خواستن و اقدام به برداشتن اولين حلقهء زنجير يكم آغاز مىشود و پايانش مرزى ندارد . ( 2 ) \r\n","description":"","footnote":" ( 1 ) اين مقاله را در تاريخ 10 بهمن ماه 1352 در دانشگاه تبريز سخنرانى كرده‌ام . .  ( 2 ) مقصود از پنج عنصر اصلى عبارت است از كه 1 - خود طبيعى 2 - عوامل طبيعى 3 - سرگذشت جامعه‌اى كه در آن زندگى كرده است 4 - عوامل انسانى حاكم بر محيط 5 - عدم درك تحول دايمى . . ","page_name":" 152 ","page_number":156},
  {"content":"\r\n\r\nدوم - مقصود از بر داشتن زنجيرهاى پنجگانه اين نيست كه انسان مىتواند به آن پيروزى برسد كه ضرورتهاى عالم هستى را از كار بياندازد و در مقابل خود پوچ نمايد . بلكه مقصود اين است كه با درك و خواستى كه از اعماق درونش مىجوشد از موقعيت ضرورتهاى پست به موقعيت ضرورتهاى عالى نقل شخصيت نمايد .\r\nبه عنوان مثال يك دانش پژوه كه در مرتبهء نازله در ميان ضرورتهايى از قبيل عشق به هماهنگى دانش با خواسته هاى احساسات خام ، برجستگى در دودمان و به دست آوردن وسيلهء پول و مقام و شهرت و محبوبيت اجتماعى ، به مرتبهء عالىتر جذب شدن ، را در مغز خود مىپروراند ، بايستى ضرورتهايى را كه والاتر از او قرار گرفته است بر خود و پيرامونش مطرح بسازد و به سوى آن حركت نمايد . اين مطلبى است كه آخرين جمله براى دفع غائله بسيار ممتد و جنجالى جبر و اختيار به ميان كشيده شده است .\r\nمثلًا آقايان دانش جويان عزيز و اساتيد عظام ، وقتى كه مىگوييم خود طبيعى بايستى از دست و پاى روح آدمى بر طرف شود ، مقصود آن نيست كه روح آدمى مىتواند عوامل و مقتضيات غرايز طبيعى و حيوانى را از خود دور كند و در فضاى خالى به پرواز در آيد ، بلكه مىگوييم : شرط پيروزى عبارت است مثلًا از تبديل حس انتقام جويى درنده خويى ، به بر طرف ساختن عامل مضر . با در نظر گرفتن اين كه براى بر طرف ساختن يك پديدهء فاسد در انسان ، نابود كردن آن ، راه بسيار طولانى و دشوار در پيش وجود دارد . تبديل احساس خام به دريافت هماهنگ با انديشه ، اين است معناى باز كردن يكى از حلقه هاى زنجير يكم از دست و پاى روح در راه پيروزى ، و همچنين ساير زنجيرها .\r\nتعريف اجمالى پيروزى در زندگانى\r\nاگر جريان معتدل زندگى يك فرد يا يك اجتماع را به جريان آب در جويبار تشبيه كنيم ، پيروزى عبارتست از نفوذ آن آب در درختها و جانداران و بهره ور ساختن\r\n","description":"","footnote":"","page_name":" 153 ","page_number":157},
  {"content":"\r\n\r\n\r\nآنها از حيات ، و شكست عبارت است از جوشش و فوران آب از منبع و فرو رفتن آن در ريگزار . بنا بر اين جريان عادى حيات هر مقدار هم كه انبوه و مواج و خروشان باشد ، مشمول پديدهء پيروزى نيست ، بلكه از آن جهت كه يكى از مقتضيات ذاتى حيات ، شكوفان شدن و بارور شدن و بارور كردن ساير موجوداتى است كه در گذرگاهش قرار گرفته‌اند ، جريان عادى حيات شكست اسف انگيزى در بر دارد كه تموج و خروش خود حيات نمىگذارد صداى شكست در زندگى به گوش انسانى برسد .\r\nاين يكى از بزرگترين عوامل بىهوده جلوه كردن زندگى در دوران ما است اين مفهوم پيروزى هم مانند ساير مفاهيم مهم و حساس دستخوش بازيگران صحنه حيات انسانها قرار گرفته ، عينكها و انگيزه هاى مختلف در مشوش و ابهام انگيز ساختن آن ، كار خود را كرده است . گاهى آن را با باز كردن و تنظيم موقعيت براى زندگى دل خواه تفسير كرده‌اند ، گاه ديگر با غلبه در مجراى تنازع در بقاء توجيهش نموده‌اند .\r\nگروه هايى هستند كه پيروزى را با كامكارى يكى گرفته و اين موضوع دو پهلو را كه خطر مرگبار و زندگانى سعادت آميز را با هم جمع كرده است با روش اپيكور و توماس هابس حل و فصل نموده‌اند . دستهء ديگرى از متفكرين هستند كه اگر چه در اقليتاند ، ولى با تكيه به با عظمتترين دليل و حاكم نيرومند كه عبارتست از وجدان صريح و بىگذشت تاريخ ، پيروزى را با اين جمله تعريف مىكنند كه « پيروزى عبارت است از دارا بودن به قدرتى كه پس از رها ساختن خود از پنج رشته زنجير پولادين عامل شكست ، شروع به پاره كردن زنجيرهاى پنجگانه از دست و پاى ديگران نمايد .\r\nپنج رشتهء زنجير كه عامل شكست است چيست ؟\r\nزنجير يكم - « خود طبيعى » است\r\nشايد از يك نظر بتوان گفت : كه\r\n","description":"","footnote":"","page_name":" 154 ","page_number":158},
  {"content":"\r\nسختترين و شكننده و مرگبارترين زنجير كه آدمى را حتى از كوچكترين و از ناچيزترين اراده و تصميم در راه پيروزى باز مىدارد ، همين خود طبيعى است كه هيچ دست قدرتمندى توانايى باز كردن آن را ندارد جز دست خود ايده آل كه در درون آدمى به وجود بيايد . پس در حقيقت نخستين گام در راه پيروزى آوردن خود ايده آل است كه دست انسان را مىگيرد و به خودش مىسپارد ، زيرا بديهى است كه خود طبيعى همواره و در همه كس ساخته شدهء چهار زنجير ديگر است كه توانايى بالا رفتن و از افق بالا نگريستن به رويدادهاى فردى و اجتماعى و جذب شدن به تكامل عالىتر را ندارد . كسى كه در جستجوى تعظيم و حيرانى ديگران در بارهء خويش است و كسى كه مىخواهد جان كندنش در راه سعادت ديگران را در خود همان ديگران تماشا كند و تحسين و اشكريزى ديگران را هدف خود بسازد ، پولادينترين زنجير را بر دست و پاى جانش بسته است كه براى نابوديش همان زنجير كافى بوده و نوبت گذشت از موجوديتش را در راه سعادت ديگران ، به جان خود نمىگذارد . شخصيتى كه بايستى تمام زندگى و نيروهاى آن را به ضرورت نماهاى ساخته شدهء انسانها و طبيعت ، يا ضرورتهاى ابتدائى قابل انعطاف را در راه جلب توجه انسانها باج بدهد ، چگونه مىتواند از زير بار سنگين آن ضرورت نماها قد بلند كرده و از شكست جبران ناپذير رها شود بازار اين زنجير گران بار در طول تاريخ بشرى همواره رواج بوده است جلال الدين مىگويد :\r\n\r\nطالب حيرانى خلقان شديم\r\nدست طمع اندر الوهيت زديم\r\nدر هواى آن كه گويندت زهى\r\nبسته‌اى بر گردن جانت زهى\r\n\r\nمىگويند : تفكرات عالى فلسفى و ايده ئولوژى و گرايش به اصول انسانى عالى امروزه كساد است و جوانان اجتماعات متمدن « به اصطلاح » رغبتى به آنها نشان نمىدهند و در بيان علتش فلسفه ها مىبافند و يك مسئله را كه علت حتمى اين بىرغبتىها است ، مورد بحث و كاوش قرار نمىدهند . اين علت عبارتست از صيقلى كردن\r\n","description":"","footnote":"","page_name":" 155 ","page_number":159},
  {"content":"\r\nزنجير پولادين خود طبيعى جوانان كه به وسيلهء آن صيقلى نمودن و آرايش ، زنجير بودن آن را فراموش مىكنند . بنا بر اين .\r\nنبايد پيروزى در زندگانى با كاميابى اشتباه شود اشخاصى كه نمىتوانند ميان پيروزى و كامكارى فرقى بگذارند ، هرگز به درك واقعى پيروزى موفق نخواهند شد ، زيرا چنان كه در تعريف پيروزمند خواهيم گفت : حد اقل پيروزى آن بروز مثبت است كه در گامهاى نخستين بتواند غرايز و مىخواهمهاى سركش و متمرد بر هر منطق و قانون را مهار و تعديل نمايد . نسبت كامكارى و پيروزى ، همان نسبت است كه كوه آتش فشان يا نيروى مهار شده و توجيه شده دارد . جوشش و فعاليت غرايز طبيعى آدمى حتى به قول فرويد نه مهارى مىشناسد و نه اصلى . اين يله و رهايى درون ذاتى موجب ميعانى است كه مانع به وجود آمدن عامل فعال پيروزى در دو قلمرو انسان و جهان مىباشد . مگر نه اين است كه عامل پيروزى محصولى است از تمركز و هماهنگى تمام نيروهاى انسانى و تشكل آنها در يك وحدت عالى كه همهء پديده ها و روابط پيش پا افتاده و پراكنده را تنظيم نموده با موفقيت به شناخت رموز آنها ، دگرگونى در سمت خواستهء خويش به وجود بياورد . چنان كه روشن است كه نه تمركز و هماهنگى نيروها براى تشكل در يك وحدت عالى با انعطاف پذيرى خود طبيعى سازگار است و نه تنظيم پديده ها و روابط بيرون از ذات .\r\nبراى رشد نيافتگان ، زنجير ضرورتهاى ابتدائى چنان صيقلى و خوشايند مىنمايد كه به وسيلهء آن زنجير زمين گير مىشود و ممنونش هم مىگردد .\r\n\r\nبىقدريم نگر كه بهيچم خريد و من\r\nشرمنده‌ام هنوز خريدار خويش را\r\n\r\nكاميابى و كامورى جز اسارت و گرفتارى در چنگال غرايز طبيعى چيز ديگرى نيست ، اين انسان به زنجير كشيده شده به كدامين پيروزى در زندگانى مىتواند نائل شود . اين اصل را بايد مسلم بدانيم كه هيچ خود طبيعى بدون شكست خود ايده آل پيروز نمىگردد و هيچ خود ايده آل بدون شكست خود طبيعى به پيروزى نمىرسد ، لذا صحيح است كه گفته شود :\r\n","description":"","footnote":"","page_name":" 156 ","page_number":160},
  {"content":"\r\n\r\n\r\nپيروزى خود طبيعى شكست همهء انسانها و ايده آلهايشان را وسيلهء خود قرار مىدهد ، در حالى كه پيروزى خود ايده آل تحقق خود را در پيروزى آنها در راه تكامل مىجويد .\r\nزنجير دوم - عوامل طبيعى اعم از محيط جغرافيايى ثابت و عوامل جاريه طبيعت است\r\nكه انسان خواه نخواه كم و بيش و با كيفيت گوناگون گرفتار آنها است . اگر انسان نتواند حالت ميعان و انعطاف خود را در مقابل عوامل طبيعى كنار بگذارد و خمير مايهء موجوديتش را از آسيب نيروهاى گوناگون طبيعت كه پيرامونش را گرفته است حفظ كند ، مانند برگ ناچيزى دستخوش طوفانهاى بنيان كن طبيعت قرار گرفته ، همواره بايد دليل و امضاى هستى خود را مانند يك دانه ريگ و برگ و قطرهء آب از طبيعت ناخود آگاه بگيرد . بنشيند تا ميكرب كشنده از نفوذ در اجزاء زنده اش خود به خود از راه دل سوزى منصرف شود و ادامهء حيات او را تصويب فرمايد برداشتن اين زنجير و مبارزه و كوشش در بر طرف ساختن گزند ناخود آگاه طبيعت گام دوم در راه پيروزى است .\r\nزنجير سوم - زنجير گران باريست كه امور تثبيت شدهء يك جامعه در گذرگاهش بر گردن روح آدمى و دست و پايش مىبندد .\r\nالبته اين نكته را فراموش نمىكنيم كه خود گذشت زمان نمىتواند مانند موريانه هر گونه اصل و قانون تثبيت شده را بخورد ، يعنى چنان نيست كه اصول و قوانين تثبيت شده در معرض بمباران اتم زمان قرار بگيرد كه از طبيعت برخاسته و به سراغ رويدادها و اصول تثبيت شدهء گذشته رهسپار مىشود . آيا عشق به زمان حال كه ما در آن زندگى مىكنيم ، نوعى خود خواهى و خود پرستى نيست ؟ بعضى ديگر از ساده لوحان گام را از اين هم فراتر گذاشته ، ارزش حقايق تثبيت شده در گذشته را براى خود گذشتگان هم با عينك امروز تعيين مىكنند بايد بدانيم كه گردش منظومهء شمسى و ساعت ميكانيكى كه از ديوار آويزان كرده‌ايم ، ملاك صحت و بطلان را به وسيلهء گذشته و حال و آينده نمىتواند مشخص نمايد ، امتداد زمان مانند گسترش فضا به عنوان دو پديدهء تجريد شدهء ذهنى\r\n","description":"","footnote":"","page_name":" 157 ","page_number":161},
  {"content":"\r\nبىطرف از واقعيات برون ذاتى بوده و جنبهء سوبژكتيو دارد . اگر ارگانيسم مغزى آدمى و حواس او و تماس آن دو با برون ذات چنان اقتضاء مىكند كه 2 را در 2 ضرب كند ، نتيجهء 4 را از آن حاصل بدارد ، اين اقتضاء بدون در آميختن با زمان و فضا و زمان فضاى تجريد شدهء سوبژگتيو ( ذهنى ) هميشه بوده و پس از اين هم به وجود خود ادامه خواهد داد . در عبارت مختصرتر .\r\nواقعيت را در دو جهان عينى برون ذات و درون ذات بايد جستجو كرد و به دست آورد و آنگاه به جهت باز بودن سيستم تماس انسانها با برون ذات ، به شكل حقايق نسبى مورد بهره بردارى قرار داد .\r\nبنا بر اين ، نكند كه ما به عوض باز كردن زنجير سوم ( امور تثبيت شدهء جامعه ) ناخود آگاه زنجير يكم ( خود پرستى در شكل حال پرستى را ) به دست و پاى روح خود ببنديم . پس آن چه كه مقدمهء ضرورى پيروزى يك فرد يا يك جامعه است ، نگرش همه جانبه در اصول و قوانين تثبيت شده است كه دوك روزگاران گذشته بافته است و تار و پود اين بافتهء كهن است كه امروز مركب از سست و پوسيده و محكم و درخشان مىباشد . مثلًا ارسطو در روزگار باستان مىگويد : « دايره بيش از يك نقطهء مركزى ندارد » . آيا اين يكى از تار و پودهاى محكم و درخشان فرهنگ روزگار گذشته را مىتوان تنها به آن جهت كه قرنها از آن گذشته است ، پوسيده تلقى كرد ، يا بايستى در گفته مزبور دقت شايان نموده و صحت و بطلان آن را اثبات كنيم ؟ ادامهء حيات به دفاع نيازمند است . اين اصلى است كه نه تنها نخستين انسانها آن را درك كرده‌اند ، بلكه حتى نسل حيواناتى كه صدها هزار سال پيش از اين منقرض شده است عملا از آن پيروى مىكرده است . آيا مىتوان گفت : صدها هزار سال پيش كجا و امروز كجا ؟ بهر حال چنان كه گفتيم : درست است كه چيزى كه با دست انسانى كه خودش مىپوسد ، ساخته و پرداخته شود ، در معرض پوسيدن قرار گرفته است ، اما نه بدان جهت كه زير خاك زمان مىرود ، زيرا زمان به خودى خود خاك نيست ، بلكه با دست انسانهاى ديگر كه با واقعيت تماس منطقىترى پيدا مىكنند .\r\n","description":"","footnote":"","page_name":" 158 ","page_number":162},
  {"content":"\r\n\r\n\r\nزنجير چهارم - عوامل انسانى حاكم بر محيط .\r\nاين زنجير داراى پديده هاى عمومىتر و متنوعتر از امور تثبيت شدهء يك جامعه از دوران گذشته مىباشد . اين عوامل از سيستمهاى خانوادگى گرفته تا سيستمهاى عالى حاكم بر جامعه از نظر مادى و روحى را در بر مىگيرد . اگر زنجير سوم ساخته شدهء دست گذشتگان بود ، اين زنجير چهارم عوامل معاصر جوامع را باز گو مىكند . در اين موضوع هم بايد اصل فوق را در نظر بگيريم كه شكست اغلب جوامع ، مربوط به همهء عوامل مشرف بر جامعه نيست ، مخصوصاً با نظر به رويدادهاى گذشته تاريخ كه در راه پيش برد انسانها چه به وسيلهء مساعى اديان و چه به وسيلهء رادمردان كه حد اقل مقدارى از اصول را مانند اعلاميهء جهانى حقوق بشر و غير ذلك طبيعى و فطرى تثبيت كرده‌اند . نمىتوان گفت : جامعه‌اى وجود دارد كه همه چيزش غلط و باطل است . چنان كه نمىتوان گفت : فردى وجود دارد كه معدوم است . نگرش و دقت بىغرضانه در عوامل مزبور و اشراف و آگاهى به نيك و بد آنها ، كنار كردن يكى ديگر از زنجيرها است كه مانع پيروزى آدميان مىباشد .\r\nزنجير پنجم - عدم درك قانون تحول\r\nكه حاكم مطلق وجود آدمى در دو قلمرو فرد و اجتماع است . عدم درك سقوطى كه در كمين اعتلا است و عدم درك اعتلايى كه در دنبال سقوط از راه مىرسد ، عدم درك لزوم تغير موقعيتها و دگرگونى روانى خود و ديگران ، ناهشيارى به افزايش و كاهش گسترش روابط انسانها با يكديگر چه در حال فردى و چه در وضع اجتماعى ، ناآگاهى به تصاعد گسترش و تعمق انديشه هاى آدميان در بارهء جهان هستى و بروز استمرارى نتايج و كيفيتهاى تازه و تازه تر . . . و صدها از اين قبيل تحولات و دگرگونىها كه از ذات خود فرد گرفته تا برسد به روابط او با اجتماع و اجتماعات ، با مقدارى از طبيعت و پرده هاى متعدد و متنوع آنها كه ناديده گرفتن آنها شكست قطعى را نتيجه مىدهد ، زنجير مرگ باريست كه مىتواند انسان را مانع از ورود به متن حيات پيروزمندانه باشد .\r\nولى متاسفانه . . . ( تا انسان را چه گونه تفسير كنيم ) اين زنجير پنجم چنان به دست و پاى آدميان پيچيده است كه شايد بتوان جرئت نموده ادعا كنيم كه فردى\r\n","description":"","footnote":"","page_name":" 159 ","page_number":163},
  {"content":"\r\n\r\nدر تاريخ بشرى پيدا نمىشود كه دست و پاى خود را از اين زنجير نجات بدهد ، زيرا برخى از رويدادهاى انسانى و جهانى هستند كه بالاخره هر انسان قدرتمندى را در چار چوبهء شخصيت و موقعيت تثبيت شده اش ميخكوب نموده ، و ديدگانش را از تحول جارى نابينا مىسازد .\r\nاين از مشتقات همان اصلى است كه نويسندهء « نقش شخصيت در تاريخ » متذكر شده و مىگويد : « در صورتى كه طبيعت انسانى غير متغير باشد ، نمىتواند جريان بىاندازه متغير تاريخ را توضيح بدهد . » ( 1 ) \r\nآيا مىتوان اين زنجيرهاى پنجگانه را به كلى از پاى روندهء آدمى باز نموده و او را به مقدمهء پيروزى مطلق نائل ساخت ؟\r\nاگر به اين نكته توجه كنيم كه حلقه هاى پولادين زنجير يكم و پنجم و گره هاى پيوند دهندهء آن حلقه ها بيك ديگر ، چنان ريشهء نافذ و عميق در روان آدمى دارند كه گويى با ساختمان وجوديش سرشته شده‌اند ، با كمال تاسف پاسخ سؤال فوق به منفى نزديكتر از مثبت است . زيرا ريشهء روانى زنجير يكم وابسته به عناصر تثبيت شده ى شخصيت آدمى است .\r\nانسان هر اندازه هم كه در مقابل تحولات انعطاف داشته باشد ، بالاخره عناصر تثبيت شدهء روانى او با اشكال و روابط گوناگون كار خود را رها نخواهد ساخت . نمونهء آشكار اين اصل را در پيشتازان جوامع به خوبى مىتوان مشاهده كرد . با اين كه آنان براى اشراف و سلطه به افراد و طبقات و روابط ميان آنها با در نظر گرفتن روابط جامعهء خويش با جوامع ديگر ، از انعطاف خيلى دامنه دار و متنوع برخوردار هستند ، با اين حال مقدارى از عناصر خام شخصيت آنان نابود نگشته و در صحنه هاى حساس و حياتى آنان بروز مىكند . علاقه كاندول امير ليدىها به اظهار زيبايى زنش براى ديگران هرگز رهايش نكرد ، تا خودش و كشش دودمانش را منفى ساخت . درد نگرى داستايوسكى در تمام زندگى و آثارش پيدا است . وانگهى حفظ و نگه دارى خود ايده آل\r\n","description":"","footnote":" ( 1 ) نقش شخصيت در تاريخ ، گ . و پليخانف ، ترجمه خليل ملكى ، ص 69 . . ","page_name":" 160 ","page_number":164},
  {"content":"\r\nمىباشد كه در هيچ يك از پديده ها و روابط جهان طبيعت نظيرش را نمىتوان يافت ، زيرا انسان در ميان خود طبيعى و خود ايده آل قرار گرفته و با اندك آگاهى و گرايش كه شايد گاهى در كمتر از يك لحظه انجام مىگيرد ، گام در صحنهء خود ايده آل مىگذارد ، و با اندك ناخود آگاهى و روى گرداندن ، در خود طبيعى غوطه ور مىگردد .\r\nفاصلهء زمانى ميان اين دو صحنه براى كسى كه داراى آن دو مىباشد بسيار ناچيز است ، در صورتى كه از نظر حقيقت و ارزش فاصلهء آنها از منهاى بىنهايت تا به اضافه بىنهايت كشيده شده است . براى اين است كه مىگوييم : باز كردن زنجير يكم دشوارتر از آن است كه به تصور مردم معمولى بگنجد .\r\nبه طور كلى رها شدن يك انسان از زنجيرهاى پنجگانهء مورد بحث بىشباهت به رها شدن اختيارى آب از سلولهاى يك انسان نيست كه بدون فاسد شدن موجوديت سلول و بدون آلودگى آب به اجزاء ديگر سلول و وسايل تجزيه ، نزديك به محال است .\r\nاين دشوارى نتيجهء قطعى را كه در اختيار ما مىگذارد ، اين است كه هيچ موجود انسانى در هيچ يك از دورانهاى تاريخ بشرى به پيروزى مطلق نرسيده و مسلما اگر همين انسان است كه ما مىشناسيم ، پس از اين هم نخواهد رسيد . بنا بر اين آن چه كه منطقى به نظر مىرسد توقع پيروزىهاى نسبى است نه پيروزى مطلق براى توضيح معناى پيروزى نسبى ، مجبوريم چند مطلب را متذكر شويم :\r\nمطلب يكم - پيروزى به معناى عمومى آن ، مورد علاقهء هر انسان است كه داراى مغز و روان معتدل مىباشد ، زيرا پيروزى از عميقترين عنصر روانى ما ريشه مىگيرد كه عبارت است از داشتن خود و خواستن ادامهء مطلوب آن . اگر كسى بگويد : من پيروزى در زندگانى را نمىخواهم ، اگر مقصودش كامورى شخصى نباشد ، ما معناى گفتارش را نمىفهميم ، زيرا او خود و خاصيت اساسى آن را ناديده گرفته است . حتى اگر كسى را ديديد كه پس از گذشت زمان شايسته براى درك و انديشه و تعقل ، باز دست به خود كشى زده است ، مسلما از نظر روانى ، زمانى كم و بيش ، پيش از اقدام\r\n","description":"","footnote":"","page_name":" 161 ","page_number":165},
  {"content":"\r\nبه خود كشى خود را رو در روى شكست احساس كرده و خود را محروم از پيروزى ديده و خواسته است خود ور شكست را از بين ببرد .\r\nبلكه با يك نظر دقيقتر ، اغلب اقدام كنندگان به خود كشى مردم پيروزى طلب هستند كه قدرت تحمل شكستهاى نسبى را هم در زندگانى نداشته‌اند .\r\nمطلب دوم - اولين شرط اساسى به دست آوردن پيروزى در حيات ، شناختن خويشتن و ارزيابى آن است ، نه به آن معنى كه انسان بنشيند و يك خود راكد و جامد شده‌اى را از درون خود بيرون كشيده و پيش چشمانش گذاشته و آن را مانند يك قوطى كبريت مورد مطالعه و ارزيابى قرار بدهد ، بلكه مقصود اين است كه تا بتواند به عناصر ثابت و متغير روان خويشتن آگاه گشته و كميت و كيفيت روابط آنها را با آرمانهايى كه بايستى از جهان و انسان در آورده و با خمير مايهء درونىاش در آميزد محاسبه نموده و در شكل ايده آلهاى اعلا در جامعه يا جوامع قابل اجرا نمايد . موفقيت به چنين پيروزى بدون محاسبهء عامل تحول كه در زنجير پنجم مطرح شده است ، امكان پذير نخواهد بود .\r\nمطلب سوم - محاسبه و بررسى عوامل و حقايق خارج از ذات خويشتن چه در صحنهء ساير انسانها و چه در قلمرو جهان طبيعت كه وسايل و هدفهاى نسبى در راه وصول به پيروزى انسان مىباشد . بديهى است كه دو عنصر اساسى پيروزى كه در مطلب سوم گفتيم ، هرگز مورد شناسايى همه جانبهء انسان نخواهد بود . كدامين انسان هشيار و عاقل را سراغ داريد كه خود را با در نظر گرفتن اختلاط بازيگريش به تماشاگريش به طور كامل در يابد ؟ وانگهى كدامين انسان است كه وضع خود را پيش از ورود در رويدادها و تحولات ، مانند يك جريان روشن شده و پيش بينى و محاسبه شدهء قطعى تلقى نمايد . مگر انسان هر اندازه هم كه انديشمند و قدرتمند باشد ، مىتواند تمام روابط و امكانات شناور شدن خود را در تحولات اساسى پيش بينى نشده به طور محسوس به بيند . انسان در اين قلمرو عجيب تنها با حدس پيش مىرود و بس ، نهايت امر اين است كه اشخاص در داشتن عوامل طبيعى و روانى حدس بسيار\r\n","description":"","footnote":"","page_name":" 162 ","page_number":166},
  {"content":"\r\n\r\nمختلفند . بديهى است كه هر فصلى براى چيدن هر ميوه و درو كردن هر محصول مناسب نيست ، به همين جهت بوده است كه مردان مقتدرى در تاريخ نتوانسته‌اند به پيروزى دل خواه خود برسند ، خلاصه محدوديت مغزى و روانى انسانى از يك طرف و تحولات انسانهاى ديگر و رويدادهاى محاسبه نشدهء طبيعت از طرف ديگر كه خود منشأ علل و اصول كلى غير قابل انعطافاند دو مانع بسيار نيرومنداند كه آرزوى پيروزى مطلق را در مغز انسانها با خود همان مغزها رهسپار زير خاك مىنمايند ، به همين جهت است كه ما نمىتوانيم شخصيت انسانى را هر اندازه هم كه نيرومند و پيروز دورانش بوده باشد ، از نظر طبيعت تاريخ بشرى عامل محرك تاريخ بدانيم . در قرن هيجدهم فيلسوفانى پيدا شدند كه براى شخصيت انسانى امكان آن پيروزى را ثابت مىكردند كه تاريخ در تحت تأثير علل جزئى راه و مسير ديگرى را ممكن بود پيش بگيرد ، مثلًا در نتيجه اين كه در كلهء سلطان يا فرمانروايى ، يك اتمى شروع به حركت غير عادى مىكرد ، ممكن بود تاريخ در مجراى ديگرى سير نمايد . اين استدلالى است كه هولباخ روى آن تكيه مىكند . » ( 1 )  اگر چه استدلال هولباخ ناظر به مفهوم پيروزى نيست ، زيرا حركت عادى اتم احتمالات متعدد و متنوعى را در بر دارد ، ولى استدلال در باره پيروزى مطلق انسانها در تاريخ به ميان كشيده شده است .\r\nتفسير ابيات\r\nقوچ به گاو و شتر مىگويد : اى رفقا ، حالا كه براى ما چنين اتفاق افتاده است ، بياييد هر يكى از ما طول عمرش را آشكار نمايد ، هر كس عمرش بيشتر باشد ، به خوردن اين بند گياه سزاوارتر است . قوچ گفت : چراگاه من با چراگاه قوچى كه براى قربانى به جاى حضرت اسماعيل عليه السلام آوردند ، يكى بود . گاو گفت : من سالخورده ترم ، زيرا من جفت همان گاوم كه آدم جد نخستين آدميان زمين را به وسيلهء ما مىشكافت و شخم مىكرد . وقتى كه\r\n","description":"","footnote":" ( 1 ) نقش شخصيت در تاريخ ، گ . و پلخانف ، ص 65 ، نقل از دستگاه طبيعت تأليف هولباخ . . ","page_name":" 163 ","page_number":167},
  {"content":"\r\nشتر بختى اين سخنان شگفت آور را از قوچ و گاو شنيد ، سر برده و بند گياه را چابك و بىقيل و قال با دندانش گرفت و به هوا بلند كرد و گفت اى رفقا ، -\r\n\r\n( ( 2481 ) ) كه مرا خود حاجت تاريخ نيست\r\nكاين چنين جسمى و عالى گردنيست\r\n( ( 2482 ) ) خود همه كس داند اى جان پدر\r\nكه نباشم از شما من خردتر\r\n\r\nهر كس كه جزء خردمندان باشد ، مىداند كه نهاد و موجوديت من از شما افزونتر است و من پيروزم . بلى -\r\n\r\n( ( 2484 ) ) جملگان دانند كاين چرخ بلند\r\nهست صد چندان كه اين خاك نژند\r\n\r\nآسمان و قلعه هاى بىكرانش كجا و زمين و بقعه ها و آشيانه هاى ناچيزش كجا ؟\r\n","description":"","footnote":"","page_name":" 164 ","page_number":168},
  {"content":"\r\n\r\nرجوع به تقرير ترسا و نوبت به مسلمان\r\n\r\n( ( 2486 ) ) پس مسلمان گفت اى ياران من\r\nپيشم آمد مصطفى سلطان من\r\nسيد سادات سلطان رسل\r\nمفخر كونين و هادىّ سبل\r\n( ( 2487 ) ) پس مرا گفت آن يكى بر طور تاخت\r\nبا كليم حق و نرد عشق باخت\r\n( ( 2488 ) ) وان دگر را عيسى صاحب قران\r\nبرد بر اوج چهارم آسمان\r\n( ( 2489 ) ) خيز اى پس ماندهء ديده ضرر\r\nبىتوقف زود حلوا را بخور\r\n( ( 2490 ) ) آن هنرمندان پر فن راندند\r\nنامهء اقبال و منصب خواندند\r\n( ( 2491 ) ) آن دو فاضل فضل خود دريافتند\r\nبا ملايك فضل خود دربافتند\r\n( ( 2492 ) ) اى سليم گول واپس مانده هين\r\nبرجه و بر كاسهء حلوا نشين\r\n( ( 2493 ) ) پس بگفتندش كه تو ابله حريص\r\nاى عجب خوردى ز حلواى خبيص\r\n( ( 2494 ) ) گفت چون فرمود آن شاه مطاع\r\nمن كه باشم تا كنم زان امتناع\r\nمن به فرمان چنين شاه جهان\r\nخوردم آن دم كاسهء حلوا و نان\r\n( ( 2495 ) ) تو جهود از امر موسى سركشى\r\nگر بخواند در خوشى يا ناخوشى ؟\r\n( ( 2496 ) ) تو مسيحى هيچ از امر مسيح\r\nسر توانى تافت از خوب و قبيح ؟\r\n( ( 2497 ) ) من ز فخر انبيا چون سر كشم\r\nخوردم آن حلوا و اين دم سرخوشم\r\n( ( 2498 ) ) پس بگفتندش كه و الله خواب راست\r\nتو بديدى و به از صد خواب ماست\r\n( ( 2499 ) ) خواب تو بيدارى است اى خوش نهاد\r\nكه تو در خوابت رسيدى با مراد\r\nخواب تو بيدارى است اى نيك خو\r\nكه از آن خوابت رسيد امر كلوا\r\nخواب تو بيدارى است اى نيك مرد\r\nكه از آن خواب تو روى ماست زرد\r\nخواب تو بيدارى است اى سير جان\r\nكه همان را ظاهراً ديدى عيان\r\nخواب تو مانند خواب انبياست\r\nكه شد اين خواب تو بىتعبير راست\r\n( ( 2500 ) ) در گذر از فضل و از جلدى و فن\r\nكار خدمت دارد و خلق حسن\r\n\r\n","description":"","footnote":"","page_name":" 165 ","page_number":169},
  {"content":"\r\n\r\n\r\n\r\n( ( 2501 ) ) بهر اين آوردمان يزدان برون\r\nما خلقت الانس الا يعبدون\r\n( ( 2502 ) ) سامرى را آن هنر چه سود كرد\r\nكان فن از باب اللَّهش مردود كرد\r\n( ( 2505 ) ) خود هنر آن دان كه ديد آتش عيان\r\nنى گپ دل على النار الدخان\r\n( ( 2506 ) ) اى دليلت گنده تر نزد لبيب\r\nدر حقيقت از دليل آن طبيب\r\n( ( 2507 ) ) چون دليلت نيست جز اين اى پسر\r\nژاژ ميخا در كميزى مىنگر\r\n( ( 2508 ) ) اى دليل تو مثال آن عصا\r\nدر كف دلّ على عيب العمى\r\nاى دليل ما چو فكر ما ذليل\r\nبيشى ما پيش دانايان قليل\r\n( ( 2509 ) ) غلغل و طاق و طرنب و گير و دار\r\nكه نمىبينم مرا معذور دار\r\n\r\nآيه\r\n« وَما خَلَقْتُ اَلْجِنَّ وَاَلإِنْسَ إِلَّا لِيَعْبُدُونِ 51 : 56 » ( 1 )  ( و من جن و انس را نيافريدم مگر اين كه مرا بپرستند . )\r\nتفسير ابيات\r\nسپس نوبت مسلمان رسيد كه خوابش را بگويد . گفت : ديشب محمد مصطفى صلى الله عليه و آله سرور سروران و سلطان انبياء و مفخر دو جهان و نشان دهندهء راه ها به خواب من آمد و فرمود : يكى از دو رفيق تو به سوى كوه طور و با موسى كليم الله در راه عشق الهى دمساز شده و ديگرى را حضرت مسيح با حشمت و جلال بهمراه خود بر اوج آسمان چهارم برده است . تو هم اى پس ماندهء آسيب ديده برخيز و فورا حلوا را بخور . آن دو فاضل نتيجهء فضل خود را دريافته و آن را با فضيلت فرشتگان مخلوط نمودند .\r\nتو اى صاف دل ساده لوح كه از همه عقب مانده‌اى ، معطل مباش زود كاسهء حلوا را در ياب يهودى و مسيحى به مسلمان گفتند تو احمق حريص روى چه اصل حلواى مخلوط را خوردى ؟ مسلمان گفت : پيامبر مطاع من دستور داد ، من كيستم كه دستور او را مخالفت كنم .\r\n","description":"","footnote":" ( 1 ) سوره الذاريات ، آيهء 56 . . ","page_name":" 166 ","page_number":170},
  {"content":"\r\nمگر تو يهودى وقتى كه پيامبرت حضرت موسى امرى صادر كند ، چه در خوشى و چه در ناخوشى با امر او مخالفت مىورزى ؟ همچنين تو كه مسيحى هستى ، مگر مىتوانى سر از فرمان حضرت مسيح در خوب و بد باز زنى ؟ پس من چگونه از امر فخر الانبيا سر كشى كنم مطابق امر آن بزرگوار برخاستم و حلوا را خوردم و هم اكنون سر خوش و شادم . هر دو رفيق ديگر گفتند : سوگند به خدا كه خواب راستين را تو ديدى كه بهتر از صد خواب ما است .\r\nخواب تو بيدارى حقيقى بوده كه اثرش در بيدارى آشكار شده است و به مقصودت رسيدى و از امر كلوا برخوردار گشتى . آرى ، خواب تو بيدارى بوده است كه روى ما را زرد كرد و اثرش را هم در ظاهر آشكارا ديدى . خواب تو شبيه به خواب پيامبران است كه بدون احتياج به تعبير ، راست و مطابق واقع بوده است .\r\nاى زيرك غوطه ور در خيالات فضل و هنر ، از اين موهومات در گذر كه نتيجه از آن خدمت و اخلاق نيكو است . براى همين خدمت و كار خداوند ما را آفريده است كه و ما خلقت الجن و الانس الا ليعبدون . دليل واقعى ديدن خود آتش است نه گپ زدن در بارهء دلالت دود بر آتش .\r\nاى بىنوايى كه دليلت از دليل طبيب كه با ديدن خود بول و مدفوع به نوع بيمارى پى مىبرد ، گنديده تر است . اگر دليلى جز اين ندارى ، برو دنبال ياوه گويىها و نگريستن در بول را بگير . اى بىنوايى كه دليلت مانند عصا است كه خود دليل كورى تست . آرى اين دليلهايى كه ما به آنها چسبيده‌ايم مانند انديشه هاى ما ذليل و پست است . اين فزونىها كه ما داريم در برابر دانايان بسى اندك و ناچيز است . اين همه غلغله و طاق و طرنب و گير و دار خود مىگويد كه من نمىبينم ، معذورم بداريد .\r\n","description":"","footnote":"","page_name":" 167 ","page_number":171},
  {"content":"\r\n\r\nمنادى كردن سيد ملك ترمد كه هر كه در سه روز يا چهار روز به سمرقند رود ، چندين خلعت و زر دهم و شنيدن دلقك و از ده تاختن به شهر ترمد به نزديك شاه كه من بارى نمىتوانم رفتن\r\n\r\n( ( 2510 ) ) سيد ترمد كه آنجا شاه بود\r\nمسخرهء او دلقك آگاه بود\r\n( ( 2511 ) ) داشت كارى در سمرقند او مهم\r\nجست الاغى تا شود او مستتم\r\n( ( 2512 ) ) زد منادى آنكه او در پنج روز\r\nآردم پيغام خوب با فروز\r\nبخشم او را زرّ و گنج بىشمار\r\nتا شود مير و عزيز اندر ديار\r\n( ( 2513 ) ) دلقك اندر ده بُد و چون اين شنيد\r\nبرنشست و تا به ترمد مىدويد\r\n( ( 2514 ) ) مركبى دو اندر آن ره شد سقط\r\nاز دوانيدن فرس را زان نمط\r\n( ( 2515 ) ) پس به ديوان در دويد از گرد راه\r\nوقت ناهنگام ره جست او به شاه\r\n( ( 2516 ) ) فجفجى در جملهء ديوان فتاد\r\nشورشى در وهم آن سلطان فتاد\r\n( ( 2517 ) ) خاص و عام شهر را دل شد ز دست\r\nتا چه تشويش بلا حادث شده است\r\n( ( 2518 ) ) يا عدوى قاهرى در قصد ماست\r\nيا بلاى مهلكى از غيب خاست\r\n( ( 2519 ) ) كه زده دلقك به سيران درشت\r\nچند اسب قيمتى در راه كشت\r\n( ( 2520 ) ) جمع گشته بر سر اى شاه خلق\r\nتا چرا آمد چنين اشتاب دلق\r\n( ( 2521 ) ) از شتاب او و فحش و اجتهاد\r\nغلغل و تشويش در ترمد فتاد\r\n( ( 2522 ) ) آن يكى دو دست بر زانو زنان\r\nوان دگر از وهم واويلا كنان\r\n( ( 2523 ) ) از نفير و فتنه و خوف و نكال\r\nهر دلى رفته به صد گونه خيال\r\n( ( 2524 ) ) هر يكى فالى همىزد از قياس\r\nتا چه آتش اوفتاد اندر پلاس\r\n( ( 2525 ) ) راه جست و راه دادش شاه زود\r\nچون زمين بوسيد گفتا هين چه بود\r\n( ( 2526 ) ) هر كه مىپرسيد حالى زآن ترش\r\nدست بر لب مىنهاد او كه خمش\r\n( ( 2527 ) ) وهم مىافزود زين فرهنگ او\r\nجمله در تشويش گشته دنگ او\r\n( ( 2528 ) ) كرد اشارت دلقك اى شاه كرم\r\nيك دمى بگذار تا من دم زنم\r\n\r\n","description":"","footnote":"","page_name":" 168 ","page_number":172},
  {"content":"\r\n\r\n( ( 2529 ) ) بو كه باز آيد به من عقلم دمى\r\nكه فتادم در عجايب عالمى\r\n( ( 2530 ) ) بعد يك ساعت كه شاه از وهم و ظن\r\nتلخ گشتش هم گلو و هم دهن\r\n( ( 2531 ) ) كاو نديده بود دلقك را چنين\r\nكه از او خوشتر نبودش همنشين\r\n( ( 2532 ) ) دايماً دستان و لاغ افراشتى\r\nشاه را بس شاد و خندان داشتى\r\n( ( 2533 ) ) آنچنان خندانش كردى در نشست\r\nكه گرفتى شه شكم را با دو دست\r\n( ( 2534 ) ) هم ز زور خنده خوى كردى تنش\r\nرو درافتادى ز خنده كردنش\r\n( ( 2535 ) ) باز امروز اين چنين زرد و ترش\r\nدست بر لب مىزند كاى شه خمش\r\n( ( 2536 ) ) وهم در وهم و خيال اندر خيال\r\nشاه را تا خود چه آيد از نكال\r\n( ( 2537 ) ) كه دل شه با غم و پرهيز بود\r\nزان كه خوارزمشاه بس خون ريز بود\r\nجاى تخت او سمرقند گزين\r\nبد وزيرى داهى او را همنشين\r\n( ( 2538 ) ) بس شهان آن طرف را كشته بود\r\nيا به حيلت يا به سطوت آن عنود\r\n( ( 2539 ) ) وين شه ترمد ازو در وهم بود\r\nوز فن دلقك همىوهمش فزود\r\n( ( 2540 ) ) گفت زوتر باز گو تا حال چيست\r\nاين چنين آشوب تو از شرّ كيست ؟\r\n( ( 2541 ) ) گفت من در ده شنيدم آنكه شاه\r\nزد منادى بر سر هر شاه راه\r\n( ( 2542 ) ) كه كسى خواهم كه تازد در سه روز\r\nتا سمرقند او چو پيك با فروز\r\nگنجها بدهم ورا اندر عوض\r\nچون شود حاصل ز پيغامش غرض\r\n( ( 2543 ) ) من شتابيدم برِ تو بهر آن\r\nتا بگويم كه ندارم آن توان\r\n( ( 2545 ) ) گفت شه لعنت بر اين زوديت باد\r\nكه دو صد تشويش در شهر اوفتاد\r\n( ( 2546 ) ) از براى اين قدر اى خام ريش\r\nآتش افكندى در اين مرج و حشيش\r\n( ( 2547 ) ) همچو اين خامان با طبل و عَلَم\r\nكه الغ خانيم در فقر و عدم\r\n( ( 2548 ) ) لاف شيخى در جهان انداخته\r\nخويشتن را بايزيدى ساخته\r\n( ( 2549 ) ) هم ز خود سالك شه و اصل شده\r\nمحفلى وا كرده در دعوتكده\r\n( ( 2550 ) ) خانهء داماد پر آشوب و شر\r\nقوم دختر را نبوده زان خبر\r\n( ( 2551 ) ) ولوله كه كار نيمى راست شد\r\nشرطهايى كان ز سوى ماست شد\r\n\r\n","description":"","footnote":"","page_name":" 169 ","page_number":173},
  {"content":"\r\n\r\n( ( 2552 ) ) خانه ها را رُفته و آراسته\r\nزين هوس سرمست و خوش برخاسته\r\n( ( 2553 ) ) زان طرف آمد يكى پيغام نى\r\nمرغى آمد اين طرف زان بام نى\r\n( ( 2554 ) ) زين رسالات مزيد اندر مزيد\r\nيك جوابى زان حوالىتان رسيد ؟\r\n( ( 2555 ) ) نى و ليكن يار ما زين آگه است\r\nزان كه از دل سوى دل لا بد ره است\r\n( ( 2556 ) ) پس از آن يارى كه اميد شماست\r\nاز جواب نامه ره خالى چراست\r\n( ( 2557 ) ) صد نشان است از سرار و از جهار\r\nليك بس كن پرده‌اى زين برمدار\r\n( ( 2558 ) ) باز رو تا قصهء دلق جهول\r\nكه بلا آورد بر خويش از فضول\r\n( ( 2559 ) ) پس وزيرش گفت اى حق را سُتُن\r\nبشنو از بنده كمينه يك سخن\r\n( ( 2560 ) ) دلقك از ده بهر كارى آمده است\r\nراى او گشت و پشيمان زان شده است\r\n( ( 2561 ) ) زآب و روغن كهنه را نو مىكند\r\nاو به مسخرگى برون شو مىكند\r\n( ( 2562 ) ) غمد را بنمود و پنهان كرد بيغ\r\nبايد افشردن مر او را بىدريغ\r\nاو ميان بنمود و پنهان كرد كارد\r\nبىگمان او را همىبايد فشارد\r\n( ( 2563 ) ) پسته را يا جوز را تا نشكنى\r\nنه نمايد دل نه بدهد روغنى\r\n( ( 2564 ) ) مشنو اين دفع وى و فرهنگ او\r\nدرنگر در ارتعاش و رنگ او\r\n( ( 2565 ) ) گفت حق سيماهم فى وجههم\r\nزان كه غمّاز است سيما و منم\r\n( ( 2566 ) ) اين معاين هست ضد آن خبر\r\nكه به شر بسرشته آمد اين بشر\r\n( ( 2567 ) ) گفت دلقك با فغان و با خروش\r\nصاحبا در خون اين مسكين مكوش\r\n( ( 2568 ) ) بس گمان و وهم آيد در ضمير\r\nكان نباشد حق و صادق اى امير\r\n( ( 2569 ) ) ان بعض الظن اثم است اى وزير\r\nنيست استم راست خاصه بر فقير\r\n( ( 2570 ) ) شه نگيرد آنكه مىرنجاندش\r\nاز چه گيرد آنكه مىخنداندش\r\n( ( 2571 ) ) گفت صاحب پيش شه جاگير شد\r\nكاشف اين مكر و اين تزوير شد\r\n( ( 2572 ) ) گفت دلقك را سوى زندان برند\r\nچاپلوس و زرق او را كم خريد\r\n( ( 2573 ) ) مىزنيدش چون دهل اشكم تهى\r\nتا دهلوار او دهدمان آگهى\r\n( ( 2574 ) ) زان كه هم پر هم تهى باشد دهل\r\nبانگ او آگه كند ما را ز كل\r\n\r\n","description":"","footnote":"","page_name":" 170 ","page_number":174},
  {"content":"\r\n\r\n( ( 2575 ) ) تا بگويد سرّ خود از اضطرار\r\nآنچنانكه گيرد اين دلها قرار\r\n( ( 2576 ) ) چون طمأنينه است صدق با فروغ\r\nدل نيارامد به گفتار دروغ\r\n( ( 2577 ) ) كذب چون خس باشد و دل چون دهان\r\nخس نگردد در دهان هرگز نهان\r\n( ( 2578 ) ) تا درو باشد زبانى مىزند\r\nتا به دانش از دهان بيرون كند\r\n( ( 2579 ) ) خاصه اندر چشم افتد خس ز باد\r\nچشم افتد در نم و بند و گشاد\r\n( ( 2580 ) ) ما پس اين خس را زنيم اكنون لگد\r\nتا دهان و چشم زين خس وا رهد\r\n( ( 2581 ) ) گفت دلقك اى ملك آهسته باش\r\nروى حلم و مغفرت را كم خراش\r\n( ( 2582 ) ) تا بدين حد چيست تعجيل و نقم\r\nمن نمىپرّم به دست تو درم\r\n( ( 2583 ) ) آن ادب كه باشد از بهر خدا\r\nاندر آن مستعجلى نبود روا\r\n( ( 2584 ) ) وان چه باشد طبع و خشم عارضى\r\nمىشتابد تا نگردد منقضى\r\n( ( 2585 ) ) ترسد ار آيد رضا خشمش رود\r\nانتقام و ذوق از او فايت شود\r\n( ( 2586 ) ) شهوت كاذب شتابد در طعام\r\nخوف و فوت ذوق نبود جز سقام\r\n( ( 2587 ) ) اشتها صادق بود تأخير به\r\nتا گوارنده شود آن نى گره\r\n( ( 2588 ) ) تو پس دفع بلايم مىزنى\r\nتا ببينى رخنه را بندش كنى\r\n( ( 2589 ) ) تا از آن رخنه برون نايد بلا\r\nغير آن رخنه بسى دارد قضا\r\n( ( 2590 ) ) چارهء دفع بلا نبود ستم\r\nچاره احسان باشد و عفو و كرم\r\n( ( 2591 ) ) گفت الصدقه ترد للبلا\r\nداو مرضاك به صدقه يافتى\r\n( ( 2592 ) ) صدقه نبود سوختن درويش را\r\nكور كردن چشم حلم انديش را\r\n( ( 2593 ) ) گفت شه نيكوست خير و موقعش\r\nليك چون خيرى كنى در موضعش\r\n( ( 2594 ) ) موضع رخ شه نهى ويرانى است\r\nموضع شه پيل هم نادانى است\r\n( ( 2595 ) ) در شريعت هم عطا هم زجر هست\r\nشاه را صدر و فرس را درگه است\r\n( ( 2596 ) ) عدل چه بود ؟ وضع اندر موضعش\r\nظلم چه بود ؟ وضع در ناموضعش\r\nعدل چه بود ؟ آب ده اشجار را\r\nظلم چه بود ؟ آب دادن خار را\r\n( ( 2597 ) ) نيست باطل هر چه يزدان آفريد\r\nاز غضب وز حلم از نصح و مكيد\r\n\r\n","description":"","footnote":"","page_name":" 171 ","page_number":175},
  {"content":"\r\n\r\n( ( 2598 ) ) خير مطلق نيست زينها هيچ چيز\r\nشرّ مطلق نيست زينها هيچ نيز\r\n( ( 2599 ) ) نفع و ضرّ هر يكى از موضع است\r\nعلم زين رو واجب است و نافع است\r\n( ( 2600 ) ) اى بسا زجرى كه بر مسكين رود\r\nدر ثواب از نان و حلوا به بود\r\n( ( 2601 ) ) زان كه حلوا گرمى و صفرا كند\r\nسيليش از خبث مستنقا كند\r\n( ( 2602 ) ) سيليى در وقت بر مسكين بزن\r\nكه رهاند آتش از گردن زدن\r\n( ( 2603 ) ) زخم در معنى فتد بر خوى بد\r\nچوب بر گرد اوفتد نى بر نمد\r\n( ( 2604 ) ) بزم و زندان هست هر بهرام را\r\nبزم مخلص را و زندان خام را\r\n( ( 2605 ) ) شق آيد ريش را مرهم كنى\r\nچرك را در ريش مستحكم كنى\r\n( ( 2606 ) ) تا خورد مر گوشت را در زير آن\r\nنيم سودى باشد و پنجه زيان\r\nاز تف آن اندرون ويران شود\r\nچرك ناگه در ميان پنهان شود\r\n( ( 2607 ) ) گفت دلقك من نمىگويم گذار\r\nليك مىگويم تحرى پيش آر\r\n( ( 2608 ) ) هين ره صبر و تأنى در مبند\r\nصبر كن انديشه مىكن روز چند\r\n( ( 2609 ) ) در تأنى بر يقينى بر زنى\r\nگوشمالى من به ايقانى كنى\r\n( ( 2610 ) ) در روش تمشى مكبا خود چرا\r\nچون كه مىشايد شدن بر استوا\r\n( ( 2611 ) ) مشورت كن با گروه صالحان\r\nبر پيمبر امر شاورهم بدان\r\n( ( 2612 ) ) امرهم شورى براى اين بود\r\nكز تشاور سهو و كژ كمتر شود\r\n( ( 2613 ) ) اين خردها چون مصابيح انور است\r\nبيست مصباح از يكى روشنتر است\r\n( ( 2614 ) ) بو كه مصباحى فتد اندر ميان\r\nمشتعل گشته ز نور آسمان\r\n( ( 2615 ) ) غيرت حق پرده‌اى انگيخته است\r\nسفلى و علوى به هم آميخته است\r\n( ( 2616 ) ) گفت سيروا مىطلب اندر جهان\r\nبخت و روزى را همىكن امتحان\r\n( ( 2618 ) ) زان كه ميراث از رسول آن است و بس\r\nكاو ببيند غيبها از پيش و پس\r\n( ( 2619 ) ) در بصرها مىطلب هم آن بصر\r\nكه نتابد شرح آن اين مختصر\r\n( ( 2620 ) ) بهر اين كرده است منع آن با شكوه\r\nاز ترهب وز شدن خلوت به كوه\r\n( ( 2621 ) ) تا نگردد فوت اين نوع التقا\r\nكان نظر بخت است و اكسير بقا\r\n\r\n","description":"","footnote":"","page_name":" 172 ","page_number":176},
  {"content":"\r\n\r\n\r\n( ( 2622 ) ) در ميان صالحان يك اصلحى است\r\nبر سر توقيعش از سلطان صحى است\r\n( ( 2623 ) ) كان دعا شد با اجابت مقترن\r\nكفو او نبود كبار انس و جن\r\n( ( 2624 ) ) در مرىاش آنكه حلو و حامض است\r\nحجت ايشان برِ حق داحض است\r\n( ( 2625 ) ) كه چو ما او را به خود افراشتيم\r\nعذر و حجت از ميان برداشتيم\r\n( ( 2626 ) ) قبله را چون كرد دست حق عيان\r\nپس تحرّى بعد از آن مردود دان\r\n( ( 2627 ) ) هين بگردان از تحرى رو و سر\r\nكه پديد آمد معاد و مستقر\r\n( ( 2628 ) ) يك زمان زين قبله گر ذاهل شوى\r\nسخرهء هر قبلهء باطل شوى\r\n( ( 2629 ) ) چون شوى تمييز ده را ناسپاس\r\nبجهد از تو خطرت قبله شناس\r\n( ( 2630 ) ) گر از اين انبار خواهى برّ و بر\r\nنيم ساعت رو ز همراهان مبر\r\n( ( 2631 ) ) كاندر آن دم كه ببرّى زان معين\r\nمبتلا گردى تو با بئس القرين\r\n\r\nآيه\r\n« سِيماهُمْ فِي وُجُوهِهِمْ مِنْ أَثَرِ اَلسُّجُودِ 48 : 29 » ( 1 )  ( سيماى آنان از اثر سجود در صورتهايشان پيدا است ) .\r\n« يا أَيُّهَا اَلَّذِينَ آمَنُوا اِجْتَنِبُوا كَثِيراً مِنَ اَلظَّنِّ إِنَّ بَعْضَ اَلظَّنِّ إِثْمٌ 49 : 12 » ( 2 )  ( اى مردمى كه ايمان آورده‌ايد ، از بسيارى از ظنها اجتناب بورزيد ، زيرا بعضى از ظنها گناه است ) .\r\n« أَفَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ 67 : 22 » ( 3 )  ( آيا كسى كه برو افتاده راه مىرود هدايت يافته تر است ، يا كسى كه روى صراط مستقيم راست و معتدل مىرود ) .\r\n","description":"","footnote":" ( 1 ) سوره الفتح ، آيهء 29 . .  ( 2 ) سوره الحجرات ، آيهء 12 . .  ( 3 ) سوره الملك ، آيهء 22 . . ","page_name":" 173 ","page_number":177},
  {"content":"\r\n\r\n« فَاعْفُ عَنْهُمْ وَاِسْتَغْفِرْ لَهُمْ وَشاوِرْهُمْ فِي اَلأَمْرِ 3 : 159 » ( 1 )  ( آنان را عفو كن و بر آنان استغفار نما و در امور با آنان مشورت كن ) .\r\n« وَأَمْرُهُمْ شُورى بَيْنَهُمْ وَمِمَّا رَزَقْناهُمْ يُنْفِقُونَ 42 : 38 » ( 2 )  ( امور آنان در ميانشان با مشورت انجام مىگيرد و از آن چه كه به آنان روزى كرديم انفاق مىكنند ) .\r\n« قَدْ خَلَتْ مِنْ قَبْلِكُمْ سُنَنٌ فَسِيرُوا فِي اَلأَرْضِ 3 : 137 » ( 3 )  پيش از شما سنتهايى در زمين بوده است ، پس در روى زمين سير كنيد . )\r\nروايت\r\n« دع ما يريبك الى ما لا يريبك فان الصدق طمأنينة و ان الكذب ريبة » ( 4 )  ( آن چه را كه تو را به شك مىاندازد رها كن و آن چه را كه براى تو مشكوك نيست ، بگير ، زيرا صدق آرامش مىآورد و دروغ موجب ترديد و دو دلى است ) .\r\n« عن ابى جعفر عليه السلام قال البر و صدقه السر ينفيان الفقر و يزيدان فى العمر و يدفعان عن سبعين ميته سوء » ( 5 )  ( از حضرت امام باقر عليه السلام روايت شده است كه فرمود احسان و صدقهء پنهانى فقر را از بين مىبرند ، و به عمر انسان مىافزايند و هفتاد نوع مرگ بد را دفع مىكنند ) .\r\n« داووا مرضاكم بالصدقه » ( 6 )  ( بيمارانتان را با صدقه مداوا كنيد ) .\r\n","description":"","footnote":" ( 1 ) سوره آل عمران ، آيهء 159 . .  ( 2 ) سوره الشورى ، آيهء 38 . .  ( 3 ) سوره آل عمران ، آيهء 38 . .  ( 4 ) جامع الصغير ، ج 2 ص 14 . .  ( 5 ) سفينه ، ج 2 ص 23 . .  ( 6 ) مستدرك الوسائل ، نورى ، ج 1 ص 528 - وافى ، فيض كاشانى ، ج 6 ص 53 . . ","page_name":" 174 ","page_number":178},
  {"content":"\r\n\r\n« لا رهبانية فى الاسلام » ( 1 )  ( در اسلام رهبانيت وضع نشده است . )\r\nتفسير ابيات\r\nسيد ترمد كه در ترمد سلطنت مىكرد ، دلقك آگاهى داشت . براى سيد ترمد كار مهمى در سمرقند روى داد ، سوار و مركبى مىخواست كه برود آن كار را انجام بدهد . منادى در شهر ندا مىكرد كه هر كس در پنج روز برود و پيغام خوبى در بارهء آن كار بياورد ، طلا و گنج بىشمار به او خواهيم داد ، تا در اين ديار به سرورى و عزت برسد . دلقك شاه در ده بود و اين خبر را شنيد . مركبى سوار شد و رو به ترمد مىدويد . از شتاب زدگى كه داشت ، براى زود رسيدن دو مركب را در راه هلاك كرد .\r\nهمين كه از راه رسيد ، به طرف ديوان سيد ترمد دويد ، بىموقع بود و اجازه ورود به شاه خواست . از اين وضع غير عادى دلقك ، گفت گو و اضطراب در ديوان افتاد و توهمات سلطان را بر انگيخت . تمام اهل شهر خاصه و عامه دل از دست دادند و نگران شدند كه چه تشويش و بلائى روى داده است .\r\nشايد دشمن قدرتمندى قصد هجوم بما دارد ، ممكن است كه بلاى مهلكى در سراغ ما است كه دلقك با اين سرعت غير عادى براى آوردن خبر از ده ، چند اسب قيمتى را كشته است . همهء مردم در خانه شاه جمع آمدند كه علت با شتاب آمدن دلقك را بدانند . از شتاب زدگى و تقلا و خشونت دلقك غلغله و تشويشى در شهر افتاده بود . يكى دو دست به زانو مىزد و ديگرى از وهم و بيم واويلا مىگفت .\r\nهر كسى را از آن نفير و فتنه و هراس و عذاب ، صدها خيالات بر دلش افتاده بود . هر كسى روى مقايسه هايى كه داشت ، فالى مىزد كه ببيند چه آتشى در گليم افتاده است .\r\nخلاصه دلقك راه مىخواست و شاه هم فورا به او راه داد ، همين كه دلقك وارد\r\n","description":"","footnote":" ( 1 ) نهايه ، ابن اثير ، ج 2 ص 113 . . ","page_name":" 175 ","page_number":179},
  {"content":"\r\nبارگاه شاه شد و زمين ادب را بوسيد ، شاه گفت : چه خبر است و چه شده است ؟ هر كس از آن ترش رو وضع و حال را مىپرسيد ، او دست بر لب نهاده اشاره مىكرد كه خاموش باش . از اين حالت دانش نمايى دلقك توهمات بيشتر مىگشت و همه را مبهوت مىساخت . دلقك اشاره‌اى كرد كه اى پادشاه با كرم ، دمى مهلت بده ، قضيه را خواهم گفت ، بگذار عقل از سر رفته‌ام به مغزم بر گردد ، زيرا من در عالم شگفت انگيزى فرو رفته‌ام . ساعتى در گذشت و گلو و دهن پادشاه از وهم و گمان تلخ شده بود براى او چنين حالتى را كه دلقك نشان مىداد غير منتظره بود ، زيرا دلقك همنشين خندان و خوشايندى بود كه -\r\n\r\n( ( 2532 ) ) دايماً دستان و لاغ افراشتى\r\nشاه را بس شاد و خندان داشتى\r\n( ( 2533 ) ) آنچنان خندانش كردى در نشست\r\nكه گرفتى شه شكم را با دو دست\r\n\r\nگاهى از زور خنده بدن شاه عرق مىكرد و از شدت خنده برو مىافتاد ، امروز دلقك در چه حالى است زرد و ترش رو و دست بر لب مىزند و به شاه مىگويد : خامش باش . روشن است كه از اين همه اوهام و خيالات شاه چه شكنجه و عذابى مىبيند . از طرف ديگر شاه ترمد همواره از خوارزمشاه خون ريز نگران و اندوهناك بود . پاى تخت خوارزمشاه در سمرقند و وزير بسيار سياستمدارى داشت . پادشاهان زيادى را با حيله گرى و هيبت و تهديد و قدرت نابود كرده بود . بالاخره شاه ترمد به دلقك گفت : زود باش بگو ببينم : حال و اوضاع چيست و اين آشوب و تشويش كه تو را در خود غوطه ور ساخته است كدامين شر و بدبختى است ؟ دلقك گفت : من در ده شنيدم كه منادى شاه ندا كرده است كه كسى را مىخواهم كه در سه روز مانند قاصد فروزان به شهر سمرقند برود ، و مقصود مرا حاصل كند ، گنجها پاداشش خواهم داد . من شتابان به حضورت رسيدم كه بگويم : من آن قدرت را ندارم كه در سه روز به سمرقند بروم لذا دست از من بردار و كس ديگرى را براى اين كار پيدا كن ، شاه گفت : لعنت بر اين زود آمدنت كه صدها تشويش در شهر انداختى اى خام ريش ، براى چنين كار ابلهانه‌اى آتش در چراگاه و گياهان شعله ور نمودى كار تو -\r\n","description":"","footnote":"","page_name":" 176 ","page_number":180},
  {"content":"\r\n\r\n( ( 2547 ) ) همچو اين خامان با طبل و عَلَم\r\nكه الغ خانيم در فقر و عدم\r\n( ( 2548 ) ) لاف شيخى در جهان انداخته\r\nخويشتن را بايزيدى ساخته\r\n\r\nاين نابخردان پيش خود سالك و شيخ و اصل شده و براى دعوت به خود محفلى گشوده‌اند . مثل اينان و وصول به بارگاه حق مثل خانهء داماد است كه پر از آشوب و غوغا است ، ولى قوم دختر هيچ خبرى از اين وصلت ندارند ، در خانهء پسر ولوله راه افتاده است كه نصف كار تمام شده و شروطى كه از طرف ما به ميان گذاشته شده پذيرفته شده است آنگاه -\r\n\r\n( ( 2552 ) ) خانه ها را رفته و آراسته\r\nزين هوس سرمست و خوش برخاسته\r\n\r\nآيا خبرى از خانهء دختر به شما رسيده و مرغ نامه برى از آن سرا به نزد شما آمده است ؟ آيا از اين همه پيغام و نامه پرانىها كه كرده‌ايد ، پاسخى هم به شما داده شده است ؟ مىگويند : نه ، پاسخ نيامده است ، ولى محبوب ما از اين هياهو و تلاش ما آگه است ، زيرا راهى وجود دارد كه دلها را بهم مىپيوند . خوب ، حالا كه اينطور است ، چرا از آن يار كه مورد اميد شما است . نامهاى به شما نمىرسد ؟ - بلى صد نشان مخفى و آشكار براى صدق و صفا وجود دارد ، اگر پاسخ نامه هم نباشد بايستى نشان ديگرى به صدق ادعاى آنها وجود داشته باشد . بس است ، پرده را از روى كار بر نداريم و برويم بسر داستان آن دلقك نادان كه فضولى كرد و بلا بر سر خويش آورد . وزير گفت :\r\nاى پادشاه ، واى ستون حقيقت ، از اين بندهء كمترين بشنو كه اين دلقك براى كار مهمى از ده آمده است ، اكنون راى او بر گشته و پشيمان شده و اين سخن ياوه را كه من نمىتوانم سه روز به سمرقند بروم رو پوش ساخته است .\r\nاو مىخواهد در ظاهر با آب و روغن همان پيشهء كهنهء دلقكى خود را به راه بياندازد و از اين راه مسخرگى ، گريزى از باز گو كردن آن كار مهم داشته باشد . او غلاف را نشان داد و تيغ را مخفى كرد ، اكنون ما بايد او را بفشاريم . مادامى كه پسته و گردو\r\n","description":"","footnote":"","page_name":" 177 ","page_number":181},
  {"content":"\r\nرا نشكنى درون خود را كه آشكار نمىسازد و روغنى هم پس نمىدهد . پادشاها ، اين دفع و دانش نمايى او را باور مكن ، به لرزش و رنگ پريدهء او در نگر . خدا فرموده است ، سيماى آنان در صورتهايشان هويدا است ، زيرا سيما روشنگر و آشكار كنندهء درون است .\r\nاين تشويش و رنگ پريدهء دلقك با چشم ديده مىشود و مطلبى را كه مىگويد : بر ضد اين عينيات است زيرا خميرهء اين آدم با شر و بدى تركيب شده است . دلقك موقعى كه سخنان وزير را شنيد ، گفت : براى ريختن خون اين بىنوا مكوش . گمان و وهمهاى فراوانى به دل انسان سرازير مىشود كه حق و صدق نيست . برو آيهء بعض الظن اثم را بخوان . ظلم و ستم كار صحيحى نيست ، مخصوصاً به فقرا و بىنوايان . اخلاق نيكوى پادشاه نمىگذارد كه مردمى را كه او را مىرنجانند گرفتارشان كند ، چه خواست تا اگر مكر و حيله‌اى در كار دلقك است كشف كند . پادشاه دستور داد : دلقك را به زندان ببريد و گول چاپلوسى و حيله گريهاى او را نخوريد . او را با شكم تهى مانند طبل تهى بزنيد تا خبر راستين را بما بگويد . دهل خواه پر و خواه خالى باشد ، صدايش ما را از همهء جريانات آگاه خواهد ساخت ، تا دلقك مضطر شود و راز خود را با ما در ميان بگذارد و دلهاى ما را بيارامد ، زيرا اطمينان و آرامش در صدق پر فروغ است و سخن دروغ اضطراب دل را فرو نمىنشاند . دروغ مانند خس و دل مانند دهانى است كه خسى در او باشد . خس در دهان مخفى نمىماند و مادامى كه خس در دهان است ، زبان به اين سو و به آن سو حركت مىكند تا آن خس را از دهان بيرون بياندازد .\r\nمخصوصاً اگر باد خسى را به چشم انسان داخل كند ، چشم نم مىدهد و بسته و باز مىشود .\r\nبنا بر اين ما بايد اين خس را آن قدر لگد بزنيم ، تا دهان و چشم ما راحت شود .\r\n","description":"","footnote":"","page_name":" 178 ","page_number":182},
  {"content":"\r\nدلقك روى به پادشاه كرده و گفت : پادشاها ، آهسته باش و روى حلم و مغفرت را مخراش اين اندازه تعجيل در انتقام براى چيست ؟ من كه پرواز نخواهم كرد و بىاختيار در مشت تو قرار گرفته‌ام . در جايى كه تأديب و تنبيه براى خداست ، شتاب زدگى بىمورد است . كسى كه خشمش عارضى و طبيعى باشد ، مىشتابد تا حالت ارضاى خشمش را از بين نبرد و انتقام و هيجانش را محو نسازد .\r\nاين اشتهاى كاذب است كه انسان را به عجله براى غذا خوردن وادار مىسازد ترس از فوت شدن ذوق و هيجان يكى از بيماريهاى روانى است .\r\nدر صورتى كه اگر اشتها صادق است ، هر قدر در غذا خوردن تأخير شود ، بهتر است . تا غذا گوارا باشد نه گره در گلو و معده .\r\nتو اى پادشاه ، مىخواهى مرا بزنى تا من بلا و رخنه‌اى كه به تو روى آورده است ، بگويم و تو آن را از خويشتن دفع كنى ، اما اين را بدان كه - « غير آن رخنه بسى دارد قضا » تو گمان مىكنى ستم مىتواند چاره گر بلاها باشد ؟ چارهء بلا احسان است و عفو و كرم .\r\nپيامبر ما فرموده است : صدقه بلا را بر مىگرداند و بيمارىهايتان را با صدقه رفع كنيد ، مگر سوزاندن بىنوايان و كور كردن ديدگان علم انديش هم ، صدقه ايست ؟ : پادشاه در پاسخ دلقك گفت : بلى ، صدقه و خيرات بسيار نيكو است ، ولى در موضعش . اگر در بازى شطرنج شاه را در محل رخ بگذارى . ويران خواهى گشت و در موضع شاه پيل نهادن نادانى محض است . در شريعت مقدس هم عطا مقرر شده است و هم زجر و تنبيه ، جايگاه شاه صدر و جايگاه اسب طويله است . مگر نمىدانى عدالت چيست ؟ عدالت وضع شىء در موضع خود و ظلم بر خلاف آن ، وضع شىء در غير موضعش مىباشد .\r\nعدالت آب دادن به درختان ، و ستم آبيارى كردن خارستان است . آفريده هاى\r\n","description":"","footnote":"","page_name":" 179 ","page_number":183},
  {"content":"\r\nخدا چه غضب و حلم و چه خير خواهى و حيله گرى باطل و بىهوده نيست . هيچ يك از اين امور چه خير و چه شر مطلق نبوده و وابستگى به موقعيتى دارد كه آن امور را در بر دارد ، به همين جهت است كه علم و دانش واجب و مفيد است ، تا انسان بتواند آن موقعيتها را كاملًا بشناسد و تشخيص بدهد . بسا ثواب زجر و مشقتى كه بر مسكين بىنوا وارد مىشود ، بيش از نان و حلوايى است كه به او داده شود حلواى شيرين گرمى و صفرا مىآورد و سيلى كه به رويش نواخته مىشود استفراغ مىآورد و درونش تصفيه مىكند . در موقع خود سيلى به مسكين بزن كه همان سيلى او را از زده شدن گردنش مىرهاند . زخمى كه در موقع مناسب به ايشان وارد مىشود مربوط به خود انسان نيست بلكه به آن خوى بد او است كه مستحق زخم خوردن است ، چنان كه موقعى كه نمد را براى گرد گيرى با چوب ميزنى ، در حقيقت چوب به گرد زده مىشود نه به نمد .\r\nهر پادشاهى بزمى دارد و زندانى ، بزم براى مخلصان و زندان براى خامان . وقتى كه مىخواهى زخمى را مرهم بگذارى ، اولًا بايد آن زخم را بشكافى و چركش را تميز كنى سپس مرهم بگذارى . و بدون پاك كردن چرك ، گوشت بدنت به وسيلهء آن چرك خورده مىشود و نيم سودى مىبرى ، با پنجاه زيان دلقك گفت : من نمىگويم : اين قضيه را ترك كن ، من مىگويم : جستجو و كوشش نما و در شكيبايى را به روى خود مبند و چند روز بيانديش . و در همين دوران صبر و بردبارى به يقين مىرسى ، آنگاه اگر گوشمالم كنى ، از روى يقين خواهد بود . چرا در راه رفتن به روى افتاده مىروى ، با اين كه مىتوانى با قدر است و معتدل سير كنى ؟ با گروه صالح مشورت نما ، چنان كه بر پيامبر ما دستور مشورت داده شده است . برو آيهء و امرهم شورى بينهم را بخوان ، زيرا مشورت از سهو و كجرويها مىكاهد .\r\nعقول مردم مانند چراغهاى روشن است و بدون ترديد روشنايى بيست چراغ از يك چراغ بيشتر است . شايد كه چراغى به دست آيد كه از نور آسمانى فروزان\r\n","description":"","footnote":"","page_name":" 180 ","page_number":184},
  {"content":"\r\nگشته است ، مگو عقول همهء آدميان يكسان است ، زيرا غيرت حق تعالى پرده‌اى روى اسفل و اعلا انداخته و آنها را با يكديگر در آميخته است . خدا فرموده است : در روى زمين بگرديد و شانس و روزى خود را بيازماييد ، در همين مجالس كه حقير و عظيم با هم مخلوط شده‌اند ، به جستجو بپرداز ، شايد عقلى پيدا كنى كه شايستهء پيامبران است زيرا ميراث پيامبر همان عقل است كه پيش و پس را مىبيند .\r\nهمچنين بينايى واقعى را در آن چشمها جستجو كن كه اين مختصر ياراى شرح آن را ندارد . براى همين است كه پيامبر ما از رهبانيت نهى فرموده است ، تا اين ملاقاتهاى ثمر بخش از انسان فوت نشود ، زيرا نظر صاحب نظران بخت و كيمياى جاودانى است .\r\nهمواره در ميان صلحا اصلحى وجود دارد كه پيغام رهبرى او را سلطان هستى امضا كرده است . دعاى آن اصلح مستجاب و بزرگان انس و جن نمىتوانند با او برابرى كنند . هر شيرين و تلخى كه بخواهد در مقابل او قد بر افرازد حجت و برهانش ساقط و نابود خواهد گشت ، زيرا خداوند مىفرمايد : ما او را بلند و با عظمت كرده و عذر و حجت را در بارهء او بىاثر ساخته‌ايم ، وقتى كه دست حق قبله را آشكار كرد ، كوشش براى پيدا كردن قبله مردود و بىهوده است . اكنون كه وعده گاه و مستقر نهايى پديدار شده است ، رو و سر از تحرى و تقلا بر گردان .\r\nاگر لحظه‌اى از اين قبله غفلت بورزى ، سخرهء قبله باطل خواهى گشت . اگر سپاس تمييز دهنده را به جاى نياورى ، عظمت قبله شناسى از تو خواهد گريخت اگر از انبار معرفت نيكى و گندم مىخواهى ، حتى نيم ساعت هم از همراهان راه حقيقت دور مباش .\r\n\r\n( ( 2631 ) ) كاندران دم كه ببرّى زان معين\r\nمبتلا گردى تو با بئس القرين\r\n\r\n","description":"","footnote":"","page_name":" 181 ","page_number":185},
  {"content":"\r\n\r\nقصهء تعلق موش با چغز و بستن پاى خود بر پاى او و صيد كردن زاغ ايشان را\r\n\r\n( ( 2632 ) ) از قضا موشى و چغزى با وفا\r\nبر لب جو گشته بودند آشنا\r\n( ( 2633 ) ) هر دو تن مربوط ميعادى شدند\r\nهر صباحى جمع يك جا آمدند\r\n( ( 2634 ) ) نرد دل با همدگر مىباختند\r\nوز وساوس سينه مىپرداختند\r\n( ( 2635 ) ) هر دو را دل از تلاقى متسع\r\nهمدگر را قصه خوان و مستمع\r\n( ( 2636 ) ) زار گويان با زبان و بىزبان\r\nالجماعه رحمه را تأويل دان\r\n( ( 2637 ) ) آن اشِر چون جفت آن شاد آمدى\r\nپنج ساله قصه اش ياد آمدى\r\n( ( 2638 ) ) جوش نطق از دل نشان دوستيست\r\nبستگى نطق از بىالفتيست\r\n( ( 2639 ) ) دل كه دلبر ديد كى ماند ترش ؟\r\nبلبلى گل ديد كى ماند خمش ؟\r\n( ( 2640 ) ) ماهى بريان ز آسيب خضر\r\nزنده شد در بحر گشت او مستقر\r\n( ( 2641 ) ) يار چون با يار خوش بنشسته شد\r\nصد هزاران لوح سِر دانسته شد\r\n( ( 2642 ) ) لوح محفوظ است پيشانى يار\r\nراز كونينش نمايد آشكار\r\n( ( 2643 ) ) هادى را هست يار اندر قدوم\r\nمصطفى زين گفت اصحابى نجوم\r\n( ( 2644 ) ) نجم اندر ريگ و دريا رهنماست\r\nچشم اندر نجم نه كاو مقتداست\r\n( ( 2645 ) ) چشم را با روى او مىدار جفت\r\nگرد منگيزان ز راه بحث و گفت\r\n( ( 2646 ) ) زان كه گردد نجم پنهان زان غبار\r\nچشم بهتر از زبان با عثار\r\n( ( 2647 ) ) تا بگويد آنكه وحى استش شعار\r\nكان نشاند گرد و ننگيزد غبار\r\n( ( 2648 ) ) چون شد آدم مظهر وحى و و داد\r\nناطقهء او علَّم الاسما گشاد\r\n( ( 2649 ) ) نام هر چيزى چنان كه هست آن\r\nاز صحيفهء دل روى گشتش زبان\r\n( ( 2650 ) ) فاش مىگفتى زبان از رؤيتش\r\nجمله را خاصيّت و ماهيّتش\r\n( ( 2651 ) ) آنچنان نامى كه اشيا را سزد\r\nنى چنان كه حيز را خوانى اسد\r\n( ( 2652 ) ) نوح نه صد سال در راه سوى\r\nبود هر روزيش تذكير نوى\r\n\r\n","description":"","footnote":"","page_name":" 182 ","page_number":186},
  {"content":"\r\n\r\n\r\n( ( 2653 ) ) لعل او گويا ز ياقوت القلوب\r\nنى رساله خوانده نى قوت القلوب\r\n( ( 2654 ) ) وعظ را ناموخته هيچ از شروح\r\nبلكه ينبوع كشوف و شرح روح\r\n( ( 2655 ) ) زان مئى كان مىچو نوشيده شود\r\nآب نطق از گنگ جوشيده شود\r\n( ( 2656 ) ) طفل نوزاده شود جبر و فصيح\r\nحكمت بالغ بخواند چون مسيح\r\n( ( 2657 ) ) از كُهى كه يافت زان مىخوش لبى\r\nصد غزل آموخت داود نبى\r\n( ( 2658 ) ) جمله مرغان ترك كرده جيك جيك\r\nهمزبان و يار داود مليك\r\n( ( 2659 ) ) چه عجب گر مرغ گردد مست او\r\nچون شنيد آهن صداى دست او\r\n( ( 2660 ) ) صرصرى بر عاد قتّالى شده\r\nمر سليمان را چو حمالى شده\r\n( ( 2661 ) ) صرصرى مىبرد بر سر تخت شاه\r\nهر صباح و هر مسا يك ماهه راه\r\n( ( 2662 ) ) هم شده حمال و هم جاسوس او\r\nگفت غايب را كنان محسوس او\r\n( ( 2663 ) ) باد چون گفتار غايب يافتى\r\nسوى گوش آن ملك بشتافتى\r\n( ( 2664 ) ) كه فلانى اين چنين گفت آن زمان\r\nاى سليمان و شه صاحب قران\r\n\r\nآيه\r\n« فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَه فِي اَلْبَحْرِ سَرَباً 18 : 61 » ( 1 )  ( وقتى كه حضرت موسى و يوشع بن نون به ميان دو دريا رسيدند ، ماهى خود را فراموش كردند ، ماهى راه خود را در دريا پيش گرفت ) .\r\n« وَعَلَّمَ آدَمَ اَلأَسْماءَ كُلَّها 2 : 31 . . . » ( 2 )  ( و خداوند تمام اسماء و حقايق را به آدم تعليم كرد ) .\r\n« فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً 29 : 14 » ( 3 )  ( حضرت نوح در ميان آنان نه صد و پنجاه سال توقف كرد ) .\r\n","description":"","footnote":" ( 1 ) سوره الكهف ، آيهء 61 . .  ( 2 ) سوره البقره ، آيهء 21 . .  ( 3 ) سوره العنكبوت ، آيهء 21 . . ","page_name":" 183 ","page_number":187},
  {"content":"\r\n\r\n\r\n« قالَ إِنِّي عَبْدُ الله آتانِيَ اَلْكِتابَ وَجَعَلَنِي نَبِيًّا 19 : 30 . . . » ( 1 )  ( حضرت عيسى در گهواره گفت من بندهء خدا هستم به من كتاب داده و پيامبرم كرده است ) .\r\n« وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ 69 : 6 » ( 2 )  ( و اما قوم عاد ، با باد تند و بىامان هلاك شدند ) .\r\n« وَلِسُلَيْمانَ اَلرِّيحَ عاصِفَةً تَجْرِي بِأَمْرِه 21 : 81 » ( 3 )  ( و باد وزنده را بر سليمان مسخر نموديم با دستور او به جريان مىافتاد ) .\r\n« وَلِسُلَيْمانَ اَلرِّيحَ غُدُوُّها شَهْرٌ وَرَواحُها شَهْرٌ 34 : 12 » ( 4 )  ( و باد را بر سليمان مسخر نموديم ، صبحگاه مسافت يك ماه و شامگاه مسافت يك ماه را در مىنورديد . )\r\nروايت\r\n« الجماعة رحمة و الفرقه عذاب » ( 5 )  اجتماع و جمعيت رحمت است و پراكندگى عذاب است . )\r\nتفسير ابيات\r\nاز قضاى الهى موش و قورباغه‌اى در لب جوى با يكديگر آشنا گشتند ، وعده گاه و زمان معينى بامدادان هر دو را با يكديگر جمع مىكرد .\r\nاين دو يار با وفا نرد دل با يكديگر مىباختند و سينه شان را از وساوس پاك و منزه مىكردند . اين ملاقات صميمانه قلب هر دو را انبساط و وسعت مىبخشيد و دايماً با يكديگر قصه ها مىگفتند و مىشنيدند . چه با زبان و چه بىزبان رازها با\r\n","description":"","footnote":" ( 1 ) سوره مريم ، آيهء 30 . .  ( 2 ) سوره الحاقه ، آيهء 6 . .  ( 3 ) سوره الانبياء ، آيهء 81 . .  ( 4 ) سوره سبا ، آيهء 12 . .  ( 5 ) جامع الصغير ج 1 ص 144 . . ","page_name":" 184 ","page_number":188},
  {"content":"\r\nيكديگر در ميان مىنهادند ، تأويل حديث الجماعه رحمه همين است كه اجتماع انسانها درون آنان را در اختيار همديگر مىگذارد و بدين ترتيب وحدتى ميان آنان به وجود مىآيد . وقتى كه يكى از آن دو كه در حالت انفراد سبكتر و خود خواه بود ، جفت خود را مىديد ، شاد مىشد و داستانهاى پنج سال پيش بيادش مىآمد . جوش نطق از اعماق دل علامت دوستى است و بسته شدن نطق علامت بىگانگى . دلى كه با دلبرش رو برو شود ، قيافهء او پيچيده و ترش نمىگردد ، چونان بلبل كه گل را به بيند ، خاموش نمىنشيند . در آن ماهى بريان شده بنگر كه از انبان موسى و يوشع بن نون در آمد و تحت تأثير خضر روانهء دريا گشت . وقتى كه يارى با يار خود شادمان نشست ، صدها هزار لوح راز درونىشان بيك ديگر فاش مىشود . پيشانى يار با صفا لوح محفوظ است كه اسرار دو جهان را آشكار مىسازد . يار عزيز كه پيشت آيد ، رهبر راه حق است ، چنان كه پيامبر ما فرمود : ياران من مانند ستارگانند ستاره در بيابان و دريا راهنماى رهروان است ، ديده بر ستاره بردوز كه پيشواى راهها است . وقتى كه بيك رهبر الهى رسيدى . ديدگانت را به رويش باز كن و با بحث و گفت گو گرد و غبار مىانگيز ، زيرا ستارهء فروزان دلش با آن غبار پوشيده مىشود و اين را بدان كه چشم بينا بهتر از زبان لغزنده است . ساكت باش و بنگر تا از آن اشراقات و الهامات كه به دلش سرازير مىشود ، بگويد و گرد گفتگوها و وساوس را بنشاند . بدان جهت كه آدم ابو البشر پذيرنده و مظهر وحى و مهر الهى بود ، زبانش چشمه سار علم الاسماء را روانه مىساخت : زبان آدم نام و حقيقت هر چيز را چنان كه هست از صحيفهء دل روايت مىكرد ، نه نام ناشايست يك معنا را ، چنان كه به آدم حيز شير ژيان مىگويند . حضرت نوح عليه السلام در راه راست هر روز تذكر تازه‌اى به قومش مىداد ، وعظ و اندرز فراوان از زبان لعل آسايش بيرون مىآمد كه وابستهء ياقوت قلبش بود نه به كتاب رساله و قوت القلوب . او پند و نصيحت را از شروح اين كتاب و آن كتاب نياموخته بود ، بلكه از سر چشمهء كشف و شهود و انشراح روحش مىجوشيد او\r\n","description":"","footnote":"","page_name":" 185 ","page_number":189},
  {"content":"\r\nاز آن بادهء طهور به گفتگو مىآمد كه اگر لالى آن را بنوشد به نطق مىآيد و طفل نوزاد مانند حضرت مسيح عليه السلام دانا و فصيح حكمتهاى ربانى مىخواند . از آن كوه جامد كه سر مست آن بادهء طهور بود ، حضرت داود عليه السلام صد غزل بياموخت . همهء مرغان جيك جيك خود را ترك كرده ، با داود عليه السلام يار و همزبان گشته بودند . جايى كه آهن صداى دست داود را بشنود ، شگفتى نيست كه مرغان هوا سر مست ساغر روحانيش گردند و با او به زمزمه در آيند . همان باد كه قوم عاد را نابود ساخت ، حضرت سليمان عليه السلام را بر دوش خود حمل مىكرد و مركب و جاسوس او و آشكار كنندهء سخنان پنهانى و دور از حس بود .\r\n","description":"","footnote":"","page_name":" 186 ","page_number":190},
  {"content":"\r\n\r\nتدبير موش با چغز كه ميان ما وسيلتى بايد كه به وقت حاجت بر تو نمىتوانم آمدن و سخن گفتن\r\n\r\n( ( 2665 ) ) اين سخن پايان ندارد گفت موش\r\nچغز را روزى كه اى مصباح هوش\r\n( ( 2666 ) ) وقتها خواهم كه گويم با تو راز\r\nتو درون آب دارى ترك تاز\r\n( ( 2667 ) ) بر لب جو من تو را نعره زنان\r\nنشنوى در آب از عاشق فغان\r\n( ( 2668 ) ) من بدين وقت معيّن اى دلير\r\nمىنگردم از ملاقات تو سير\r\n( ( 2669 ) ) پنج وقت نماز اى رهنمون\r\nعاشقان را فى صلاة دائمون\r\n( ( 2670 ) ) نى به پنج آرام گيرد آن خمار\r\nكاندر اين سرهاست نى پانصد هزار\r\n( ( 2671 ) ) نيست زر غبا طريق عاشقان\r\nسخت مستسقيست جان صادقان\r\n( ( 2672 ) ) نيست زر غبا طريق ماهيان\r\nزان كه بىدريا ندارد انس جان\r\n( ( 2673 ) ) آب اين دريا كه هايل بقعه‌اى است\r\nبا خمار ماهيان خود جرعه‌اى است\r\n( ( 2674 ) ) يك دمِ هجران برِ عاشق چو سال\r\nوصل سالى متصل پيشش خيال\r\n( ( 2675 ) ) عشق مستسقيست مستسقى طلب\r\nدر پى هم اين و آن چون روز و شب\r\n( ( 2676 ) ) روز بر شب عاشق است و مضطر است\r\nچون ببينى شب بر آن عاشقتر است\r\n( ( 2677 ) ) نيستشان از جست و جو يك لحظه ايست\r\nاز پى اين يك زمانشان نيست\r\n( ( 2678 ) ) اين گرفته پاى آن ، آن گوش اين\r\nاين بر آن مدهوش و آن بىهوش اين\r\n( ( 2679 ) ) در دل معشوق جمله عاشق است\r\nدر دل عذرا هميشه وامق است\r\n( ( 2680 ) ) در دل عاشق به جز معشوق نيست\r\nدر ميانشان فارق و مفروق نيست\r\n( ( 2681 ) ) بر يكى اشتر بود اين دو درا\r\nپس چه زر غبا بگنجد اين دو را\r\n( ( 2682 ) ) هيچ كس با خويش زر غبا نمود ؟\r\nهيچ كس با خود به نوبت يار بود ؟\r\n( ( 2683 ) ) آن يكيئى نه كه عقلش فهم كرد\r\nفهم اين موقوف شد بر مرگ ورد\r\nجز مگر مردى كه پيش از مرگ مرد\r\nرخت هستى را به سوى يار برد\r\n\r\n","description":"","footnote":"","page_name":" 187 ","page_number":191},
  {"content":"\r\n\r\n\r\n\r\n\r\n( ( 2684 ) ) ور به عقل ادراك اين ممكن بدى\r\nقهر نفس از بهر چه واجب شدى\r\n( ( 2685 ) ) با چنان رحمت كه دارد شاه هش\r\nبىضرورت چون بگويد نفس كش\r\n\r\nآيه\r\n« الا المصلين الذين هم على صلاتهم دائمون » ( مگر نماز گذاران ، آنان كه بر نماز گذاردن استمرار دارند ) .\r\nروايت\r\n« يا ابا هريره زر غبا تزدد حبا » .\r\n( اى ابو هريره دير دير به ديدار ما بيا تا به محبتت بيافزايد ) .\r\n\r\n( ( 2669 ) ) پنج وقت آمد نماز اى رهنمون\r\nعاشقان را فى صلاة دائمون\r\n( ( 2670 ) ) نى به پنج آرام گيرد آن خمار\r\nكاندرين سرهاست نى پانصد هزار\r\n\r\nاگر محبت و معرفت الهى در اعماق جان ما نفوذ كند ، مىتوانيم تمام لحظات زندگى را در حال نماز باشيم\r\nآن نمازگزار كه بامدادان نماز مىگذارد و بر مىخيزد و دنبال كارش مىرود و گمان مىبرد كه نماز بامدادى را خوانده و تا موقع نماز ديگر كار مىكند و در هر حالى كه باشد نماز نمىگذارد تا در موقع نماز دوم بار ديگر با خدا رابطه برقرار مىكند ، اين شخص معناى نماز را نفهميده است . او عمل به قانون مىكند و ذمهء خود را از بار سنگين تكليف برى و سبك مىنمايد . مواقع معين و حركات و اذكار براى نماز و ساير عبادات ، براى آن است كه انسان را از خوابيدن در گهوارهء طبيعت بيدار كند و هشيارش سازد ، با ادامه و استمرار اين هشيارى و بيدارى نماز نيز ادامه پيدا مىكند . پنج بار نماز مىتواند محرك بسيار لازم و كافى براى به دست آوردن بيدارى و هشيارى مزبور باشد . پس از حصول چنين حالت است كه هشيارى مىتواند همهء\r\n","description":"","footnote":"","page_name":" 188 ","page_number":192},
  {"content":"\r\n\r\nساعات و دقايق عمر آدمى را در بارگاه الهى سپرى سازد . همچنين روزهء يك ماه محرك لازم و كافى براى به دست آوردن امساك دايمى از هوسها و دروغها و ساير پليدىها بوده و تا آخرين لحظات عمر انسان را بر طغيانگرىهاى حيوانيش مسلط بسازد . به عبارت مختصرتر ادامهء نتيجهء نماز و روزه و ساير عبادات در طول زندگى دامنهء همان نماز و روزه است كه انسانهاى الهى همواره موفق به آن مىشوند . اگر توانسته باشد حتى يك الله اكبر از اعماق جانش بر آورد ، او واقعا به نعمت حيات بخش محبت و معرفت الهى نائل آمده است . اين محبت و معرفت چنان در جريان حيات او مؤثر مىشود كه عشق در جريان عاشق ، كه اشتياق به ديدار معشوقش هرگز به قول جلال الدين نه ساعت معين مىشناسد و نه نوبت مشخص -\r\n\r\n( ( 2675 ) ) عشق مستسقيست مستسقى طلب\r\nدر پى هم اين و آن چون روز و شب\r\n\r\nتفسير ابيات\r\nسخنى كه در ميان آورده بوديم ، پايانى ندارد ، بر گرديم به داستان موش و قورباغه . روزى موش به قورباغه مىگويد : اى چراغ هوش و فراست ، من وقت زيادى مىخواهم كه با تو رازها بگويم ، ولى اغلب اوقات تو در آب مشغول شناورى و تركتازى هستى . من از لب جوى نعره ها مىزنم ولى تو ناله و افغان عاشقت را در آب نمىشنوى . ملاقات تو در اين موقع معين مرا سير نمىكند : چنان كه پنج وقت نماز عشاق الهى را اشباع نمىكند و تمام اوقاتشان در نماز مىگذرد . اينان به جهت آن خمار روحانى كه در سر دارند ، نه به پنج قانع مىشوند و نه به پانصد هزار . آن حديث كه مىگويد : دير دير به زيارت يكديگر برويد تا بر محبت شما بيفزايد ، در مورد عشاق نيست ، زيرا جان عاشق صادق سخت مبتلاى استسقاء است . مگر به ماهى مىتوان گفت كه : به ديدار دريا دير برو ماهى بدون آب دريا زندگى ندارد . آب درياى عشق الهى كه جايگاه بس با عظمتى است ، در مقابل خمار ماهيان آن دريا جرعه‌اى بيش نيست . يك لحظه فراق معشوق براى عاشق به طول يك سال است و يك سال وصال در نزد او خيالى است كه موج مىزند و به سرعت مىگذرد . آرى ، عشق خود آن مستسقى\r\n","description":"","footnote":"","page_name":" 189 ","page_number":193},
  {"content":"\r\nاست كه در جستجوى مستسقى مىرود ، مانند شب و روزاند كه در پى يكديگر افتاده‌اند روز كه عشق و اضطرارى به شب نشان مىدهد ، عشق شب بروز بيشتر و شديدتر است . لحظه‌اى در جستجوى يكديگر توقف نمىكنند ، لذا هيچ زمانى ايست ندارند .\r\nاين پاى او را گرفته ، آن گوش اين را ، هر يك بىهوش و مدهوش ديگرى است . در دل عاشق جز معشوق چيزى وجود ندارد و در دل معشوق جز عاشق جايى براى كسى نيست . آرى دل عذار هميشه جايگاه وامق است . اين دو زنگ است كه بر گردن يك شتر بسته شده است ، بنا بر اين چگونه مىتوان به اين يك حقيقت توصيه كرد كه به ديدار خويشتن دير برو ؟ .\r\n\r\n( ( 2682 ) ) هيچ كس با خويش زر غبا نمود ؟\r\nهيچ كس با خود به نوبت يار بود ؟\r\n\r\nاين اتحاد را كه مىگويم ، آن اتحاد نيست كه عقل بتواند آن را درك نمايد : بلكه مرگ است كه مىتواند حقيقت اين يگانگى را بر انسان بفهماند ، مگر آن انسان پيشرو كه پيش از مرگ طبيعى با موت ارادى دست از خود برداشته و رخت هستى خود را به منزلگه يارشان برده‌اند . اگر عقل مىتوانست اين يگانگى را بفهمد ، چرا مقهور ساختن نفس واجب شده است ؟ آرى\r\n\r\n( ( 2685 ) ) با چنان رحمت كه دارد شاه هش\r\nبىضرورت چون بگويد نفس كش\r\n\r\n","description":"","footnote":"","page_name":" 190 ","page_number":194},
  {"content":"\r\n\r\nمبالغه كردن موش در لابه و زارى و وصلت جستن از چغز آبى\r\n\r\n( ( 2686 ) ) گفت اى يار عزيز مهر كار\r\nمن ندارم بىرخت يك دم قرار\r\n( ( 2687 ) ) روز نور و مكسب و تابم تويى\r\nشب قرار و سلوت و خوابم تويى\r\n( ( 2688 ) ) از مروّت باشد ار شادم كنى\r\nوقت و بىوقت از كرم يادم كنى\r\n( ( 2689 ) ) در شبان روزى وظيفه چاشتگاه\r\nراتبه كردى وصال اى نيك خواه\r\nمن بدين يك بار قانع نيستم\r\nدر هوايت طرفه انسانيستم\r\n( ( 2690 ) ) پانصد استسقاستم اندر جگر\r\nبا هر استسقا قرين جوع البقر\r\n( ( 2691 ) ) بىنيازى از غم من اى امير\r\nده زكات جاه و بنگر در فقير\r\n( ( 2692 ) ) اين فقير بىادب نادر خور است\r\nليك لطف عام تو زان برتر است\r\n( ( 2693 ) ) مىنجويد لطف عام تو سند\r\nآفتابى بر حدثها مىزند\r\n( ( 2694 ) ) نور او را زان زيانى نابده\r\nو آن حدث از خشكثى هيزم شده\r\n( ( 2695 ) ) تا حدث در گلخنى شد نور يافت\r\nبر در و ديوار حمامى بتافت\r\n( ( 2696 ) ) بود آلايش شد آرايش كنون\r\nچون برو برخواند خورشيد آن فسون\r\n( ( 2697 ) ) شمس هم معدهء زمين را گرم كرد\r\nتا زمين باقى حدثها را بخورد\r\n( ( 2698 ) ) جزو خاكى گشت و رست از وى نبات\r\nهكذا يمحوا الا له السيئات\r\nجزو خاكى گشت ، شد او پر ز نور\r\nهكذا يغفر لمن يعطى الغفور\r\nجزو خاكى گشت از وى بار شاد\r\nهكذا يرحم إله للعباد\r\n( ( 2699 ) ) با حدث كان بدترينست اين كند\r\nكش نبات و نرگس و نسرين كند\r\n( ( 2700 ) ) تا به نسرين مناسك در وفا\r\nحق چه بخشد در جزا و در عطا\r\n( ( 2701 ) ) چون خبيثان را چنين خلعت دهد\r\nطيبين را تا چه سان دولت دهد\r\n( ( 2702 ) ) آن دهد حقشان كه لا عين رأت\r\nكان نگنجد در زبان و در لغت\r\n( ( 2703 ) ) ما كه‌ايم ، اين را بيان كن يار من\r\nروز من روشن كن از خلق حسن\r\n( ( 2704 ) ) منگر اندر زشتى و مكروهىام\r\nكه ز پر زهرى چو مار كوهىام\r\n( ( 2705 ) ) اى كه من زشت و خصالم جمله زشت\r\nچون شوم گل چون مرا او خار كشت\r\n\r\n","description":"","footnote":"","page_name":" 191 ","page_number":195},
  {"content":"\r\n\r\n\r\n( ( 2706 ) ) نو بهارا ، حسن گل ده خار را\r\nزينت طاوس ده اين مار را\r\n( ( 2707 ) ) در كمال زشتيم من منتهى\r\nلطف تو در فضل و در فن منتهى\r\n( ( 2709 ) ) چون بميرم فضل تو خواهد گريست\r\nاز كرم گرچه ز حاجت او بريست\r\n( ( 2710 ) ) بر سر گورم بسى خواهى نشست\r\nخواهد از چشم لطيف اشك جست\r\n( ( 2711 ) ) نوحه خواهى كرد بر محروميم\r\nچشم خواهى بست از مظلوميم\r\n( ( 2712 ) ) اندكى زان لطفها اكنون بكن\r\nحلقه‌اى در گوش من كن زين سخن\r\n( ( 2713 ) ) آنچه خواهى گفت تو با خاك من\r\nبرفشان بر مدرك غمناك من\r\nدست گيرم در چنين بىچارگى\r\nشاد گردانم در آن غمخوارگى\r\n\r\nآيه\r\n« إِنَّ اَلْحَسَناتِ يُذْهِبْنَ اَلسَّيِّئاتِ ذلِكَ ذِكْرى لِلذَّاكِرِينَ » 11 : 114 . ( 1 )  ( به تحقيق حسنات گناهان را محو مىكند و اين ياد بودى است براى متذكر شوندگان ) .\r\n« كَتَبَ عَلى نَفْسِه اَلرَّحْمَةَ لَيَجْمَعَنَّكُمْ إِلى يَوْمِ اَلْقِيامَةِ لا رَيْبَ فِيه 6 : 12 » ( 2 )  ( خداوند رحمت بر بندگان را بر خود نوشته است ، شما را در رستاخيز كه شكى در آن نيست جمع خواهد كرد ) .\r\n« وَالله رَءُوفٌ بِالْعِبادِ 2 : 207 » ( 3 )  ( و خداوند بر بندگانش مهربان است . )\r\n","description":"","footnote":" ( 1 ) سوره هود ، آيهء 114 . .  ( 2 ) سوره الانعام ، آيهء 12 . .  ( 3 ) سوره آل عمران ، آيهء 30 . . ","page_name":" 192 ","page_number":196},
  {"content":"\r\n\r\n\r\n( ( 2690 ) ) پانصد استسقاستم اندر جگر\r\nبا هر استسقا قرين جوع البقر\r\n( ( 2691 ) ) بىنيازى از غم من اى امير\r\nده زكات جاه و بنگر در فقير\r\n( ( 2692 ) ) اين فقير بىادب نادر خور است\r\nليك لطف عام تو زان برتر است\r\n( ( 2693 ) ) مىنجويد لطف عام تو سند\r\nآفتابى بر حدثها مىزند\r\n\r\nاشتباه بزرگى كه بشر در بارهء رابطهء خداوند با بندگانش مرتكب مىشود\r\nانسانهاى عامى لطف و قهر الهى را نسخه‌اى از لطف و قهر خود تلقى مىكنند و انتظارشان اين است كه مردم صالح و با ايمان و نيك كردار پاداش خود را از لطف الهى در همين زندگانى آن هم پاداشهايى كه در نظر دارند ، دريابند ، مانند مال و ثروت و جاه و مقام و قدرت و تندرستى دايمى و غير ذلك و همچنين قهر خداوندى را نسخهء ديگرى از خشم و انتقامجوئى خود فرض كرده گمان مىكنند : مردم بد سيرت و بىايمان و بد كردار بايستى با دست انتقام و غضب الهى به شكلى كه در نظر دارند ، به كيفر خود برسند به طور كلى براى اينان خداوند همان صورت خودشان است كه در آيينهء بزرگ جهان هستى منعكس شده است . اينان نمىدانند كه رابطهء خداوند با جهان هستى و انسانها ما فوق آن است كه آنان بتوانند قدرت تصور آن را داشته باشند .\r\nعطايا و الطاف الهى كه اعظم آنها جامه هستى است ، بدون در نظر گرفتن كمترين پاداش به انسانها داده شده است . صدها هزار جريانات و قوانين كه جلوه گاه مشيت خداوندى هستند ، در ادامهء وجود آدمى شركت مىورزند ، بدون آن كه خداوند آن همه جريانات و قوانين را در مقابل عوض و پاداشى به استخدام هستى آدمى در آورد .\r\nاگر تمام اجزاء عالم هستى آن قدر اندوهناك باشند كه در دريايى از اشك و خون\r\n","description":"","footnote":"","page_name":" 193 ","page_number":197},
  {"content":"\r\n\r\nغرق شوند و يا آن قدر شادان و خندان باشند كه تمام اجزاء هستى مانند دسته گلى خندان و شكوفان شود . يا همهء اجزاء جهان هستى در حيرت و بهت فرو رود يا همهء هستى در حالت اشراق بسر برند يا همهء اجزاء كائنات هر يك موج هستى را در كام خود ببلعند . . . « بر دامن كبرياش ننشيند گرد » درك آن عظمت بىنهايت و اين حقارت بىنهايت با نوشته هاى حرفه‌اى و تدريسهاى رسمى و سخنورىهاى دل نشين و حتى با انديشه هاى بىسر و ته هرگز امكان پذير نخواهد بود . درك اين حقيقت راه و رسم ديگرى دارد كه شدن ناميده مىشود ، نه فرا گرفتن . تا يك انسان نتواند با تحول واقعى درونى طعم عظمت را بچشد ، هرگز با تصور و استدلالهاى حرفه‌اى و لو نمونه‌اى از عظمت خداوندى را در نخواهد يافت .\r\nتفسير ابيات\r\nموش شروع به لابه و زارى كرده مىگويد : اى يار عزيز مهر پيشه ، من بىديدن رويت حتى يك دم قرار و طاقت ندارم . تويى نور و اندوختهء روزم و تويى موجب آرامش و تسلى خاطر و خواب خوش شبانگاهىام . مروت آن است كه هميشه شادم نماىى و گاه و بىگاه از روى كرمت يادم كنى .\r\nاى دوست نيك خواه من ، در هر شبانه روزى بامدادان مرا با وصال مرتب دل خوش مىكنى و من به اين يك بار نمىتوانم قناعت بورزم ، من در عشق تو موجود شگفت آورى شده‌ام . من صدها استسقا در جگر دارم كه هر يك از آنها توام با جوع البقر است . اى امير مىدانم كه تو از غم و اندوه من بىنيازى ، بيا زكات مقام والايت را ادا كن كه نگريستن در فقيرى مثل من است . اگر چه اين فقير دور از ادب شايستگى لقاى تو را ندارد ، ولى لطف عام تو برتر از موجوديت اين بىنوا است .\r\nلطف عام تو احتياج به انگيزه‌اى ندارد ، زيرا آفتاب با آن عظمتش بر پليدىها مىتابد و از اين تابش ضررى بر نور او نمىرسد و ضمناً آن پليدىها خشك مىشوند و هيزمى براى سوختن مىگردند تا آنگاه كه وارد گلخن گردند و بسوزند و فروغى\r\n","description":"","footnote":"","page_name":" 194 ","page_number":198},
  {"content":"\r\nپيدا كنند و در و ديوار حمام را روشن نمايند .\r\nآن پليدىها آلايشى بودند كه پس از تابش نور ، عامل آرايش گشتند . آفتاب معدهء زمين را هم گرم مىكند تا زمين بقيهء پليدىها را مستهلك نمايد و به خاك تبديلش كند تا گياهان را بروياند .\r\nآرى ، خداوند ما گناهان را بدينسان محو و نابود مىسازد . وقتى كه آن پليدى جزئى از خاك گشت نورانى مىشود و بدينسان خداوند به بندگان خود رحم مىنمايد .\r\nخداوندى كه با پليدى كه بدتر از همه چيز است ، چنين عنايت مىكند كه به گياه نرگس و نسرين مبدلش مىسازد ، به موجوداتى كه خود نرگس و نسرين وفا به تعهد هستند ، چه پاداش و عطائى عنايت خواهد فرمود . جايى كه پليديها از خداوند چنين خلعتها بيابند ، پاك و پاكيزه ها چه دولت و اقبالها از او خواهند يافت . خداوند به آن پاكيزه ها الطاف و عناياتى خواهد كرد كه نه چشمى ديده و نه در زبان و لغتى مىگنجد . ما كيستيم كه بتوانيم عظمت عنايات الهى را بيان كنيم بيا تو اى يار محبوبم ، بيا تو بگو و روزهاى زندگيم را روشن بساز . در اين زشتى و ناخوشايندى من منگر و به اين موجود كه بسان مار كوهى پر از زهر است اعتبارى مدار . اگر او مرا خار كشته است ، چگونه توانم گل شوم ؟ ( 1 )  نو بهارا ، بيا زيبايى گل را به اين خار زشت عطا فرما و اين مار بد صورت و بد سيرت را با زينت طاوسى بياراى . . . اين مقدار مىدانم كه من در زشتى نامتناهى و لطف تو در فضل و خلاقيت بىنهايت است . تو اى بىنهايت جمال و جلال ، حاجت اين بىنهايت زشت محقر را بر آور . اگر رخت از اين دنيا بر بندم فضل با عظمت تو اشكها در فراق من خواهد ريخت ، اگر چه فضل تو احتياجى به من ندارد .\r\nاى محبوب عزيزم ، بسر گور من بسى خواهى نشست و ديدگان لطيفت اشكها\r\n","description":"","footnote":" ( 1 ) مضمون بيت مور تفسير مربوط به مسائل جبر است كه در مجلدات گذشته مشروحاً مطرح شده است . . ","page_name":" 195 ","page_number":199},
  {"content":"\r\nبر سنگ گور تيره‌ام خواهد ريخت . در آن هنگام كه در زير خاك تيره استخوانهايم آرام آرام مىپوسد و به خاك تبديل مىشود ، نوحه و زارى تو چه اثرى به محروميتهاى من خواهد كرد . بيا -\r\n\r\n( ( 2712 ) ) اندكى زان لطفها اكنون بكن\r\nحلقه‌اى در گوش من كن زين سخن\r\n\r\nدر پايان كار -\r\n\r\n( ( 2713 ) ) آن چه خواهى گفت تو با خاك من\r\nبرفشان بر مدرك غمناك من\r\nدستگيرم در چنين بىچارگى\r\nشاد گردانم در آن غمخوارگى\r\n\r\n","description":"","footnote":"","page_name":" 196 ","page_number":200},
  {"content":"\r\n\r\n\r\n\r\nلابه كردن موش مر چغز را كه بهانه مىانديش و در امر من تأخير مىانداز كه و في التأخير آفات و تمثيل\r\n\r\n( ( 2714 ) ) صوفيى را گفت خواجهء سيم پاش\r\nاى قدمهاى تو را جانم فراش\r\n( ( 2715 ) ) يك درم خواهى تو امروز اى شهم\r\nيا كه فردا چاشتگاهى سه درم\r\n( ( 2716 ) ) گفت ده نيمى درم راضىترم\r\nكه دهى امروز و فردا صد درم\r\n( ( 2717 ) ) سيلى نقد از عطاى نسيه به\r\nنك قفا پيشت كشيدم نقد ده\r\n( ( 2718 ) ) خاصه آن سيلى كه از دست تو است\r\nهم قفا هم سيليش مست تو است\r\n( ( 2719 ) ) هين بيا اى شادى جان و جهان\r\nخوش غنيمت دار نقد اين زمان\r\n( ( 2720 ) ) در مدزد آن روى ماه از شب روان\r\nسر مكش زين جوى اى آب روان\r\n( ( 2722 ) ) چون ببينى بر لب جو سبزه مست\r\nپس بدان از دور كانجا آب هست\r\n( ( 2723 ) ) گفت سيماهم وجوه كردگار\r\nكه بود غماز باران سبزه زار\r\n( ( 2724 ) ) گر ببارد شب نبيند هيچ كس\r\nكه بود در خواب هر نفس و نفس\r\n( ( 2725 ) ) تازگىّ هر گلستان جميل\r\nهست بر باران پنهانى دليل\r\n\r\nآيه\r\n« سِيماهُمْ فِي وُجُوهِهِمْ مِنْ أَثَرِ اَلسُّجُودِ 48 : 29 » ( 1 )  ( سيماى آنان از اثر سجود در صورتشان پيدا است . )\r\nتفسير ابيات\r\nيك خواجه ى سيم بخش به يك صوفى گفت : اى جانم فراش قدمهايت ، آيا مىخواهى كه امروز يك درهم به تو بدهم يا فردا بامداد سه درهم ؟ صوفى گفت : اگر امروز نيم درهم بدهى راضىتر از آنم كه فردا صد درهم بدهى . زيرا -\r\n\r\nسيلى نقد از عطاى نسيه به\r\nنك قفا پيشت كشيدم نقد ده\r\n\r\n","description":"","footnote":" ( 1 ) سوره الفتح ، آيهء 29 . . ","page_name":" 197 ","page_number":201},
  {"content":"\r\n\r\nمخصوصاً آن سيلى كه از دست تو نواخته مىشود ، هم قفا و هم سيلى سر مست تو است . بيا اى شادى جان و جهان ، هم اكنون نقد را غنيمت شمار و روى ماه وش خود را از شب روان دريغ مدار . واى آب روان ، از اين جوى سر مكش ، باشد كه لب جو از آب زلال و گوارايت بخندد و ياسمنها سر بر آورد . هر وقت بر لب جو سبزه هاى مست و خرم ديدى ، بدان كه در همان جو آبى هست . خداوند فرموده است : سيما هم فى وجوههم . سبزه زار باز گو كنندهء آب است . شبانگاه كه همه در خوابند باران مىبارد و همهء گلستانها را تازه و زيبا مىسازد ، خرمى و سرسبزى دليلى بر بارش پنهانى باران مىباشد .\r\n","description":"","footnote":"","page_name":" 198 ","page_number":202},
  {"content":"\r\nرجوع به حكايت چغز و موش\r\n\r\n( ( 2726 ) ) اى اخى من خاكيم تو آبيى\r\nليك شاه رحمت و وهّابيى\r\n( ( 2727 ) ) آنچنان كن از عطا و از قسم\r\nكه گه و بىگه به خدمت مىرسم\r\n( ( 2728 ) ) بر لب جو من به جان مىخوانمت\r\nمن نبينم از اجابت مرحمت\r\n( ( 2729 ) ) آمدم در آب بر من بسته شد\r\nزان كه تركيبم ز خاكى رسته شد\r\n( ( 2730 ) ) يا رسولى يا نشانى كن مدد\r\nتا تو را از بانگ من آگه كند\r\n( ( 2731 ) ) بحث كردند اندرين كار آن دو يار\r\nآخرِ آن بحث اين آمد قرار\r\n( ( 2732 ) ) كه به دست آرند يك رشته دراز\r\nتا ز جذب رشته گردد كشف راز\r\n( ( 2733 ) ) يك سرى بر پاى اين بندهء دو تو\r\nبسته باشد ديگرى بر پاى تو\r\n( ( 2734 ) ) تا به هم آييم زين فن ما دو تن\r\nاندر آميزيم چون جان با بدن\r\n( ( 2735 ) ) هست تن چون ريسمان بر پاى جان\r\nمىكشاند بر زمينش زآسمان\r\n( ( 2736 ) ) چغزجان در آب خواب بىهشى\r\nرسته از موش تن آمد در خوشى\r\n( ( 2737 ) ) موش تن زان ريسمان بازش كند\r\nچند تلخى زين كشش جان مىچشد\r\n( ( 2738 ) ) گر نبودى جذب موش گنده مغز\r\nعيشها كردى درون آب چغز\r\n( ( 2739 ) ) باقيش چون روز برخيزى ز خواب\r\nبشنوى از نور بخش آفتاب\r\n( ( 2740 ) ) يك سر رشته گره بر پاى من\r\nزان سر ديگر تو بر پا عقده زن\r\n( ( 2741 ) ) تا توانم من در اين خشكى كشيد\r\nمر تو را نك شد سر رشته پديد\r\n( ( 2742 ) ) تلخ آمد بر دل چغز اين حديث\r\nكه مرا در عقده آرد اين خبيث\r\n( ( 2743 ) ) هر كراهت در دل مرد بهى\r\nچون در آيد زآفتى نبود تهى\r\n( ( 2744 ) ) وحى حق دان اين فراست را نه وهم\r\nنور دل از لوح كل كرده است فهم\r\n( ( 2745 ) ) امتناع پيل از سيران بيت\r\nبا جد آن پيلبان و بانگ هيت\r\n( ( 2746 ) ) جانب كعبه نرفتى پاى پيل\r\nبا همه لت نى كثير و نى قليل\r\n\r\n","description":"","footnote":"","page_name":" 199 ","page_number":203},
  {"content":"\r\n\r\n( ( 2747 ) ) گفتيى كه خشك شد پاهاى او\r\nيا بمرد آن جان هول افزاى او\r\nپيل را حق جان آگه مىكند\r\nوان خسان را گول و گم ره مىكند\r\n( ( 2748 ) ) چون كه كردندى سرش سوى يمن\r\nپيل نر صد اسبه گشتى گام زن\r\n( ( 2749 ) ) حس پيل از زخم غيب آگاه بود\r\nچون بود حسّ ولى با ورود ؟\r\n( ( 2750 ) ) نى كه يعقوب نبى پاك خو\r\nبهر يوسف با همه اخوان او\r\n( ( 2751 ) ) از پدر چون خواستند آن دادران\r\nتا برندش سوى صحرا يك زمان\r\n( ( 2752 ) ) جمله گفتندش مينديش از ضرر\r\nيك دو روزش مهلتى ده‌اى پدر\r\n( ( 2753 ) ) تو چرا ما را نمىدارى امين\r\nيوسف خود بسپرى با حافظين\r\n( ( 2754 ) ) تا به هم در مرجها بازى كنيم\r\nما در اين دعوت امين و محسنيم\r\n( ( 2755 ) ) گفت اين دانم كه نقلش از برم\r\nمىفروزد در دلم درد و سقم\r\n( ( 2756 ) ) اين دلم هرگز نمىگيرد دروغ\r\nكه ز نور عرش دارد دل فروغ\r\n( ( 2757 ) ) آن دليل قاطعى بُد بر فساد\r\nوز قضا آن را نكرد او اعتداد\r\n( ( 2758 ) ) در گذشت از وى نشانى آن چنان\r\nگه قضا در فلسفه بود آن زمان\r\n( ( 2759 ) ) اين عجب نبود كه كور افتد به چاه\r\nبو العجب افتادن بيناى راه\r\n( ( 2760 ) ) كاين قضا را گونه گون تصريفهاست\r\nچشم بندش يفعل الله ما يشاست\r\n( ( 2761 ) ) هم بداند هم نداند دل فنش\r\nموم گردد بهر آن مهر آهنش\r\n( ( 2762 ) ) گوييا دل گويدى كه ميل او\r\nچون درين شد هر چه خواهد باش گو\r\n( ( 2763 ) ) خويش را هم زين مغفل مىكند\r\nدر عقالش جان معقل مىكند\r\n( ( 2764 ) ) گر شود مات اندر اين آن بو العلا\r\nآن نباشد مات باشد ابتلا\r\n( ( 2765 ) ) يك بلا از صد بلايش وا خرد\r\nيك هبوطش بر معارجها برد\r\n( ( 2766 ) ) خام شوخى كه رهانيدش مدام\r\nاز خمار صد هزاران زشت خام\r\n( ( 2767 ) ) عاقبت او پخته و استاد شد\r\nجست از رقّ جهان و آزاد شد\r\n( ( 2768 ) ) از شراب لا يزالى گشت مست\r\nشد مميز وز خلايق باز رست\r\n( ( 2769 ) ) زاعتقاد سست پر تقليدشان\r\nو از خيال ديدهء بىديدشان\r\n\r\n","description":"","footnote":"","page_name":" 200 ","page_number":204},
  {"content":"\r\n\r\n( ( 2770 ) ) اى عجب چه فن زند ادراكشان\r\nپيش جزر و مدّ بحر بىنشان\r\n( ( 2771 ) ) زان بيابان اين عمارتها رسيد\r\nملك و شاهى و وزارتها رسيد\r\n( ( 2772 ) ) زان بيابان عدم مستان شوق\r\nمىرسد اندر شهادت جوق جوق\r\n( ( 2773 ) ) كاروان در كاروان زين باديه\r\nمىرسد در هر مسا و غاديه\r\n( ( 2774 ) ) آيد و گيرد وثاق ما گرو\r\nكه رسيدم نوبت ما شد تو رو\r\n( ( 2775 ) ) چون پسر چشم خرد را بر گشاد\r\nزود بابا رخت بر گردون نهاد\r\n( ( 2776 ) ) جادهء شاه است اين زين سو روان\r\nوان از آن سو صادران و واردان\r\n( ( 2777 ) ) نيك بنگر ما نشسته مىرويم\r\nمىنبينى قاصد جاى نويم\r\n( ( 2778 ) ) بهر مالى مىنگيرى راس مال\r\nبلكه از بهر غرضها در مآل\r\n( ( 2779 ) ) پس مسافر آن بود اى ره پرست\r\nكه مسير و روش در مستقبل است\r\n( ( 2780 ) ) همچنان كز پردهء دل بىكلال\r\nدم بدم درمىرسد خيل خيال\r\n( ( 2781 ) ) گر نه تصويرات از يك مغرسند\r\nچون پياپى جانب دل مىرسند ؟\r\n( ( 2782 ) ) جوق جوق اسپاه تصويرات ما\r\nسوى چشمهء دل شتابان از ظما\r\n( ( 2783 ) ) جرّه ها پر مىكنند و مىروند\r\nدايماً پيدا و پنهان مىشوند\r\n( ( 2784 ) ) فكرها از اختران چرخ دان\r\nداير اندر چرخ ديگر آسمان\r\n( ( 2785 ) ) سعد ديدى شكر كن ايثار كن\r\nنحس ديدى صدقه و استغفار كن\r\n( ( 2786 ) ) ما كئيم اين را بيا اى شاه من\r\nطالعم مقبل كن و چرخى بزن\r\n( ( 2787 ) ) روح را تابان كن از انوار ماه\r\nزان كه زآسيب ذنب جان شد سياه\r\n( ( 2788 ) ) از خيال و وهم و ظن بازش رهان\r\nاز چَه و جور رسن بازش رهان\r\n( ( 2789 ) ) تا ز دلدارى خوب تو دلى\r\nپر برآرد برپرد زآب و گلى\r\nاى عزيز مصر جانم دستگير\r\nعذر اين زندانى خود درپذير\r\n( ( 2790 ) ) اى عزيز مصر و در پيمان دست\r\nيوسف مظلوم در زندان توست\r\n( ( 2791 ) ) در خلاص او يكى خوابى ببين\r\nزود كان الله يحب المحسنين\r\n( ( 2792 ) ) هفت گاو لاغر پر از گزند\r\nهفت گاو فربهش را مىخورند\r\n\r\n","description":"","footnote":"","page_name":" 201 ","page_number":205},
  {"content":"\r\n\r\n( ( 2793 ) ) هفت خوشهء زشت خشك ناپسند\r\nسنبلات تازه اش را مىچرند\r\n( ( 2794 ) ) قحط از مصرت برآمد اى عزيز\r\nهين مباش اى شاه اين را مستجيز\r\n( ( 2795 ) ) يوسفم در حبس تو اى شه نشان\r\nهين ز دستان زنانم وا رهان\r\n( ( 2796 ) ) از سوى عرشى كه بودم مربط او\r\nشهوت مادر فكندم كه اهبطوا\r\n( ( 2797 ) ) پس فتادم زان كمال مستتم\r\nاز فن زالى به زندان رحم\r\n( ( 2798 ) ) روح را از عرش آرد در حطيم\r\nلاجرم كيد زنان باشد عظيم\r\n( ( 2799 ) ) اول و آخر هبوط من ز زن\r\nچون كه بودم روح و چون هستم بدن\r\n( ( 2800 ) ) بشنو اين زارى يوسف در عثار\r\nيا بر آن يعقوب بىدل رحم آر\r\n( ( 2801 ) ) ناله از اخوان كنم يا از زنان\r\nكه فكندندم چو آدم از جنان\r\n( ( 2802 ) ) زان مثال برگ دى پژمرده ام\r\nكز بهشت وصل گندم خورده ام\r\n( ( 2803 ) ) چون بديدم لطف و اكرام تو را\r\nوان سلام و سلم و پيغام تو را\r\n( ( 2804 ) ) من سپند چشم بد كردم پديد\r\nدر سپندم نيز چشم بد رسيد\r\n( ( 2805 ) ) دافع هر چشم بد از پيش و پس\r\nچشمهاى پر خمارت است و بس\r\n( ( 2806 ) ) چشم بد را چشم نيكويت شها\r\nمات و مستأصل كند نعم الدّوا\r\n( ( 2807 ) ) بل ز چشمت كيمياها مىرسد\r\nچشم بد را چشم نيكو مىكند\r\n( ( 2808 ) ) چشم شه بر چشم باز دل زده است\r\nچشم بازش سخت با همت شده است\r\n( ( 2809 ) ) تا ز بس همت كه يابيد از نظر\r\nمىنگيرد باز شه جز شير نر\r\n( ( 2810 ) ) شير چه ؟ كان شاهباز معنوى\r\nهم شكار توست و هم صيدش تويى\r\n( ( 2811 ) ) شد صفير باز جان در مرج دين\r\nنعره هاى لا احب الافلين\r\n( ( 2812 ) ) باز دل را كز پى تو مىپريد\r\nاز عطاى بىحدت چشمى رسيد\r\n( ( 2813 ) ) يافت بينى بوى و گوش از تو سماع\r\nهر حسى را قسمتى آمد مشاع\r\n( ( 2814 ) ) هر حسى را چون دهى ره سوى غيب\r\nنبود آن حس را فتور و مرگ و شيب\r\n( ( 2815 ) ) مالك الملكى به حس چيزى دهى\r\nتا كه بر حسها كند آن حس شهى\r\nجهد كن تا حسّ تو بالا رود\r\nتا كه كار حس از آن بالا شود\r\n\r\n","description":"","footnote":"","page_name":" 202 ","page_number":206},
  {"content":"\r\n\r\nآيه\r\n« قالُوا يا أَبانا ما لَكَ لا تَأْمَنَّا عَلى يُوسُفَ وَإِنَّا لَه لَناصِحُونَ . أَرْسِلْه مَعَنا غَداً يَرْتَعْ وَيَلْعَبْ وَإِنَّا لَه لَحافِظُونَ . قالَ إِنِّي لَيَحْزُنُنِي أَنْ تَذْهَبُوا بِه وَأَخافُ أَنْ يَأْكُلَه اَلذِّئْبُ وَأَنْتُمْ عَنْه غافِلُونَ 12 : 11 - 13 » ( 1 )  ( فرزندان يعقوب عليه السلام گفتند : اى پدر ما ، چه شده است كه در باره يوسف بما اطمينان نمىكنى ؟ در حالى كه قطعا ما خير خواه او هستيم . او را فردا با ما بفرست ، بچرد و بازى كند و ما قطعا او را حفظ خواهيم كرد . يعقوب گفت : بردن شما يوسف را مرا اندوهگين مىنمايد و مىترسم او را گرگ بخورد و شما از او غافل باشيد ) .\r\n« وَيَفْعَلُ الله ما يَشاءُ 14 : 27 . » ( 2 )  ( و خداوند هر چه را بخواهد انجام مىدهد ) .\r\n« إِنَّ الله يُحِبُّ اَلْمُحْسِنِينَ 2 : 195 . » ( 3 )  ( به تحقيق خداوند احسان كنندگان را دوست مىدارد ) .\r\n« وَقالَ اَلْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعَ سُنْبُلاتٍ خُضْرٍ وَأُخَرَ يابِساتٍ يا أَيُّهَا اَلْمَلأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ 12 : 43 . » ( 4 )  ( و عزيز مصر گفت : من در رؤيا ديدم كه هفت گاو فربه را هفت گاو لاغر مىخورد و هفت سنبل سبز و تازه و هفت سنبل خشك ديدم . اى اشراف ، اگر مىتوانيد رؤياى مرا تعبير كنيد ، در اين رؤياى من نظر بدهيد ) .\r\n« قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوه فِي سُنْبُلِه إِلَّا قَلِيلًا مِمَّا\r\n","description":"","footnote":" ( 1 ) سوره يوسف ، آيهء 11 و 12 و 13 . .  ( 2 ) سوره ابراهيم ، آيهء 27 . .  ( 3 ) سوره المائده ، آيهء 13 . .  ( 4 ) سوره يوسف ، آيهء 43 . . ","page_name":" 203 ","page_number":207},
  {"content":"\r\n\r\nتَأْكُلُونَ . ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ 12 : 47 - 48 . » ( 1 )  ( يوسف در تعبير رؤياى عزيز مصر فرمود : هفت سال با جديت و كوشش مىكاريد سپس آن چه را كه درو كرديد در سنبلهاى خود بگذاريد ، مگر مقدارى را كه خواهيد خورد . سپس هفت سال باران نمىآيد و قحطى سختى مىشود و آن چه را كه نگهداشته‌ايد همه را مىخورند ، مگر اندكى از آن چه محفوظ داشته‌ايد ) .\r\n« قالَ إِنَّه مِنْ كَيْدِكُنَّ إِنَّ كَيْدَكُنَّ عَظِيمٌ 12 : 28 . » ( 2 ) \r\n( گفت : آن ، از حيله گرى شما زنان است ، حيله گرىهاى شما بزرگ است )\r\n« فَلَمَّا جَنَّ عَلَيْه اَللَّيْلُ رَءا كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ اَلآفِلِينَ 6 : 76 . » ( 3 )  ( وقتى كه شب تاريكى خود را بر او ( ابراهيم عليه السلام ) گستراند ، ستاره را ديد و گفت : اين است خداى من ، وقتى كه ستاره غروب كرد ، گفت : من غروب كنندگان را دوست نمىدارم )\r\n\r\n( ( 2735 ) ) هست تن چون ريسمان بر پاى جان\r\nمىكشاند بر زمينش زآسمان\r\n( ( 2736 ) ) چغز جان در آب خواب بىهشى\r\nرسته از موش تن آمد در خوشى\r\n( ( 2737 ) ) موش تن زان ريسمان بازش كند\r\nچند تلخى زين كشش جان مىچشد\r\n\r\nاگر مقتضيات كالبد مادى بدن بگذارد ، جان آدمى در درياى روحانيت غوطه ور مىشود .\r\nبا نظر به تنوع و تعدد جاذبيتهاى كالبد مادى و وابستگىهاى شديد و فراوانى\r\n","description":"","footnote":" ( 1 ) سوره يوسف ، آيهء 46 و 47 . .  ( 2 ) سوره يوسف ، آيهء 28 . .  ( 3 ) سوره الانعام ، آيهء 76 . . ","page_name":" 204 ","page_number":208},
  {"content":"\r\nكه با عالم طبيعت و شئون آن دارد : به جريان انداختن انديشه در بارهء حقايق جهان هستى به كوشش و گذشتهاى جدى نيازمند است .\r\nو گر نه عالم انسانى نمىبايست اين اندازه از كمبود انديشمندهاى حقيقى محروم بوده باشد .\r\nشايد قرنى بگذرد و بيش از يك يا دو يا سه انديشمند جدى و همه جانبه نصيب بشريت نگردد . نه اين كه مردم نمىخواهند به تفكر بپردازند ، مردم اغلب در حالى كه اعتدال روانى دارند ، به خوبى احساس مىكنند كه خاصيت مغز آدمى و مقتضاى رفع احتياجات مادى و معنوى انديشه و كاوش در واقعيات است ، ولى عوامل بسيار نيرومندى از مقتضيات بدن و از به بازى گيرندگان بدنها است كه مغز را از كار طبيعى خود باز مىدارد و نمىگذارد . بدين ترتيب ميلياردها مغز در اسارت مقتضيات طبيعت مادى انسان پوچ و تباه مىشود و از بين مىرود . بروز انديشه در مغز آدمى معمولا شبيه به آب ته چاه است كه براى بالا آمدنش احتياج به فشار عاملى دارد كه با مقتضى ته نشينى آب چاه مبارزه كند و آن را بيرون بياورد .\r\nاين طناب كه يك سرش به خواسته هاى طبيعى كالبد مادى و سر ديگرش به جان آدمى بسته است ، بقدرى نيرومند است كه حتى خواسته هاى طبيعى مىتوانند قوىترين انديشه را كه در مغز آدمى به جريان افتاده است ، متوقف ساخته و به سوى خود بكشانند ، بلكه همين خواسته هاى طبيعى مىتوانند به وسيلهء خيال و انديشه هايى كه به ظاهر شبيه به انديشهء مثمر هستند به وجود بياورند ، و به جاى طناب معمولى به پاى انديشه هاى بارور ببندند و بعرصهء خود خواهى و محراب طبيعت پرستى بكشانند .\r\nاگر گام ديگرى فراتر گذاريم ، خواهيم ديد : موقعى كه جان آدمى مشغول غوطه خوردن در عالمى ما فوق انديشه هاى رسمى و قانونى مىگردد ، طناب بسيار ظريف و قيافهء حق به جانب جان را به سوى انديشه هاى رسمى مىكشاند تا به طناب نخستين ببندد كه انديشه را به طرف خواسته هاى طبيعى مىكشيد .\r\n","description":"","footnote":"","page_name":" 205 ","page_number":209},
  {"content":"\r\n\r\n\r\n( ( 2759 ) ) اين عجب نبود كه كور افتد به چاه\r\nبو العجب افتادن بيناى راه\r\n\r\nچه جاى شگفتى است اگر نابينايى به چاه بيافتد ، شگفت انگيز آن است كه بينايى در چاه سرنگون شود\r\nهرگز نبايد به اين اشتباه شرم آور مرتكب شويم كه سقوط انسانى هميشه معلول نادانى و نابينايى او است . بلكه سقوط و بدبختى مردم هرگز مستند به عامل كورى و نادانى نيست ، زيرا اگر دو پديدهء مزبور مستند به عوامل غير اختيارى باشد و موقعيت انسانى توانايى به دست آوردن بينايى و دانايى را نداشته باشد ، توقف و عقب ماندگى و نابودى او را نمىتوان به سقوط و بدبختى نكبت بار تعبير كرد ، زيرا بديهى است كه نتايج نقص و نارسايى وسايل حركت و پيشرفت به كلى از منطقه ارزشها بر كنار بوده و داخل در حوزهء ضرورتها است .\r\nوقتى كه ضرورت نقص و نارسايى وسائل ، آدمى را در موقعيت خاصى قرار مىدهد ، آن موقعيت نمىگذارد كه انسان ناقص از ورود به منطقه ارزشها بهره بردارى كند ، بلكه بيك اعتبار موقعى كه نقص و محدوديت جبرى خود را احساس كند و سر تسليم به جريانات و قوانين هستى كه جلوه گاه مشيت خدا است فرود بياورد ، توقفش حركت است و نمايش عقب ماندگيش پيشرفت و نابودى ظاهريش ، از هستى عالى برخوردار است . آن چه كه جاى شگفتى و تأمل است ، اين است كه انسانهاى فراوانى با ديدگان بينا يا با داشتن توانايى براى به دست آوردن بينايى ، در چاه بدبختىها سرنگون مىگردند ؟ چرا ؟ عامل و انگيزهء اين بدبختىهاى عجيب متعدد است . باز اين نكته را در نظر بگيريم كه اگر آدم بينايى با ديدگان روشن بين به حكم قضا و قدر الهى به چاه بيافتد ، باز مانند سقوط نابينا به چاه جاى شگفتى و تقبيح نخواهد بود . تنها مورد شگفتى و ملامت جايى است كه آدم بينا و دانا با قدرت بر كنار شدن از چاه و سير در راه راست ، به طرف چاه\r\n","description":"","footnote":"","page_name":" 206 ","page_number":210},
  {"content":"\r\n\r\nمنحرف شود و در چاه سرنگون گردد . گناه و انحراف و بدبختى از آن اين مردم است كه -\r\n\r\nچندين چراغ دارد و بىراهه مىرود\r\nبگذار تا بيافتد و بيند سزاى خويش\r\n( ( 2781 ) ) گر نه تصويرات از يك مغرسند\r\nچون پياپى جانب دل مىرسند ؟\r\n( ( 2782 ) ) جوق جوق اسپاه تصويرات ما\r\nسوى چشمهء دل شتابان از ظما\r\n( ( 2783 ) ) جرّه ها پر مىكنند و مىروند\r\nدايماً پيدا و پنهان مىشوند\r\n\r\nجريانات گوناگون روان ما از كجا مىآيند و به كجا مىروند ؟\r\nاين تخيلات و تداعى معانىها و انديشه ها و حدسها . . . كه در درون ما به جريان مىافتند . از كجا سر مىزنند و به كجا مىروند ؟ مادامى كه قوانين روشن علمى نتواند خلا و تباين و تضاد ميدان مادى مغز و محصولات آن را به درستى توضيح بدهد ، سؤال مورد بحث براى ابد در پيچا پيچ فرضيات و تئورىها و مكتبهاى فلسفى سر در گم خواهد ماند . امثال اين جملات كه « جريانات درونى ما حقايق مخصوصى هستند » ، « جريانات درونى ما ماوراى طبيعى محض مىباشند » ، « جريانات درونى ما محصول عالى تشكيلات مخصوص سلولها و اعصاب مغزى ما هستند » ، « مغز انسانى انديشه را مانند يك غده ايست كه مايع خود را بيرون مىدهد . » جز آن كه مجهولات ما را در بارهء سؤال فوق تشديد و تكثير كنند ، نتيجهء ديگرى نخواهند داد . جلال الدين ، بروز پديده هاى روانى را كه گاهى موج و جلوه‌اى از ماده معرفى مىكند -\r\n\r\nموج خاكى فكر و فهم و وهم ماست\r\nموج آبى صحو و سكر است و فناست\r\n\r\nيك امر غير مادى مىداند كه از مجراى ماده به دخالت قدرت الهى به وجود مىآيد و گاهى هم عرصهء ماده را مجراى آبى فرض مىكند كه از سر چشمهء ماوراى\r\n","description":"","footnote":"","page_name":" 207 ","page_number":211},
  {"content":"\r\nطبيعى مىجوشد و باز به درياى ماوراى طبيعى بر مىگردد : -\r\n\r\nباز بىشك بيش از آنها مىرسد\r\nآن چه از حق سوى جانها مىرسد\r\nآن چه از جانها به دلها مىرسد\r\nآن چه از دلها به گلها مىرسد\r\n\r\nو در ماده توقف نمىكند و -\r\n\r\nمىرود بىبانگ و بىتكرارها\r\nتحتها الانهار تا گلزارها\r\n\r\nدر ابيات مورد تحليل هم مضمون سه بيت فوق را بيان مىدارد و مىگويد : جريانات درونى ما از يك منبع و كشتگاه به راه مىافتند و به قلمرو دل سرازير مىشوند و آنگاه كوزه هاى خود را از چشمه سار دل پر مىكنند و بر مىگردند . نكتهء مهمى كه در ابيات مورد تحليل وجود دارد ، اين است كه جلال الدين در اين جريانات چهار موضوع را مطرح مىكند :\r\nموضوع يكم - تمام جريانات درونى از يك منبع سر چشمه مىگيرند .\r\nموضوع دوم - اين جريانات تشنهء سرازير شدن به دل آدمى هستند .\r\nموضوع سوم - جريانات درونى گاهى پيدا هستند و گاهى پنهانى به كار خود مشغولاند .\r\nموضوع چهارم - جريانات بر دل وارد مىشوند و از دل بهره بردارى مىكنند و به راه خود مىروند . سه موضوع اول و دوم و سوم قابل تصور و پذيرش هستند . اما موضوع چهارم تا حدى تاريك و نامعلوم به نظر مىرسد ، زيرا بنا بر اين كه جريانات درونى خود از شئون و خواص درون هستند ، چگونه ممكن است كه احتياج به دل داشته باشند ، بلكه ماهيت درون اعم از مغز و قلب طورى ساخته شده است كه جريانات درونى با دخالت ماوراى طبيعى خداوند از درون مىجوشد و يا درون مجراى آن جريانات است ، در نتيجه نبايد آن جريانات بر گردند و خود را از درون و به قول جلال الدين از دل بارور بسازند . براى حل اين مشكل راهى به نظر نمىرسد ، مگر اين كه بگوييم : مقصود از دل در مصرع دوم از بيت اول به معناى درون است كه شامل حس مشترك و عامل گيرندگى و عامل انديشه و تعقل مىباشد و منظور از\r\n","description":"","footnote":"","page_name":" 208 ","page_number":212},
  {"content":"\r\n\r\nدل در مصرع دوم از بيت دوم ، دل به معناى جايگاه تابش شعاع عظمت خداوندى مىباشد كه عرش رحمانى هم به آن گفته شده است .\r\nتفسير ابيات\r\nموش به قورباغه مىگويد : اى برادر عزيزم ، من موجود خاكى و تو موجود آبى هستى ، ولى با اين حال رحيم و بخشاينده‌اى . تو كارى كن كه من بتوانم گاه و بىگاه به خدمتت برسم . من در لب جوى مىايستم و از اعماق جانم تو را مىخوانم و تو براى اجابت دعوت من مرحمتى نمىكنى . من نمىتوانم به آب وارد شوم ، زيرا به جهت تركيب خاكى كه دارم در آب به روى من بسته شده است . يا اين كه قاصد و علامتى بگير كه تو را از بانگ و فرياد من مطلع بسازد . آن دو يار در اصلاح اين كار بحثها كردند و عاقبت به اين نتيجه رسيدند كه يك رشتهء دراز به دست بياورند و يك سر آن را به پاى موش و سر ديگرش را به پاى قورباغه ببندند تا از يكديگر با اطلاع شوند و الفت بگيرند و در هم بياميزند . هيچ مىدانيد كه وضع ما هم شبيه به وضع موش و قورباغه است : بدن مانند موش و جان مانند قورباغه است . ( 1 )  ريسمان قوانين به پاى هر دو بسته و همواره بدن مىخواهد جان را به خشكى بكشاند و از شناورى در درياى حقايق بازش بدارد -\r\n\r\nجان گشاده سوى بالا بالها\r\nتن زده اندر زمين چنگالها\r\nخواجه مىگريد كه ماند از قافله\r\nخنده ها دارد ازين ماندن خرش\r\n\r\nاز اين كشش بدن ، جان آدمى چه تلخىها كه نمىكشد . اگر كشش موش مغز گنديده نبود ، قورباغه در درون آب عيش و عشرتها كردى و در لذايذ غوطه ور گشتى . من اين مقدار گفتم -\r\n\r\n( ( 2739 ) ) باقيش چون روز برخيزى ز خواب\r\nبشنوى از نور بخش آفتاب\r\n\r\n","description":"","footnote":" ( 1 ) جلال الدين در ابيات مورد تفسير خود بدن را به ريسمان تشبيه كرده است ، در صورتى كه منظورش اين است كه بدن مانند موش است كه به وسيلهء ريسمان مىخواهد قورباغهء جان را به خشكى بكشاند . . ","page_name":" 209 ","page_number":213},
  {"content":"\r\nموش مىگويد :\r\n\r\n( ( 2740 ) ) يك سر رشته گره بر پاى من\r\nزان سر ديگر تو بر پا عقده زن\r\n\r\nتا بتوانم تو را به خشكى بكشانم . اين قرار داد بر دل قورباغه بسى تلخ آمد كه اين موش خبيث مىخواهد مرا گره پيچ كند اين تلخى را كه قورباغه در درون خود احساس كرد ، از آن اصل سر چشمه مىگيرد كه هر ناگوارى را كه دل در يابد مسلما آفتى در بر دارد . اين فراست دل الهام حق است نه توهمات بى جا . نور دل آدمى اين الهام را از لوح كل در مىيابد ، مانند امتناع پيل بزرگ و سفيد ابرهه از رفتن براى ويران كردن كعبه ، كه هر چه ابرهه مىكوشيد و بانگ مىزد كه آن پيل راه برود ، گويى پاهاى پيل خشك شده يا اصلًا جان هولناكش مرده است . خداوند جانورى به نام پيل را آگاه مىسازد ولى لشكريان پست سيرت ابرهه را گول و گم راه مىنمايد . وقتى كه ابرهه سر آن فيل را از طرف كعبه يمن بر مىگرداند ، فيل سرعت صد اسبه مىگرفت : جايى كه حس پيل از تأثير غيبى آگاه مىشود ، حس ولى الله چه خواهد شد . يعقوب آن پيامبر پاك خو هم هدف برادران يوسف را در دل خود احساس كرده بود . هنگامى كه برادران يوسف به يعقوب گفتند : بگذار يوسف را با خودمان براى گردش و بازى به صحرا ببريم ، هيچ ضررى به او نخواهد رسيد ، اى پدر ، يك دو روز او را بما بسپار . تو چرا ما را امين نمىدانى اگر او را بما بسپارى حفظ خواهيم كرد . تا برويم در مرغزارها بازى كنيم ، ما امين هستيم و نظرى جز نيكى به برادرمان يوسف نداريم . يعقوب پاسخ داد كه اين قدر مىدانم كه با بردن يوسف از نزد من ، درد و بيمارى در دلم بروز خواهد كرد . اين دل من هرگز دروغ نمىگويد ، زيرا كه فروغ آن از عرش الهى است . همان هيجان دل يعقوب دليل قاطعانه بر فساد راى برادران يوسف بود ، ولى در برابر قضاى الهى آن هيجان دل را نديده گرفت و به آن اعتنا نكرد . نشانى سرنوشت يوسف از دلش گذشت در حالى كه قضاى الهى تثبيت شده بود . عجبى نيست كه نابينايى به چاه افتد ، بلكه شگفتى آنجا است كه بيناى راه به چاه سرنگون گردد . آرى ، اين قضا تصرفات و كارهاى گوناگون\r\n","description":"","footnote":"","page_name":" 210 ","page_number":214},
  {"content":"\r\nدارد ، كه يفعل الله ما يشاء چشم بند آن است . موقعى كه قضاى الهى فرود مىآيد ، دل آدمى در تناقض دانستن و ندانستن كلافه مىشود ، تا آهن دل براى زدن مهر قضا مانند موم نرم گردد . گويى دلش مىگويد كه ميل من هم اين است كه آن حادثه اتفاق بيافتد ، به زودى از اين ميل هم غافل مىگردد و جانش در بند غفلت گرفتار مىشود . در اين مات گشتن هم اگر درست دقت كند خواهد ديد : مات گشتن نيست بلكه خود ابتلائى است كه سراسر وجودش را در ابهام فرو برده است . اما نبايد از اين ابهامها و ابتلاها نوميد گشته و خود را ببازد ، زيرا در اين هنگامه ها يك بلا جانش را از صد بلا نجات مىدهد و يك هبوط بدرجات عالى صعودش مىدهد اين خام شوخ كه در چنين سنگلاخها مىافتد از صدها هزار خمارى زشت و خام رها مىگردد و طوق بندگى جهان هستى را از گردن باز و گام به مقام والاى آزادى مىگذارد .\r\nاين شخص پس از عبور از سنگلاخ و ابهامهاى خيره كننده از شراب لا يزالى مست مىشود و ممتاز مىگردد و از جنگ خلايق و اعتقادات سست و پر تقليد و از خيالات كورانه شان مىرهد . شگفتا بر ادراك اينان ، كه چه عرض اندامى با جزر و مد درياى بىنشان پيدا مىكند . آن بيابان اسرار آميز كه موجب سر افراشتن چنين كاخهاى مجلل و وزارت و ملك گشت . همان بيابان پشت پردهء صورتها است كه مستان مشتاق جوقه جوقه پا به عالم شهادت مىگذارند و كاروان در كاروان بامداد و شامگاه از آن باديه روى به عالم محسوسات آورده بما مىگويند : برخيزيد كه اكنون نوبت ما فرا رسيده است . وقتى كه پسر ديدهء عقل مىگشايد ، فورا پدر رخت بر گردون مىكشد . اين جا جادهء اصلى است كه از آن سو وارد و از اين سو بيرون مىروند . درست بنگر كه ما با اين حالت توقف و نشستن ، همواره در سير و حركتيم ، بايد از اين سير و حركت بدانيم كه جايگاه نوى را هدف گيرى كرده‌ايم . تو از اين سرمايه ، غرض و هدف ديگرى دارى . آيا تو سرمايه را براى خود سرمايه مىخواهى يا براى به دست آوردن مال ؟ ما هم از اين زندگى كه سرمايهء ما است ، غرض و هدف ديگرى داريم . اى راهرو ره پرست ، مسافر حقيقى كسى است كه مسير و رويش به آينده است . چنان كه\r\n","description":"","footnote":"","page_name":" 211 ","page_number":215},
  {"content":"\r\nاز پشت پردهء دل بدون توقف و كندى ، كاروانيان خيال پى در پى مىرسند . اگر نه چنين بود كه جريانات درونى ما همه از يك منبع و كشتگاه‌اند ، چطور همهء آنها يك مقصد را كه دل ما است ، هدف گيرى كرده و سرازير مىگردند و سپاه جريانات درونى ما دسته دسته با اشتياق و تشنگى سوزان چشمهء دل ما را سراغ مىگيرند و مىآيند و -\r\n\r\n( ( 2783 ) ) جرّه ها پر مىكنند و مىروند\r\nدايماً پيدا و پنهان مىشوند\r\n\r\nاين انديشه ها و تصويرات از اخترانى سرازير مىشوند كه آسمانشان و راى اين آسمان لاجوردين است . اگر از آن انديشه ها و تصويرات سعد و خوشى ديدى ، سپاس گزار باش و اگر نحوست و بدى ديدى ، صدقه ها عطا كن و استغفار نما . ما كيستيم كه بتوانيم اين حقايق را باز گو كنيم ، بيا اى محبوب عزيزم ، طالعم را ميمون نما و چرخى بزن و پايى بكوب . بيا اين روح را از انوار ماه ربانى بيافروز كه جانم در آسيب خسوف سياه گشته است . بيا اين روح را از خيال و وهم و گمانهاى بىسر و ته رها ساز و از بند چاه و طناب آزادش نما -\r\n\r\n( ( 2789 ) ) تا ز دلدارى خوب تو دلى\r\nپر برآرد بر پرد زآب و گلى\r\n\r\nاى عزيز مصر ، دستگير جانم باش و عذر اين زندانى بىنوا را در پذير . براى نجات يافتن او خوابى ببين كه خداوند احسان كنندگان را دوست مىدارد . عزيز مصر در خواب ديد كه هفت گاو لاغر و بيمار هفت گاو فربه و تندرست را خوردند و هفت خوشه زشت و خشك و ناپسند ، سنبلهاى تازه را خوردند و از بين بردند . اى عزيز ، تعبير خوابت چنين است كه قحطى در مصر پديد خواهد آمد ، تو اين وضع نابسامان را مپسند ، اينك يوسف من در حبس تست و بيا از حيله گرىهاى زنان نجاتم بده . من در عالم عرش وابستهء او بودم ، شهوت مادرم به اين دنيا فرود آورد . عاقبت از فن و حيلهء زنى از آن كمال تمام به زندان رحم افتادم آرى -\r\n\r\n( ( 2799 ) ) اول و آخر هبوط من ز زن\r\nچون كه بودم روح و چون هستم بدن\r\n\r\nبيا اين زارىهاى يوسف را در لغزشش بشنو و يا به آن يعقوب بىدل ترحمى\r\n","description":"","footnote":"","page_name":" 212 ","page_number":216},
  {"content":"\r\nنما . نمىدانم از برادران حسودم بنالم يا از مكر پردازى زنان : كه دست بهم دادند و مانند آدم از بهشتم بيرون كردند . من بدان جهت مانند برگ خزان ديده پژمرده‌ام كه در بهشت وصال گندم خورده‌ام . هنگامى كه لطف و اكرام و سلام و پيغام تو را ديدم ، اسپند به كورى بد چشمان در آتش انداختم ، ولى چشم بد به دنبالم بود ، حتى در همان اسپند هم به سراغم آمد . چيزى نمىتواند چشم بد را از پيش و پس ببندد مگر چشمان تو برسد و چشمان بد و منحوس را به ديده گان خوب و مبارك مبدل نمايد . آرى ديدگان محبوبم به چشمان باز دلم زده و سخت با همتش نموده است . آن قدر همت بزرگ از آن نظر و الا يافته است كه اين باز شاهى جز شير نر نمىگيرد . شير نر چيست ؟ آن شاهباز معنوى هم شكار تست و هم صيدش تويى ، صفير باز جان در چراگاه دين نعرهء لا احب الافلين مىزند . باز دل كه در پى تو مىدويد ، عطاى تو نظرها به او بخشيد .\r\n\r\n( ( 2813 ) ) يافت بينى بوى و گوش از تو سماع\r\nهر حسى را قسمتى آمد مشاع\r\n\r\nهر يكى از حواس را كه به سوى غيب رهسپارش كنى . ديگر آن حس سست نخواهد گشت و مرگ راهى به آن نخواهد يافت .\r\nاى انسان ، -\r\n\r\n( ( 2815 ) ) مالك الملكى به حس چيزى دهى\r\nتا كه بر حسها كند آن حس شهى\r\nجهد كن تا حس تو بالا رود\r\nتا كه كار حس از آن بالا شود\r\n\r\n","description":"","footnote":"","page_name":" 213 ","page_number":217},
  {"content":"\r\n\r\nحكايت سلطان محمود غزنوى و رفاقت او شب با دزدان و بر احوال ايشان مطلع شدن\r\n\r\n( ( 2816 ) ) يك شبى مىگشت شه محمود فرد\r\nبا گروه دزد و شب رو باز خورد\r\n( ( 2817 ) ) پس بگفتندش كيى اى بو الوفا\r\nگفت شه من هم يكىام از شما\r\n( ( 2818 ) ) آن يكى گفت اى گروه مكر كيش\r\nهين بگوييد از فن و فرهنگ خويش\r\n( ( 2819 ) ) تا بگويد با حريفان در سمر\r\nكاو چه دارد در جبلَّت از هنر ؟\r\n( ( 2820 ) ) آن يكى گفت اى گروه فن فروش\r\nهست خاصيت مرا اندر دو گوش\r\n( ( 2821 ) ) كه بدانم سگ چه مىگويد به بانگ\r\nقوم گفتندش ز دينارى دو دانگ\r\n( ( 2822 ) ) آن دگر گفت اى گروه زر پرست\r\nجمله خاصيت مرا چشم اندر است\r\n( ( 2823 ) ) هر كه را شب بينم اندر قيروان\r\nروز بشناسم مر او را بىگمان\r\n( ( 2824 ) ) گفت يك خاصيتم در بازو است\r\nكه زنم من نقبها با زور دست\r\n( ( 2825 ) ) گفت يك خاصيتم در بينى است\r\nكار من در خاكها بو بينى است\r\n( ( 2826 ) ) سر الناس معادن داد دست\r\nكه رسول آن را پى چه گفته است\r\n( ( 2827 ) ) من ز خاك تن بدانم كاندر آن\r\nچند نقد است و چه دارد او ز كان\r\n( ( 2828 ) ) در يكى كان زرّ بىاندازه درج\r\nوان دگر دخلش بود كمتر ز خرج\r\n( ( 2829 ) ) همچو مجنون بو كنم هر خاك را\r\nخاك ليلى را بيابم بىخطا\r\n( ( 2830 ) ) بو كنم دانم ز هر پيراهنى\r\nگر بود يوسف و گر اهريمنى\r\n( ( 2831 ) ) همچو احمد كه برد بو از يمن\r\nزان نصيبى يافت اين بينى من\r\n( ( 2832 ) ) كه كدامين خاك همسايهء زر است\r\nيا كدامين خاك صفر و ابتر است\r\n( ( 2833 ) ) گفت يك نك خاصيت در پنجه ام\r\nكه كمندى افكنم طول علم\r\nقصر اگر چه چند باشد بس بلند\r\nكنگرش در سخت گردانم كمند\r\nهمچو احمد كه كمند انداخت سخت\r\nكه كمندش برد سوى تخت و بخت\r\n( ( 2834 ) ) همچو احمد كه كمند انداخت جانش\r\nتا كمندش برد سوى آسمانش\r\n\r\n","description":"","footnote":"","page_name":" 214 ","page_number":218},
  {"content":"\r\n\r\n( ( 2835 ) ) گفت حقش كاى كمند انداز بيت\r\nآن ز من دان ما رميت اذ رميت\r\n( ( 2836 ) ) پس بپرسيدند از شه كاى سند\r\nمر تو را خاصيت اندر چه بود ؟\r\n( ( 2837 ) ) گفت در ريشم بود خاصيتم\r\nكه رهانم مجرمان را از نقم\r\n( ( 2838 ) ) مجرمان را چون به جلادان دهند\r\nچون بجنبد ريش من ايشان رهند\r\n( ( 2839 ) ) چون بجنبانم به رحمت ريش را\r\nطى كنند آن قتل و آن تشويش را\r\n( ( 2840 ) ) قوم گفتندش كه قطب ما تويى\r\nچون خلاص روز محنتها تويى\r\n( ( 2841 ) ) بعد از آن جمله به هم بيرون شدند\r\nسوى قصر آن شه ميمون شدند\r\n( ( 2842 ) ) چون سگى بانگى بزد از دست راست\r\nگفت مىگويد كه سلطان با شماست\r\n( ( 2843 ) ) خاك بو كرد آن دگر از ربوه اى\r\nگفت كاين هست از وثاق بيوه اى\r\n( ( 2844 ) ) پس كمند انداخت استاد كمند\r\nتا شدند آن سوى ديوار بلند\r\n( ( 2845 ) ) جاى ديگر خاك را چون بوى كرد\r\nگفت خاك مخزن شاهيست فرد\r\n( ( 2846 ) ) نقب زن زد نقب و در مخزن رسيد\r\nاز مخزن هر يكى اسبابى كشيد\r\n( ( 2847 ) ) بس زر و زربفت و گوهرهاى زفت\r\nقوم بردند و نهان كردند تفت\r\n( ( 2848 ) ) شه معين و ديد منزلگاهشان\r\nحيله و نام و پناه و راهشان\r\n( ( 2849 ) ) خويش را دزديد از ايشان باز گشت\r\nروز در ديوان بگفت آن سرگذشت\r\n( ( 2850 ) ) پس روان گشتند سرهنگان مست\r\nتا كه هر سرهنگ دزدى را ببست\r\n( ( 2851 ) ) دست بسته سوى ديوان آمدند\r\nوز نهيب جان خود لرزان شدند\r\n( ( 2852 ) ) چون كه استادند پيش تخت شاه\r\nيار شبشان بود آن شاه چو ماه\r\n( ( 2853 ) ) آنكه شب بر هر كه چشم انداختى\r\nروز ديدى بىشكش بشناختى\r\n( ( 2854 ) ) شاه را بر تخت ديد و گفت اين\r\nبود با ما دوش شب گرد قرين\r\n( ( 2855 ) ) آنكه چندين خاصيت در ريش اوست\r\nاين گرفت ما هم از تفتيش اوست\r\n( ( 2857 ) ) گفت هو معكم اين شاه بود\r\nفعل ما مىديد و سِرمان مىشنود\r\n( ( 2858 ) ) چشم من ره برد شب شه را شناخت\r\nجمله شب با روى ماهش عشق باخت\r\n( ( 2859 ) ) امت خود را بخواهم من از او\r\nكاو نگرداند ز عارف هيچ رو\r\n( ( 2860 ) ) چشم عارف دان امان هر دو كون\r\nكه به دو يابيد هر بهرام عون\r\n\r\n","description":"","footnote":"","page_name":" 215 ","page_number":219},
  {"content":"\r\n\r\n( ( 2861 ) ) زان محمد شافع هر داغ بود\r\nكه ز جز حق چشم او ما زاغ بود\r\n( ( 2862 ) ) در شب دنيا كه محجوب است شيد\r\nناظر حق بود و زو بودش اميد\r\n( ( 2863 ) ) از الم نشرح دو چشمش سرمه يافت\r\nديد آنچه جبرئيل آن برنتافت\r\n( ( 2864 ) ) مر يتيمى را كه حق سرمه كشد\r\nگردد او دُر يتيم بار شد\r\n( ( 2865 ) ) نور او بر درّها غالب شود\r\nآنچنان مطلوب را طالب شود\r\n( ( 2866 ) ) در نظر بودش مقامات العباد\r\nلاجرم نامش خدا شاهد نهاد\r\n( ( 2867 ) ) آلت شاهد زبان و چشم تيز\r\nكه ز شب خيزش ندارد سِر گريز\r\n( ( 2868 ) ) گر هزاران مدعى بر سر زند\r\nگوش قاضى جانب شاهد كند\r\n( ( 2869 ) ) قاضيان را در حكومت اين فن است\r\nشاهد ايشان را دو چشم روشن است\r\n( ( 2870 ) ) گفت شاهد زان به جاى ديده است\r\nكاو به ديدهء بىغرض سِر ديده است\r\n( ( 2871 ) ) مدعى ديدست اما با غرض\r\nپرده باشد ديدهء دل را غرض\r\n( ( 2872 ) ) حق همىخواهد كه تو زاهد شوى\r\nبا غرض بگذارى و شاهد شوى\r\nحق همىگويد غرض را ترك كن\r\nتا قبول افتد تو را با ما سخن\r\n( ( 2873 ) ) كاين غرضها پردهء ديده بود\r\nبر نظر چون پرده پوشيده بود\r\n( ( 2874 ) ) پس نبيند جمله را با طمّ و رم\r\nحبك الاشياء يعمى و يصم\r\n( ( 2875 ) ) در دلش خورشيد چون نورى نشاند\r\nپيشش اختر را مقاديرى نماند\r\n( ( 2876 ) ) پس بديد او بىحجاب اسرار را\r\nسير روح مؤمن و كفار را\r\n( ( 2877 ) ) در زمين حق را و در چرخ سمى\r\nنيست پنهانتر ز روح آدمى\r\nباز كرد از حق دو چشم خويشتن\r\nآنكه صاحب رفعت آمد در سنن\r\n( ( 2878 ) ) باز كرد از رطب و يابس حق نورد\r\nروح را من امر ربى مهر كرد\r\n( ( 2879 ) ) پس چو ديد آن روح را چشم عزيز\r\nپس برو پنهان نماند هيچ چيز\r\n( ( 2880 ) ) شاهد مطلق بود در هر نزاع\r\nبشكند گفتش خمار هر صداع\r\n( ( 2881 ) ) نام حق عدل است و شاهد آنِ اوست\r\nشاهد عدل است زين رو چشم دوست\r\n( ( 2882 ) ) منظر حق دل بود درد و سرا\r\nكه نظر بر شاهد آيد شاه را\r\n( ( 2883 ) ) عشق حق و سِرّ شاهد بازيش\r\nبود مايهء جمله پرده سازيش\r\n\r\n","description":"","footnote":"","page_name":" 216 ","page_number":220},
  {"content":"\r\n\r\n( ( 2884 ) ) پس از آن لولاك گفت اندر لقا\r\nدر شب معراج شاهد باز ما\r\n( ( 2885 ) ) اين قضا بر نيك و بد حاكم بود\r\nبر قضا شاهد نه حاكم مىشود\r\n( ( 2886 ) ) شد اسير آن قضا مير قضا\r\nشاد باش اى چشم تيز مرتضى\r\n( ( 2887 ) ) عارف از معروف پس درخواست كرد\r\nكاى رقيب ما تو اندر گرم و سرد\r\n( ( 2888 ) ) اى مشير ما تو اندر خير و شر\r\nاز اشارتهات دلمان بىخبر\r\n( ( 2889 ) ) اى يرانا لا نراه روز و شب\r\nچشم بند ما شده ديد سبب\r\n( ( 2890 ) ) چشم من از چشم تو بگزيده شد\r\nتا كه در شب آفتابم ديده شد\r\n( ( 2891 ) ) لطف معروف تو بود آن اى بهى\r\nپس كمال البر فى اتمامه\r\n( ( 2892 ) ) رب اتمم نورنا بالساهره\r\nو انجنا من مفضحات القاهره\r\n( ( 2893 ) ) يار شب را روز محجورى مده\r\nجان قربت ديده را دورى مده\r\n( ( 2894 ) ) بعد تو مرگى است با درد و نكال\r\nخاصه بعدى كان بود بعد الوصال\r\n( ( 2895 ) ) آنكه ديدستت مكن ناديده اش\r\nآب زن بر سبزهء باليده اش\r\n( ( 2896 ) ) من نكردم لا ابالى در طريق\r\nتو مكن هم لاابالى اى شفيق\r\n( ( 2897 ) ) هين مران از روى خود او را بعيد\r\nآنكه او يك بار روى تو بديد\r\n( ( 2898 ) ) ديد روى جز تو شد غل گلو\r\nكل شىء ما خلا الله باطل\r\n( ( 2899 ) ) باطلند و مىنمايندم رشد\r\nزان كه باطل باطلان را مىكشد\r\n( ( 2900 ) ) ذره ذره كاندر اين ارض و سماست\r\nجنس خود را همچو كاه و كهرباست\r\n( ( 2901 ) ) معده نان را مىكند تا مستقر\r\nمىكشد مر آب را تف جگر\r\n( ( 2902 ) ) چشم جذاب بتان زين كوىهاست\r\nمغز جويان از گلستان بوىهاست\r\n( ( 2903 ) ) زان كه حس چشم آمد رنگ كش\r\nمغز و بينى مىكشد بوهاى خوش\r\n( ( 2904 ) ) زين كششها اى خداى راز دان\r\nتو به جذب لطف خودمان ده امان\r\n( ( 2905 ) ) غالبى بر جاذبان اى مشترى\r\nشايد ار درماندگان را وا خرى\r\n( ( 2906 ) ) رو به شاه آورد چون تشنه به ابر\r\nآنكه بود اندر شب قدر او چو بدر\r\n( ( 2907 ) ) چون لسان و جان او بود آنِ او\r\nآنِ او با او بود گستاخ گو\r\n( ( 2908 ) ) گفت ما گشتيم چون جان بند طين\r\nآفتاب جان تويى در روز دين\r\n\r\n","description":"","footnote":"","page_name":" 217 ","page_number":221},
  {"content":"\r\n\r\n\r\n( ( 2909 ) ) وقت آن شد اى شه مكتوم سير\r\nكز كرم ريشى بجنبانى به خير\r\n( ( 2910 ) ) هر يكى خاصيت خود را نمود\r\nآن هنرها جمله بدبختى فزود\r\n( ( 2911 ) ) آن هنر فى جيدها جبل مسد\r\nروز مردن نيست زين فنها مدد\r\n( ( 2913 ) ) جز همان خاصيت آن خوش حواس\r\nكه به شب بد چشم او سلطان شناس\r\n( ( 2914 ) ) آن هنرها جمله غول راه بود\r\nغير چشمى كاو ز شاه آگاه بود\r\n( ( 2915 ) ) شاه را شرم آمد از وى روز بار\r\nكه به شب بر روى شه بودش نظار\r\n( ( 2916 ) ) و آن سگ آگاه از شاه و داد\r\nخود سگ كهفش لقب بايد نهاد\r\n( ( 2917 ) ) خاصيت در گوش هم نيكو بود\r\nكاو به بانگ سگ ز شير آگه شود\r\n( ( 2918 ) ) سگ چو بيدار است شب چون پاسبان\r\nبىخبر نبود ز شب خيز شهان\r\n( ( 2919 ) ) هين ز بد نامان نبايد ننگ داشت\r\nهوش بر اسرارشان بايد گماشت\r\n( ( 2920 ) ) هر كه او يك بار خود بد نام شد\r\nخود نبايد نام جست و خام شد\r\n( ( 2921 ) ) اى بسا زر كه سيه تابش كنند\r\nتا شود ايمن ز تاراج و گزند\r\nهر كسى چون پس برد در سِرّ ما\r\nباز كن دو چشم و سوى ما بيا\r\n\r\nآيه\r\n« وَما رَمَيْتَ إِذْ رَمَيْتَ وَلكِنَّ الله رَمى 8 : 17 . » ( 1 )  ( و آن مشت شن را [ به روى كفار 
  ] تو نيانداختى ، بلكه خدا انداخت ) .\r\n« وَهُوَ مَعَكُمْ أَيْنَ ما كُنْتُمْ 57 : 4 . » ( 2 )  ( و او با شما است هر كجا كه باشيد ) .\r\n« ما زاغَ اَلْبَصَرُ وَما طَغى 53 : 17 . » ( 3 )  ( چشم او نلغزيد و طغيان نكرد ) .\r\n« أَلَمْ نَشْرَحْ لَكَ صَدْرَكَ 94 : 1 . » ( 4 ) \r\n","description":"","footnote":" ( 1 ) سوره الانفال ، آيهء 17 . .  ( 2 ) سوره الحديد ، آيهء 4 . .  ( 3 ) سوره النجم ، آيهء 17 . .  ( 4 ) سوره الانشراح ، آيهء 1 . . ","page_name":" 218 ","page_number":222},
  {"content":"\r\n\r\n( آيا سينهء تو را گشايش نداديم ) .\r\n« أَلَمْ يَجِدْكَ يَتِيماً فَآوى 93 : 6 . » ( 1 )  ( مگر نه اين است كه تو را يتيم يافت و سپس پناهت شد ) .\r\n« يا أَيُّهَا اَلنَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً 33 : 45 . » ( 2 )  ( اى پيامبر ، ما تو را شاهد و بشارت دهنده و تهديد كننده فرستاديم ) .\r\n« وَيَسْئَلُونَكَ عَنِ اَلرُّوحِ قُلِ اَلرُّوحُ مِنْ أَمْرِ رَبِّي 17 : 85 . » ( 3 )  ( و از تو در بارهء روح مىپرسند ، بگو : روح از امر پروردگار من است ) .\r\n« إِنَّ الله اِشْتَرى مِنَ اَلْمُؤْمِنِينَ أَنْفُسَهُمْ وَأَمْوالَهُمْ » 9 : 111 . ( 4 )  ( خداوند از مردم با ايمان نفوس و اموالشان را خريده است ) .\r\n« فِي جِيدِها حَبْلٌ مِنْ مَسَدٍ 111 : 5 . » ( 5 )  ( در گردن زن ابى لهب طنابى آتشين است . )\r\nروايت\r\n« عن النبى صلى الله عليه و آله الناس معادن كمعادن الذهب و الفضه . ( 6 )  ( مردم معادنى هستند مانند معادن طلا و نقره ) .\r\n« عن النبى صلى الله عليه و آله انى لأشم نفس الرحمن من اليمن . » ( 7 )  ( من نفس رحمانى را از يمن در مىيابم ) .\r\n« عن النبى صلى الله عليه و آله حبك الشيء يعمى و يصم . ( 8 ) \r\n","description":"","footnote":" ( 1 ) سوره الضحى ، آيهء 6 . .  ( 2 ) سوره الاحزاب ، آيهء 45 . .  ( 3 ) سوره الاسراء ، آيهء 85 . .  ( 4 ) سوره التوبه ، آيهء 110 . .  ( 5 ) سوره اللهب ، آيهء 5 . .  ( 6 ) پاورقى مثنوى رمضانى ، ص 394 . .  ( 7 ) احياء العلوم ، غزالى ، ج 3 ص 153 . .  ( 8 ) احياء العلوم ، ج 3 ص 25 . . ","page_name":" 219 ","page_number":223},
  {"content":"\r\n\r\n( محبت تو به چيزى ، چشمت را كور و گوشت را كر مىكند ) .\r\n« لولاك لما خلقت الافلاك . » ( 1 )  ( اگر تو نبودى افلاك را نمىآفريدم ) .\r\nتوضيح - اين حديث در مجلدات گذشته تفسير شده است ) .\r\n\r\nالا كل شىء ما خلا الله باطل\r\nو كل نعيم لا محاله زائل (\r\n\r\nبدانيد كه هر چيز جز خدا باطل و محو شدنى است و همهء نعمتها بالاخره رو به فنا و زوال است . اين بيت از لبيد بن ربيعهء عامرى است .\r\n\r\n( ( 2836 ) ) پس بپرسيدند از شه كاى سند\r\nمر ترا خاصيت اندر چه بود ؟\r\n( ( 2837 ) ) گفت در ريشم بود خاصيتم\r\nكه رهانم مجرمان را از نقم\r\n( ( 2838 ) ) مجرمان را چون به جلادان دهند\r\nچون بجنبد ريش من ايشان رهند\r\n\r\nدر اين زندگانى هر كسى به كارى مشغول است و از همان كارى كه به دست دارد مىتواند راهى به سوى حق باز كند .\r\nهدف جلال الدين در اين داستان مطلب بسيار آموزنده و با ارزش است كه آن را با مضامين ذيل بيان مىكند :\r\n1 - حجتها و پاسداران الهى در ميان مردم زندگى مىكنند و ناظر احوال آنان هستند .\r\n2 - شعاع نور خداوندى در همين جهان هستى كه چون شب تاريك است ، انسانهاى هشيار و آگاه را به خود جلب مىكند و آنان انس و الفتى با آن شعاع پيدا مىكنند . اين انسانهاى آگاه همان حجتها و پيامبرانند كه با نور يزدانى انسى دارند و از آن نور پذيرشى . و به مردمى كه در تاريكى جهان ماده زندگى مىكنند ، هشدار\r\n","description":"","footnote":" ( 1 ) شرح تعرف مضمون به طور مشروح ج 2 ص 46 . . ","page_name":" 220 ","page_number":224},
  {"content":"\r\nمىدهند كه ما در اين دنيا سلطان مطلق را مىبينيم .\r\n3 - ديدن و آگاهى آنان از سلطان مطلق منصب نظاره و شهادت را به آنان ارزانى مىدارد كه با آن منصب در روز رستاخيز حقايق ظاهرى و باطنى مردم را گواهى مىدهند و در عين حال از نعمت شفاعتگرى هم برخوردار هستند كه مىتوانند ديگران را با جاذبيت نيرومند و وابسته به خدا كه دارند . راه آنان را به پيشگاه الهى باز كنند .\r\n4 - اما مردم ديگر به انواع مختلف تقسيم مىشوند و هر يكى براى خود كارى را انتخاب مىكند و زندگى مىكند . كسانى هستند كه مواد كارشان مىتواند مانند گل عطر آگين مشام آنان را بنوازد و راهى كوى الهى بسازد .\r\n\r\nبينى آن باشد كه او بويى برد\r\nبوى او را جانب كويى برد\r\n\r\nدستهء ديگرى هستند موضوعات كارى را كه انتخاب كرده‌اند ، مىتواند چشمشان را بينايى ببخشد و جمال و جلال هستى را از همان ديدگاه در يابند .\r\nگروه ديگرى هم از نعمت عظماى قدرت بهره مند بوده و مىتوانند از تفسير و توجيه صحيح آن قدرت ، تصرفات شايسته در اجزاى هستى نمايند و بخشايندهء قدرت را در يابند .\r\nعدهء ديگرى از انسانها وجود دارد كه تموجات كارشان مىتواند گوش آنان را تيزتر كند و در ميان همهء تموجات و هياهوهاى بىسر و ته ، بانگ سروش الهى را بشنوند .\r\n5 - اما درد بىدرمان اين است كه اين همه وسايل و جلوه گاه ها و انگيزه حيات بخش آنان را بيدار نمىسازد و هر يك از آن گروه با تمام حواسشان در ظلمتكدهء كارهاى خود فرو مىروند و آن خواص عالى و مسائل و انگيزه ها را ناديده مىگيرند و تنها در آماده ساختن وسايل چند نفس زدن در اين خاكدان تلاش مىكنند . حجتهاى الهى براى آنان پى در پى هشدار مىدهند كه به خود بياييد ، وجدان و فطرت شما در تمامى لحظات معشوق واقعى را به شما نشان مىدهد ، خود را به\r\n","description":"","footnote":"","page_name":" 221 ","page_number":225},
  {"content":"\r\n\r\nبيابانهاى بىسر و ته نمىدانيم و نمىبينيم نزنيد .\r\n\r\n( ( 2895 ) ) آن كه ديدستت مكن ناديده اش\r\nآب زن بر سبزهء باليده اش\r\n( ( 2896 ) ) من نكردم لا ابالى در طريق\r\nتو مكن هم لاابالى اى شفيق\r\n( ( 2897 ) ) هين مران از روى خود او را بعيد\r\nآن كه او يك بار روى تو بديد\r\n\r\nمگر مىتوان پس از نيل به ديدار جمال و جلال مطلق ، در آتش فراقش زبانه كشيد ؟\r\nهيچ تا كنون در جايى ديده يا از كسى شنيده‌ايد كه كسى پيدا شود و از حيات خود آگاهى داشته باشد و آن را فراموش كند و لحظه‌اى احساس كند كه دور از حيات زندگى مىكند ؟ چگونه مىتوان تصور كرد كه خمير مايهء عشق روحى در درون كسى به كار بيافتد و جمال و جلال آن عشق را در يابد و روزى فرا رسد كه آن خمير مايه را در خود سراغ نداشته باشد ؟ اين دنيا ادعاهاى فراوانى از اين انسانها در امتداد قرون و اعصار در بارهء حيات و عشق شنيده است ، ولى جز افراد معدودى زندهء حقيقى كه تمام مدت عمر را زندگى كرده و تلخى مهجورى از آن را نديده است و همچنين جز عشاق بسيار محدودى از كاروانيان انسانيت كه پس از دريافت عشق ، هرگز از معشوق خود جدايى نداشته‌اند ، نديده است .\r\nاگر احساس حيات در يك انسان واقعيت داشته باشد ، امكان ندارد ، دست به هزارها بار خود كشى بزند ، انديشه را بميراند ، از كاوشهاى مفيدش بهره بردارى نكند ، از بينائىهايش توشه‌اى بر ندارد ، فعاليتهاى متنوع و متعدد وجدان را خاموش بسازد . آرى ، كسى كه هر يك از اين خواص حيات را منفى مىسازد ، دست بيك خود كشى مىزند . اگر احساس حيات در يك انسان حقيقت داشته باشد ، با لجنهاى خود خواهى و قدرت پرستى و شهوت رانى و كامكارى منبع چشمه سار حيات را كور نمىكند\r\n","description":"","footnote":"","page_name":" 222 ","page_number":226},
  {"content":"\r\nكه هر يك به نوبت خود انواعى از خود كشى هستند .\r\nعشق ، مىگويم : عشق ، نه عروسك بازىهاى كودكانه كه از نگاه به چشم و ابرو و اندام يك خم سفالين آراسته و پر از غذا و آشاميدنىهاى تبديل شده به مدفوع آغاز مىشود و در تخليهء چند قطره از آب حيات به گوشه‌اى از شكم همان خم ، پايان مىپذيرد . مىگويم عشق ، يعنى دريافت محبوبى كه تمام هستى عاشق را با جمال و جلالى مىآرايد كه عاشق خود در دنبال آن مىگردد . آن عشق ماوراى تعريفات و توصيفات را مىگويم كه عاشق گم شده را پيدا كند و معشوقش را كه خود حقيقى او است به دستش بسپارد و هم آغوشش كند . آيا گمان مىكنيد چنين عاشقى روزى دست از عشق بشويد و معشوقش را به باد فراموشى بدهد و يادى از آن نكند ؟ اينك مىتوانيم اكنون معناى ديدار محبوب حيات بخش و عشق آفرين را تا حدودى درك كنيم . نخست بايد در اين نكته بيانديشيم كه خدايى را كه يك يا چند قانون جارى در طبيعت بما نشان مىدهد ، همان خدا را با ديدن چند قانون طبيعى ضد آن قوانين از دست خواهيم داد .\r\nخدايى را كه شادىها براى ما تحفه مىآورند ، روز ديگر اندوها او را از مغز ما بيرون خواهند كرد ، خدايى را كه اندوه ها و بد بختىها و نكبتها به عنوان پشتيبان براى ما ساخته‌اند ، با گشوده شدن در موفقيتها از درون ما فرار خواهد كرد . خدايى را كه يك مكتب فلسفى بسازد ، مكتب ديگرى او را از دست ما خواهد گرفت . اما چه بايد كرد كه خداى اكثريت قريب به اتفاق انسانها از دريچه هاى فوق خود را مىنماياند و سپس دريچه را به روى خود مىبندد . مگر سخن خدا را نشنيده‌ايد كه مىگويد : « و ما قدروا الله حق قدره » ( به اصطلاح معمولى آنان خدا را به جاى نياورده‌اند ) .\r\nاى قوانين طبيعت واى شادىها و اندوه ها واى فلسفه ها ، بياييد ما را به حال خود وا گذاريد ، اين قدر امر را بر ما مشتبه نكنيد كه ارزش وسيله بودن شما براى ما هدف جلوه كند . شما وظيفهء خود را انجام بدهيد و از سر راه ما دور شويد و بگذاريد ما خود را دريابيم ، حيات خود را درك كنيم ، و با عشق خود آشنا شويم .\r\n","description":"","footnote":"","page_name":" 223 ","page_number":227},
  {"content":"\r\n\r\nبار پروردگارا ، هيچ دلى را در اين دنياى اسرار آميز در درون انسانها به وديعت ننهادى ، مگر اين كه توانايى بر افروختن بارقه‌اى را با آن دل در آميختى كه اگر بيافروزد ، جمال و جلال تو را در نهانخانهء دل چنان بىپرده و روشن خواهد ديد كه هيچ حجاب و مانعى نتواند آن را بپوشاند و وابستگى خود را به آن جمال و جلال چنان در خواهد يافت كه تا خود را در دست دارد ، تو را از دست نخواهد داد و ناديده ات نخواهد گرفت ، زيرا او به آن خود دست يافته است كه آيينهء روشنى براى ديدار تست .\r\nتفسير ابيات\r\nشبى سلطان محمود تنها مىگشت ، به گروه دزدان شب رو بر خورد كرد . دزدان به سلطان محمود گفتند : اى رفيق با وفا ، تو كيستى ؟ سلطان گفت : من هم يكى از گروه شما هستم .\r\nيكى از دزدان گفت : اى گروه حيله گر ، بياييد هر كسى از ما آن چه را كه از فن و فرهنگ در خاصيت خود دارد به نحو حكايت باز گو كند . يكى از آنان گفت : اى گروه فن فروش ، من خاصيتى در گوش دارم كه اگر سگى عوعو كند ، من مىفهمم كه در بانگى كه بر آورده است ، چه مىگويد . دزدان به او گفتند : تو دو دانگ را از دينار صاحب فن بودن را در اختيار دارى .\r\nديگرى گفت : اى گروه زر پرست ، تمام مزاياى فنى من در چشمم مىباشد كه هر كس را در شب تاريك ببينم ، او را در روز روشن باز مىشناسم .\r\nسومى گفت : مزيت فنى من در بازو است ، قدرت بازوى من در نقب زدن است .\r\nچهارمى گفت : خاصيت من در بينى است ، كار من اين است كه خاكها را بو مىكنم و به راز « الناس معادن كمعادن الذهب و الفضه » كه پيامبر ما فرموده است ، پى مىبرم و از خاك هر تنى استشمام مىكنم كه از نقد چه دارد و كانش چيست .\r\nكانهايى وجود دارد كه طلاى بىاندازه در آن مخفى است و كانهايى هم هستند\r\n","description":"","footnote":"","page_name":" 224 ","page_number":228},
  {"content":"\r\nكه دخلش به خرجش نمىارزد .\r\nمن مانند مجنون عامرى هستم كه خاك را بو مىكنم و بىخطا و اشتباه خاك ليلى را تمييز مىدهم . ( 1 ) \r\nمن هر پيراهنى را كه بو كنم ، مىفهمم كه پيراهن يوسف است يا پيراهن اهريمن . نيز مىفهمم كه كدامين خاك همسايهء طلا است و كدامين خاك مس و دم بريده است .\r\nپنجمى به سخن در آمد و چنين گفت كه : خاصيت فنى من در پنجه‌ام نهفته است كه كمندى به طول علم مىافكنم و آن كاخى كه در نظر گرفته‌ام ، به بالايش بروم هر اندازه هم بلند و بالا باشد كنگره اش را با كمند تسخير مىكنم . مانند پيامبر اكرم كه جان نازنينش كمندى سخت انداخت و با آن كمند به سوى تخت و بخت و عالم اعلا رهسپار گشت .\r\nحق تعالى به پيامبر فرمود : اى كمند انداز كاخ مجلل دين و حقيقت ، تو نبودى كه انداختى ، اندازندهء حقيقى من بودم . آنگاه نوبت سلطان محمود رسيد ، از او پرسيدند كه اى رفيق معتمد ، بگو ببينيم : خاصيت فنى تو كدام است ؟ سلطان محمود -\r\n\r\n( ( 2837 ) ) گفت در ريشم بود خاصيتم\r\nكه رهانم مجرمان را از نقم\r\n( ( 2838 ) ) مجرمان را چون به جلادان دهند\r\nچون بجنبد ريش من ايشان رهند\r\n\r\n","description":"","footnote":" ( 1 ) از ديوان مجنون ص 68 اين بيت نقل شده است :\r\nارادوا ليخفوا قبرها عن محبها * و طيب تراب القبر دل على القبر\r\n( خواستند قبر ليلى را از عاشقش مخفى كنند ، ولى بوى خوش خاك خود قبر ليلى را به من نشان داد ) . مضمون بيت در ابيات زير آمده است :\r\nشنيدستم كه مجنون دل افكار * چه شد از مردن ليلى خبر دار\r\nگريبان چاك زد با آه و افغان * به سوى تربت ليلى شتابان\r\nدر آن جا كودكى ديد ايستاده * به لب مهر خموشى بر نهاده\r\nسراغ مرقد ليلى از او جست * پس آن كودك برآشفت و به دو گفت\r\nكه‌اى مجنون تو را گر عشق بودى * ز من كى اين تمنا مىنمودى\r\nبرو در اين بيابان . كن * ز هر خاكى كفى بردار و بو كن\r\nز هر خاكى كه بوى عشق برخاست * يقين دان تربت ليلى همان جاست . ","page_name":" 225 ","page_number":229},
  {"content":"\r\n\r\n( ( 2839 ) ) چون بجنبانم به رحمت ريش را\r\nطى كنند آن قتل و آن تشويش را\r\n\r\nگروه دزدان چون اين سخن شنيدند ، بيك صدا گفتند : رهبر و قطب ما تويى ، زيرا خلاصى ما در روزهاى محنت و شكنجه با دست تو خواهد بود . سپس همگى بيرون آمده و به طرف قصر شاه روانه گشتند . از طرف راست راه ، سگى عوعو بر آورد ، كسى كه صداى سگ را مىفهميد ، گفت اى دوستان من ، مىدانيد اين سگ چه مىگويد ؟ اين سگ مىگويد : سلطان همراه شما است . ديگرى آمد و خاك تلى را بو كرد و گفت : اين خانهء بيوه زنى است ، برويم .\r\nسپس كمند انداز پيش آمد و به ديوار بلندى كمند انداخت ، و همهء آنان به سوى آن ديوار بلند رفتند . آن شخص بو كننده پيش آمد و خاكى را استشمام كرد و گفت : اين جا مخزن شاه يگانه ايست . آنگاه نقب زن پيش آمد و آن محل را شكافت و هر يك از دزدان اسباب با ارزش را از آن مخزن بيرون كشيدند و زر و زر باف و گوهرهاى فراوانى بردند و مخفى كردند . سلطان محمود كه همراه آنان بود همهء نام و نشان و پناهگاه و حيله گريها و منزلهاى آنان را به خاطر سپرد و خود را از آنان پنهانى جدا ساخت و روز ديگر همهء سرگذشت دزدان را در ديوان حكومتش باز گو كرد . به دستور سلطان محمود سرهنگان دنبال دزدان رفتند و هر يك از آنان دست دزدى را بست و دزدان را به سوى ديوان آوردند . دزدان از ترس جانشان مىلرزيدند . در مقابل تخت شاه ايستادند و در حالى كه ماهى را كه روى تخت مىديدند ، همان يار شبانگاهىشان بود . شخصى از آن دزدان كه شب هر كسى را مىديد ، مىشناخت ، هنگامى كه شاه را روى تخت ديد ، گفت : اين شخص ديشب با ما همراه بود ، و شب گردى مىكرد . ديشب مىگفت : خاصيت فنى من در ريش است ، گرفتارى امروز ما مربوط به تفتيش او است . خلاصه او كه چشمش سلطان را شناخته بود ، از روى معرفت لب به سخن باز كرد .\r\n\r\n( ( 2857 ) ) گفت هو معكم اين شاه بود\r\nفعل ما مىديد و سِرمان مىشنود\r\n\r\nچشم من ديشب شاه را ديده و شناخته و با روى ماهش نرد عشق مىباخت .\r\n","description":"","footnote":"","page_name":" 226 ","page_number":230},
  {"content":"\r\nاكنون رفقا و همراهانم را از او كه هرگز روى از عارف برنمىگرداند ، مىخواهم . به ديده گان عارف با نظر حقارت منگريد ، زيرا -\r\n\r\n( ( 2860 ) ) چشم عارف هست امان هر دو كون\r\nكه به دو يابيد هر بهرام عون\r\n\r\nپيامبر ما بدان جهت شافع هر سوخته تبهكار است كه چشمش نلغزيده بود . او در شب تاريك اين دنيا كه پرده روى پرده انداخته و حقايق را پوشانيده است ، ناظر بر حق بود و قبلهء آمال و اميدوارىهايش . از وحى الم نشرح سرمه‌اى بر چشمانش كشيد و حقايقى را كه جبرئيل را ياراى ديدن آنها نبود ، دريافت . يتيمى را كه عنايت الهى سرمه بكشد ، در بىنظير و رشد يافته مىگردد . نور او بر همهء گوهرهاى درخشان پيروز شد و طالب مطلوب مطلق گشت .\r\nچون وى همه مقامهاى بندگان را در نظر داشت ، لذا خداوند نام مباركش را شاهد نهاد . وسيلهء شاهد ، ديدگان تيز بين و زبان گوياى او است كه راز و نيازهاى شبانگاهىاش نمىگذارد هيچ راز پنهانى از ديدگاهش بگريزد .\r\nاگر هزاران مدعى سر بر آورند و ادعاها به راه بياندازند ، قاضى دادگر اعتنايى به آن ننموده و گوش به شهادت شاهد مىدهد . براى داوران در حكومتشان فنى جز اين وجود ندارد كه ديدگانشان را به وسيلهء شاهد روشن مىسازند . گفتار شاهد بدان جهت ديدگان قاضى است كه با ديدهء بىغرضانه راز را ديده است . مدعى هم از حقيقت راز مطلع است ، ولى ديد او با غرض آلوده و بر دل خود پرده‌اى از آن غرض كشيده است .\r\nحق تعالى مىخواهد تو هم در اين دنيا زهد و تقوا بورزى ، تا از غرض ورزىها پاك و به مقام والاى شاهد بودن نايل گردى . نيز حق تعالى مىگويد : دست از غرض ورزى بردار ، تا سخن تو را بشنوم ، زيرا اين اغراض فاسد پردهء ظلمانى بر ديدگان آدمى است كه آن را مىپوشاند و آن همه اشياء بزرگ و پر هياهو را نمىبيند ، مگر نه اين است كه محبت بيك شىء چشم را در ماوراى آن شىء كور و گوش او را كر مىكند .\r\n","description":"","footnote":"","page_name":" 227 ","page_number":231},
  {"content":"\r\nدر آن هنگام كه در دل آدم پاك و بىغرض خورشيد جان افروز مىدرخشد ساير اختران را قدر و منزلتى نمىماند و اسرار را بىپرده مىبيند و سير و حركت ارواح مؤمن و كافر را به خوبى مىشناسد . خداوند متعال در زمين و آسمان بلند مخفىتر از روح آدمى چيزى نيافريده است . كسى كه مقام رفيعى را از عمل به سنت پيغمبر حيازت كند ، از عنايت الهى دو چشم خود را باز مىكند . خداوند متعال تمام لابلا و پيچا پيچ كائنات را باز كرده ولى روح را با من امر ربى مهر كرده و پوشيده اش داشته است . با اين حال پس حال آن چشم گرامى روح را مىبيند ، ديگر اشياء نمىتوانند از آن مخفى باشند .\r\nاو شاهد مطلق در هر نزاع و مرافعه است ، وقتى كه دهان به شهادت باز كند ، خمار هر مشكل و درد سرى را بشكند . بدان جهت كه عدل نام حق و شاهد از اختصاصات او است ، لذا شاهد عدل مانند ديدگان آن محبوب است .\r\nديدگاه حق جل و علا در هر دو جهان دل آدمى است كه تنها به او توجه دارد و هدفش همان دل آدمى است . عشق بر حق و راز شاهد گيرى او بود كه مايهء اصلى خلقت جهان گرديد . لذا خطاب به پيامبر فرمود : « لولاك لما خلقت الافلاك » اين قضاى الهى بر همه نيك و بدها حاكم است . حال كه هدف خلقت وجود نازنين پيامبر است ، در اين مرحله به مقام شامخ حاكميت گام مىگذارد و از شاهد بودن هم والاتر مىرود . شاد باش اى چشم تيز بين مرتضى و برگزيده كه حاكم قضا ( پيامبر ) خود اسير قضاى الهى گشته و حلقه‌اى از زنجير جهان خلقت گشته است .\r\nعارف از محبوب معروف خود التماس مىكند كه اى ناظر مطلق ما در همهء گرمىها و سردىها ، اى بيدار كنندهء ما در هر خير و شر ، اى خدايى كه دلهاى پس ماندگان از اشارت ربانىات بىخبر است .\r\nاى آن خدايى كه شب و روز ما را مىبيند و ما او را نمىبينيم ، اين عالم اسباب چشم بند ما شده است . پروردگارا ، اين ديدگانم از بينايى تو سرچشمه گرفته است كه مىتوانم در تاريكى شب خورشيد خود را ببينم . اين لطف حيات بخش از احسان تو\r\n","description":"","footnote":"","page_name":" 228 ","page_number":232},
  {"content":"\r\nبود و با همان لطف ربانيت به كمال اعلايش برسان . نيكو كارى آنگاه به كمال خود مىرسد كه در حد اعلايش تكميل گردد .\r\nخداوندا ، نور ما را در روز رستاخيز به كمال و تمامش برسان و ما را از رسوايىهاى آن روز پيروز رها فرما . اى نزديكتر از من به من ، كسى كه در شبهاى تار يك زندگى با تو يار بوده است ، مهجورش مساز و جانى كه در اين دنيا نزديكىها با تو احساس كرده است ، از خود دور مفرما . بار الها ، هجران و جدايى از تو مرگى است پر از درد و عذاب ، مخصوصاً آن دورى كه بعد از يك بار وصال پيش آيد .\r\nخداوندا ، كسى كه در اين زندگانى دنيوى لحظه‌اى به شرف و افتخار ديدارت نايل شده است ، آن ديدار و لقايش را ناديده مگير واى خداوند حكيم و مهربان به مقصدش برسان .\r\nكردگارا ، كسى را كه يك بار روى تو را ديده است از ديدار رويت دور و مهجور مفرما . ديدار جز تو هر كه باشد گرهى است بر گلو ، زيرا كه همه چيز جز تو باطل و زايل شدنى است .\r\nغير تو اى منبع فيض كائنات ، باطل و عاطلهايى هستند كه نمايش كمال و رشد مىدهند و مرا به سوى خود مىكشند ، آرى آن باطلها هستند كه من باطل را در جاذبيت خود گرفتار مىكنند ، زيرا -\r\n\r\n( ( 2900 ) ) ذره ذره كاندرين ارض و سماست\r\nجنس خود را همچو كاه و كهرباست\r\n\r\nمعده نان را در خود مستقر مىنمايد و حرارت جگر آب را به خود مىكشد . چشمها دايماً از اين كوىها زيبا رويان را به خود جذب مىكنند و مغز آدمى از گلستان بوهاى عطر آگين مىجويد . چشم حس رنگ كيش است و مغز و بينى بوى خوش مىجويد .\r\nاى خداوند راز دان با جاذبهء ربوبى خود از اين كششها كه پايان كارشان جدايى است ، ما را به سوى خود جذب فرما و در مأمن الهىات مستقرمان فرما .\r\nاى خريدار جانهاى انسانها ، تو بر همهء جاذبيتها پيروز و قاهرى ، شايستهء\r\n","description":"","footnote":"","page_name":" 229 ","page_number":233},
  {"content":"\r\nپيروزى تو است كه خريدار درماندگان از سير تكاملى ، باشى و به حقارت و بىارزشى موجوديت ما ننگرى . يكى از آن دزدان رو به سلطان كه مانند بدر فروزان در شب قدر مىدرخشيد ، كرد : آرى او رو به سلطان كرد زيرا كه زبان و جان او از آن سلطان بود و كسى كه از آن سلطان بوده باشد ، مىتواند در پيشگاهش گستاخىها كند . رو به او كرد و .\r\n\r\n( ( 2908 ) ) گفت ما گشتيم چون جان بند طين\r\nآفتاب جان تويى در روز دين\r\n\r\nاكنون نوبت تو فرا رسيده است كه از كرم و بنده نوازيت ، ريش بجنبانى . هر يك از ما فن و خاصيت خود را به كار بست و نتيجه‌اى جز بدبختى نداد و همان هنر ما طناب آتشين در گردن ما صاحب هنران پيچيد ، در آن هنگام كه روز مرگ فرا رسد ، كمكى از اين هنرها كه غولان راهزنند نتوان توقع داشت ، مگر از هنر آن خوش حواس كه در شب تاريك نظاره بر روى شاه مىكرد . آن سگى كه از سلطان محبت آگاه گشته بود ، سگى است كه بايستى لقب سگ اصحاب كهف به او داد .\r\nاين خاصيت گوش نيز خوب است كه فرد از بانگ سگى به وجود شير پى ببرد . آن سگ بيدار كه شب به پاسبانى مشغول است ، از شب خيزى اولياء الله بىخبر نخواهد ماند . مبادا كه از بد نامان در دنيا احساس ننگ و عار كنيد ، بلكه بايد به اسرار نهانى هشيار بود . كسى كه بد نام شود نبايد به عشق خوش نامى به تقلا بيافتد و تلاش كند زيرا :\r\n\r\n( ( 2921 ) ) اى بسا زر كه سيه تابش كنند\r\nتا شود ايمن ز تاراج و گزند\r\nهر كسى چون پى برد در سِرّ ما\r\nباز كن دو چشم و سوى ما بيا\r\n\r\n","description":"","footnote":"","page_name":" 230 ","page_number":234},
  {"content":"\r\n\r\nقصهء چريدن گاو بحرى در نور گوهر شب چراغ و ريختن تاجر خاك بر سر گوهر تابنده و گريختن بر درخت\r\n\r\n( ( 2922 ) ) گاو آبى گوهر از بحر آورد\r\nبنهد اندر مرج و گردش مىچرد\r\n( ( 2923 ) ) در شعاع نور گوهر گاو آب\r\nمىچرد از سنبل و سوسن شتاب\r\n( ( 2924 ) ) زان فكندهء گاو آبى عنبر است\r\nكه غذايش نرگس و نيلوفر است\r\n( ( 2925 ) ) هر كه باشد قوت او نور جلال\r\nچون نزايد از لبش سحر حلال ؟\r\n( ( 2926 ) ) هر كه چون زنبور وحى استش نفل\r\nچون نباشد خانهء او پر عسل ؟\r\n( ( 2927 ) ) مىچرد در نور گوهر آن بقر\r\nناگهان گردد ز گوهر دور تر\r\n( ( 2928 ) ) تاجرى بر دُر نهد لجم سياه\r\nتا شود تاريك مرج و سبزه گاه\r\n( ( 2929 ) ) پس گريزد مرد تاجر بر درخت\r\nگاو جويان مرد را با شاخ سخت\r\n( ( 2930 ) ) چند بار آن گاو تازد گرد مرج\r\nتا كند آن خصم را در شاخ درج\r\n( ( 2931 ) ) چون از او نوميد گردد گاو نر\r\nآيد آنجا كه نهاده بُد گهر\r\n( ( 2932 ) ) لجم بيند فوق دُرّ شاهوار\r\nپس ز طين بگريزد او ابليسوار\r\n( ( 2933 ) ) كان بليس از متن كور است و كر است\r\nگاو كى داند كه در گل گوهر است\r\n( ( 2934 ) ) اهبطوا افكند جان را در حضيض\r\nاز نمازش كرد محروم آن محيض\r\n( ( 2935 ) ) اى رفيقان زينهار از اين مقال\r\nاتقوا ان الهوى حيض الرجال\r\n( ( 2936 ) ) اهبطوا افكند جان را در بدن\r\nتا به گل پنهان بود درّ عدن\r\n( ( 2937 ) ) تاجرش داند و ليكن گاو نى\r\nاهل دل دانند و هر گل كاو نى\r\n( ( 2938 ) ) هر گلى كاندر دل او گوهريست\r\nگوهرش غماز طين ديگريست\r\n( ( 2939 ) ) وان گلى كز رش حق نورى نيافت\r\nصحبت گلهاى پر در برنتافت\r\n\r\n","description":"","footnote":"","page_name":" 231 ","page_number":235},
  {"content":"\r\n\r\n\r\n\r\nآيه\r\n« قالَ اِهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي اَلأَرْضِ مُسْتَقَرٌّ وَمَتاعٌ إِلى حِينٍ 7 : 24 » ( 1 )  ( خداوند به آدم و حوا و شيطان فرمود : از اين بهشت فرود آييد ، بعضى از شما دشمن بعض ديگر خواهد بود و براى شما در روى زمين تا مدتى قرارگاه و متاعى است . )\r\nروايت\r\n« ان الله تعالى خلق خلقه فى ظلمة فألقى عليهم من نوره . » ( 2 )  ( خداوند متعال مخلوقات را در تاريكى آفريد و از نور خود به آنها انداخت )\r\nتفسير ابيات\r\nگاو آبى گوهر درخشان را از دريا بيرون مىآورد و در چراگاه مىگذارد و در پيرامون شعاع نور آن گوهر مشغول چريدن از سنبل و سوسن مىشود . بدان جهت پشكل گاو آبى ماده عنبرى است كه غذايش نرگس و نيلوفر است .\r\nآرى هر كس كه غذاى او نور جلال است ، لبش همواره سحر حلال خواهد زاييد :\r\nهر كس كه مانند زنبور عسل وحى به او عطا شده است ، چرا خانهء او پر از عسل نباشد . گاو آبى در روشنايى آن گوهر مشغول چريدن مىشود و ناگهان از آن گوهر دور تر مىرود . بازرگانى مىآيد و گل بر روى همان در مىگذارد تا چراگاه و سبزه زار تاريك شود ، آنگاه به سرعت بالاى درخت مىرود و گاو در جستجوى آن تاجر در چراگاه به اين سو و آن سو مىتازد كه شايد دشمن را با شاخش بزند . هنگامى كه از پيدا كردن خصم مأيوس مىگردد ، بار ديگر به سراغ همان محل مىآيد كه گوهر را در آنجا گذاشته بود . وقتى كه به آن محل مىآيد ، گلى روى گوهر مىبيند و مانند شيطان كه از گل آدم فرار كرد ، مىگريزد ، زيرا آن شيطان از حقيقت آدم كور و كر بود . گاو چه مىداند كه گوهرى\r\n","description":"","footnote":" ( 1 ) سوره الاعراف ، آيهء 24 . .  ( 2 ) جامع الصغير ، سيوطى ، ج 1 ص 96 . . ","page_name":" 232 ","page_number":236},
  {"content":"\r\nزير گل نهفته است . خطاب اهبطوا جان را در پستى انداخت و شيطان آدم را از عبادت بهشتى محرومش ساخت . اى دوستان زينهار از اين گفتگوها ، بترسيد و تقوا بورزيد ، زيرا هوا و هوس حيضى است كه مردان به آن مبتلا مىشوند ، اهبطوا خطابى بود كه جان را در بدن انداخت و آن در عدن را در كل پنهان نمود . ارزش آن در گران بها را تاجرش مىداند نه گاو آبى . جان آدمى را اهل دل مىشناسد نه هر گل كاو و گل باز . هر گلى را ديديد كه در درونش گوهرى است ، همان گوهر نشان دهندهء كل حقيقت ديگرى مىباشد .\r\nآن گلى كه از نور پاشى حق سهمى نيافته باشد ، نمىتواند به نعمت هم صحبتى گلهاى پر در نائل گردد .\r\n","description":"","footnote":"","page_name":" 233 ","page_number":237},
  {"content":"\r\n\r\nرجوع به قصهء موش و چغز و ربودن زاغ موش و چغز را\r\n\r\n( ( 2940 ) ) اى سخن پايان ندارد موش ما\r\nهست بر لبهاى جوبر گوش ما\r\n( ( 2941 ) ) آن سرشتهء عشق رشته مىكشد\r\nبر اميد وصل چغز بار شد\r\n( ( 2942 ) ) مىتند بر رشتهء دل دم به دم\r\nكه سر رشته به دست آورده ام\r\n( ( 2943 ) ) همچو تارى شد دل و جان در شهود\r\nتا سر رشته به من رويى نمود\r\n( ( 2944 ) ) چون غراب البين آمد ناگهان\r\nدر شكار موش و بردش زان مكان\r\n( ( 2945 ) ) چون برآمد بر هوا موش از غراب\r\nمنسحب شد چغز نيز از قعر آب\r\n( ( 2946 ) ) موش در منقار زاغ و چغز هم\r\nدر هوا آويخته پا در رتم\r\n( ( 2947 ) ) خلق مىگفتند زاغ از مكر و كيد\r\nچغز آبى را چگونه كرد صيد ؟\r\n( ( 2948 ) ) چون شد اندر آب و چونش در ربود\r\nچغز آبى كى شكار زاغ بود\r\n( ( 2949 ) ) چغز مىگفت اين سزاى آن كسى\r\nكاو چو بىآبان شود جفت خسى\r\n( ( 2950 ) ) اى فغان از يار ناجنس اى فغان\r\nهمنشين نيك جوييد اى مهان\r\n( ( 2951 ) ) عقل را افغان ز نفس پر عيوب\r\nهمچو بينىّ بدى بر روى خوب\r\n( ( 2952 ) ) عقل مىگفتش كه جنسيت يقين\r\nاز ره معنى است نى از ماء و طين\r\n( ( 2953 ) ) هين مشو صورت پرست و اين مگو\r\nسرّ جنسيت به صورت در مجو\r\n( ( 2954 ) ) صورت آمد چون جماد و چون حجر\r\nنيست جامد را ز جنسيت خبر\r\n( ( 2955 ) ) جان چو مور و تن چو دانهء گندمى\r\nمىكشاند سو به سويش هر دمى\r\n( ( 2956 ) ) مور داند كان حبوب مرتهن\r\nمستحيل و جنس من خواهد شدن\r\n( ( 2957 ) ) آن يكى مورى گرفت از راه جو\r\nمور ديگر گندمى بگرفت و دو\r\n( ( 2959 ) ) رفتن جو سوى گندم تابع است\r\nمور را بين كاو به جنسش راجع است\r\n( ( 2960 ) ) تو مگو گندم چرا شد سوى جو\r\nچشم را بر خصم نه نى بر گرو\r\n( ( 2961 ) ) مور اسود بر سر لبد سياه\r\nمور پنهان دانه پيدا پيش راه\r\n\r\n","description":"","footnote":"","page_name":" 234 ","page_number":238},
  {"content":"\r\n\r\n\r\n\r\n( ( 2962 ) ) عقل گويد چشم را نيكو نگر\r\nدانه هرگز كى رود بىدانه بر\r\n( ( 2963 ) ) زين سبب آمد سوى اصحاب كلب\r\nهست صورتها حبوب و مور قلب\r\n( ( 2964 ) ) زان شود عيسى سوى پاكان چرخ\r\nبد قفصها مختلف يك جنس فرخ\r\n( ( 2965 ) ) اين قفص پيدا و آن فرخش نهان\r\nبىقفص كش كى قفص باشد روان\r\n( ( 2966 ) ) اى خنك چشمى كه عقلستش امير\r\nعاقبت بين باشد و جبر و قرير\r\n( ( 2967 ) ) فرق زشت و نغز از عقل آوريد\r\nنه ز چشمى كه سيه گفت و سپيد\r\n( ( 2968 ) ) چشم غرّه شد به خضراى دمن\r\nعقل گويد بر محك ماش زن\r\n( ( 2969 ) ) آفت مرغ است چشم كام بين\r\nمخلص مرغ است چشم دام بين\r\n( ( 2970 ) ) دام ديگر بد كه عقلش در نيافت\r\nوحى غايب بين بدين سوز آن شتافت\r\n( ( 2971 ) ) جنس و ناجنس از خرد تانى شناخت\r\nسوى صورتها نشايد زود تاخت\r\n( ( 2972 ) ) نيست جنسيت به صورت لى و لك\r\nعيسى آمد در بشر جنس ملك\r\n( ( 2973 ) ) بركشيدش فوق اين نيلى حصار\r\nمرغ گردونى چو چغزش زاغوار\r\n\r\nروايت\r\n« عن محمد بن ابى طلحه عن الصادق عليه السلام عن آبائه عن النبى صلى الله عليه و آله قال للناس : اياكم و خضراء الدمن قيل يا رسول الله و ما خضراء الدمن ؟ قال المراه الحسناء فى منبت السوء » ( 1 )  ( از محمد بن ابى طلحه روايت شده كه حضرت امام صادق از پدرانش از پيامبر اكرم : چنين روايت كرده است كه پيامبر به مردم فرمود : بپرهيزيد از سبزىهاى روى مواد گنديده . از آن حضرت پرسيدند معنايش چيست ؟ فرمود : زن زيبا در روييدنگاه زشت و بد ) .\r\nتفسير ابيات\r\nاين سخن هم پايانى ندارد ، برويم به داستان موش كه در لب جو منتظر ماست . آن سرشتهء عشق رشتهء عشق را به اميد وصال قورباغه مىكشد و دم بدم\r\n","description":"","footnote":" ( 1 ) وسائل الشيعه ، شيخ حر عاملى ، ج 5 ص 19 ، به نقل از معانى اخبار و مقنعه مفيد . . ","page_name":" 235 ","page_number":239},
  {"content":"\r\nبه تارهاى دلش مىتند كه سر رشته را آورده‌ام .\r\nمن به آسانى سر رشته را به دست نياورده‌ام ، بلكه جان و دلم در رياضت و شهود مانند تار باريك شده تا سر رشته به من روى نشان داده است . هنگامى كه غراب البين ( كلاغ جدايى ) ( 1 ) \r\nبه شكار موش آمد و از لب جوى او را برداشت ، قورباغه هم به دنبال او از ته جوى كشيده شد . موش در منقار كلاغ و قورباغه هم آويزان از طنابى كه به پاى موش گره خورده بود ، در هوا نمايان گشتند .\r\nمردم مىگفتند : نگاه كنيد به هوا ، كلاغ قورباغهء آبى را با چه حيله و مكرى شكار كرده است كلاغ چطور زير آب رفته و قورباغه را گرفته است قورباغه در هوا با خود چنين مىگفت : اين است سزاى كسى كه مانند حيوانات خشكى يا بىآبرويان با يك پست فطرتى رفيق شود .\r\nاى بزرگان ، فغان از يار ناجنس ، برويد همنشين شايسته پيدا كنيد . بدينسان عقل آدمى از نفس پر از عيوب ناله و فغان دارد ، چسبيدن نفس به عقل مانند چسبيدن بينى زشت بر روى زيبا است . عقل مىگفت جنسيت از آب و گل نيست ، بلكه از معنى و حقيقت است . صورت پرست مباش و تجانس را از صورت جستجو مكن . صورت مانند جماد و سنگ است ، جامد خبرى از جنسيت ندارد .\r\nجان آدمى مانند مورچه و بدن چون دانهء گندم است كه مورچه را هر لحظه\r\n","description":"","footnote":" ( 1 ) غراب البين ، در افسانه هاى عربى كلاغى را مىگفتند كه در موقع مسافرت از دودمان در فضا يا روى ديوار ديده شود و بانگ برآورد ، اين بانگ را به فال زشت هجران و جدايى مىگرفتند . منوچهرى دامغانى مىگويد :\r\nفغان از اين غراب بين و واى او * كه در نوا فكندمان نواى او\r\nغراب بين نيست جز پيغمبرى * كه مستجاب زود شد دعاى او\r\nغراب بين ناى زن شده ست و من * سُتُه شدم زاستماع ناى او\r\nبرفت يار بىوفا و شد چنين * سراى او خراب چون وفاى او . ","page_name":" 236 ","page_number":240},
  {"content":"\r\nبه طرفى مىكشد . مور مىداند كه آن دانه هايى كه در اختيارش قرار گرفته است ، بالاخره مستحيل و جزء جنس او خواهد گشت . مورچه‌اى گندمى به دهان مىرفت مورچهء ديگرى جوى را از راه برداشته بهم رسيدند .\r\nتو گمان مبر كه گندم جامد سوى جو كشيده مىشود ، بلكه دو مورچهء زنده هستند كه بهم جذب مىشوند و بيك ديگر مىرسند و گندم و جو هم به پيرو آن دو مورچه روياروى يكديگر قرار مىگيرند .\r\nاگر مورچهء سياه در روى فرش سياه راه برود ، مورچه ديده نمىشود ، ولى گندمى كه به دهان دارد قابل ديدن است . عقل مىگويد : در جسم آدمى با دقت بنگر ، خواهى ديد كه روحى در او وجود دارد ، زيرا دانهء بدن خود به خود راه نمىرود ، بلكه دانه برى وجود دارد كه او را مىكشاند . سنخيت معنوى بود كه سگ را به اصحاب كهف ملحق نمود . صورتها مانند دانه ها و دلها چون مورچه ها است . به همين جهت حضرت عيسى به سوى پاكان آسمانها رفت ، اگر چه قفسهاى آنان مختلف بود ، ولى جوجهء روح آنان تجانسى داشت . خوشا به حال ديدگانى كه عقل فرمانده او است كه عاقبت بين و دانا و توانا مىباشد . فرق زشت و زيبا را به عقل مستند بداريد نه به چشمى كه تنها رنگ مىبيند چشم ظاهر بين سبزه روى كثافت را مىبيند و خوشحال مىگردد ، ولى عقل مىگويد : فريب آن سبزى را مخور ، بگذار من آن را آزمايش كنم . چشم كام بين عامل مرگ پرنده است كه تنها دانه را بيند ، ولى چشم دام بين نجات بخش مرغ است .\r\nدامهاى ديگرى در راه زندگى گسترده است كه عقول آدمى هم نمىتواند آنها را در يابد ، لذا وحى غيب بين از عالم غيب سرازير مىشود و آن دامها را به مردم نشان مىدهد . تنها به وسيلهء عقل است كه مىتوانى جنس را از ناجنس تفكيك كنى ، در تاختن به سوى صورتها و اشكال شتاب زده مباش و بدان كه جنسيت من و تو از صورتهاى مشابه ما نيست . عيسى را مىبينيم كه با فرشتگان هم جنس است ، ولى صورت او آدمى است . به همين جهت بود كه مرغ آسمانى او را از زمين به فضاى ملكوتى كشيد .\r\n","description":"","footnote":"","page_name":" 237 ","page_number":241},
  {"content":"\r\n\r\nبردن پريان عبد الغوث را مدتى در ميان خود و بعد از آن به شهر آمدن پيش فرزندان و باز پيش پريان رفتن به حكم جنسيت معنى ، و همدلى او با ايشان\r\n\r\n( ( 2974 ) ) بود عبد الغوث هم جنس پرى\r\nچون پرى نه سال در پنهان برى\r\nمدتى بگذشت و زو نامد خبر\r\nزو طمع ببريد هم زن هم پسر\r\n( ( 2974 ) ) شد زنش را نسل از شوى دگر\r\nو آن يتيمانش ز مرگش در سمر\r\n( ( 2976 ) ) كه مر او را گرگ زد يا رهزنى\r\nيا فتاد اندر چهى يا مكمنى\r\n( ( 2977 ) ) جمله فرزندانش در اشغال مست\r\nخود نگفتندى كه بابايى بُدست\r\n( ( 2978 ) ) بعد نه سال آمد آن هم عاريه\r\nگشت پيدا باز شد متواريه\r\n( ( 2979 ) ) يك مهى فرزند و زن را ديد و باز\r\nگشت پنهان كس نديدش باز راز\r\nيك مهى مهمان فرزندان خويش\r\nبود زان پس كس نديدش رنگ بيش\r\n( ( 2980 ) ) برد همجنسىّ پريانش چنان\r\nكه ربايد روح را زخم سنان\r\n( ( 2981 ) ) چون بهشتى جنس جنت آمدست\r\nهم ز جنسيت شود يزدان پرست\r\n( ( 2982 ) ) نى نبى فرمود جود محمده\r\nشاخ جنت دان به دنيا آمده ؟\r\n( ( 2983 ) ) مهرها را جمله جنس مهر خوان\r\nقهرها را جمله جنس قهر دان\r\n( ( 2984 ) ) لاابالى لا ابالى آورد\r\nزان كه هم جنسند ايشان در خرد\r\n( ( 2985 ) ) بود جنسيت در ادريس از نجوم\r\nهشت سال او با زحل بد در قدوم\r\n( ( 2986 ) ) در مشارق در مغارب يار او\r\nهم حديث و محرم آثار او\r\n( ( 2987 ) ) بعد غيبت چون كه آورد او قدم\r\nدر زمين مىگفت او درس نجوم\r\n( ( 2988 ) ) پيش او استارگان خوش صف زده\r\nاختران در درس او حاضر شده\r\n( ( 2989 ) ) آنچنانكه خلق آواز نجوم\r\nمىشنيدند از خصوص و از عموم\r\n( ( 2990 ) ) جذب جنسيت كشيده تا زمين\r\nاختران را پيش او كرده مبين\r\n( ( 2991 ) ) هر يكى نام خود و احوال خود\r\nباز گفته پيش او شرح رصد\r\n( ( 2992 ) ) چيست جنسيت يكى نوع نظر\r\nكه بدان يابند ره در همدگر\r\n\r\n","description":"","footnote":"","page_name":" 238 ","page_number":242},
  {"content":"\r\n\r\n( ( 2993 ) ) آن نظر كه كرد حق در وى نهان\r\nچون نهد در تو تو گردى جنس آن\r\n( ( 2994 ) ) هر طرف چه مىكشد تن را ؟ نظر\r\nبىخبر را كه كشاند ؟ با خبر\r\n( ( 2995 ) ) حق چو اندر مرد خوى زن نهد\r\nاو مخنث گردد و . . .\r\n( ( 2996 ) ) چون نهد در زن خدا خوى نرى\r\nطالب زن گردد آن زن سعترى\r\n( ( 2997 ) ) چون نهد در تو صفات جبرئيل\r\nهمچو فرخى در هوا جويى سبيل\r\n( ( 2998 ) ) منتظر بنهاده ديده در هوا\r\nاز زمين بىگانه عاشق بر سما\r\n( ( 2999 ) ) چون نهد در تو صفتهاى خرى\r\nصد پرت گر هست در آخور پرى\r\n( ( 3000 ) ) از پى صورت نيامد موش خوار\r\nاز خبيثى شد زبون موش خوار\r\n( ( 3001 ) ) طعمه جوى و خائن و ظلمت پرست\r\nاز پنير و جوز و از دوشاب مست\r\n( ( 3002 ) ) باز اشهب را چو باشد خوى موش\r\nننگ موشان باشد و عار وحوش\r\n( ( 3003 ) ) خوى آن هاروت و ماروت اى پسر\r\nچون بگشت و دادشان خوى بشر\r\n( ( 3004 ) ) درفتادند از لنحن الصافون\r\nدر چه بابل ببسته سرنگون\r\n( ( 3005 ) ) لوح محفوظ از نظرشان دور شد\r\nلوح ايشان ساحر و مسحور شد\r\n( ( 3006 ) ) سر همان و پر همان هيكل همان\r\nموسييى بر عرش فرعونى مهان\r\n( ( 3007 ) ) در پى خو باش و با خوش خو نشين\r\nخو پذيرىّ گل و روغن ببين\r\n( ( 3008 ) ) خاك گور از مرده هم يابد شرف\r\nتا نهد بر گور او دل روى و كف\r\n( ( 3009 ) ) خاك از همسايگى جسم پاك\r\nچون مشرف آمد و اقبالناك\r\n( ( 3010 ) ) پس تو هم الجار ثم الدار گو\r\nگر دلى دارى برو دلدار جو\r\n( ( 3011 ) ) خاك تو هم سيرت جان مىشود\r\nسرمهء چشم عزيزان مىشود\r\n( ( 3012 ) ) اى بسا در گور خفته خاكوار\r\nبه ز صد زنده به نفع و ابتشار\r\n( ( 3013 ) ) سايه بوده او و خاكش سايه مند\r\nصد هزاران زنده در سايهء وىاند\r\n\r\n","description":"","footnote":"","page_name":" 239 ","page_number":243},
  {"content":"\r\n\r\n\r\nروايت\r\n« عن النبى صلى الله عليه و آله السخاء شجرة من اشجار الجنه اغصانها متدليات فى الدنيا . . . » ( 1 )  ( سخاوت يكى از درختان بهشتى است كه شاخه هايش در دنيا آويزان شده است ) .\r\n« الجار قبل الدار و الرفيق قبل الطريق و الزاد قبل الرحيل . » ( 2 )  ( همسايه ( شناختن همسايه و شايستگى او براى همسايگى ) پيش از سكونت در خانه است و تحقيق در وضع همراه پيش از راه و زاد و توشه پيش از مسافرت است ) .\r\nتفسير ابيات\r\nعبد الغوث از جنس پريان بود و مانند پريان نه سال در پنهانى حركت مىكرد . مدتى گذشت و خبرى از او نيامد ، زن و فرزندانش طمع از او بريدند و زنش شوهر ديگرى انتخاب كرد و نسلى از او به وجود آورد و كودكان يتيمش در بارهء مرگش داستانها مىگفتند . كه آيا او را گرگى دريده است ، يا راهزنى نابودش ساخته يا به چاهى افتاده است . سپس همهء فرزندانش در كارهاى خويشتن غوطه ور و مست گشتند و اصلًا به ياد نمىآوردند كه پدرى داشته‌اند . عبد الغوث پس از نه سال باز گشت ، اما آمدنش عاريتى بود . زيرا مدت يك ماه زن و فرزندانش را ديد و بار ديگر متوارى شد . هم جنسى پريان او را چنان از دست زن و فرزندانش ربود كه نيزهء بران روح را از بدن . بدان جهت كه انسانهاى بهشتى از جنس بهشتاند ، لذا خدا پرست مىگردند مگر پيامبر نفرموده : جود و سخاوت شاخه هاى بهشتى هستند كه از دنيا آويزان شده‌اند . مهر و محبتها هم جنس يكديگرند و قهر و كينه ها متجانس با همديگر . لا اباليگرى ، لا اباليگرى را به سوى خود مىكشد ، زيرا در خرد هم جنس يكديگراند\r\n","description":"","footnote":" ( 1 ) شرح نهج البلاغه ، ابن ابى الحديد ، ج 4 ص 414 . .  ( 2 ) جامع الصغير ، ج 1 ص 143 . . ","page_name":" 240 ","page_number":244},
  {"content":"\r\nدر ادريس عليه السلام جنسيتى با ستارگان بود كه با ستارهء زحل همداستان گشته در مشارق و مغارب يار و هم صحبت و محرم آثار او بود .\r\nهنگامى كه ادريس پس از دوران غيبتش به ميان مردم برگشت ، براى آنان درس نجوم مىگفت . ستارگان در برابر ادريس صف كشيده و در درس او حاضر مىشدند ، به طورى كه مردم آواز ستارگان را از خصوص و عموم مىشنيدند . آرى جذب جنسيت به سوى ادريس بود كه ستارگان را به زمين كشيده و براى ادريس نمودار ساخته بود . هر يك از آن ستارگان نام و احوال خود را مانند شرح رصد به ادريس بيان مىكردند جنسيت چيست ؟ جنسيت نوعى نظر است كه اشياء به وسيلهء آن بيك ديگر راه مىيابند نظرى كه خداوند در چيزى مىنهد و جنسيت مخصوصى به او مىبخشد ، اگر همان نظر را در تو هم به وديعت بنهد ، هم جنس او خواهى گشت . آن چيست كه بدن را بهر سو مىكشد ؟ نظر است كه بدن را بهر سو بخواهد جذب مىكند ، آرى اختيار كشش بىخبران در دست با خبران است . وقتى كه در يك مرد خوى زنى پيدا شود ، سست عنصر و موجود انفعالى مىشود ، بالعكس اگر در زن خوى مردى وجود داشته باشد آلت چرمى به خود مىبندد و به سراغ زنان مىرود . وقتى كه خداوند در تو صفات جبرئيلى به وديعت گذارد ، مانند جوجه‌اى مىشوى كه بال و پرى براى پرواز در فضا در مىآورد . ديدگان او به هوا دوخته و از زمين بىگانه و عشق به آسمان مىورزد . اگر خداوند متعال در تو اوصاف خرى به وجود بياورد ، اگر صد بال و پر داشته باشى پرواز تو رو به طويله و آخور خواهد بود . خوارى موش از جهت صورت و هيكلش نيست ، بلكه خباثت درونى او است كه او را در برابر كلاغ موشخوار ناتوان كرده است . اين موش حيوان پستى است -\r\n\r\n( ( 3001 ) ) طعمه جوى و خائن و ظلمت پرست\r\nاز پنير و جوز و از دوشاب مست\r\n\r\nاگر باز سپيد و سياه خوى موشى داشته باشد ، او باز نيست ، بلكه تنگ موشان است و عار وحشيان . وقتى كه خوى فرشته‌اى هاروت و ماروت عوض شد ، خداوند خوى بشرى به آنان داد ( 1 )  از مقام فرشتگان صف كشيده در پيشگاه الهى رانده\r\n","description":"","footnote":" ( 1 ) داستان هاروت و ماروت در مجلدات گذشته بررسى شده است . . ","page_name":" 241 ","page_number":245},
  {"content":"\r\nشدند و در چاه بابل سرنگون گشتند . ديگر نتوانستند . لوح محفوظ را ببينند رو به سحر و ساحرى و مسحورى آوردند . مگر هاروت و ماروت عوض شده بودند ؟ نه .\r\n\r\nسر همان و پر همان هيكل همان\r\nموسيى بر عرش فرعونى مهان\r\n\r\nهمواره دنبال خوهاى نيكو بگير و با خوش خويان همنشين باش و در خو پذيرى روغن و گل را بنگر . حتى خاك تيره از شرافت مرده شرف مىيابد كه مردم مىروند و روى و كف دلشان را روى آن گور مىنهند . همچنين خاك بهمسايگى جسم پاك خوش اقبال و مشرف مىگردد . -\r\n\r\n( ( 3010 ) ) پس تو هم الجار ثم الدار گو\r\nگر دلى دارى برو دلدار جو\r\n( ( 3011 ) ) خاك تو هم سيرت جان مىشود\r\nسرمهء جان عزيزان مىشود\r\n\r\nاى بسا مرده‌اى كه در قبر مانند خاك افتاده ، ولى از صد زنده در نفع و بشارت خوشى و عظمت بهتر و شايسته تر است -\r\n\r\n( ( 3013 ) ) سايه بوده او و خاكش سايه مند\r\nصد هزاران زنده در سايهء وىاند\r\n\r\n","description":"","footnote":"","page_name":" 242 ","page_number":246},
  {"content":"\r\n\r\n\r\nداستان مرد وظيفه دار از محتسب تبريز كه وامها كرده بود بر اميد وظيفه و بىخبر بود از وفات او و از هيچ كس وام گزارده نمىشد الا از محتسب متوفى گزارده شد - بيت\r\n\r\nليس من مات فاستراح به ميت\r\nانما الميت ميت الاحياء\r\n( ( 3014 ) ) آن يكى درويش زاطراف ديار\r\nجانب تبريز آمد وام دار\r\n( ( 3015 ) ) نه هزارش وام بود از زر مگر\r\nبود در تبريز بدر الدين عمر\r\n( ( 3016 ) ) محتسب بود او يكى بحر آمده\r\nهر سر مويش يكى حاتمكده\r\n( ( 3017 ) ) حاتم ار بودى گداى او شدى\r\nسر نهادى خاك پاى او شدى\r\n( ( 3018 ) ) گر بدادى تشنه را بحرى زلال\r\nدر كرم شرمنده بودى زان نوال\r\n( ( 3019 ) ) ور بكردى ذره‌اى را مشرقى\r\nبودى آن در همتش نالايقى\r\n( ( 3020 ) ) بر اميد او بيامد آن غريب\r\nكاو غريبان را بدى خويش و نسيب\r\n( ( 3021 ) ) بر درش بود آن غريب آموخته\r\nوام بىحد از عطايش توخته\r\n( ( 3022 ) ) هم به پشتى آن كريم او وام كرد\r\nچون به بخششهاش واثق بود مرد\r\n( ( 3023 ) ) لاابالى گشته بود و وامجو\r\nبر اميد قلزم اكرام او\r\n( ( 3024 ) ) وامداران رو ترش او شاد كام\r\nهمچو گل خندان از آن روض الكرام\r\n( ( 3025 ) ) گرم شد پشتش ز خورشيد عرب\r\nچه غمستش از سبال بو لهب\r\n( ( 3026 ) ) جو كه دارد عهد و پيوند سحاب\r\nكى دريغ آيد ز سقّايانش آب\r\n( ( 3027 ) ) ساحران واقف از دست خدا\r\nكى نهند اين دست و پا را دست و پا\r\n( ( 3028 ) ) روبهى كه هست او را شير پشت\r\nبشكند كلهء پلنگان را به مشت\r\n\r\nتفسير ابيات\r\nدرويشى وام دار از اطراف شهر به طرف تبريز آمد . اين درويش نه هزار دينار قرض داشت . در تبريز محتسبى به نام بدر الدين عمر بود كه در جود و سخاوت مانند دريا و هر سر مويش حاتمكده‌اى بود . اگر حاتم در دوران او زندگى مىكرد ،\r\n","description":"","footnote":"","page_name":" 243 ","page_number":247},
  {"content":"\r\nگداى در خانه اش بود و در برابرش سر بر زمين مىنهاد و خاك پايش مىگشت ، كرامت بدر الدين در حدى بود كه اگر درياى زلالى را بيك تشنه مىبخشيد باز از آن بخشش شرمنده بود . اگر ذره‌اى را آفتاب مشرقى مىكرد ، در مقابل همت والايش بسى ناچيز مىنمود . آن غريب وام دار به اميد بدر الدين كه با غريبان خويش و يار بود به تبريز آمد . آن غريب با در خانهء بدر الدين انسى داشت ، زيرا قرضهاى بىشمار او را ادا كرده بود . اين دفعه هم به پشتيبانى بدر الدين كه اطمينان به بخششها و اميد بر درياى كرمش داشت ، قرضها كرده بود . بر خلاف مقروضين كه نگران و ترش رويند او به اميد آن باغ كرامت شاد كام و خندان بود . او كه پشتش از خورشيد عرب گرم بود ، باك و اندوهى از سبيلهاى ابولهبها نداشت . آن جويبار كه با ابر پر ياران پيمان و پيوستگى دارد ، چه دريغ و مضايقه‌اى از سقاها خواهد داشت . ساحران فرعونى كه از دست و قدرت خداوندى آگاه گشتند ، اهميتى به دست و پا نمىدادند كه فرعون به بريدن آنها تهديدشان كرد . آرى -\r\n\r\n( ( 3028 ) ) روبهى كه هست او را شير پشت\r\nبشكند كلهء پلنگان را به مشت\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nآمدن جعفر رضى الله عنه به تنهايى به گرفتن قلعه و مشورت كردن ملك آن قلعه با وزير او و گفتن وزير كه زنهار ملك را به وى تسليم كن كه او مؤيد است و از حق جمعيت عظيم دارد در جان خويش\r\n\r\n( ( 3029 ) ) چون كه جعفر رفت سوى قلعه اى\r\nقلعه نزد گام خنگش جرعه اى\r\n( ( 3030 ) ) يك سواره تاخت تا قلعه به كر\r\nتا درِ قلعه ببستند از حذر\r\n( ( 3031 ) ) زهره نى كس را كه پيش آيد به جنگ\r\nاهل كشتى را چه زهره با نهنگ\r\n( ( 3032 ) ) روى آورد آن ملك سوى وزير\r\nكه چه چاره است اندر اين وقت اى مشير ؟\r\n( ( 3033 ) ) گفت آنكه ترك گويى مكر و فن\r\nپيش او آيى به شمشير و كفن\r\n( ( 3034 ) ) گفت آخر نى كه او مردى است فرد\r\nگفت منگر خوار در فردى مرد\r\n( ( 3035 ) ) چشم بگشا قلعه را بنگر نكو\r\nهمچو سيماب است لرزان پيش او\r\n( ( 3036 ) ) بر سر زين آنچنان محكم پى است\r\nگوييا شرقى و غربى با وى است\r\n( ( 3037 ) ) چند كس همچون فدايى تاختند\r\nخويشتن را پيش او انداختند\r\n( ( 3038 ) ) هر يكى را او به گرزى مىفكند\r\nسرنگونسار اندر اقدام سمند\r\n( ( 3039 ) ) داده بودش صنع حق جمعيتى\r\nكه همىزد يك تنه بر امتى\r\n( ( 3040 ) ) چشم من چون ديد روى آن قباد\r\nكثرت اعداد از چشمم فتاد\r\n( ( 3041 ) ) اختران بسيار خورشيد ار يكيست\r\nپيش او بنياد ايشان مندكيست\r\n( ( 3042 ) ) گر هزاران موش پيش آرند سر\r\nگربه را نى ترس باشد نه حذر\r\n( ( 3043 ) ) گر به پيش آيند موشان اى فلان\r\nنيست جمعيت درون جانشان\r\n( ( 3044 ) ) هست جمعيت به صورت در فشار\r\nجمع معنى خواه هين از كردگار\r\n( ( 3045 ) ) نيست جمعيت ز بسيارى جسم\r\nجسم را بر باد قائم دان چو اسم\r\n( ( 3046 ) ) در دل موش ار بدى جمعيتى\r\nجمع گشتى چند موش از حميتى\r\nبرزدندى خويش را بر گربه اى\r\nهر يكى بر وى زدندى حربه اى\r\n\r\n","description":"","footnote":"","page_name":" 245 ","page_number":249},
  {"content":"\r\n\r\n( ( 3047 ) ) برزدندى چون فدايى حمله اى\r\nخويش را بر گربهء بىمهله اى\r\n( ( 3048 ) ) آن يكى چشمش بكندى از ضراب\r\nوان دگر گوشش دريدى هم به تاب\r\n( ( 3049 ) ) واندگر سوراخ كردى پهلوش\r\nاز جماعت گم شدى بيرون شوش\r\n( ( 3050 ) ) ليك جمعيت ندارد جان موش\r\nبجهد از جانش به بانگ گربه موش\r\n( ( 3051 ) ) گر بود اعداد موشان صد هزار\r\nخشك گردد از يكى گربه نزار\r\n( ( 3052 ) ) از گلهء انبه چه غم قصاب را\r\nانبهى هُش چَه بندد خواب را\r\n( ( 3053 ) ) مالك الملك است جمعيت دهد\r\nشير را تا بر گلهء گوران جهد\r\nدر زمانيشان بسازد ترت و مرت\r\nكس نيارد گفتنش از راه پرت\r\n( ( 3054 ) ) صد هزاران گور ده شاخ و دلير\r\nچو عدم باشد به پيش صول شير\r\n( ( 3055 ) ) مالك الملك است بدهد ملك حسن\r\nيوسفى را تا بود چون ماء مزن\r\n( ( 3056 ) ) در رخى بنهد شعاع اخترى\r\nكه شود شاهى غلام دخترى\r\n( ( 3057 ) ) بنهد اندر روى ديگر نور خود\r\nكه ببيند نيم شب هر نيك و بد\r\n( ( 3058 ) ) يوسف و موسى ز حق بردند نور\r\nدر يد و رخسار و در ذات الصدور\r\n( ( 3059 ) ) روى موسى بارقى انگيخته\r\nپيش رو او توبره آويخته\r\n( ( 3060 ) ) نور رويش آنچنان بردى بصر\r\nكه زمرّد از دو چشم مارگر\r\n( ( 3061 ) ) او ز حق درخواسته تا تو بره\r\nگردد آن نور قوى را ساتره\r\n( ( 3062 ) ) توبره گفت از گليمت ساز هين\r\nكان لباس عارفى آمد امين\r\n( ( 3063 ) ) كان كساء بر نور صبرى يافته است\r\nنور جان بر پود و تارش تافته است\r\n( ( 3064 ) ) جز چنين خرقه نخواهد شد صوان\r\nنور ما را بر نتابد غير آن\r\n( ( 3065 ) ) كوه قاف ار پيش آيد بهرسد\r\nهمچو كوه طور نورش بردرد\r\n( ( 3066 ) ) از كمال قدرت ابدان رجال\r\nيافت اندر نور بىچون احتمال\r\n( ( 3067 ) ) آن چه طورش بر نتابد ذره‌اى\r\nقدرتش جا سازد از قاروره اى\r\nآن چه طورش برنتابد اى كيا\r\nذره‌اى اندر زجاجى ساخت جا\r\n\r\n","description":"","footnote":"","page_name":" 246 ","page_number":250},
  {"content":"\r\n\r\n( ( 3068 ) ) گشت مشكات زجاجى جاى نور\r\nكاو همىدرّد ز نورش قاف و طور\r\n( ( 3069 ) ) چشمشان مشكات دان دلشان زجاج\r\nتافته بر عرش و افلاك اين سراج\r\n( ( 3070 ) ) نورشان حيران اين نور آمده\r\nچون ستاره زين ضجى فانى شده\r\n( ( 3071 ) ) زين حكايت كرد آن ختم رسل\r\nاز مليك لا يزال و لم يزل\r\n( ( 3072 ) ) كه نگنجيدم در افلاك و خلا\r\nدر عقول و در نفوس با علا\r\n( ( 3073 ) ) در دل مؤمن بگنجيدم چو ضيف\r\nبى بىز چون و بىچگونه بىز كيف\r\n( ( 3074 ) ) تا به دلالى آن دل فوق و تحت\r\nيابد از من پادشاهىها و تخت\r\n( ( 3075 ) ) بىچنين آيينه اين خوبى من\r\nبر نتابد هم زمين و هم زمن\r\n( ( 3076 ) ) بر دو كون اسب ترحّم تاختيم\r\nبس عريض آيينه‌اى بر ساختيم\r\n( ( 3077 ) ) هر دمى زاين آينه پنجاه عرس\r\nبشنو آيينه ولى شرحش مپرس\r\n( ( 3078 ) ) حاصل آن كز لبس خويشش پرده يافت\r\nكه نفوذ او قمر را مىشكافت\r\n( ( 3079 ) ) گر بدى پرده ز غير لبس او\r\nپاره گشتى ور بدى كوه دو تو\r\n( ( 3080 ) ) زاهنين ديوارها نافذ شدى\r\nتوبره با نور حق چه فن زدى ؟\r\n( ( 3081 ) ) گشته بود آن توبره صاحب تفى\r\nبود وقت شورش خرقه عارفى\r\nگشته بود آن توبره ستار نور\r\nزان كه بود از خرقهء يك با حضور\r\n( ( 3082 ) ) زان شود آتش رهين سوخته\r\nكاوست با آتش ز پيش آموخته\r\n( ( 3083 ) ) در هواى عشق آن نور رشاد\r\nخود صفورا هر دو ديده باد داد\r\n( ( 3084 ) ) اولًا بر بست يك چشم و بديد\r\nنور روى او و آن چشمش پريد\r\n( ( 3085 ) ) بعد از آن صبرش نماند و آن دگر\r\nبرگشاد و كرد خرج آن قمر\r\n( ( 3086 ) ) همچنان مرد مجاهد نان دهد\r\nچون بر او زد نور طاعت جان دهد\r\n( ( 3087 ) ) پس زنى گفتش كه چشم عبهرى\r\nچو ز دستت رفت حسرت مىخورى ؟\r\n( ( 3088 ) ) گفت حسرت مىخورى كه صد هزار\r\nديده بودى كه همىكردم نثار\r\n( ( 3089 ) ) روزن چشمم ز مه ويران شده ست\r\nليك مه چون گنج در ويران نشست\r\n\r\n","description":"","footnote":"","page_name":" 247 ","page_number":251},
  {"content":"\r\n\r\n( ( 3090 ) ) كى گذارد گنج كاين ويرانه ام\r\nياد آرد از وثاق و خانه ام\r\nحق شنيد اين و دو چشمش باز داد\r\nديد موسى را ز نورش ساز داد\r\nاز نظر اين نور زو پنهان نشد\r\nاز خزينهء خاص بد ويران نشد\r\n( ( 3091 ) ) نور روى يوسفى وقت عبور\r\nدرفتادى در شباك هر قصور\r\n( ( 3092 ) ) پس بگفتندى درون خانه در\r\nيوسف است اين سو به سيران درگذر\r\n( ( 3093 ) ) زان كه بر ديوار ديدندى شعاع\r\nفهم كردنديش اصحاب بقاع\r\n( ( 3094 ) ) خانه‌اى را كش دريچه است آن طرف\r\nدارد از سيران يوسف اين شرف\r\n( ( 3095 ) ) هين دريچه سوى يوسف باز كن\r\nوز شكافش فرجه‌اى آغاز كن\r\n( ( 3096 ) ) عشق ورزى آن دريچه كردن است\r\nكز جمال دوست ديده روشن است\r\n( ( 3097 ) ) پس هماره روى معشوقه نگر\r\nاين به دست توست بشنو اى پسر\r\n( ( 3098 ) ) راه كن در اندرونها خويش را\r\nدور كن ادراك دور انديش را\r\n( ( 3099 ) ) كيميا دارى دواى پوست كن\r\nدشمنان را زان صناعت دوست كن\r\n( ( 3100 ) ) چون شدى زيبا بدان زيبا رسى\r\nكاو رهاند روح را از بىكسى\r\n( ( 3101 ) ) پرورد مر باغ جانها را نمش\r\nزنده كرده مردهء غم را دمش\r\n( ( 3102 ) ) نى همه ملك جهان دون دهد\r\nصد هزاران ملك گوناگون دهد\r\n( ( 3103 ) ) بر سر ملك جمالش داد حق\r\nملكت تعبير بىدرس و سبق\r\n( ( 3104 ) ) ملكت حسنش سوى زندان كشيد\r\nملكت علمش سوى كيوان كشيد\r\n( ( 3105 ) ) شه غلام او شد از علم و هنر\r\nملك علم از ملك حسن آسوده تر\r\n\r\n« مكث موسى بعد ما تغشاه نور رب العالمين و انصرف الى قومه اربعين ليله لا يراه احد الا مات ، حتى انه اتخذ لنفسه برنسا و عليه برقع لا يبدى وجهه لاحد مخافه ان يموت . » ( 1 ) \r\n","description":"","footnote":" ( 1 ) تفسير ابو الفتوح رازى ، ج 1 ص 124 . . ","page_name":" 248 ","page_number":252},
  {"content":"\r\n\r\n( پس از آن كه نور خداوندى حضرت موسى عليه السلام را احاطه كرد . به ميان قومش برگشت و چهل روز ميان قومش بود ، هيچ كس او را نمىديد مگر اين كه جان خود را از دست مىداد تا اين كه موسى پوشاكى بسرش پوشيد كه برقعى داشت كه صورتش را مىپوشانيد ، مبادا كه كسى از ديدن آن روشنايى ماوراى طبيعى بميرد ) .\r\n« لا يسعنى ارضى و لا سمائى و يسعنى قلب عبدى المؤمن . ( 1 )  ( زمين و آسمانم گنجايش مرا ندارند ، دل بندهء مؤمن است كه مىتواند گنجايش مرا داشته باشد . )\r\n\r\n( ( 3040 ) ) چشم من چون ديد روى آن قباد\r\nكثرت اعداد از چشمم فتاد\r\n. . .\r\n( ( 3044 ) ) هست جمعيت به صورت در فشار\r\nجمع معنى خواه هين از كردگار\r\n( ( 3045 ) ) نيست جمعيت ز بسيارى جسم\r\nجسم را بر باد قائم دان چو اسم\r\n\r\nكميت و كيفيت در منطقهء ارزشها\r\nتصورات عمومى در بارهء دو پديدهء كميت و كيفيت بسيار گوناگون و غالبا بىاساس صورت مىگيرند . كميت به معناى مقدار و اندازه و كيفيت به معناى چگونگى مفهوم جامع آن تصورات است . مسلما عواملى كه ما بعضى از آنها را متذكر خواهيم گشت ، موجب شده است كه مردم كميت را بىارزش و كيفيت را با ارزش تلقى كنند ما امثال اين گونه جملات را به طور فراوان شنيده‌ايم كه كميت موضوعى چيزى نيست ، بايد ديد كيفيت آن موضوع چگونه است . براى تصفيهء اين مبحث و بررسى كميت و كيفيت از ديدگاه ارزشها مطالبى چند در اين جا مطرح مىكنيم : -\r\n","description":"","footnote":" ( 1 ) احياء العلوم ، ج 3 ص 12 . . ","page_name":" 249 ","page_number":253},
  {"content":"\r\n\r\n\r\nمطلب يكم - كميت چيست ؟ و كيفيت كدام است ؟\r\nما در بعضى از مجلدات تفسير براى اين دو پديده تعريفات مختصرى را بيان كرده‌ايم . در اين مورد مىخواهيم تا حد امكان دو پديدهء مزبور را بيشتر مورد توضيح قرار بدهيم . به نظر مىرسد : بايد هر يك از دو پديدهء كميت و كيفيت را با نظر به دو قطب درون ذاتى ( ادراك كننده به معناى عمومى ) و برون ذاتى ( ادراك شده به معناى عمومى ) مورد بررسى قرار بدهيم : بنا بر اين ، ما دو پديده را در چهار قلمرو بايد منظور بداريم - :\r\nقلمرو يكم - كميت در قطب ادراك كننده\r\nدر اين قطب كميت گاهى يك حالت ذهنى خالص دارد كه به كلى از تعينات و مشخصات خارجى تجريد شده و جايگاهى جز ذهن ندارد ، مانند اعداد مطلق كه حتى در ذهن هم نمود مخصوصى ندارند . يعنى عدد تجريد شده مانند 7 و 18 و 20 در ذهن ما معمولا نمودى جز همين نقش كتابتى در شكل اجمال يا تفصيل چيزى را نشان نمىدهند و مسلم است كه نقشهاى مزبور عين اعداد نمىباشند ، زيرا هر يك از اقوام و ملل كتابت مخصوصى براى عدد در ذهن خود منعكس مىسازد از همين جا است كه گفته مىشود : عدد از نمودهاى ذهنى ما نيست ، بلكه فعاليت مخصوصى در مغز ما است كه كارش عدد سازى است . در بعضى از موارد ديگر ، قطب ادراك كننده تجريد كميت را بدرجهء عدد نمىرساند ، بلكه ذهن نمود مخصوصى از آن را مىتواند در خود منعكس بسازد ، مانند هفت سيب و ده آجر كه با قطع نظر از انعكاس سيب و آجر در وضع معينى از عالم عينى ، دو كميت مزبور را هم در مىيابد كوتاهى و درازى و زيادى و كمى و شدت و ضعف و سبكى و سنگينى و امثال اين پديده ها با شبحى از موضوعات حامل با نمودى روشنتر از حقيقت عدد تجريد شده ، در قطب ادراك كننده نمودار مىشوند . نوعى ديگر از كميت در قطب مزبور وجود دارد كه از جهان عينى انتزاع مىشود ، ولى شباهت و سنخيت جهان عينى را در قلمرو ادراك كننده از دست مىدهد ، مانند مقدار كشش زمان كه از حركت عينى\r\n","description":"","footnote":"","page_name":" 250 ","page_number":254},
  {"content":"\r\n\r\n\r\n\r\nو لو از حركت درونى انتزاع مىشود ، و در قلمرو ادراك كننده بدون كمترين رنگ آميزى با ماهيت و خصوصيات حركتهاى عينى منعكس و به جريان مىافتد .\r\nقلمرو دوم - كميت در قطب برون ذاتى\r\n- مسلم است كه يك يا چند سيب و آجر و انسان در جهان عينى وجود دارند ، خواه كسى وجود داشته باشد كه عدد را از آنها انتزاع و يا با عينك عدد در آنها بنگرد يا نه ، همچنين جويبار كوتاه و دراز و سنگ سبك و سنگين و حركت و تحول در جهان برون ذاتى تحقق دارد و در اين تحقق نياز به درك كننده ندارند . اين كميت خصوصيات خود را در مجراى ارتباطات و تحولات جهان برون ذاتى به دست مىآورند .\r\nقلمرو سوم - كيفيت در قطب درون ذاتى ، ( ادراك كننده )\r\nپديده ها و نمودهاى حقايق جهان عينى در موقع تماس با قطب ادراك كننده ، رنگ آميزى مىشوند و محصولى از من و جز من به وجود مىآورند ، مانند طعمها و رنگها و بوها و غير ذلك .\r\nتبصره - كيفيت در اين قلمرو غير از كميت در آن است ، زيرا چنان كه در مسائل بالا متوجه شده‌ايم ، عدد و زمان در قلمرو درك كننده به هيچ وجه سنخيتى با جهان عينى كه منشأ انتزاع آنها است ، دارا نمىباشند ، در صورتى كه هيچ كيفيتى از نمود جهان عينى در قلمرو درك كننده منعكس نمىشود ، مگر اين كه نمودى و لو سايه‌اى از آن نمود عينى را دارا مىباشد . حتى كيفيتهاى خود درون ذات كه محصولى از سازندگىهاى قلمرو ذات بوده باشد ، مانند مفهوم تجريد شدهء علم و لذت و الم كه بالضروره نمودى از دانش و لذت و الم واقعى در درون را در بر مىدارد .\r\nقلمرو چهارم - كيفيت در قطب برون ذاتى ( ادراك شونده )\r\nاين نوع از كيفيت اختصاصات نمودى اشياء خارجى است كه با قطع نظر از ادراك كننده ، عينيت برون ذاتى دارند ، مانند اشكال اجسام از مثلث و مربع و كوچك و بزرگ و ساير خواص\r\n","description":"","footnote":"","page_name":" 251 ","page_number":255},
  {"content":"\r\n\r\nمتنوع اشياء . ملاحظه مىشود كه تعريف كميت و كيفيت با تقسيم آن دو به چهار قلمرو بسيار متفاوت مىباشند . لذا منطق شناسايى اين دو پديده اقتضا مىكند كه براى تعريف صحيح هر يك از آن دو ، قلمروهاى مربوطه را در نظر بگيريم .\r\nمطلب دوم كميت با ارزشتر است يا كيفيت ؟\r\nبه نظر مىرسد : اين سؤال نمىتواند پاسخ آرى كميت يا كيفيت ، يا آرى كيفيت نه كميت داشته باشد . بلكه در اين مبحث هم بايد نخست ديدگاه ها را مشخص ساخت و سپس به ملاحظهء پديدهء ارزش پرداخت . مىگوييم : دخالت مقدار و ساير انواع كميتها در مجارى زندگى آدمى به دو قسم است :\r\nقسم يكم - در مجراى ذهنى ، كه در بالا به قلمرو درون ذاتى تعبير كرديم ، در اين قلمرو كميت در ميدانهاى مختلف رياضى و هندسى عالىترين وظيفه را به عهده گرفته است و هيچ كيفيتى چه مربوط به قلمرو برونى و چه مربوط به قلمرو درونى ، توانايى انجام آن را ندارد . در اين قلمرو موضوع كميت نه تنها با ارزشتر از همه گونه كيفيتها است ، بلكه از منطقهء ارزشها بالاتر بوده و در حوزهء ضرورتها قرار مىگيرد .\r\nقسم دوم - در مجراى جهان عينى كه قلمرو برون ذاتى را در بارهء آن به كار برديم . اگر در نظر بگيريم كه نمود هيچ كيفيتى در جهان عينى بدون حامل كميت قابل تحقق نيست ، اين قضيه را مىپذيريم كه كميت در جهان عينى در مقابل كيفيتها همان نقش را به عهده دارد كه هوا براى استنشاق جاندار . مگر جهان عينى كششى از ماده و حركت نيست ؟ ماده و حركت بعد در ذات خود دارد ، مانند مثلث كه سه زاويه را در ذات خود دارا مىباشد . كميت در اين قلمرو هم در حوزهء ضرورتها بالاتر از منطقهء ارزش قرار مىگيرد . بلى ، با نظر به اين كه موارد فراوانى از تماس انسان با غير خود [ اعم از طبيعت و انسانهاى ديگر 
  ] به ملاك كيفيتهايى است كه در اشياء وجود دارد ، لذا گفته مىشود : كيفيت با ارزشتر از كميت است ، مثلًا موقعى\r\n","description":"","footnote":"","page_name":" 252 ","page_number":256},
  {"content":"\r\n\r\nكه هدف آدمى رسانيدن حرارت آب به درجهء جوشيدن است ، كارى به آن ندارد كه كميت مادهء ايجاد كنندهء حرارت يك ليتر نفت باشد يا ده ليتر . به طور عموم اگر هدف حياتى آدمى نيل به كيفيتى است ، كميت را در وسائلى كه بايد انتخاب كند از نظر كمى يا زيادى حتى كيفيت خصوصى همان كميتها نيز ، ناديده مىگيرد . نتيجه اين است كه اختلاف ديدگاه ها است كه ارزش و ضرورت دو پديدهء كميت و كيفيتها را مطرح مىكند ، نه به طور مطلق .\r\nمطلب سوم - تبديل كميت به كيفيت\r\nگفته مىشود كه اصل تبديل كميت به كيفيت يكى از جريانات قانونى جهان هستى است كه در شرايط معين انجام مىگيرد ، مثالهاى زيادى براى توضيح اين اصل در نظر گرفته مىشود ، مانند اين كه سطلى را از طنابى آويزان كنيم ، آنگاه تدريجاً به آن سطل آب بريزيم ، با فرض محدوديت مقاومت طناب : مقدارى سنگينى آب سطل را متحمل مىشود ، وقتى كه سنگينى آب از حد مقاومت طناب بيشتر شد ، طناب پاره مىگردد و سطل به زمين مىافتد . پاره شدن طناب و به زمين افتادن سطل كيفيتى است كه از تراكم كميت آب به وجود آمده است و مانند افزايش درجه حرارت كه آب را مىجوشاند و آب به بخار تبديل مىشود . اين گونه تحولات در جهان طبيعت بسيار فراوان است ، آن چه كه اهميت دارد تفسير اين گونه تحولات است . نخست بايد اين مسئله را مطرح كنيم كه مقصود از كميتى كه مبدل به كيفيت مىگردد ، چيست ؟ آيا همان كميت تجريدى است كه از خواص قلمرو درونى ذاتى است ، مانند عدد مجرد و كشش تجريدى زمان و مفهوم تجريدى مقياسات ؟ بديهى است كه اين گونه محصول ذهنى به هيچ وجه نمىتواند به كيفيت عينى خارجى تبديل شود ، مخصوصاً با در نظر داشتن اين كه كميت تجريد شده‌اى مانند عدد ، حتى مدلول خارجى عينى هم ندارد ، به خلاف درخت تصور شده كه اقلا مدلولش در جهان عينى تحقق دارد . پس ناچار مقصود كميت تحقق يافته در جهان عينى است كه مبدل به\r\n","description":"","footnote":"","page_name":" 253 ","page_number":257},
  {"content":"\r\nكيفيت مىگردد . اين صورت را بايستى دقيقتر بتوانيم مورد بررسى قرار بدهيم . مسلم است كه كميت تحقق يافته در جهان عينى ، حاملى به نام ماده را نيازمند است كه كميت روى آن عينيت بتواند عينيت و نمود پيدا كند ، مانند يك كيلو گرم سيب ، ده متر پارچه ، صد درخت . . . و ساير مقياسات دقيق مانند وزن اتمى و غير ذلك . و نيز جاى ترديد نيست كه هيچ ماده‌اى در جهان عينى خالى از كيفيتهاى اوليه و كيفيتهاى ثانويه نمىباشد ( كيفيات اوليه آن نمودها است كه ظهورش وابسته به ادراك كننده و كيفيات ثانويه نمودهاى فى نفسه است كه همهء اجسام تحقق يافته در جهان عينى دارا مىباشد و ممكن است اصطلاح كيفيتهاى اوليه و كيفيتهاى ثانويه را از نظر تعريف بالعكس منظور نماىيم . ) و بهر حال تبديل كميت به كيفيت در يكى از دو صورت انجام مىگيرد :\r\nصورت يكم - كميتهاى عينى كه خود داراى كيفيت معينى هستند ، به كيفيت ديگرى تبديل مىگردند ، مانند تبدل مقدارى از دو عنصر اكسيژن و هيدروژن به مادهء آب . در اين صورت خصوصيت دو عنصر مزبور در به وجود آوردن آب به طور قطع ضرورت دارد ، زيرا هيچ كميتى بدون خاصيت اكسيژنى و هيدروژنى نمىتواند به كيفيت آب تبديل شود .\r\nاين صورت در امثال تبديلات شيميايى كه كيفيتهاى مخصوصى را در بر مىگيرد ، جريان دارد . اين نوع تبدلها را جلال الدين بارها در كتاب مثنوى مطرح كرده است :\r\n\r\nاز زراعت خاكها سنبل شده\r\nداروى مو كرده مو را سلسله\r\nآن نكاح زن عرض بد شد فنا\r\nجوهر فرزند شد حاصل ز ما\r\nجفت كردن اسب و اشتر را عرض\r\nجوهر كرّه به زاييدن غرض\r\nهست آن بستان نشاندن هم عرض\r\nگشت جوهر ميوه اش اينك غرض\r\n\r\nاگر چه در اين ابيات تبدل اعراض به حقايق ديگر مطرح شده است ، ولى چون اين يك معناى عمومى است ، لذا شامل همهء اقسام عرضها و كارهاى طبيعى و انسانى است كه صورت مىگيرد . مانند افزايش آبيارى تدريجى دانه هاى گندم و\r\n","description":"","footnote":"","page_name":" 254 ","page_number":258},
  {"content":"\r\n\r\nفعاليت زراعتى لازم كه پديدهء سنبل را در دنبال مىآورد . و افزايش فعاليت غريزهء جنسى تا حدى كه اشباع آن لازم مىشود و به انعقاد نطفه در رحم مادر منتهى مىگردد . . . صورت دوم كميتهايى است كه براى ايجاد يك كيفيت مخصوصى ، نيازى به آن ندارند كه خود داراى هويت و خاصيت معينى بوده باشند ، مانند مثال گذشته ، ( گسيخته شدن سطل آب از طناب به جهت تراكم قطرات آب ) زيرا ممكن است به جاى تراكم قطرات آب دانه هاى شن هم موجب گسيخته شدن طناب بوده باشد . در اين صورت نبايد چنين فرض كنيم كه كميتهاى محض و بدون نمود خاص به كيفيت مبدل شده است ، بلكه پديده گسيختن طناب ، ناشى از تمام شدن مقاومت طناب است كه در مقابل بيشتر از ثقل معين نمودار مىگردد . پس در حقيقت افزايش ثقل عينى است كه طناب را بريده است ، چنان كه ثقل شن هم مىتوانست جاى ثقل آب را بگيرد ، عدم مقاومت مفتول پلاستيكى هم مثلًا مىتوانست جاى عدم مقاومت طناب را بگيرد و در اندازهء معينى از ثقل ، بريده شدن نمودار گردد . اين نكتهء مهم را بايد در نظر بگيريم كه بريدن طناب به وسيلهء ثقل مانند تبديل اكسيژن و هيدروژن به آب نيست ، يعنى هويت بريدن شدن طناب در آغوش افزايش قطرات آب يا دانهء شن ، مانند بودن يك معلول در آغوش علتش نمىباشد . بدان جهت كه در اين نوع از تبدلها ، كميتها علت كيفيت نيست ، براى به دست آوردن معرفت كيفيتى كه بروز خواهد كرد نمىتوان از خود افزايش كميتها و ساير تحولات آنها بهره بردارى نمود ، بلكه بايستى عوامل ديگرى را كه به انواع مختلف در مقدمه يا نتيجهء تحول كميتها را احاطه كرده است به حساب آورد .\r\nمطلب چهارم - تبدل كيفيت به كميت\r\nاين مطلب را در مقابل تبدل كميت به كيفيت مطرح نمىكنند و به همان اصل گذشته ( تبدل كميت به كيفيت ) قناعت مىورزند . در صورتى كه جريان تبدل از كيفيت به كميت هم در جهان درونى و بيرونى تحقق دارد . بلكه از يك نظر مىتوان گفت :\r\n","description":"","footnote":"","page_name":" 255 ","page_number":259},
  {"content":"\r\n\r\nاگر تبدل از كيفيت به كميت رواج بيشترى در دو قلمرو نداشته باشد ، حد اقل اين دو تبدل مانند دو بال ناموس تحول در جهان هستى مىباشد . تبدل كيفيت به كميت ، جريانى است كه از كيفيت مخصوصى شروع مىشود . و در امتدادش كميتها را به وجود مىآورد و يا از كميتها عبور مىكند و يا كيفيتها موجب تحولات در كميتها مىگردند . بنا بر اين در تبدل كيفيت به كميت با سه نوع جريان رو برو مىشويم :\r\nجريان يكم - كيفيتى علت به وجود آمدن كميت مىشود ، مانند واقعيت حركت در جهان ماده كه موجب به وجود آمدن زمان و يا كشش زمان مىشود .\r\nجريان دوم - عبور كيفيت در حال تحول از كميتها ، مانند بروز هدف معين براى يك رياضى دان كه مىخواهد فلان مجهول را حل كند ، اين كيفيت اولًا در ذهن او نمودار مىگردد و آن را در مجراى اعداد قرار مىدهد و با هر فعاليت توجيه شده در بارهء اعداد ، هدف مزبور رو به تحقق مىرود .\r\nجريان سوم - كيفيتها در جويبار تحول ، موجب تغيير در كميتها مىگردند ، مانند سرعت انتقال و بروز بارقه در مغز شخص محقق كه موجب مىشود در زمان اندكى با مواد و مقدمات كمترى به نتايج مطلوب خود برسد .\r\nتفسير ابيات\r\nجعفر رضى الله عنه براى فتح قلعه‌اى كه در مقابل گام اسبش بسى ناچيز بود به تنهائى رهسپار گشت . او به تنهائى به قلعه هجوم برد . قلعه نشينان در قلعه را بستند و كسى قدرت نداشت كه به مبارزه با جعفر رو برو شود ، مگر اهل كشتى توانايى گلاويزى با نهنگ دريا را دارند ؟ پادشاه آن قلعه روى به وزير آورد و گفت : اى وزير و مشير من ، چارهء ما در مقابل اين مهاجم چيست ؟ وزير گفت : من چاره‌اى جز آن نمىبينم كه حيله گرى و فن پردازى را كنار بگذارى و شمشير و كفن برداشته ، با حالت تسليم نزد او به روى . پادشاه گفت او يك فرد است ، ما چگونه تسليم او شويم وزير گفت : فرد بودن او را با ديدهء حقارت منگر . تو چشم باز كن و با دقت به وضع قلعه بنگر ، قلعه\r\n","description":"","footnote":"","page_name":" 256 ","page_number":260},
  {"content":"\r\nمانند جيوه در مقابلش لرزان گشته است . اين هجوم كنندهء فرد روى زين چنان محكم نشسته و دل گرم است كه گويى تمام مشرقيان و مغربيان سپاه او هستند . چند نفر از جنگجويان به مقابله با جعفر رفتند و جعفر هر يك را با گرزى پيش پاى اسب انداخت . لطف الهى جمعيت خاطر و سپاه معنوى به جعفر عنايت فرموده بود كه به تنهايى به پيكار امتى بر مىخاست . وقتى كه چشم من بر آن قهرمان افتاد كثرت اعداد سپاه از چشمم افتاد . اختران آسمانى هم زيادند ولى خورشيد به تنهايى به همهء آنها پيروز مىگردد . هزاران موش چه هراسى در دل گربه به وجود خواهد آورد ؟ ظاهر جمعيت تراكم و فشار نشان مىدهد ، ولى تو از خدا جمعيت و تمركز معنى را مسئلت نما . جمعيت واقعى ناشى از جمعيت جسمانى نيست ، زيرا جسم هم مانند نام بر پايهء اساسى استوار نيست .\r\nاگر در دل موشها جمعيت خاطرى بود ، گروهى از آنها جمع مىشدند و به گربه حمله مىبردند و نابودش مىكردند ، يكى چشمش را در مىآورد ، ديگرى گوشش را مىبريد ، سومى پهلوى گربه را سوراخ مىكرد و بدين ترتيب هيبت گربه را از گروه خود دور مىكردند ، ولى چه بايد كه جان موش نمىتواند جمعيت داشته باشد ، با يك صداى گربه هوش از جانش مىپرد . قصاب از گلهء انبوه گوسفندان باكى ندارد و انبوهى هوش چه مقاومتى در مقابل خواب مىتواند داشته باشد . مالك الملك عالم هستى جمعيت در درون شير به وجود مىآورد و شير بر گلهء گوران پيروز مىگردد و صدها هزار گور ده شاخ و دلاور در مقابل حملهء يك شير نابود مىشود . همان مالك الملك است كه در روى يك دختر شعاعى از زيبايى مىآفريند و پادشاهى را غلامش مىسازد . در روى ديگر نورى از انوار خود را فروزان مىسازد كه در تاريكىهاى سخت هر گونه نيك و بد را مىبيند . يوسف و موسى نورى از خدا يافتند ، دست و روى و سينهء روشنى را دارا گشتند . در روى موسى بارقه‌اى بر افروخته بود كه مجبور بود توبره‌اى بر رويش بزند كه ديدگان مردم مختل نشود ، زيرا نور روى موسى چنان ديدگان را مختل مىساخت كه زمرد دو چشم مارگر را .\r\n","description":"","footnote":"","page_name":" 257 ","page_number":261},
  {"content":"\r\nاو خود از خدا خواسته بود كه نقابش حجابى بر رويش باشد و آن نور قوى را بپوشاند . خداوند به موسى گفت كه پوشش خود را از گليم خود درست كن كه لباس عرفا امانتدار است . گليم لباسى است كه مىتواند نور قوى تو را متحمل شود ، زيرا نور جان بسى به تار و پودش تابيده است .\r\nتنها اين خرقه است كه مىتواند چشم مردم را از نابودى حفظ كند . حتى اگر كوه قاف بيايد و حجابى بر نور ربانى گردد ، آن نور كوه را همانند كوه طور متلاشى خواهد ساخت . بدنهاى مردان حق با قدرتى كه دارند مىتوانند نور بىچند و چون را در خود بگنجانند . آن نورى كه ذره‌اى از آن را كوه طور نمىتواند تحمل كند ، مرد الهى در يك شيشه آن را جاى مىدهد و مانند ذره‌اى در قنديل بلورين مىگنجاند .\r\nديدگان مردان حق چراغدانى است و دلشان كانون نورى كه بر عرش مىتابد و قاف و طور در برابرش از هم مىپاشند . نور دل چون نور آنان خود حيران و مغلوب نور الهى است مانند نور ستاره در مقابل نور خورشيد محو گرديده است . به اين جهت بود كه پيامبر از خدا حكايت كرده است كه افلاك و خلاء و عقول و نفوس نمىتوانند مرا تحمل كنند ، تنها دل مؤمن است كه مىتواند مهمانسرايى بىچون و چگونه براى من بوده باشد ، تا به وسيله آن دل نورانى ، پادشاهىها و تخت و بخت از من بگيرد . زمين و زمان جمال حيات بخش مرا نتواند نشان بدهد مگر دل مرد با ايمان . ما اسب ترحم در دو جهان تاختيم و آيينهء بس پهناورى به نام دل مؤمن كه -\r\n\r\n( ( 3077 ) ) هر دمى زين آينه پنجاه عرس\r\nبشنو آينيه ولى شرحش مپرس\r\n\r\nساختيم . حاصل اين كه موسى از لباس خود پرده‌اى به رويش گرفت كه نفوذش ماه را مىشكافت ، اگر پرده جز لباس خود او بود ، پرده پاره مىگشت . اگر كوه بزرگ متراكم در مقابلش بود ، از ديوارهاى آهنينش مىگذشت ، چه برسد به توبره كه بخواهد در مقابل نور حق مقاومت كند ولى آن توبره كه موسى به رويش زده بود قدرت پوشش و مقاومتى پيدا كرده بود ،\r\n","description":"","footnote":"","page_name":" 258 ","page_number":262},
  {"content":"\r\nزيرا آن توبره پيش از آن خرقهء يك مرد الهى مشرف به حضور ربوبى بوده آرى -\r\n\r\n( ( 3082 ) ) زان شود آتش رهين سوخته\r\nكاوست با آتش ز پيش آموخته\r\n\r\nدر هواى عشق آن نور رشد روحانى صفورا ( زن موسى ) هر دو چشمش را بر باد داد . نخست يك چشمش را بست و با ديگرى به روى موسى نگريست و نابينا گشت باز شكيبايى را از دست داد و با چشم ديگرش در روى موسى نگريست ، آن چشم دوم را هم از دست داد ، مانند مرد مجاهد كه در راه اطاعت نخست از نان ناچيز مىگذرد ، سپس نورى در جانش مىافروزد كه از جانش مىگذرد . زنى به صفورا گفت : كه آيا بر چشم نرگس مانندت كه اكنون نابينا شده است ، حسرت مىخورى ؟ در پاسخش گفت : حسرت و آرزوى آن دارم كه اى كاش هزار چشم داشتم و همه را در راه آن نور نثار مىكردم . درست است كه روزنهء چشم را نور ماه ويران ساخته است ، ولى شادمانم از آن كه خود ماه در اين روزنهء ويران شده نشسته است . وقتى كه خداوند اين سخن صفورا را شنيد ، دو چشم رفته اش را به او بر گردانيد و بار ديگر موسى را ديد . و ديگر با اين كه نور موسى را مىديد ، روزنهء چشمش كه از خزانهء خاص الهى آباد مىگشت ، ويران نشد . نور روى حضرت يوسف در موقع عبور در پنجره ها و قصرها مىتابيد و مردم در اندرون خانه ها مىگفتند : اين يوسف است كه عبور مىكند . آرى خانه‌اى كه دريچه اش رو به مسير يوسف باز شده است ، شرف فروزش نور يوسف را خواهد داشت ، پس تو هم -\r\n\r\n( ( 3095 ) ) هين دريچه سوى يوسف باز كن\r\nوز شكافش فرجه‌اى آغاز كن\r\n\r\nعشق باز كردن دريچهء دل است كه نخست از جمال دوست ديده روشن مىشود و آنگاه نور جمالش به دل مىزند . اكنون كه نگريستن به روى معشوق در اختيار تست . به روى معشوق بنگر و راه درون را به روى خويشتن باز كن و ادراكات حرفه‌اى دور انديش را رها بساز . خواهى ديد كه كيمياها در درون تست و با آن كيميا پوستها و ظواهر را تبديل به حقايق نما و دشمنانت را با اين كار رشد آور به\r\n","description":"","footnote":"","page_name":" 259 ","page_number":263},
  {"content":"\r\nدوستان مخلص مبدل ساز . تو اگر زيبا شوى به آن زيباى مطلق خواهى رسيد كه روح را از تنهايى نجات مىدهد . نمى از اقيانوس عنايتش باغ جان مىپرورد و مردگان غم و اندوه را زندگى نو مىبخشد . خداوند متعال زيبايى يوسف را وسيلهء تعبير خواب عزيز مصر كرد . نخست زيبايى او رهسپار زندانش نمود و زندان هم وسيلهء علم تعبير خواب براى او گشت و عزيز مصر را به غلامى او در آورد .\r\n","description":"","footnote":"","page_name":" 260 ","page_number":264},
  {"content":"\r\n\r\n\r\nرجوع به حكايت مرد وامدار و آمدن به تبريز و آگاهى از فوت محتسب\r\n\r\n( ( 3106 ) ) آن غريب ممتحن از بيم وام\r\nاز ره آمد سوى آن دار السلام\r\n( ( 3107 ) ) شد سوى تبريز و كوى گلستان\r\nخفته اميدش فراز گل ستان\r\n( ( 3108 ) ) روز دار الملك تبريز سنى\r\nبر اميدش روشنى بر روشنى\r\n( ( 3109 ) ) جانش خندان شد از آن روضهء رجال\r\nاز نسيم يوسف مصر خيال\r\n( ( 3110 ) ) گفت يا حادى انخ لى ناقتى\r\nجاء اسعادى و طارت فاقتى\r\n( ( 3111 ) ) ابركى يا ناقتى طاب الامور\r\nان تبريزاً لنا مناخات الصدور\r\n( ( 3112 ) ) اسرحى يا ناقتى حول الرياض\r\nان تبريزا لنا نعم المفاض\r\n( ( 3113 ) ) ساربانا ، بار بگشا ز اشتران\r\nشهر تبريز است و كوى گلستان\r\n( ( 3114 ) ) فرّ فردوسيست اين پاليز را\r\nشعشعهء عرشيست اين تبريز را\r\n( ( 3115 ) ) هر زمانى موج روح انگيز جان\r\nاز فراز عرش بر تبريزيان\r\n( ( 3116 ) ) چون وثاق محتسب جست آن غريب\r\nخلق گفتندش كه بگذشت آن حبيب\r\n( ( 3117 ) ) او پرير از دار دنيا نقل كرد\r\nمرد و زن از واقعهء او روى زرد\r\n( ( 3118 ) ) رفت آن طاوس عرشى سوى عرش\r\nچون رسيد از هاتفانش بوى عرش\r\n( ( 3119 ) ) سايه اش گر چه پناه خلق بود\r\nدر نورديد آفتابش زود زود\r\n( ( 3120 ) ) راند او كشتى از اين ساحل پرير\r\nگشته بود آن خواجه زين غمخانه سير\r\n( ( 3121 ) ) نعره‌اى زد مرد و بىهوش اوفتاد\r\nگوييا او نيز در پى جان بداد\r\n( ( 3122 ) ) پس گلاب و آب بر رويش زدند\r\nهمرهان بر حالتش گريان شدند\r\n( ( 3123 ) ) تا به شب بىهوش بود و بعد آن\r\nنيم مرده باز گشت از غيب جان\r\n\r\nتفسير ابيات\r\nآن غريب غوطه ور در رنج و محنت ، رهسپار تبريز آن كوى گلستان و دار السلام گشت كه اميدش بر فراز آن گلستان آرميده بود . روز روشنى را كه در\r\n","description":"","footnote":"","page_name":" 261 ","page_number":265},
  {"content":"\r\nتبريز بلند مرتبه انتظار داشت ، اميدش را روشنايىها مىبخشيد . جانش از آن باغ مردان خندان و از نسيم يوسف مصر رؤياهايش شكوفان گشته بود . همين كه به تبريز رسيد ، گفت : اى ساربان ، شتر مرا در همين جا بخوابان ، سعادتم روى آورد و روزگار فقر و فلاكتم سپرى شد . بنشين اى شتر عزيزم كه كارها رو به راه و پاكيزه گشت . اين جا تبريز است . بيارام و در پيرامون باغهايش بگرد و برخوردار باش ، شهر تبريز و بهترين منبع فيض - ساربانا ، بار بگشا كه به تبريز و گلستانش رسيديم . اين باغهاى خرم ، شكوه بهشتى دارد و اشعهء عرش ربانى بر سر مردمش فروزان و تابان . امواج روح انگيز جان هر لحظه از فراز عرش برين به جان تبريزيان خروشان روى مىآورد و ارواحشان را مىشوراند . فقير در صدد جستجوى خانهء محتسب بر آمد . مردم به او گفتند : آن محبوب مردم در گذشته و همه را در مرگش غمگين و زرد روى نموده است . آن طاوس عرش نشان با استشمام بوى عرش از هاتفان غيبى پر گشود و راه ابديت را پيش گرفت . سايهء او كه پناهگاه مردم بود ، آفتاب جانش در هم پيچيد و از اين خاكدان در ربود . آن خواجهء بزرگوار كه از اين غمخانه سير گشته بود ، كشتى حياتش را از اين ساحل براند و رهسپار اقيانوس ابديت گشت . فقير وقتى كه خبر مرگ محتسب را شنيد ، -\r\n\r\n( ( 3121 ) ) نعره‌اى زد مرد و بىهوش اوفتاد\r\nگوييا او نيز در پى جان بداد\r\n\r\nگلاب آوردند و بر رويش مىزدند ، همهء همراهان به حالش مىگريستند -\r\n\r\n( ( 3123 ) ) تا به شب بىهوش بود و بعد از آن\r\nنيم مرده باز گشت از غيب جان\r\n\r\n","description":"","footnote":"","page_name":" 262 ","page_number":266},
  {"content":"\r\n\r\nاستغفار كردن آن غريب از اعتماد بر مخلوق و ياد نعمتهاى خالق كردن و انابت نمودن ثم الذين كفروا بربهم يعدلون\r\n\r\n( ( 3124 ) ) چون به هوش آمد بگفت اى كردگار\r\nمجرمم ، بودم به خلق اميدوار\r\n( ( 3125 ) ) گرچه خواجه بس سخاوت كرد و جود\r\nهيچ آن كفو عطاى تو نبود\r\n( ( 3126 ) ) او كُله بخشيد و تو سر پر خرد\r\nاو قبا بخشيد و تو بالا و قد\r\n( ( 3127 ) ) او زرم داد و تو دست زر شمار\r\nاو ستورم داد و تو عقل سوار\r\n( ( 3128 ) ) خواجه شمعم داد و تو چشم قرير\r\nخواجه نُقلم داد و تو طعمه پذير\r\n( ( 3129 ) ) او وظيفه داد و تو عمر و حيات\r\nوعده اش زر ، وعدهء تو طيبات\r\n( ( 3130 ) ) او وثاقم داد و تو چرخ و زمين\r\nدر وثاقت او و صد چون او رهين\r\nآنچه او داد اى ملك هم از تو داد\r\nكه دل و دست ورا كردى تو راد\r\n( ( 3131 ) ) زر از آنِ توست او زر نافريد\r\nنان از آن توست نانش از تو رسيد\r\n( ( 3132 ) ) آن سخا و رحم هم تو مىدهى\r\nبار منت بر كسى كس مىنهى\r\n( ( 3133 ) ) من مر او را قبلهء خود ساختم\r\nقبله ساز اصل را نشناختم\r\n( ( 3134 ) ) ما كجا بوديم كان ديان دين\r\nعقل مىكاريد اندر ماء و طين\r\n( ( 3135 ) ) چون همىكرد از عدم گردون پديد\r\nوين بساط خاك را مىگستريد\r\n( ( 3136 ) ) زاختران مىساخت او مصباحها\r\nوز طبايع قفل با مفتاحها\r\n( ( 3137 ) ) اى بسا بنيادها پنهان و فاش\r\nمضمر اين سقف كرد و اين فراش\r\n( ( 3138 ) ) آدم اصطرلاب گردون علواست\r\nوصف آدم مظهر آيات اوست\r\n( ( 3139 ) ) هر چه در وى مىنمايد عكس اوست\r\nهمچو عكس ماه اندر آب جوست\r\n( ( 3140 ) ) بر صطرلابش نقوش عنكبوت\r\nبهر اوصاف ازل دارد ثبوت\r\n( ( 3141 ) ) تا ز چرخ غيب و از خورشيد روح\r\nعنكبوتش درس گويد با شروح\r\n\r\n","description":"","footnote":"","page_name":" 263 ","page_number":267},
  {"content":"\r\n\r\n( ( 3142 ) ) عنكبوت اين صطرلاب رشاد\r\nبىمنجم در كف عام اوفتاد\r\n( ( 3143 ) ) انبيا را داد حق تنجيم اين\r\nغيب را چشمى ببايد عيب بين\r\n( ( 3144 ) ) در چَه دنيا فتادند اين قرون\r\nعكس خود را ديده هر يك چَه درون\r\nعكس در چَه ديد و از بيرون نديد\r\nهمچو شير گول اندر چَه دويد\r\n( ( 3145 ) ) از برون دان هر چه در چاهت نمود\r\nور نه آن شيرى كه در چَه شد فرود\r\n( ( 3146 ) ) برد خرگوشيش از ره كاى فلان\r\nدر تگ چاه است آن شير ژيان\r\n( ( 3147 ) ) در رو اندر چاه و كين از وى بكش\r\nچون از او غالبترى سر بر كنش\r\n( ( 3148 ) ) آن مقلد سخرهء خرگوش شد\r\nو از خيال خويشتن پر جوش شد\r\n( ( 3149 ) ) او نگفت اين نقش داد آب نيست\r\nاى به جز تقليب آن قلاب نيست\r\n( ( 3150 ) ) تو هم از دشمن چو كينى مىكشى\r\nاى زبون شش غلط در هر ششى\r\n( ( 3151 ) ) آن عداوت اندرو عكس حق است\r\nكز صفات قهر آنجا مشتق است\r\n( ( 3152 ) ) وان گنه در وى ز عكس جرم توست\r\nبايد آن خو را ز طبع خويش شست\r\n( ( 3153 ) ) خلق زشتت اندر آن رويت نمود\r\nمر تو را او صفحهء آيينه بود\r\n( ( 3154 ) ) چون كه قبح خويش ديدى اى حسن\r\nاندر آيينه بر آئينه مزن\r\n( ( 3155 ) ) مىزند بر آب استارهء سنى\r\nخاك تو بر عكس اختر مىزنى\r\n( ( 3156 ) ) كاين ستارهء نحس در آب آمدست\r\nتا كند مر سعد ما را زير دست\r\n( ( 3157 ) ) خاك از استيلا بريزى بر سرش\r\nچون كه پندارى ز شبهه اخترش\r\n( ( 3158 ) ) عكس پنهان گشت و سوى غيب راند\r\nتو گمان بردى كه آن اختر نماند\r\n( ( 3159 ) ) آن ستارهء نحس هست اندر سما\r\nهم بدان سو بايدش كردن دوا\r\n( ( 3160 ) ) بلكه بايد دل شناس و بخششش\r\nعكس آن داد است اندر پنج و شش\r\n( ( 3161 ) ) گر بود داد خسان افزون ز ريگ\r\nتو بميرى وان بماند مرده ريگ\r\n( ( 3163 ) ) عكس آخر چند بايد در نظر\r\nاصل بينى پيشه كن اى كژ نگر\r\n\r\n","description":"","footnote":"","page_name":" 264 ","page_number":268},
  {"content":"\r\n\r\n( ( 3164 ) ) حق چو بخشش كرد بر اهل نياز\r\nبا عطا بخشيدشان عمر دراز\r\n( ( 3165 ) ) خالدين شد نعمت و منعم عليه\r\nمحى الموتى است فاجتازوا اليه\r\n( ( 3166 ) ) داد حق با تو درآميزد چو جان\r\nآنچنان كه آن تو باشى و تو آن\r\n( ( 3167 ) ) گر نماند اشتهاى نان و آب\r\nبدهدت بىاين دو قوت مستطاب\r\n( ( 3168 ) ) فربهى گر رفت حق در لاغرى\r\nفربهى پنهانت بخشد آن سرى\r\n( ( 3169 ) ) چون پرى را قوت از بو مىدهد\r\nهر ملك را قوت جان او مىدهد\r\n( ( 3170 ) ) جان چه باشد تا تو سازى زان سند\r\nحق به عشق خويش زنده ات مىكند\r\n( ( 3171 ) ) زو حيات عشق خواه و جان مخواه\r\nتو از او آن رزق خواه و نان مخواه\r\n( ( 3172 ) ) خلق را چون آب دان صاف و زلال\r\nاندر او تابان صفات ذو الجلال\r\n( ( 3173 ) ) علمشان و عدلشان و لطفشان\r\nچون ستارهء چرخ در آب روان\r\n( ( 3174 ) ) پادشاهان مظهر شاهى حق\r\nفاضلان مرآت آگاهى حق\r\n( ( 3175 ) ) قرنها بگذشت و اين قرن نويست\r\nماه آن ماه است و آب آن آب نيست\r\n( ( 3176 ) ) عدل آن عدل است و فضل آن فضل هم\r\nليك مستبدل شد آن قرن و امم\r\n( ( 3177 ) ) قرنها بر قرنها رفت اى همام\r\nوين معانى برقرار و بر دوام\r\n( ( 3178 ) ) آب مبدل شد در اين جو چند بار\r\nعكس ماه و عكس اختر برقرار\r\n( ( 3179 ) ) پس بنايش نيست بر آب روان\r\nبلكه بر اقطار عرض آسمان\r\n( ( 3180 ) ) اين صفتها چون نجوم معنويست\r\nدان كه بر چرخ معانى مستويست\r\n( ( 3181 ) ) خوب رويان آينهء خوبىّ او\r\nعشق ايشان عكس مطلوبىّ او\r\n( ( 3182 ) ) هم به اصل خود رود اين خدّ و خال\r\nدايماً در آب كى ماند خيال\r\n( ( 3183 ) ) جمله تصويرات عكس آب جوست\r\nچون بمالى چشم خود ، خود جمله اوست\r\n( ( 3184 ) ) باز عقلش گفت بگذر زين حول\r\nخلّ دوشاب است و دوشاب است خل\r\n( ( 3185 ) ) خواجه را كاو در گذشته است از اثير\r\nجنس اين موشان تاريكى مگير\r\n\r\n","description":"","footnote":"","page_name":" 265 ","page_number":269},
  {"content":"\r\n\r\n( ( 3186 ) ) خواجه را از چشم ابليس لعين\r\nمنگر و نسبت مكن او را به طين\r\n( ( 3187 ) ) خواجه را جان بين مبين جسم گران\r\nمغز بين او را مبينش استخوان\r\n( ( 3189 ) ) همره خورشيد را شب بر مخوان\r\nآنكه او مسجود شد ساجد مدان\r\n( ( 3190 ) ) عكسها را ماند و اين عكس نيست\r\nدر مثال عكس خود بنمود نيست\r\n( ( 3191 ) ) آفتابى ديد و يخ جامد نماند\r\nروغن گل روغن كنجد نماند\r\n( ( 3192 ) ) چون مبدل گشته‌اند ابدال حق\r\nنيستند از خلق برگردان ورق\r\n( ( 3193 ) ) قبلهء وحدانيت دو چون بود\r\nخاك مسجود ملايم چون شود\r\n( ( 3194 ) ) چون در اين جو ديد كى باشد خيال\r\nچون كه شد از ديدنش پر صد جوال\r\nعكسها را ماند اين و نيست عكس\r\nدر مثال عكس حق معنى است عكس\r\n( ( 3196 ) ) تن مبين و جان مكن كان بكم و صم\r\nكذبوا بالحق لما جاءهم\r\n( ( 3197 ) ) ما رميت اذ رميت احمد بده است\r\nديدن او ديدن خالق شده است\r\nحق مر او را برگزيد از انس و جان\r\nرحمت للعالمينش خواند از آن\r\n( ( 3198 ) ) خدمت او خدمت حق كردن است\r\nروز ديد ديدن اين روزن است\r\n( ( 3199 ) ) خاصه اين روزن درخشان از خود است\r\nنى ذريعه آفتاب و فرقد است\r\n( ( 3200 ) ) هم از آن خورشيد زد بر روزنى\r\nليك از راه و سوى معهود نى\r\n( ( 3201 ) ) در ميان شمس و اين روزن رهى\r\nهست و روزن را نشد زان آگهى\r\n( ( 3202 ) ) تا اگر ابرى برآيد چرخ پوش\r\nاندر اين روزن بود نورش به جوش\r\n( ( 3203 ) ) غير راه اين هوا و شش جهت\r\nدر ميان روزن و خور مألفت\r\n( ( 3204 ) ) مدحت و تسبيح او تسبيح حق\r\nميوه مىرويد ز عين اين طبق\r\n( ( 3205 ) ) سيب رويد زين طبق خوش لخت لخت\r\nعيب نبود گر نهى نامش درخت\r\n( ( 3207 ) ) اين سبد رويد از درخت بارور\r\nزين سبد رويد همان نوع از ثمر\r\n( ( 3208 ) ) پس سبد را تو درخت بخت بين\r\nزير سايهء اين سبد خوش مىنشين\r\n\r\n","description":"","footnote":"","page_name":" 266 ","page_number":270},
  {"content":"\r\n\r\n\r\n( ( 3209 ) ) نان چو اطلاق آورد اى مهربان\r\nنان چرا مىخوانيش محموده خوان\r\n( ( 3210 ) ) خاك ره چون چشم روشن كرد و جان\r\nخاك ره را سرمه بين و سرمه دان\r\n( ( 3211 ) ) چون ز روى اين زمين تابد شروق\r\nمن چرا بالا كنم رو در عيوق\r\n( ( 3212 ) ) شد فنا هستش مخوان اى چشم شوخ\r\nدر چنين جو خشك كى ماند كلوخ\r\n( ( 3213 ) ) پيش اين خورشيد كى تابد هلال\r\nبا چنين رستم چه باشد زور زال\r\n( ( 3214 ) ) طالب است و غالب است آن كردگار\r\nتا ز هستىها برآرد او دمار\r\n( ( 3215 ) ) دو مگوى و دو مدان و دو مخوان\r\nبنده را در خواجهء خود محو دان\r\n( ( 3216 ) ) خواجه هم در نور خواجه آفرين\r\nفانى است و مرده و مات و دفين\r\n( ( 3217 ) ) چون جدا بينى ز حق اين خواجه را\r\nگم كنى هم متن و هم ديباچه را\r\n( ( 3218 ) ) چشم دل را هين گذاره كن ز طين\r\nآن يكى قبله است دو قبله مبين\r\n( ( 3219 ) ) چون دوديدى ماندى از هر دو طرف\r\nآتشى در خف فتاد و رفت خف\r\n\r\nآيه\r\n« ثُمَّ اَلَّذِينَ كَفَرُوا بِرَبِّهِمْ يَعْدِلُونَ 6 : 1 » ( 1 )  ( سپس كسانى كه به پروردگارشان كفر ورزيدند ، از حق بر مىگردند ) .\r\n« فَقَدْ كَذَّبُوا بِالْحَقِّ لَمَّا جاءَهُمْ 6 : 5 » ( 2 )  ( به تحقيق حق را كه به آنان روى آورده بود تكذيب كردند ) .\r\n« وَما رَمَيْتَ إِذْ رَمَيْتَ وَلكِنَّ الله رَمى 8 : 17 » ( 3 )  ( تو نبودى كه آن مشت ريگ را به كفار انداختى ، بلكه خدا بود ) .\r\n« وَما أَرْسَلْناكَ إِلَّا رَحْمَةً لِلْعالَمِينَ 21 : 107 » ( 4 )  ( و ما تو را نفرستاديم مگر رحمتى براى عالميان . )\r\n","description":"","footnote":" ( 1 ) سوره الانعام ، آيهء 1 . .  ( 2 ) سوره الانعام ، آيهء 5 . .  ( 3 ) سوره الانفال ، آيهء 17 . .  ( 4 ) سوره الانبياء ، آيهء 107 . . ","page_name":" 267 ","page_number":271},
  {"content":"\r\n\r\n\r\n( ( 3144 ) ) در چَه دنيا فتادند اين قرون\r\nعكس خود را ديده هر يك چَه درون\r\nعكس در چَه ديد و از بيرون نديد\r\nهمچو شير گول اندر چَه دويد\r\n( ( 3145 ) ) از برون دان هر چه در چاهت نمود\r\nور نه آن شيرى كه در چَه شد فرود\r\n\r\nارزش معرفتى را كه از عكس خود در آب ته چاه دنيا به دست آورده‌ايد خودتان تعيين كنيد .\r\nدنيايى كه شما مىبينيد ، حقايق و واقعيات را به شما چنان نشان مىدهد كه عكس صورتتان كه در آب ته چاه منعكس شده است ، حقيقت شما را . اين تشبيه را انكار نكنيد ، و يا به لطيفه گويى جلال الدين حمل نكنيد . بنگريد به :\r\n1 - شما هرگز نمىتوانيد خود درخت جهان عينى را در ذهن خود برويانيد ، تا بگوييد كه من عين درخت خارجى را دريافته‌ام . آن چه كه از درخت عينى مىتواند به صحنه ى درون شما وارد شود عكسى از آن است كه به وسيلهء حواستان به درون شما منتقل مىگردد . اگر بگوييد : عين خود درخت است كه در درون من وجود دارد ، ادعايى كرده‌ايد كه اولين منكراش خود شما هستيد .\r\n2 - عكسى را كه از درخت عينى خارجى به درون خود منتقل ساخته‌ايد ، نمايشگر خطوط واقعياتى است كه باز گو كنندهء واقعيت در ماوراى خويش است . ما پيش از اين با عبارت بزرگترين فيزيكدان قرن ، ماكس پلانك آشنا شده‌ايم كه مىگفت : ما فيزيكدانان به قول هلمهولتز كارى جز خط شناسى انجام نمىدهيم و بيتى از جلال الدين را ديده بوديم كه مىگفت :\r\n\r\nعقل را خط خوان آن اشكال كرد\r\nتا دهد تدبيرها را زان نورد\r\n\r\nو در همين ابيات هم مىبينيم كه مىگويد :\r\n","description":"","footnote":"","page_name":" 268 ","page_number":272},
  {"content":"\r\n\r\n( ( 3137 ) ) اى بسا بنيادها پنهان و فاش\r\nمضمر اين سقف كرد و اين فراش\r\n( ( 3138 ) ) آدم اصطرلاب گردون علوست\r\nوصف آدم مظهر آيات اوست\r\n( ( 3140 ) ) بر صطرلابش نقوش عنكبوت\r\nبهر اوصاف ازل دارد ثبوت\r\n( ( 3141 ) ) تا ز چرخ غيب و از خورشيد روح\r\nعنكبوتش درس گويد با شروح\r\n( ( 3142 ) ) عنكبوت اين صطرلاب رشاد\r\nبىمنجم در كف عام اوفتاد\r\n\r\n3 - حواس و وسايل كمك حواس و ذهن ما ملاك موجوديت واقعيتها را با خود مىسنجند و معرفت برين را كه واقعيتى با قطع نظر از حواس و وسايل كمك حواس و ذهن وجود دارد ، در باره دريافتهاى تحققى خود دخالت نمىدهند . در اين دريافتها چه بازيگرىها و موضع گيرىهاى انتخابى كه صورت نمىدهند .\r\n4 - مىخواهيد خورشيد را ببينيد ، به قول ابو نصر فارابى با نور خود خورشيد مىبينيد .\r\n5 - شگفت آورترين همهء اينها ، اين است كه مىخواهند حقيقت خود را در ماده و شئون آن جستجو كنند .\r\nخنده آورتر از همه اين است كه حتى خود را از همان عكسى كه مىبينند ، نمىتوانند تحمل كنند و پا به فرار مىگزارند : -\r\n\r\nمانندهء ستوران در وقت آب خوردن\r\nچون عكس خويش ديديم از خويشتن رميديم\r\n\r\nآيا نمىخواهيد روزى با تمام خلوص و صفا پيرامون هم بنشينيم و غربى گرى و شرقى گرى و دانش بازى و فلسفه بافى را كنار بگذاريم و ارزش چنين معرفتى را به دست بياوريم و براى حيات مادى و معنوى خود مورد بهره بردارى قرار بدهيم ؟ اگر نمىخواهيد ، برخيزيد و دنبال اگويسم برويد كه نمايشى از من را كه تنها توجه به خود موجود و رابطه اش با محيط را به شما نشان مىدهد . كفايت بورزيد و دنبال رفتار شناسى بهيوريسم را بگيريد و به شناخت كفهاى مستقل نماى سطح درياى من آدمى\r\n","description":"","footnote":"","page_name":" 269 ","page_number":273},
  {"content":"\r\nقناعت بورزيد . و آنگاه معارفى را كه از اين مكتبها به دست مىآوريد ، براى اين كه از چگونگى معرفت به دست آمده نگران نباشيد ، سرى هم به آگنوستى سيسم كانت ( مجهول بودن واقعيت فى نفسه ) بزنيد ، حالا ديگر راه اطاقى كه با يك ديوار به قهوه خانهء پلوراليسم ( كثرت بافى ) متصل است ، نزديك شده‌ايد . در اين جا براى تماشاى مست و خراب افتادگان نهيليسم بايد از پنجرهء شفاف كه در اطاق پلوراليستها نصب شده است ، بنگريد و بس .\r\nشما خيال مىكنيد كه اگر انسان خود را واقعا مىشناخت [ نه عكس ناقص خود را در آب ته چاه 
  ] اين همه مكتب براى خود مىزاييد ؟ اين مكتبهاى متنوع و متضاد از اختلاف چاه ها و تيرگى و صفاى آب ته چاه و فاصلهء دهنهء چاه با آب ته چاه و عينكهايى كه براى ديدن عكسها به كار مىبرند ، زاييده مىشوند و جنازه شان را به بغل مادر فرهنگ بشرى مىگذارند و با اغراض ديگر آنها را زندهء جاويد مىنمايانند . مادامى كه به قول جلال الدين ما اعتراف نكنيم كه معرفت ما محصول عكس نگرىهاى ما است ، راه همين است و روش همين . پس بياييد با به دست آوردن يك معرفت برين و لو اجمالى [ چنان كه در واقعيت جهان عينى به دست آورده‌ايم 
  ] نخست قطره‌اى از آب حيات معرفت را به كام خود بريزيم ، تا سراب بودن خود را بر ما بنماياند : -\r\n\r\nمن آب شدم سراب ديدم خود را\r\nدريا گشتم حباب ديدم خود را\r\nآگاه شدم تمام من غفلت بود\r\nبيدار شدم به خواب ديدم خود را\r\n\r\nبىنوا بدخشانى احساس اين كه من عكسى در آب ته چاه مىبينم ، دو كار بسيار پر اهميت براى ما صورت خواهد داد :\r\nيك - نخوت و غرورى را كه سراسر درون ما را فرا گرفته و با جملهء « اين است و جز اين نيست » اعضاى پيكر معلومات ما را پاره پاره مىسازد و حيات آن را نابود مىنمايد ، از درون ما مىزدايد ، آرى -\r\n","description":"","footnote":"","page_name":" 270 ","page_number":274},
  {"content":"\r\n\r\n\r\nگر شاه زمانه‌اى و گر دستورى\r\nگر باز جهان شكار و گر عصفورى\r\nگر مست طريقتى و گر مستورى\r\nتا راه به خود نبرده‌اى مغرورى\r\n\r\nشاه قاسم تبريزى دو - تبدل آن معرفت برين و اجمالى كه مىگويد : سايه و عكس ، نمودى از حقيقتى است مجسم ، به معرفت مشروح و جهان گير كه ايده آل همهء پژوهندگان هشيار بشرى است . اگر چه در نهايت گسترش اين معرفت برين بر توجه و گرايش بر موجود برين تكيه خواهد كرد : -\r\n\r\nبر دوست رسيديم چو از خويش گذشتيم\r\nاز خويش گذشتن چه مبارك سفرى بود\r\n\r\nقادرى هندى\r\n\r\n( ( 3175 ) ) قرنها بگذشت و اين قرن نويست\r\nماه آن ماه است و آب آن آب نيست\r\n( ( 3176 ) ) عدل آن عدل است و فضل آن فضل هم\r\nليك مستبدل شد آن قرن و امم\r\n( ( 3177 ) ) قرنها بر قرنها رفت اى همام\r\nوين معانى برقرار و بر دوام\r\n( ( 3178 ) ) آب مبدل شد در اين جو چند بار\r\nعكس ماه و عكس اختر برقرار\r\n\r\nزمان و نمودها مىگذرند و روابط دگرگون مىگردند و اقوام و ملل و قرار دادهاى اجتماعى در جويبار تحول مىگذرند و در شنزار گذشته فرو مىروند ، ولى واقعيات زير بناى جهان و انسان همچنان به بقاى خود ادامه مىدهند .\r\nبار ديگر ذهن نافذ جلال الدين از زمان و نمودها و روابط گذران نفوذ مىكند و ثابتهاى زير بناى اين فيلمهاى متحرك را در نظر مىگيرد و به زمان زدگان ساده لوح هشدار مىدهد كه همان اندازه كه غفلت از حركت و تحول حاكم در هستى و\r\n","description":"","footnote":"","page_name":" 271 ","page_number":275},
  {"content":"\r\nبىاعتنائى به نتايج آن ، شما را بر جاى خود خشك مىكند ، غفلت و بىاعتنائى به ثابتهاى پشت پردهء اين تحولات ، شناسايىهاى شما را بريده و گسيخته و بىاصل سرگردان مىنمايد . ميليارد ميلياردها جاندار و انسان با تمام روابط و مشخصاتشان از روى اين خاكدان به زير آن در غلطيده و پوسيدند ، اما .\r\nاصل دفاع از حيات و علاقه به ادامهء مطلوب آن ثابت و پا برجاى مانده است اين قدر خود را بىاصل و بنيان تلقى نكنيد كه بگوييد : -\r\n\r\nبر صفحهء هستى چو قلم مىگذريم\r\nحرف غم خود كرده رقم مىگذريم\r\nزين بحر پر آشوب كه بىپايان است\r\nپيوسته چو موج از پى هم مىگذريم\r\n\r\nفكرى خراسانى شما موقعى جزء موج زود گذر نيستيد كه درياى بنيادين خود را در پهنهء هستى به بينيد ، و گر نه -\r\n\r\nدل بستهء روزگار پر زرق شدن\r\nيا شيفتهء بقاى چون برق شدن\r\nچون مردم اندك آشنا در گرداب\r\nدستى زدن است و عاقبت غرق شدن\r\n\r\nاشرف سمرقندى تغيرات بىشمارى كه در گذرگاه قرون و اعصار گرد و غبار زيباها و زيبا رويان را به هواى نيستى پاشيده است ، زيبا و احساس زيبا جوئى و زيبا يا بى همچنان به عنوان يكى از اساسىترين عناصر وجد و شعف و تحرك روان آدميان به وجود خود ادامه مىدهد . تا انسانهايى در اين كرهء خاكى قدم برداشته و زندگى كرده‌اند ، هموار با جنگ و پيكار و صف آرايىها همديگر را طعمهء مرگ ساخته و به عيش و نوش خود پرداخته‌اند ، در اين پديده هم صدها هزار تحولات صورى و نمودى صورت گرفته است ، ولى اين اصل به بقاى خود مانند كوه پولادين ادامه مىدهد يعنى كافى است كه دو يا چند انسان تنها با خود طبيعى روياى يكديگر بايستند ، رابطهء آنان از مواجههء دو درنده بالاتر نخواهد رفت و همچنان ادامه مىدهد . نشانى كه جهان و انسان از اين اصل به پيشانى خود زده است ، اين است :\r\n","description":"","footnote":"","page_name":" 272 ","page_number":276},
  {"content":"\r\n\r\n\r\nجهان چيست ؟ ماتم سرايى در او\r\nنشسته دو سه ماتمى رو برو\r\nجگر پاره‌اى چند بر خوان او\r\nجگر خواره‌اى چند مهمان او\r\n\r\nقادرى هندى همين است منشأ اساسى -\r\n\r\nآن قدر بار كدورت به دلم آمده جمع\r\nكه اگر پايم ازين پيچ و خم آيد بيرون\r\nلنگ لنگان درِ دروازهء هستى گيرم\r\nنگذارم كه كسى از عدم آيد بيرون\r\n\r\nمسيح كاشى از طرف ديگر هزاران اقوام و ملل و شئون و روابطشان از زير ستارگان رخت بر بسته‌اند و عدالتها و ستمهاى دوران خود را با خودشان از صفحهء گيتى محو ساخته‌اند ، ولى از قانون ما قبل فراعنهء مصر و قانون حمورابى و سولون و مجموعهء قوانين سورنومو ( 1 )  تا منشور ملل و اعلاميهء جهان حقوق بشر همه و همه عدالت مىجويند و از جور و ستم ابراز تنفر مىنمايند . برويم به سراغ خود جهان هستى و مىدانيم كه در هر لحظه‌اى حوادث و رويدادهاى بىنهايت در ماده و انرژى و روابط زير بنائى و رو بنايى جهان بروز مىكند و منفى مىگردد ، با اين حال دانشگاه ها و آزمايشگاه ها كارى جز اين ندارند كه از وراى اين بروز و نفىها و اين كون و فسادها قوانين ثابتهء آنها را كشف و مورد بهره بردارى قرار بدهند . جلال الدين از اين جريان وثبات به اين نتيجه مىرسد كه -\r\n\r\n( ( 3179 ) ) پس بنايش نيست بر آب روان\r\nبلكه بر اقطار عرض آسمان\r\n\r\nتفسير ابيات\r\nوقتى كه آن فقير وام دار به هوش آمد ، رو به آسمان كرده و گفت : اى حبيب دادگر واى كردگار من ، من گنه كارم ، زيرا چشم از تو پوشيده و اميد بر مخلوقت بستم .\r\n","description":"","footnote":" ( 1 ) به كتاب مباحثى از تاريخ حقوق ، دكتر على پاشا صالح ، ص 82 مراجعه شود . . ","page_name":" 273 ","page_number":277},
  {"content":"\r\nاگر چه محتسب سخاوت وجود فراوانى داشت ، با اين حال در برابر عطاى تو بس ناچيز بود . اگر او كلاه مىبخشيد ، تو خود سر را بما عنايت فرموده‌اى . اگر او بر اندام ما قبا مىبخشيد ، تو آفرينندهء قد و اندام مايى ، اى خداى من ، او طلا مىداد ، تو آفرينندهء دست زر شمارى ، او مركب مىداد ، تو خرد را بر ما احسان فرمودى كه سوار جهان هستى است . او شمعى مىافروخت ، چشمان بينندهء نور آن شمع از الطاف تست .\r\nاو نقلى در خوانش مىنهاد ، تو ذائقه و معدهء پذيرندهء آن نقل را . اگر او بما مقررى مىداد . تو زندگانى را بر ما عنايت فرمودى . وعدهء محتسب طلا بود و وعدهء تو پاك و پاكيزگىهاى حيات . او خانه‌اى مىبخشيد ، تو سپهر لاجوردين و زمين پهناور را .\r\nآن چه را كه او بما مىداد ، اى مالك الملك هستى ، پشيزى از خزائن بىكران تو بود كه دل و دست او را باز و نيكو ساخته بودى . طلا و هر موجود با ارزش آفريده تست ، مگر كسى جز تو مىتواند چيزى بيافريند ، نان خود او از تو مىرسيد . همان صفات سخا و رحم و راد مردى را نيز در واقع تو به او داده بودى ، زيرا او را چنين ساخته بودى كه با كرم و بخشش شاد مىشد . خلاصه -\r\n\r\nمن چه مىگويم ؟ همه تو مىدهى\r\nبار منت بر كسى كى مىنهى\r\n\r\nاين من نادان بودم كه او را قبلهء خود ساختم و قبله ساز اصلى را نشناختم . پيش از آن كه از وجود ما اثرى در عالم هستى بوده باشد ، آن خلاق بىچون عقل و فهم و هوش در آب و گل تعبيه مىكرد و گردون بلند و با عظمت را نمودار مىساخت و بساط خاك را مىگستراند . از اختران آسمانى چراغها مىآفريد و از طبايع انسان و جهان قفل مىساخت با كليدهايش . بسا بنياد آشكار و پنهانى در درون اين سقف لاجوردين و فرش خاكى بر مىنهاد . آدم را آفريد كه اصطرلاب عالم بالا و اوصافش مظهر آيات الهى است . هر چه در اين انسان مىنمايد ، عكسى از اوصاف فعلى او است ، چونان عكس ماه كه در آب جويبار زلال منعكس مىگردد . نفوس عنكبوتى كه در اصطرلاب نمودار ستارگان ثابت است ، نمايش دهندهء اوصاف ثابت خداوندى در اصطرلاب وجود آدمى است . درسهاى آموزندهء فلك غيب و خورشيد فروزان روح در همين نقوش\r\n","description":"","footnote":"","page_name":" 274 ","page_number":278},
  {"content":"\r\nعنكبوتى است . اين كتاب درس بزرگ بدون احتياج به منجم استاد ، در اختيار همگان قرار گرفته است .\r\nپيامبران الهى منجمان اين اصطرلابند . زيرا ديدن غيب تنها با ديده غيب ميسر است . مردم قرون و اعصار در چاه عميق دنيا افتاده و عكس خود را در آب ته چاه مىبينند و آن را مىخوانند . اينان واقعيت عكس را از درون خود چاه مىدانند نه از بيرون چاه . مثل اينان مثل همان شير فريب خوردهء خرگوش است كه عكس خود را در چاه ديد و به درون چاه افتاد .\r\nبارها گفته‌ايم كه هر چه را در اين چاه دنيا مىبينيد ، عكسى از حقايق بيرون چاه است . و شيرى كه به چاه افتاد ، فريب خرگوش را خورد كه گفته بود : شيرى در چاه است كه دشمن خونين تست ، برو در چاه و او را بكش . آن شير مقلد هم مسخرهء خرگوش شد و خيالاتش جوشيد و جوشانيدش و نيانديشيد كه اين عكس از خود آب نيست ، و از جاى ديگرى منعكس شده است . تو هم اى ناتوان پنج حس برونى و عقل درونى ، كه همواره راه غلط پيش مىگيرند ، متوجه باش كه آن عداوت و خصومتى كه در عكس چاه مىبينى ، انعكاسى از قهر الهى است و گناهى هم كه در آن عكس مىبينى ، انعكاسى از گناه خود تست كه بايد آن را از طبع خود بشوئى و پاك كنى . آرى -\r\n\r\n( ( 3153 ) ) خلق زشتت اندر آن رويت نمود\r\nمر تو را او صفحهء آيينه بود\r\n\r\nوقتى كه آيينه‌اى عكس زشت تو را منعكس مىنمايد . ضربه به آيينه وارد مساز -\r\n\r\nآيينه گر روى تو بنمود راست\r\nخود شكن آيينه شكستن خطاست\r\n\r\nستارهء عالى مقامى در آب زلال منعكس مىشود و تو خاك بر آن ستاره مىپاشى كه اين ستارهء نحس و شوم پايين آمده و در آب رفته است تا سعادت ما را نابود كند و تو نادان گمان مىبرى كه با اهانت به عكس ستاره و پوشانيدن آن ، ستاره از بين رفته است و نمىدانى كه آن عكس به عالم غيبى رهسپار شده است . ستارهء نحس تو در عالم بالا ثابت است و نحسى كه وجودت را فرا گرفته است مربوط به آن است . اگر چاره اى\r\n","description":"","footnote":"","page_name":" 275 ","page_number":279},
  {"content":"\r\nبه نحوست و شومى خود مىجويى ، سر به بالا كن و به آفرينندهء مطلق همهء ستاره ها و شش جهت و پنج حس پناهنده باش .\r\nاگر داد و بخشش مردى پست ، افزونتر از ريگ بيابانها هم بوده باشد ، وقتى كه چشم از اين دنيا بر بستى ، از تو جدا مىشود و در همين دنيا مىماند . تا كى و چقدر به عكس بينى دل خوش خواهى داشت ؟ اى كج نگر كج بين ، برو اصل بينى را پيشهء خود بساز . خداوند بىنياز عمر بس طولانى به نيازمندان مىدهد و نعمت نعمت خوار را ابديت مىبخشد ، مگر حيات بخشى جز او هم سراغ دارى ؟ برو به سوى او . احسان و عطاى الهى با جان تو آميخته مىشود و با جان تو يكى مىگردد .\r\nاگر اشتهاى تو به آب و نان تمام شود ، قوتى به تو ارزانى مىدارد كه نيازى به آن دو نداشته باشد . اگر فربهى از دستت برود ، خداوند متعال فربهى بالاترى در لاغريت مىبخشد . همان خدايى كه از بوىها به پريان قوت مىدهد و نيرو در جان فرشتگان مىدمد . اين قدر عشق بر جان خود مورز .\r\n\r\n( ( 3170 ) ) جان چه باشد تا تو سازى زان سند\r\nحق به عشق خويش زنده ات مىكند\r\n\r\nتو حيات حقيقى خود را از خدا بخواه و كارى با جان نداشته باش . تو از خدا رزق حقيقىات را مسئلت نما نه آن نان را كه تمام اصولش را او مىآفريند . بار ديگر به شناسايى انسان بر مىگردم و مىگويم : به طور عموم مخلوقات عالم هستى مانند آب زلال است كه صفات خداوند ذو الجلال در آن تابيده است .\r\n\r\n( ( 3173 ) ) علمشان و عدلشان و لطفشان\r\nچون ستارهء چرخ در آب روان\r\n\r\nپادشاهى شايستهء آن خلاق ودود است و ديگر پادشاهان در مقابل او ناتوانانى بيش نيستند كه اگر عظمتى بر خود بگيرند ، مظهر شاهى حق جل و علا هستند ، چنان كه مردم با فضل و فضيلت آيينهء فضل و فضيلت اويند . قرنها و عصرها بر اين جهان و مردم گذشته است و عكسى كه از ماه روى جويبار قرون و اعصار مىتابد ، از همان ماه است .\r\n","description":"","footnote":"","page_name":" 276 ","page_number":280},
  {"content":"\r\n\r\n( ( 3176 ) ) عدل آن عدل است و فضل آن فضل هم\r\nليك مستبدل شد آن قرن و امم\r\n( ( 3177 ) ) قرنها بر قرنها رفت اى همام\r\nوين معانى برقرار و بر دوام\r\n\r\nآب جويبار هستى لحظه‌اى پس از لحظه‌اى تبديل مىشود و حتى دو لحظه بر يك حال نيست ، ولى عكسى كه از ماه و اختر حقايق و معانى بر آن آب مىتابد بر قرار و ثابت است . از همين جا است كه ثابت مىشود : بنياد عكس ماه و اختر بر آن آب روان نبوده و پيوستهء اقطار عالم بالا است . اين اوصاف و خواص را كه در قلمرو انسان و جهان مىبينيد ، مانند ستارگان معنويست كه جايگاهش آسمان معانى است . خوب رويان جهان آيينهء نشان ده خوبى خداوند و عشق بر خوب رويان انعكاسى از مطلوبيت او است . خد و خال زيبا رويان كه خيالى بيش نيست به اصل خود باز گشت مىكند و مىفهماند كه اين زيبايى از آن او نبوده بلكه عكسى از جمال مطلق در جويبار هستى زيبا و مانند عكس آب جو بوده است . كه اگر چشمت را بمالى و خوب ببينى ، خواهى ديد كه عكس افتاده در آب از آن حقيقت برين است . بار ديگرى عقل فقير او را مخاطب ساخت و گفت از اين لوچ نگرى در گذر كه سركه و دوشاب يك منبع دارد . تو كه از نفهمى خواجه را غير خواجه آفرين مىخوانى ، شرمى از خداوند غيور بدار كه كرم و لطف خواجهء محتسب جز عكسى از كرم و لطف او نبوده است . در بارهء خواجه‌اى كه اكنون رخت از اين خاكدان بر بسته و از عالم اثير در گذشته است ، از ديدگاه موش كه تاريك جو و تاريك خواه است ، منگر و چونان ابليس مباش كه آدم را در مشتى گل مىديد . حقيقت خواجه جان او است ، نه جسم سنگين خاكى او . او را مغز ببين نه استخوان ، همراه خورشيدش بدان نه خفاش دشمن خورشيد . كسى را كه به مقام شايستگى تعظيم نائل شده است ، مانند تعظيم كنندگان معمولى منگر . آن خواجه به عكسها شباهت داشت ، ولى عكس نبود ، بلكه او نمايش الهى در ميان عكس بود . يخ كه آفتاب سوزان را ببيند آب مىشود و روغن از گل كنجد گرفته مىشود . در آن هنگام كه اولياء الله\r\n","description":"","footnote":"","page_name":" 277 ","page_number":281},
  {"content":"\r\nمبدل مىشوند ، ديگر مانند مخلوقات معمولى نيستند . قبلهء وحدانيت دو نمىشود و خاك شايستهء سجدهء فرشتگان نيست . اگر مردى در اين آب جوى هستى عكس سبب به بيند دامنش پر از آن سيب مىگردد . اگر نمايش حقيقت در اين جهان هستى تنها عكس و نمودى بود ، هيچ كس نمىتوانست حقيقتى را از اين جهان در يابد اين نمودها شباهتى به عكس دارد ، ولى عكس محض نيست ، زيرا معناى عكس حق بر خلاف عكسهاى معمولى است . تن مباش و اين قدر با جان خود به مبارزه مپرداز . در آيهء قرآن بيانديش كه مىگويد : آن كفار كر و لال حق را كه به سراغشان آمده بود ، انكارش كردند . به پيامبر مىگويد تو نبودى كه آن مشت ريگ را به روى كفار انداختى ، بلكه خدا بود . برو آن حديث را بخوان كه مىگويد : ديدن پيامبر ديدن خدا است . حق تعالى پيامبر را از انس و جن بر گزيد و او را رحمة للعالمين لقب داد ، پس -\r\n\r\n( ( 3198 ) ) خدمت او خدمت حق كردن است\r\nروز ديدن ديدن اين روزن است\r\n\r\nمخصوصاً روزنهء نبوت كه از خود خورشيد عظمت الهى از راه غير معمولى مىدرخشد ، نه به وسيلهء آفتاب و ستارهء فرقدان . در ميان نور مطلق و اين روزن راهى بس مخفى است كه خود روزن هم آگاهى از آن ندارد ، حتى اگر ابر سياه آسمان پوشى همه راههاى ارتباط آن به خورشيد را ببندد باز نور آن از راههاى غير طبيعى در اين روزن وجود دارد . در ماوراى راه هاى هوايى و شش جهت دنيا ، انس و الفتى ميان آن خورشيد و اين روزنه وجود دارد كه -\r\n\r\n( ( 3204 ) ) مدحت و تسبيح او تسبيح حق\r\nميوه مىرويد ز عين اين طبق\r\n\r\nطبق وجود پيامبران و مردان الهى خود سيبها مىروياند . باكى نيست از آن كه نام چنين طبق را درخت بگذاريم . اين سبدى است كه مىتوانى آن را درخت سيب بخوانى ، زيرا هر دو آنها با يك راه نهانى بهم مىپيوندند .\r\n\r\n( ( 3207 ) ) آن چه رويد از درخت بارور\r\nزين سبد رويد همان نوع از ثمر\r\n\r\nپس برو زير سايهء چنين سبد كه در حقيقت درخت بخت و اقبال است بنشين .\r\n","description":"","footnote":"","page_name":" 278 ","page_number":282},
  {"content":"\r\nآن نان كه معدهء تو را به كار مىاندازد ، نان نيست ، دواى درد تست ، خاك راهى كه چشم و جان را روشن مىكند ، چنين خاكى سرمهء توتيا است . حالا كه اشراقاتى از وجود زمينى مىتابد ، چرا سر به عيوق بالا كنم . وقتى كه موجود فانى شد ، ديگر آن را هست مخوان . مگر كلوخ مىتواند در آب منحل نشود و خشك بماند . اين هلالها با تابش خورشيد ، فروغى ندارند چونان زور و نيروى پير زنى در مقابل رستم . آن خداى كردگار و پيروز و خواهندهء مطلق است كه هستىها در برابرش عرض اندام هستى ندارند . برو پس از اين دو مگو و دو مدان و دو مخوان و بنده را محو در حوزهء جاذبيت خدايش بدان ، زيرا خواجه در نور خواجه آفرين فانى است . اگر خواجه را از خواجه آفرين جدا به بينى ، هم متن حقيقت و هم ديباچه را از دست خواهى داد .\r\n\r\n( ( 3218 ) ) چشم دل را هين گذاره كن ز طين\r\nآن يكى قبله است دو قبله مبين\r\n( ( 3219 ) ) چون دو ديدى ماندى از هر دو طرف\r\nآتشى در خف فتاد و رفت خف ( 1 ) \r\n\r\n","description":"","footnote":" ( 1 ) در بارهء وحدت به مباحث وحدت وجود و وحدت موجود مراجعه شود . . ","page_name":" 279 ","page_number":283},
  {"content":"\r\n\r\nمثل دو بين همچون آن غريب كاشان است كه عمر نام داشت كه خباز به سبب اين نامش به دكان ديگر حوالت كرد و او فهم نكرد كه همهء دكانها يكيست\r\n\r\n( ( 3220 ) ) گر عمر نامى تو اندر شهر كاش\r\nكس نىفروشد به صد دانگت لواش\r\n( ( 3221 ) ) چون به يك دكان بگفتى عمرم\r\nاين عمر را نان فروشيد از كرم\r\n( ( 3222 ) ) او بگويد رو بدان ديگر دكان\r\nزان يكى نان به كزين پنجاه نان\r\n( ( 3223 ) ) گر نبودى احول او اندر نظر\r\nاو بگفتى نيست دكان دگر\r\n( ( 3224 ) ) پس زدى اشراق اين نااحولى\r\nبر دل كاشى شدى عمر على\r\n( ( 3225 ) ) اين از اينجا گويد آن خباز را\r\nاين عمر را نان فروش اى نانوا\r\n( ( 3226 ) ) چون شنيد او هم عمر از احولى\r\nدر كشيد آن نان كه هست آنِ على\r\nپس فرستادش به دكان بعيد\r\nنان ز پيش روى او اندر كشيد\r\n( ( 3227 ) ) كه عمر را نان ده‌اى انباز من\r\nراز يعنى فهم كن زآواز من\r\n( ( 3228 ) ) او همت زان سو حوالت مىكند\r\nهين عمر آمد كه تا بر نان زند\r\n( ( 3229 ) ) چون به يك دكان عمر بودى برو\r\nدر همه كاشان زنان محروم شو\r\n( ( 3230 ) ) ور به يك دكان على گفتى بگير\r\nنان از آنجا بىحواله بىزحير\r\n( ( 3231 ) ) احولى دو بين چوبى بر شد ز نوش\r\nاحولى صد بينى اى مادر فروش\r\n( ( 3232 ) ) اندرين كاشان خاك از احولى\r\nچون عمر مىكرد چون نبوى على\r\n( ( 3233 ) ) هست احول را در اين ويرانه دير\r\nگونه گونه نقل تو كه ثمّ خير\r\n( ( 3234 ) ) ور دو چشم حق شناس آمد تو را\r\nدوست پر بين عرصهء هر دو سرا\r\n( ( 3235 ) ) وا رهيدى از حوالهء جا بجا\r\nاندر اين كاشان پر خوف و رجا\r\n( ( 3236 ) ) اندر اين جو غنچه ديدى با شجر\r\nهمچو هر جو تو خيالش ظن مبر\r\n( ( 3237 ) ) كه تو را از عين اين عكس و نقوش\r\nحق حقيقت گردد و بينى تو روش\r\n( ( 3238 ) ) چشم از اين آب از حول حر مىشود\r\nعكس مىبيند سبد پر مىشود\r\n( ( 3239 ) ) پس به معنى باغ باشد اين نه آب\r\nپس مشو عريان چو بلقيس از حباب\r\n\r\n","description":"","footnote":"","page_name":" 280 ","page_number":284},
  {"content":"\r\n\r\n\r\n\r\n( ( 3240 ) ) بار گوناگون است بر پشت خران\r\nهين به يك چوب اين خران را تو مران\r\n( ( 3241 ) ) بر يكى خر بار لعل و گوهر است\r\nبر يكى خر بار سنگ مرمر است\r\n( ( 3242 ) ) بر همه جوها تو اين حكمت مران\r\nاندر اين جو ماه بين عكسش مخوان\r\n( ( 3243 ) ) آب خضر است اين نه آب دام و دد\r\nهر چه اندر وى نمايد حق بود\r\n( ( 3244 ) ) زين تگ جو ماه گويد من مهم\r\nمن نه عكسم هم حديثم هم رهم\r\n( ( 3245 ) ) اندر اين جو هر چه بر بالاست هست\r\nخواه بالا خواه بر وى دار دست\r\n( ( 3246 ) ) از دگر جوها مگير اين جوى را\r\nماه دان اين پرتو مه روى را\r\nاندر اين جو هر چه مىخواهى ببين\r\nاز نعيم و تاج و بخت و هم ز ديم\r\nاندر اين جو هر چه دارى تو مراد\r\nباز بين و شكر كن بهر زيان\r\nجمله مطلوبات خلق هر دو كون\r\nگشت موجود اندر او بىبعد و بون\r\n\r\nآيه\r\n« قِيلَ لَهَا اُدْخُلِي اَلصَّرْحَ فَلَمَّا رَأَتْه حَسِبَتْه لُجَّةً وَكَشَفَتْ عَنْ ساقَيْها قالَ إِنَّه صَرْحٌ مُمَرَّدٌ مِنْ قَوارِيرَ قالَتْ رَبِّ إِنِّي ظَلَمْتُ نَفْسِي وَأَسْلَمْتُ مَعَ سُلَيْمانَ لِلَّه رَبِّ اَلْعالَمِينَ 27 : 44 » . ( 1 )  ( به بلقيس ملكهء سبا گفته شد : به اين صرح وارد شو وقتى كه بلقيس صرح را ديد ، گمان كرد آب زياد و متراكم است و پوشاك پاهايش را در آورد . سليمان عليه السلام گفت : آب نيست صرح صاف است كه از شيشه ساخته شده است . بلقيس گفت : پروردگارا ، من به خود ستم كردم و با سليمان ايمان به خدايى آوردم كه پرورش دهندهء عالميان است ) .\r\nتوضيح\r\n- صرح به معناى ساختمان يا به معناى عمومى جاى بىسقف است كه در صحن خانه يا جاى ديگر ساخته مىشود . حضرت سليمان بنا به نظر مفسران چنين جايى را از بلور ساخته و در آن ماهى و قورباغه و ساير حيوانات آبى را انداخته بود .\r\n","description":"","footnote":" ( 1 ) سوره النمل ، آيهء 43 . . ","page_name":" 281 ","page_number":285},
  {"content":"\r\n\r\n\r\nبلقيس با ديدن آن گمان كرد كه خود آب است و خواست به آن داخل شود ، سليمان عليه السلام گفت : نمىتوانى داخل شوى ، زيرا ساختمان از شيشه صاف است .\r\n\r\n( ( 3236 ) ) اندرين جو غنچه ديدى با شجر\r\nهمچو هر جو تو خيالش ظن مبر\r\n( ( 3237 ) ) كه تو را از عين اين عكس و نقوش\r\nحق حقيقت گردد و بينى تو روش\r\n( ( 3238 ) ) چشم از اين آب از حول حر مىشود\r\nعكس مىبيند سبد پر مىشود\r\n( ( 3244 ) ) زين تك جو ماه گويد من مه ام\r\nمن نه عكسم حديثم هم رهم\r\n\r\nدر اين جويبار هستى حتى عكسها و نمودها هم در عين حال كه واقعياتى را منعكس مىكنند ، خود واقعياتى هستند .\r\nاين يكى از مسائل فوق العاده با اهميت در كتاب معرفت بشرى است كه جلال الدين آن را با تشبيه بسيار زيبا و عالى مطرح نموده است . او به طور مختصر مىگويد : در اين جهان هستى خود عكسها و نمودها كه از حقيقت يا حقايق منعكس كننده‌اى ، انعكاس يافته‌اند ، ساختهء ذهن ما يا تنها نمودها و عكسهاى وابستهء محض نيستند ، بلكه هر يك از آنها فى نفسه از واقعيت حقيقى برخوردارند . اين مطلب را كه جلال الدين بيان كرده است بر هر دو قلمرو طبيعى و ماوراى طبيعى مىتوان تطبيق كرد . ما به طور اختصار توضيحى در بارهء اين تطبيق متذكر مىشويم :\r\n1 - قلمرو طبيعى\r\n- تا كنون هيچ يك از مكاتب رئاليسم ( پذيرندهء واقعيت فى نفسه ) قدرت آن را در خود نيافته است كه بگويد : حتى انعكاس و نمودهايى كه مانند صورت در آيينه نمودار مىشود ، بهره‌اى از واقعيات دارند ، بلكه با تفسيرات گوناگون در موضوع انعكاسات ، آنها را محصولى بىواقعيت معرفى كرده‌اند . ولى\r\n","description":"","footnote":"","page_name":" 282 ","page_number":286},
  {"content":"\r\nبا بيانى كه جلال الدين در اين موضوع مىآورد ، به اصطلاح در مقابل ديدگاه شديدترين مكتب ايده آليسم : -\r\n\r\nاين زمين و آسمانهاى سمى\r\nهست عكس مدركات آدمى\r\n\r\nديدگاه ديگرى براى معرفت بشرى باز نموده و سختترين و شاملترين رئاليستى را پيش مىكشد و مىگويد :\r\n\r\n( ( 3244 ) ) زين تگ جو ماه گويد من مه ام\r\nمن نه عكسم هم حديثم هم رهم\r\n\r\nاستدلالى را كه مىتوان به واقعيت عكس و نمود در جهان طبيعت در نظر گرفت ، از امكان به دست آوردن حقيقتى است كه از موضع گيرى درك كننده و بيننده حاصل مىشود . مجموعه‌اى از عوامل مانند نور و فاصلهء معين و حقيقتى تجسم يافته در مقابل آيينه يا آب زلال ، نمودى را به وجود مىآورد و با دگرگون شدن هر يك از عوامل مؤثر در به وجود آمدن نمود مفروض ، خود نمود هم دگرگون خواهد گشت .\r\nآيا براى ما صحيح نيست كه بگوييم : حقيقتى كه محصول تماس دو قطب درك كننده و درك شونده است ، در اين موارد واقعيت دارد ؟ ما پاسخ اين سؤال را مثبت مىبينيم ، زيرا به وجود آمدن چنين حقيقت كه محصول اجتماع عده‌اى از واقعيات مىباشد ، نه خيال محض است و نه محصولى از قرار داد و بازيگرىهاى ذهنى ما . اگر بنا شود حوادث تحققى زمان معينى را كه انعكاس و نمودى در آن بوجود آمده است ، بشماريم ، مسلما همان انعكاس و نمود را هم يكى از آن حوادث محسوب خواهيم كرد . اين جا پديدهء تضاد به شكل باور نكردنى بروز كرده است ، زيرا به قول جلال الدين :\r\n\r\n( ( 3238 ) ) چشم ازين آب از حول حر مىشود\r\nعكس مىبيند سبد پر مىشود\r\n\r\nعكس ديدن در عالم طبيعت كه از لوچى دانش محض به وجود مىآيد و ما با چنان عكس و نمود رو برو مىگرديم ، اما از طرف ديگر خود آن عوامل و نمود حقيقتى مىشود كه بدون واقعيت امكان پذير نمىباشد . در اين مورد ما در اين قطب درك شونده ( نمود ) ، راهى مىبينيم و مقصدى . راه است زيرا نشان دهندهء عوامل منعكس كننده است . مقصد است ، زيرا حقيقتى به وجود آمده است كه بيرون از قطب درك\r\n","description":"","footnote":"","page_name":" 283 ","page_number":287},
  {"content":"\r\n\r\n\r\nشونده واقعيتى دارد .\r\n2 - قلمرو ماوراى طبيعى\r\nالبته معلوم است كه هدف جلال الدين از واقعى معرفى كردن عكس و نمود ، بيان ديدگاه ناظرى است كه به جهان هستى مشرف است و تابش پرتو ماوراى طبيعت را به ظلمتكدهء طبيعت مىبيند ، همين موجودات را كه انعكاسى از اوصاف جمال و جلال الهى مىبيند ، با دريافت و پذيرش آن موجودات در درون خود ، احساس مىكند كه هر يك از آنها جزء يا پديده‌اى از روح خود ، او است ، گويى او اجمالى از جهان هستى و جهان هستى تفصيل مشروحى از روح خود ، او است . و با اين توضيح مىتوان مكتب جلال الدين را از وحدت موجودى ( پانته ايسم ) جدا كرد ، زيرا در مكتب وحدت موجودى جهان هستى تفصيلى از وجود خداوند و خدا اجمال آن تفصيل است كه در يكى از رباعيات عبد الرحمن جامى از روى ذوق پردازى آمده است :\r\n\r\nچون حق به تفاصيل و شئون گشت عيان\r\nمشهود شد اين عالم پر سود و زيان\r\nچون باز روند عالم و عالميان\r\nدر رتبهء اجمال حق آيد به ميان\r\n\r\nتفسير ابيات\r\nاگر نام تو عمر باشد و بخواهى در شهر كاشان نانى به دست بياورى ، هيچ كس يك دانگ لواش بر تو نخواهد فروخت . اگر بيك دكان به روى و بگوئى ، نام من عمر است و نانى براى من بفروشيد . نانوا به تو خواهد گفت : برو از دكان ديگر نان بخر . يك نان او بهتر از پنجاه نان اينجاست . اگر اين عمر نام لوچ نبود ، مىگفت : هدف نانواهاى شهر كاشان يكى است و دكان ديگرى وجود ندارد كه نانى به من بفروشد . اگر توجه اشراقى و شهودى در دل كاشى دست مىداد ، او فرقى ميان عمر و على نمىگذاشت . ( 1 ) \r\nاين نانوا آن يكى\r\n","description":"","footnote":" ( 1 ) جلال الدين در اين ابيات گاهى عمر را دو بين فرض مىكند و گاهى اهل كاشان را ، بيتى كه دو بينى اهل كاشان را در بردارد ، اين است :\r\nپس زدى اشراق اين نااحولى * بر دل كاشى شدى عمر على\r\nدو بينى عمر را هم در بيت زير مىگويد :\r\nگر نبودى احول او اندر نظر * او بگفتى نيست دكان دگر . ","page_name":" 284 ","page_number":288},
  {"content":"\r\nرا صدا مىزند و مىگويد : به اين عمر نان به فروش . آن يكى هم كه نام عمر را مىشنود . از لوچى كه دارد نان را از پيش عمر به كنار مىكشد كه اين نان از آن على است و عمر را روانهء دكان ديگر مىكند و مىگويد : به اين عمر نانى بده و با اين آواز و نامبردن از عمر ، قضيه را آشكار مىسازد كه تو هم او را به دكان ديگرى حواله كن . آقاى عمر نام ، حالا كه در يك دكان عمر بودن تو ثابت شد ، ديگر رو به هيچ دكانى مبر و در كاشان محروم از نان باش . اگر در يك دكان نانوا نام على را بردى بدون احتياج به حواله و ناراحتى از همان دكان نان را بگير و برو . لوچ دو بين كه از عيش و نوش بىبهره مىشود ، بالاخره كارش به صد بينى منتهى خواهد گشت .\r\nحالا كه لوچ دو بين اين قدر از نوش و عيش محروم مىگردد ، كار تو لوچ صد بين چه خواهد شد ؟ در اين كاشان روى زمين ، اگر على نيستى مانند عمر لوچ بگرد و به جائى نخواهى رسيد .\r\nتنوعات و انتقال از حادثه‌اى به حادثهء ديگر كه به نظر لوچ خير مىآيد ، آن بدبخت را در اين ويران سرا سر گردان خواهد گذاشت . اگر دو ديدهء حق شناس نصيبت گردد ، عرصهء هر دو دنيا را بر از دوست ديده و در ميان كاشان پر از خوف و رجا از حواله شدن به اينجا و آنجا رها خواهى گشت . اگر در اين جويبار هستى غنچه‌اى يا درختى را ديدى ، گمان مبر كه عكسى از غنچه و درخت در آب زلال جويبار افتاده است ، زيرا كه در عين اين عكسها و نقش حقيقتى وجود دارد و تو تنها روى آن را مىبينى . ديدهء آدمى با مشاهدهء اين آب از لوچى آزاد مىگردد و مىفهمد كه عكسى را كه مىبيند حقيقتى است شايستهء برخوردارى . و او مىتواند سبد خود را با آن حقايق پر كند . پس در حقيقت جهان هستى باغى است نه آب ، كه نمود حقايق را منعكس بسازد ، نه خود حقايق را . لذا اى بلقيس ساده لوح ، به گمان آب برهنه مباش كه به توى آب به روى . بارى كه حمل كنندگان ميوه هاى باغ هستى به دوش مىكشند ، بسيار گوناگونند ، همهء آنها را يكى مدان - خرى هست كه بارش لعل\r\n","description":"","footnote":"","page_name":" 285 ","page_number":289},
  {"content":"\r\nو گوهر است ، خر ديگرى هم وجود دارد كه بارش سنگ و مرمر است .\r\nهمهء جوىها را با يك ديده منگر و در جوى عالم هستى خود ماه را ببين نه عكسش را . آب جويبار هستى آب حيات خضر است نه آبى كه براى آشاميدن دام و دد روانه مىگردد . هر چه كه در اين آب ديده مىشود حق است و حقيقت . ماه از ته اين آب مىگويد : من ماه هستم نه عكس ، منم هم گفتار و همراه تو . جويبار هستى آن جويبار است كه هر چه در بالا وجود دارد ، در آن هم وجود دارد خواه دست به بالا ببر و خواه دست به خود جويبار . ( 1 ) \r\nاين جوى شبيه به جوىهاى ديگر نيست ، پرتو ماه در اين جوى عين ماه است . هر چه بخواهى از نعمت و تاج و بخت و دين در همين جويبار است . تمام آرمانهاى مخلوقات هر دو جهان بدون بعد و فاصله در همين جويبار است .\r\n","description":"","footnote":" ( 1 ) جلال الدين در ابيات مورد تفسير جهان هستى را دارندهء هر چه كه در ماوراى طبيعت وجود دارد معرفى مىكند :\r\nاندرين چَه هر چه بر بالاست هست * خواه بالا خواه بر وى دار دست\r\nدر صورتى كه در دفترهاى ديگر جهان هستى را در مقابل ماوراى طبيعت بسيار محقر مىشمارد :\r\nتا كه سازد جان پاك از سر قدم * سوى عرصهء دور پهناى عدم\r\nعرصه‌اى بس با گشاد و با فضا * كاين خيال و هست زو يابد نوا\r\nتنگتر آمد خيالات از عدم * زان سبب باشد خيال اسباب غم\r\nباز هستى تنگتر بود از خيال * زان شود روى قمر همچون هلال . ","page_name":" 286 ","page_number":290},
  {"content":"\r\n\r\nتوزيع كردن پاى مرد در جملهء شهر تبريز و جمع شدن اندك چيزى و رفتن آن غريب به تربت محتسب به زيارت و اين قصه را بر سر گور او به طريق نوحه گفتن\r\n\r\n( ( 3247 ) ) اين سخن پايان ندارد آن غريب\r\nگريه كرد از درد آن مرد لبيب\r\n( ( 3248 ) ) واقعهء آن وام او مشهور شد\r\nپاى مرد از درد او رنجور شد\r\n( ( 3249 ) ) از پى توزيع گرد شهر گشت\r\nوز طمع مىگفت هر جا سرگذشت\r\n( ( 3250 ) ) هيچ ناورد از ره كديه به دست\r\nغير صد دينار آن كديه پرست\r\n( ( 3251 ) ) پاى مرد آمد به دو دستش گرفت\r\nشد به گور آن كريم بس شگفت\r\n( ( 3252 ) ) گفت چون توفيق يابد بنده اى\r\nكاو كند مهمانى فرخنده اى\r\n( ( 3253 ) ) مال خود ايثار راه او كند\r\nجان خود ايثار جاه او كند\r\n( ( 3254 ) ) شكر او شكر خدا باشد يقين\r\nچون به احسان كرد توفيقش قرين\r\n( ( 3255 ) ) ترك شكرش ترك شكر حق بود\r\nحق او لا شك به حق ملحق بود\r\n( ( 3256 ) ) شكر مىكن مر خدا را در نعم\r\nنيز مىكن ذكر و شكر خواجه هم\r\n( ( 3257 ) ) رحمت مادر اگر چه از خداست\r\nخدمت او هم فريضه است و سزاست\r\n( ( 3258 ) ) زين سبب فرمود حق صلوا عليه\r\nكه محمد بود محتاح اليه\r\n( ( 3259 ) ) در قيامت بنده را گويد خدا\r\nهين چه كردى آنچه دادم من تو را\r\n( ( 3260 ) ) گويد اى رب شكر تو كردم به جان\r\nچون ز تو بود اصل آن روزى و نان\r\n( ( 3261 ) ) گويدش حق نه نكردى شكر من\r\nچون نكردى شكر آن اكرام و فن\r\n( ( 3262 ) ) بر كريمى كرده‌اى حيف و ستم\r\nنى ز دست او رسيدت نعمتم ؟\r\n( ( 3263 ) ) چون به گور آن ولى نعمت رسيد\r\nگشت گريان زار و آمد در نشيد\r\n( ( 3264 ) ) گفت اى پشت و پناه هر نبيل\r\nمرتجى و غوث ابناء السبيل\r\n( ( 3265 ) ) اى غم ارزاق ما بر خاطرت\r\nاى چو رزق عامّ احسان و برت\r\n( ( 3266 ) ) اى فقيران را عشيره و والدين\r\nدر خراج و خرج و در ايفاء دين\r\n\r\n","description":"","footnote":"","page_name":" 287 ","page_number":291},
  {"content":"\r\n\r\n\r\n\r\n( ( 3267 ) ) اى چو بحر از بهر نزديكان گهر\r\nداده تحفه مر سوى دوران مطر\r\n( ( 3268 ) ) پشت ما گرم از تو بود اى آفتاب\r\nرونق هر قصر و گنج هر خراب\r\n( ( 3269 ) ) اى نديده كس در ابرويت گره\r\nاى چو ميكائيل راد و رزق ده\r\n( ( 3270 ) ) اى دلت پيوسته با درياى غيب\r\nاى به قاف مكرمت عنقاى غيب\r\n( ( 3271 ) ) ياد ناورده كه از مالم چه رفت\r\nسقف قصر همتت هرگز نگفت\r\n( ( 3272 ) ) اى من و صد همچو من در ماه و سال\r\nمر تو را چون نسل تو گشته عيال\r\n( ( 3273 ) ) نقد ما و جنس ما و رخت ما\r\nنام ما و فخر ما و بخت ما\r\n( ( 3274 ) ) تو نمردى ليك بخت ما بمرد\r\nعيش ما و رزق مستوفى ببرد\r\nاين همه از حق بُد و تو واسطه\r\nدر ميان ما و حق تو رابطه\r\n( ( 3275 ) ) واحد كالالف در بزم و كرم\r\nصد چو حاتم گاه ايثار نعم\r\n( ( 3276 ) ) حاتم از مرده به مرده مىدهد\r\nگردكانهاى شمرده مىدهد\r\n( ( 3277 ) ) تو حياتى مىدهى بس پايدار\r\nنقد زرّ بىكساد و بىشمار\r\n( ( 3279 ) ) وارثى نابوده يك خوى تو را\r\nاى فلك سجده كنان كوى تو را\r\n( ( 3280 ) ) خلق را از گرگ غم لطفت شبان\r\nچون كليم الله شبان مهربان\r\n\r\nآيه\r\n« إِنَّ الله وَمَلائِكَتَه يُصَلُّونَ عَلَى اَلنَّبِيِّ يا أَيُّهَا اَلَّذِينَ آمَنُوا صَلُّوا عَلَيْه وَسَلِّمُوا تَسْلِيماً 33 : 56 » . ( 1 )  ( به تحقيق خدا و فرشتگانش به پيامبر رحمت مىفرستند ، اى مردمى كه ايمان آورده‌ايد ، صلواتى به او بفرستيد و سلامى . )\r\nروايت\r\n« اشكر الناس لله اشكرهم للناس » . ( 2 )  ( سپاس گزارترين مردم به خدا ، سپاس گزارترين آنان به مردم است ) .\r\n","description":"","footnote":" ( 1 ) سوره الاحزاب ، آيهء 56 . .  ( 2 ) جامع الصغير ، ج 1 ص 158 . . ","page_name":" 288 ","page_number":292},
  {"content":"\r\n\r\nابو الصلت عبد السلام بن صالح باسناده عن النبى ( ص ) يؤتى بعبد يوم القيامه فيوقف بين يدى الله عز و جل فيأمر به الى النار فيقول أي رب ، امرت بي الى النار و قد قر 5 ت القرآن ؟ فيقول الله : اى عبدى انى انعمت عليك و لم تشكر نعمتى ، فيقول أي رب ، انعمت على بكذا شكرتك بكذا و انعمت على بكذا فشكرتك بكذا فلا يزال يحصى النعم و يعدد الشكر فيقول الله تعالى صدقت عبدى ، الا انك لم تشكر من اجريت لك نعمتى على يديه و انى قد آليت على نفسى ان لا اقبل شكر عبد لنعمه انعمتها عليه حتى يشكر من ساقها من خلقى اليه . . . » ( 1 )  ( ابو الصلت عبد السلام بن صالح با اسناد خود از پيامبر اكرم نقل كرده است كه در روز رستاخيز بنده‌اى را مىآورند و در مقابل خداوند مىايستد و خداوند امر مىكند كه او را به آتش ببرند . آن بنده مىگويد : اى خداى من ، امر فرمودى مرا به آتش ببرند ، در صورتى كه من قرآن خوانده ام ؟ خداوند مىفرمايد : اى بندهء من ، به تو نعمت دادم ، سپاسش را به جاى نياوردى . مىگويد : اى پروردگار من فلان نعمت را به من عطا فرمودى سپاسش را گفتم و فلان نعمت را دادى شكرش را به جاى آوردم ، بدين ترتيب نعمتهاى خداوندى و شكرهاى خود را مىشمارد . خداوند متعال مىفرمايد : راست گفتى ، ولى سپاس كسى را كه نعمت را با دست او به تو رسانيده‌ام به جاى نياورده‌اى ، من با خود پيمان بسته‌ام كه شكر هيچ بنده‌اى را در مقابل نعمتى نپذيرم ، مگر آن كه سپاس كسى را ادا كند كه نعمت را به وسيلهء او به آن بنده ارزانى داشته‌ام . )\r\nتفسير ابيات\r\nسخنى را كه در ميان گذاشته بوديم ، پايانى ندارد اكنون داستان آن غريب\r\n","description":"","footnote":" ( 1 ) سفينه ، ج 1 ص 710 . . ","page_name":" 289 ","page_number":293},
  {"content":"\r\nوام دار را تكميل كنيم . آن غريب وام دار در درد فراق آن محتسب عاقل گريه ها كرد و ناله ها نمود . گريه ها و ناله هاى او در شهر زبانزد خاص و عام گشت و مددكار شهر كه اموال خيريه را به بىنوايان مىرسانيد ، از ديد آن وام دار رنجور شد .\r\nمددكار براى دريافت احسان مردم همهء شهر را مىگشت و سرگذشت او را به اين و آن مىگفت ، ولى از آن همه تلاش چيزى به دست نياورد ، مگر صد دينار .\r\nمدد كار شهر آمد و دستش را گرفته و او را به سر گور آن مردم كريم برد و رو به فقير وام دار نموده و گفت : هنگامى كه توفيق ربانى شامل حال بنده‌اى شود و مهمانى فرخنده‌اى نمايد ، آنان كه از خوان نعمت آن بنده برخوردار شده‌اند ، مال خود را در راه آن بنده ايثار كنند و جان در راه مقامش ارزانى بدارند . شكر آن بندهء مهمان نواز شكرگزارى به خدا است كه توفيقش را شامل حال آن بنده فرموده است . كسى كه سپاس چنان بنده را ترك كند ، سپاس خدا را ترك كرده است زيرا بدون شك حق آن بنده پيوسته به حق الهى است .\r\nدر آن هنگام كه شكر خدا را در مقابل نعمتهايش ادا مىكنى ، شكر گذار آن خواجه هم باش كه نعمت الهى با دست او به طرف تو سرازير گشته است . اگر چه مهر و محبت مادرى از خدا است ، ولى خدمت به او نيز واجب و شايسته است .\r\nبه همين جهت بود كه خداوند در قرآن مجيد دستور مىدهد كه به پيامبر اكرم هم كه وسيلهء بر طرف كننده احتياجات است ، درود فرستاده شود .\r\nدر روز رستاخيز خداوند خواهد فرمود : كه اى بندهء من ، در مقابل آن چه كه به تو داده بودم ، چه كردى ؟ بنده پاسخ مىدهد كه خداوندا ؟ شكر نعمتهاى تو را از جان و دل ادا كردم ، زيرا تو بودى كه اصل و منبع همهء روزى و نعمتها بودى\r\n\r\n( ( 3261 ) ) گويدش حق نه ، نكردى شكر من\r\nچون نكردى شكر آن اكرام و فن\r\n\r\n","description":"","footnote":"","page_name":" 290 ","page_number":294},
  {"content":"\r\n\r\n( ( 3262 ) ) بر كريمى كرده‌اى حيف و ستم\r\nنى ز دست او رسيدت نعمتم ؟\r\n\r\nوقتى كه آن فقير وام دار بر سر گور آن ولى نعمت رسيد ، گريه ها سر داد و نوحه ها سرود و -\r\n\r\n( ( 3264 ) ) گفت اى پشت و پناه هر نبيل\r\nمرتجى و غوث ابناء السبيل\r\n\r\nاى رادمرد كريم كه همواره اندوه روزىهاى ما را در دل داشتى ، واى معدن سخا و فتوت كه احسان و نيكوكارىهايت مانند روزى عمومى شامل همگان بود ، اى بزرگوارى كه در سختىها و بدىها اقربا و پدر و مادر فقرا بودى ، اى كان كرم و شهامت كه مانند دريا براى كسى كه به تو نزديك مىشد ، چون گوهر گران بها بودى و مانند ابر بهارى باران جود و عطا بر سر همگان مىباريدى .\r\nپشت ما بىنوايان با آفتاب وجودت گرم بود و تو گنج هر خرابه و رونق هر قصر و خانه‌اى بودى . اى خنده روى نازنين ، كه هرگز گره در ابرويت ديده نشد و روزى مردم را چون ميكائيل راد ، بىمنت و نخوت توزيع مىكردى ، كجا رفت آن دل دريا صفتت كه پيوسته به درياى غيب بود و در قاف كرامتها عنقايى از جهان ملكوت .\r\nتو بودى كه با آن همه بذل و بخشش هرگز آن چه را كه از دست داده بودى به ياد نمىآوردى و سقف قصر همت والايت هرگز شكافى بر خود نديد .\r\n\r\n( ( 3272 ) ) اى من و صد همچو من در ماه و سال\r\nمر تو را چون نسل تو گشته عيال\r\n( ( 3273 ) ) نقد ما و جنس ما و رخت ما\r\nنام ما و فخر ما و بخت ما\r\n\r\nاى زندهء پايدار ، اگر چه زمانى مىگذرد و تو سر به زير خاك تيره كشيده‌اى ، ولى مرگ ناتوانتر از آن است كه تو را به كام خود بكشد ، اين بخت ما بود كه با رفتنت به زير خاك محو و نابود گشت و روزى و معاش ما را به زير خاك برد ، اين همه داد و احسان از خدا بود و تو واسطه و رابطه‌اى ميان ما و حق جل و علا بودى . تو در بزم و كرم يك فرد مانند هزار انسان بودى و هنگام بخشش برابر صد حاتم طايى .\r\n","description":"","footnote":"","page_name":" 291 ","page_number":295},
  {"content":"\r\nحاتم كه آن همه مال به مردم مىداد ، جنس مرده‌اى را به مردگان مىداد و گردوها را مىشمرد و توزيع مىنمود ، اما تو ، تو اى كريم مطلق ، ( 1 )  در هر نفس آن زندگى را به مردم مىدهى كه قيمت عالى آن به توصيف و تعريف در نمىگنجد . آرى -\r\n\r\n( ( 3277 ) ) تو حياتى مىدهى بس پايدار\r\nنقد زرّ بىكساد و بىشمار\r\n\r\nهيچ كس خوىها و اوصاف تو را نتواند وارث شود اى كريم مطلق ، - اى فلك سجده كنان كوى تو -\r\n\r\n( ( 3280 ) ) خلق را از گرگ غم لطف شبان\r\nچون كليم الله شبان مهربان\r\n\r\n","description":"","footnote":" ( 1 ) به نظر مىرسد كه چند بيت مورد تفسير به بعد . مناجات با خداوند بوده باشد . . ","page_name":" 292 ","page_number":296},
  {"content":"\r\n\r\nگريختن گوسفند از كليم الله و شفقت و مهربانى او\r\n\r\n( ( 3281 ) ) گوسفندى از كليم الله گريخت\r\nپاى موسى آبله شد نعل ريخت\r\n( ( 3282 ) ) در پى او تا به شب در جست و جو\r\nو آن رمه غايب شده از چشم او\r\n( ( 3283 ) ) گوسفند از ماندگى شد سست و ماند\r\nپس كليم الله گرد از وى فشاند\r\n( ( 3284 ) ) كف همىماليد بر پشت و سرش\r\nمىنوازش كرد همچون مادرش\r\n( ( 3285 ) ) نيم ذره تيرگى و خشم نى\r\nغير مهر و رحم و آب چشم نى\r\n( ( 3286 ) ) گفت گيرم بر منت رحمى نبود\r\nطبع تو بر خود چرا استم نمود\r\n( ( 3287 ) ) با ملايك گفت يزدان آن زمان\r\nكه نبوّت را همىزيبد فلان\r\n( ( 3288 ) ) مصطفى فرمود كه خود هر نبى\r\nكرد چوپانى چه برنا چه صبى\r\n( ( 3289 ) ) بىشبانى كردن و آن امتحان\r\nحق ندادش پيشوايى جهان\r\nتا شود پيدا وقار و صبرشان\r\nكردشان پيش از نبوت حق شبان\r\n( ( 3290 ) ) گفت سايل كه تو هم اى پهلوان ؟\r\nگفت من هم بوده‌ام ديرى شبان\r\n( ( 3292 ) ) هر اميرى كاو شبانى بشر\r\nآنچنان آرد كه باشد مؤتمر\r\n( ( 3293 ) ) حلم موسىوار اندر رعى خود\r\nاو بجا آرد به تدبير و خرد\r\n( ( 3294 ) ) لاجرم حقش دهد چوپانيى\r\nبر فراز چرخ مه روحانيى\r\n( ( 3295 ) ) آنچنان كه انبيا را زين رعا\r\nبركشيد و داد رعى اصفيا\r\n( ( 3296 ) ) خواجه ، تو بارى درين چوپانيت\r\nكردى آنچه كور گردد شانيت\r\n( ( 3297 ) ) دانم آنجا در مكافات ايزدت\r\nسرورىّ جاودانه بخشدت\r\n( ( 3298 ) ) بر اميد كفّ چون درياى تو\r\nدر وظيفه دادن و ايفاى تو\r\n( ( 3299 ) ) وام كردم نه هزار از زر گزاف\r\nتو كجايى تا شود اين درد صاف ؟\r\n( ( 3300 ) ) تو كجايى تا كه خندان چون چمن\r\nگوييم بستان دو صد چندان ز من\r\n( ( 3301 ) ) تو كجايى تا دو صد لطف و عطا\r\nبا غريب خسته دل آرى بجا\r\n\r\n","description":"","footnote":"","page_name":" 293 ","page_number":297},
  {"content":"\r\n\r\n( ( 3302 ) ) تو كجايى تا به صد چندان كرم\r\nبا منِ خسته بجا آرى نعم\r\n( ( 3305 ) ) حاش للَّه تو برونى زين جهان\r\nهم به وقت زندگى هم اين زمان\r\n( ( 3306 ) ) در هواى غيب مرغى مىپرد\r\nسايهء او بر زمين مىگسترد\r\n( ( 3307 ) ) جسم سايه سايهء سايهء دل است\r\nجسم كى اندر خور پايهء دل است\r\n( ( 3308 ) ) مرد خفته روح او چون آفتاب\r\nدر فلك تابان و تن در جامه خواب\r\n( ( 3309 ) ) جان نهان اندر خلا همچون سجاف\r\nتن تقلب مىكند زير لحاف\r\n( ( 3310 ) ) روح چون من امر ربى مختفيست\r\nهر مثالى كه بگويم منتفيست\r\n( ( 3311 ) ) اى عجب كو آن لعل شكر بار تو\r\nوان جوابات خوش و اسرار تو\r\n( ( 3312 ) ) اى عجب كو آن عقيق قند خا\r\nآن كليد قفل مشكلهاى ما\r\n( ( 3313 ) ) اى عجب كو آن دم چون ذو الفقار\r\nآنكه كردى عقلها را بىقرار\r\n( ( 3314 ) ) چند گويى فاخته سان اى عمو\r\nكوو كوو كوو كوو كوو كو\r\n( ( 3316 ) ) كو همان جا كه دل و انديشه اش\r\nدايم آنجا بد چو شير و بيشه اش\r\n( ( 3315 ) ) كو همان جا كه صفات رحمت است\r\nقدرت است و نزهت است و فطنت است\r\n( ( 3317 ) ) كو همان جا كه اميد مرد و زن\r\nمىرود در وقت اندوه و حزن\r\n( ( 3318 ) ) كو همان جا كه به وقت علتى\r\nچشم دارد بر اميد صحتى\r\n( ( 3319 ) ) آن طرف كه بهر دفع زشتيى\r\nباد جويى بهر كشت و كشتيى\r\n( ( 3320 ) ) آن طرف كه دل اشارت مىكند\r\nچون زبان ياهو عبادت مىكند\r\n( ( 3321 ) ) او مع الله است نى كوكو همى\r\nكاش جولاهانه ما كو گفتمى\r\n( ( 3322 ) ) عقل ما كو تا ببيند غرب و شرق ؟\r\nروحها را مىزند صد گونه برق\r\n( ( 3323 ) ) جزر و مدّش بد به بحرى در زبد\r\nمنتقى شد جزر و باقى ماند مد\r\n( ( 3324 ) ) نُه هزارم وام و من بىدست رس\r\nهست صد دينار از اين توزيع و بس\r\n( ( 3325 ) ) حق كشيدت مانده‌ام در كش مكش\r\nمىروم نوميد اى خاك تو خوش\r\n( ( 3326 ) ) همتى مىدار در پر حسرتت\r\nاى همايون دست و روى و همتت\r\n( ( 3327 ) ) آمدم بر چشمهء اصل عيون\r\nيافتم در وى به جاى آب خون\r\n\r\n","description":"","footnote":"","page_name":" 294 ","page_number":298},
  {"content":"\r\n\r\n\r\n( ( 3328 ) ) چرخ آن چرخ است اگر مهتاب نيست\r\nجو همان جوى است آب آن آب نيست\r\n( ( 3329 ) ) محسنان هستند كو آن مستطاب ؟\r\nاختران هستند كو آن آفتاب ؟\r\n( ( 3330 ) ) تو شدى سوى خدا اى محترم\r\nپس به سوى حق روم من نيز هم\r\n( ( 3331 ) ) مجمع و پاى علم ماوى القرون\r\nهست حق كل لدينا محضرون\r\n( ( 3332 ) ) نقشها گر بىخبر گر با خبر\r\nهست حاضر در كف نقاش در\r\n( ( 3333 ) ) دم به دم در صفحهء انديشه شان\r\nثبت و محوى مىكند آن بىنشان\r\n( ( 3334 ) ) خشم مىآرد رضا را مىبرد\r\nبخل مىآرد سخا را مىبرد\r\nگه برد حقد و صفا آرد همى\r\nبدرود عجز و عطا كارد همى\r\n( ( 3335 ) ) نيم لحظه مدركاتم شام و غدو\r\nهيچ خالى نيست زين اثبات و محو\r\n( ( 3336 ) ) كوزه گر با كوزه باشد كار ساز\r\nكوزه از خود كى شود پهن و دراز\r\n( ( 3337 ) ) چوب در دست دروگر معتكف\r\nور نه چون گردد بريده و مؤتلف\r\n( ( 3338 ) ) جامه اندر دست خياطى بود\r\nور نه آن خود چون بدوزد يا درد\r\n( ( 3339 ) ) مشك با سقّا بود اى منتهى\r\nور نه خود كى پر شود يا كه تهى\r\n( ( 3340 ) ) يك دمى پر مىشود يك دم تهى\r\nپس بدان كاندر كف صنع شهى\r\n( ( 3341 ) ) چشم بند از چشم دوز آگه بود\r\nصنع از صانع چه سان شيدا شود\r\n( ( 3342 ) ) چشم دارى تو به چشم خود شنو\r\nگوش گولان را چرا باشى گرو\r\n( ( 3344 ) ) بى بىز تقليدى نظر را پيشه كن\r\nهم به رأى و عقل خود انديشه كن\r\nبشنو از من يك حكايت در نظير\r\nتا شوى از سِرّ گفت من خبير\r\n\r\nآيه\r\n« وَيَسْئَلُونَكَ عَنِ اَلرُّوحِ قُلِ اَلرُّوحُ مِنْ أَمْرِ رَبِّي وَما أُوتِيتُمْ مِنَ اَلْعِلْمِ إِلَّا قَلِيلًا 17 : 85 » ( 1 )  ( و از تو در بارهء روح مىپرسند ، بگو روح از امر پروردگار من است و از علم جز اندكى به شما داده نشده است ) .\r\n","description":"","footnote":" ( 1 ) سوره الاسراء ، آيهء 85 . . ","page_name":" 295 ","page_number":299},
  {"content":"\r\n\r\n\r\n« وَإِنْ كُلُّ لَمَّا جَمِيعٌ لَدَيْنا مُحْضَرُونَ 36 : 32 . » ( 1 )  ( هيچ چيزى نيست مگر اين كه همهء آنها در نزد ما حاضر است . )\r\nروايت\r\n« عن جابر بن عبد الله الانصارى . . . فقلنا يا رسول الله كانك رعيت الغنم قال نعم و هل من نبى الا و قد رعاها . » ( 2 )  ( جابر بن عبد الله انصارى در روايتى مىگويد ، به پيامبر عرض كرديم . . . : اى پيامبر خدا ، گويا چوپانى گوسفندان كرده‌اى ؟ فرمود : بلى ، مگر پيامبرى هست كه چوپانى نكرده باشد . )\r\n\r\n( ( 3316 ) ) كو همان جا كه دل و انديشه اش\r\nدايم آن جا بد چو شير و بيشه اش\r\n( ( 3315 ) ) كو همان جا كه صفات رحمت است\r\nقدرت است و نزهت است و فطنت است\r\n( ( 3317 ) ) كو همان جا كه اميد مرد و زن\r\nمىرود در وقت اندوه و حزن\r\n. . .\r\n( ( 3319 ) ) آن طرف كه دل اشارت مىكند\r\nچون زبان ياهو عبادت مىكند\r\n\r\nپرسش ديگرى در ما فوق پرسشها است كه پاسخش را نمىتوانيد از شناخته شده هاى معمولى دريافت نماييد .\r\nمىپرسيد كه چرا آب گرم است ؟ پاسخ مىشنويد كه در مجاورت آتش يا ساير مواد گرم كننده قرار گرفته و متأثر گشته است .\r\n","description":"","footnote":" ( 1 ) سوره يس ، آيهء 32 . .  ( 2 ) صحيح مسلم ، ج 6 ص 125 . . ","page_name":" 296 ","page_number":300},
  {"content":"\r\nمىپرسيد چرا امروز زمين مرطوب شده است ؟ پاسخ مىشنويد كه ديشب باران باريده يا زمين آب پاشى شده است .\r\nمىپرسيد چرا من به وجود آمده‌ام جواب شما روشن است ، پدرى و مادرى وسيلهء بروز هستى من شده است . مىپرسيد فلان شخص چرا فلان علم را مىداند ؟ جواب مىشنويد كه متحمل زحمتها شده و تحصيل كرده و انديشيده و تتبعات نموده و با آن علم آشنا شده است . بدين ترتيب پاسخهاى مناسبى به پرسشهاى خود مىشنويد و قانع مىگرديد .\r\nاما اگر از شما سؤال كنند كه حقيقت من در درون شما چيست ؟ خود آگاهى به معناى علم حضورى كه در آن حال هم درك كننده هستيد و هم درك شونده چه معنا دارد ؟ با بسته شدن درهاى همهء خواسته هاى زندگى ، اين چه رشتهء باريك است كه اميد ناميده مىشود و نمىگذارد تاريكى مطلق تمام فضاى درون شما را فرا بگيرد و يكباره از حيات روى گردان شويد ؟ كجا است منبع واقعى انديشه هاى شما و حقيقت آنها چيست ؟ با كدامين دليل قدرت و رحمت و تنزه را در عرصهء تاريك و خشن طبيعت سراغ گرفته ، كاخ آمال و آرزوها را روى آنها استوار مىسازيد و تحريك مىنماييد ؟ با شنيدن اين گونه سؤالات ، انگشتان را بالا مىبريد و آرام آرام به موهاى سرتان مىكشيد و اگر سر شما موى نداشته باشد ، خيلى آهسته پوست سرتان را مىخاريد و آنگاه با يك قيافهء متفكرانه‌اى كه براى بيرون كردن انديشهء وحشى از مغزش دست و پا كند ، شروع به پاسخگويى مىكنيد . پاسخهاى شما كه در اين مسائل از دهانتان بيرون مىآيد شگفت انگيزتر از خود قيافهء شما است ، اين پاسخهاى شما كه به سستى خود آگاه تر از شما هستند ، به جاى آن كه با دو پا در فضا بايستند ، سر به زمين و پاى به هوا مىايستند . گاهى شخصيتهاى تاريخ را به كمك مىطلبيد ، و گاه ديگر آينده را به عنوان ضامن تصحيح پاسخهايتان پيش مىكشيد .\r\n","description":"","footnote":"","page_name":" 297 ","page_number":301},
  {"content":"\r\nمخصوصاً اگر سؤالات كمى بالاتر از پرسشهاى فوق بوده باشد ، مانند اين كه با قطع نظر از حيات طبيعى و جريانات و عوامل و نتايج آن ، آيا براى انسان بايستى ديگرى هم وجود دارد ؟ آيا انسان مانند يك حرف يا كلمه‌اى در كتاب بزرگ تاريخ و يا كتاب بزرگتر جهان هستى است كه در تحقق خود احتياجى به اطلاع از حرف و كلمهء پيشين و پسين ندارد ، چه رسد به اين كه احتياجى داشته باشد به فهم معناى خود و سطرى كه در آن قرار گرفته است و فصلى كه سطر مزبور جزئى از آن است كه خود آن فصل هم جزئى از كتاب بوده و در هدف گيرى مصنفش دخالت داشته است ، يا اين كه انسان مىتواند در عين حرف يا كلمه بودن در كتاب تاريخ و هستى ، از معناى خود و كلمات پيشين و پسين و فصل و همهء كتاب و مصنف آن نيز آگاهى داشته باشد ؟ اين آرمان از كجا به ذهن بشر خطور كرده است ؟ دست و پاچه نبايد شد و بايد حقيقت اين گونه سؤالات را درست دريافت نموده و نبايد با خويشتن به مبارزه برخواست . اگر كسى پيدا شود و بگويد همهء اين سؤالات با تنظيم زندگانى طبيعى و اصلاح روابط انسانها با يكديگر پاسخ داده مىشود ، در حقيقت شوخى ديگرى به شوخىهاى علوم انسانى افزوده و كار ديگرى صورت نداده است .\r\nمگر اعضاى گروه اركستر را كه دستگاه به دست و بسيار منظم نشسته و هيچ يك از آنها بيك ديگر تعدى نمىكند و هواى اطاق براى استنشاقشان بسيار مناسب و غذا و پوشاك و حتى تشويق و تمجيدشان در حد اعلاء بوده باشد ، مىتوان به حساب نتيجهء وجود موزيسين و تشكل به عنوان اركستر در آورد ؟ آيا مىتوان تصور كرد كه تحقق و اجتماع بسيار منظم و عالى اعضاى اركستر مىتواند اين سؤال را « سپس چه ؟ » بر طرف كند كه پس كو آهنگ اين مجمع و نتيجهء اجتماع صدها پديده و موضوعات و فعل و انفعالات كه افرادى را با كيفيت مخصوص دور هم جمع كرده است ، چيست ؟ اين سؤال را مطرح نكنيد زيرا بشر امروز از دو مرحلهء متافيزيكى و فلسفى - در مكتب اوگوست كنت - را عبور كرده\r\n","description":"","footnote":"","page_name":" 298 ","page_number":302},
  {"content":"\r\n\r\nو به مرحله علمى و تحققى رسيده است . اين فضول كيست كه مىگويد : كو و كجا و چگونه است آهنگ اركستر جوامع متمدن بشرى ؟ .\r\nبسيار خوب ، ديگر از اين سؤالات مطرح نخواهيم كرد . آيا حق داريم از سبب افزايش كتابها و مقالات و فيلمهاى مربوط به پوچى زندگى و سرسام آور شدن آمار خود كشى بپرسيم ، يا اين هم نوعى از فضولى است كه نبايد در دنياى متمدن صورت بگيرد ؟ .\r\n\r\n3332 ) ) نقشها گر بىخبر گر با خبر\r\nهست حاضر در كف نقاش در\r\n( ( 3333 ) ) دم به دم در صفحهء انديشه شان\r\nثبت و محوى مىكند آن بىنشان\r\n\r\nعالىترين جلوه گاه آگاهى آدمى كه انديشه است ، نيز پر از واحدهايى است كه ناخود آگاه سر مىكشند و موجى مىزنند و رشتهء انديشه را به وجود مىآورند .\r\nمىدانيم كه جريانات منطقى انديشه ، همواره همراه با آگاهى تلقى مىشود ، يعنى انسان به اين جريان فكرى : « حسن خردمندى است » و « هر خردمندى مفيد بر جامعه است » ، « پس حسن مفيد بر جامعه است » كه در ذهن ، او به راه افتاده است ، آگاهى دارد . زيرا تشكل قضاياى مزبوره در قلمرو درون كه پر از ميليونها واحد تصورى و احساسى و تصديقى است ، بدون حذف و انتخاب امكان پذير نمىباشد .\r\nبه جريان انداختن قضاياى مربوطهء فوق بىشباهت به استخراج عكس آدمى از كاريكاتورى به شكل درخت پيچا پيچ نيست .\r\nهمچنين انديشه هاى رياضى و هنرى و ساير مسائل علمى ، ولى به نظر مىرسد كه اين نوع جريانات فكرى كه به وسيلهء اصول و قوانين تثبيت شده‌اى در درون ما به راه\r\n","description":"","footnote":"","page_name":" 299 ","page_number":303},
  {"content":"\r\nمىافتند ، اگر چه با نظر به رويهء طبيعى جريانات مزبوره مورد آگاهى تلقى مىشوند ، ولى با توجه به سه موضوع معلوم مىشود كه حتى انديشه هاى منطقى مورد آگاهى نيز در مجراى ناخود آگاهى قرار مىگيرند :\r\nموضوع يكم - انگيزه و عواملى كه موجب تفكر در بارهء موضوعات مخصوصى مىگردند ، نيز انتخاب رشته هاى معين از معارف كه از روى اختيار و اشتياق صورت مىگيرد ، از روشنترين دلايل اين مدعا است كه هر كسى به جهت داشتن عوامل شخصى درونى از قبيل عوامل وراثت و عناصر تثبيت شده شخصيت خويش در مجراى تفكرات مخصوص قرار مىگيرد و مغز خود را در آن مجراى مخصوص بارور مىسازد . مطابق بررسىهاى عينى ، اين پديده به طور فراوان ديده مىشود كه رشتهء تفكرات آدمى حتى از دوران كودكى نيز خود را نشان مىدهد و موضوعات مورد علاقهء كودك همانها است كه در دوران جوانى و ميانسالى و كهن سالى با اشكال گوناگون مطلوب واقع مىگردد . بنا بر اين مىتوان گفت : آن عامل غير اختيارى واحدهاى معينى از تفكر و خواسته ها را كه به دنبال خود مىكشد ، با يك نظر از آگاهى و اختيار صد در صد برخوردار نمىباشد .\r\nموضوع دوم - هدف گيرهايى است كه انديشه هاى مناسبى را در مغز انسان به جريان مىاندازد . اين هدف گيرىها اگر به طور دقيق مورد تحليل قرار بگيرد ، خواهيم ديد كه هيچ هدفى در جريانات فكرى وجود ندارد مگر اين كه قيافهء معينى از موضوع را نشان مىدهد كه شايستهء هدف گيرى تلقى شده است . اين قيافهء معين را عوامل محيط و خواسته هاى ساير انسانها يا اشباع غير اختيارى درون خود متفكر به وجود آورده است ، و به طور كلى او مىبيند كه موضوع مفروض شايستهء به دست آوردن به وسيلهء انديشه است ، اما اين كه آن موضوع از نظر عناصر اولى و تشكلات تركيبى چيست و آيا با تغيير شرايط ذهنى و بروز يك بارقهء ناگهانى ، وضع آن هدف چه مىشود ؟ مورد توجه انسان در حال انديشه قرار نمىگيرد ، لذا آگاهى آدمى به جريانات فكرى يك آگاهى نسبى و مشروط است كه خواسته هاى زندگى معمولى آن را آگاهى مطلق و غير مشروط مىنماياند .\r\n","description":"","footnote":"","page_name":" 300 ","page_number":304},
  {"content":"\r\n\r\nموضوع سوم - ميعان واحدهاى درونى آدمى است كه هيچ انديشه را بدون رنگ آميزى مخصوص رها نمىكنند . اين پديدهء عمومى است كه در مباحث گذشته هم متذكر شده‌ايم كه حتى يك اصل 1 1 در دو حالت روانى اگر چه نزديك بهم باشند ، متحد نيستند . حيات استمرارى وجود آدمى هر لحظه در تمام اجزاء و نيروهاى درونى او حالت تازه‌اى به وجود مىآورد كه محصولى از جريان جويبار حيات و رويدادهاى درونى و بيرونى متجدد است كه لحظه‌اى حتى محصول فكرى را هم به حال اولى خود رها نمىكند .\r\nبه اضافهء انتقالات ذهنى تازه مانند اكتشافات و حل مجهولات كه اگر چه مقدمات آنها از آگاهى نسبى برخوردار مىباشد ، ولى آخرين نقطهء مقدمات و بروز خود انتقال به پشت پردهء معلومات ناخود آگاهانه انجام مىگردد .\r\n\r\n( ( 3342 ) ) چشم دارى تو به چشم خود نگر\r\nمنگر از چشم سفيه بىهنر\r\n( ( 3343 ) ) گوش دارى تو به گوش خود شنو\r\nگوش گولان را چرا باشى گرو\r\n( ( 3344 ) ) بى بىز تقليدى نظر را پيشه كن\r\nهم به رأى و عقل خود انديشه كن\r\n\r\nاگر بخواهيم حقيقتى را به بينيم ، بايد با چشم خود به بينيم و اگر بخواهيم صدايى را بشنويم بايد با گوش خود بشنويم و اگر بخواهيم واقعيتى را از راه انديشه دريابيم بايد خودمان بيانديشيم .\r\nاگر عده‌اى از انسانها را كه در هر دورانى پيش از آنكه شمارش انگشتان تمام شود ، شمارهء آنها به پايان مىرسد ، استثناء كنيم ، خواهيم ديد كه : منطق عمومى و هميشگى اكثريت وحشتناك انسانها اين بوده است كه مىگويند : « مىبينم ، زيرا ديگران مىگويند ديده‌ايم » ، « مىشنوم ، زيرا ديگران مىگويند شنيده‌ايم » ،\r\n","description":"","footnote":"","page_name":" 301 ","page_number":305},
  {"content":"\r\n« واقعيت را دريافته‌ام ، زيرا ديگران انديشيده و واقعيت را دريافته‌اند » شايد اين ادعاى ما را به مجرد مطالعه حمل به گزاف گويى كرده و باور نكنيد ، ولى اگر شما خود از آن كسانى نباشيد كه ديدن ديگران را ديدن خود مىدانيد و شنيدن و انديشيدن ديگران را شنيدن خود تلقى نموده‌ايد ، مىتوانيد با كمى دقت اين حقيقت را تصديق كنيد كه تاريخ فرهنگ بشرى از هيچ دردى جز كمبود صاحب نظران آگاه ناله‌اى ندارد .\r\nاگر ميلياردها كتاب و آثار فرهنگى را به عناصر اوليهء آنها تحليل كنيد ، خواهيد ديد : سر سلسله هاى معارف بشرى كه واقعا توانسته‌اند بدون تاثير از ديگران حقيقتى را به فرهنگ بشرى اضافه كنند ، كمتر از آن هستند كه بتوان يك مجلد كتاب صد صفحه‌اى را از نامهاى آنان پر كرد . اين است حال معارف بشرى در بارهء كليات و مبانى اساسى دو قلمرو انسان و جهان . در اين دو بيت دقت كنيد :\r\n\r\nكاش دانايان پيشين باز گفتندى تمام\r\nتا خلاف ناتمامان از ميان برخاستى\r\n\r\nمير فندرسكى\r\n\r\nسخن هر چه گويم همه گفته اند\r\nبر باغ دانش همه رفته اند\r\n\r\nفردوسى اين جمله را هم دقت كنيم :\r\n« تقريبا نطفهء تمام سيستمهاى جهان بينى بشرى را مىتوان در اشكال متنوع فلسفهء يونان قديم پيدا نمود . » ( 1 )  فردريك ا .\r\nلذا اگر دقت و تتبع لازم و كافى در افكار تازهء هر دوره به عمل بياوريم ، خواهيم ديد كه عناصر محدودى از مغزهاى محدودى به وجود مىآيند و راه هاى گوناگونى پيش پاى انديشمندان باز مىكنند و همان راه ها ، راه هاى فرعى ديگرى را نشان مىدهد و موجب كثرت معلومات ما مىگردد .\r\n","description":"","footnote":" ( 1 ) ماترياليسم ديالكتيك و مكتبهاى فلسفى يونان قديم ، م . ح كاوه ، پيش گفتار ، ص 7 . . ","page_name":" 302 ","page_number":306},
  {"content":"\r\nاما كار انسانها در روش زندگى ، چنان است كه اگر اين مسئله را مطرح نكنيم بهتر از مطرح كردن آن است ، زيرا تأثير و تقليد انسانها در زندگانى بقدرى عميق و همه گير است كه گويى : همهء آنان لامپهايى هستند كه از مقدارى ماشينهاى مولد برق به وسيلهء مقدارى از كليدها روشن مىشوند و خاموش مىگردند . ضعف و قدرتهاى آنان وابسته به آن ماشين مىباشد .\r\nاين وضع اسف انگيز ممكن است چنين توجيه شود كه رشته ها و مسائل علمى و صنعتى و سائر شئون انسانى بقدرى گسترده است كه هيچ كس نمىتواند در همهء آن چه كه مربوط به زندگى مادى و معنوى او است ، صاحب نظر بوده باشد . لذا تأثير و تقليد و منعكس ساختن ضرورتى است كه به هيچ وجه قابل اجتناب نيست . گويندهء اين سخن كه به سخن معمولى شبيه تر از يك مطلب تحقيقى است ، بايد در نظر بگيرد كه هيچ انسان عاقلى نه تنها در امروز كه گسترش دانستنىها از شمارش گذشته است ، بلكه در تمام دوران تاريخ بشرى نمىتواند چنين ادعاى احمقانه‌اى داشته باشد كه همهء انسانها مىتوانند و بايد در همهء مسائل جهانى و انسانى صاحب نظر بوده باشند . آن چه كه مورد بحث و دقت است ، اين است كه تقليد و تأثير در خود حيات و هدف و فلسفه و مبادى عالى آن ، امرى است كه با نام پر طمطراق انسان سازش ندارد . صاحب نظرى در هدف و مبادى عالى زندگى چطور براى همهء افراد امكان پذير نيست ، در صورتى كه هيچ انسان داراى مغز و انديشه و چشم و گوش پيدا نمىشود كه از اطلاع به حيات و انديشه و احساس خود بىخبر بوده بگويد كه مىگويند : من مىانديشم ، من احساس مىكنم من زنده هستم كسى كه از احساس و انديشه و زنده بودن خود بدون تلقين و تقليد از ديگران اطلاع دارد ، آن مقدار مىتواند صاحب نظر بوده باشد كه هستى خود را در يك سيستم عالى مورد آگاهى قرار داده و از عنوان يك حرف نوشته شده در كتاب تجاوز نموده ، نويسندهء كتاب هستى و ارتباط آن را با خود دريابد . اين جا چه جاى تقليد است ؟ چرا انسان را با اين تلقينات نابجا كوچكش كنيم و كشنده ترين عقدهء حقارت را در درونش به وجود بياوريم كه تو هرگز نخواهى فهميد كه .\r\n","description":"","footnote":"","page_name":" 303 ","page_number":307},
  {"content":"\r\n\r\nاز كجا آمده‌اى ؟ براى چه آمده‌اى ؟ به كجا خواهى رفت ؟\r\nتفسير ابيات\r\nگوسفندى از گلهء حضرت موسى عليه السلام فرار كرد و موسى تا شبانگاه به دنبالش دويد تا پاهايش مجروح شد و گلهء گوسفندان از ديدگانش ناپديد گشت . گوسفند خسته و درمانده گشت و موسى او را گرفت و گرد از بدنش پاك كرد و دست به سر و پشتش ماليد و نوازشها نمود . با اين كه موسى از بامداد تا شامگاه در آن بيابان دويده و رنج ديده بود -\r\n\r\n( ( 3285 ) ) نيم ذره تيرگى و خشم نى\r\nغير مهر و رحم و آب چشم نى\r\n\r\nآنگاه به دل جويى گوسفند پرداخته -\r\n\r\n( ( 3286 ) ) گفت گيرم بر منت رحمى نبود\r\nطبع تو بر خود چرا استم نمود\r\n\r\nاين منظرهء بس شگفت انگيز انسانى كه موسى به وجود آورده بود ، وادار كرد كه خداوند به فرشتگان فرمود كه موسى شايستهء پيامبرى است . مصطفى صلى الله عليه و آله فرموده است كه هر پيامبرى چه در دوران كم سالى و چه در دوران جوانى چوپانى نموده است . خداوند متعال بدون تحمل مشقتهاى چوپانى پيشوائى جهان را به پيامبرى عطا نفرموده است . اين مقدمه براى به فعليت رسيدن وقار و شكيبايى پيامبران انجام گرفته است . سايلى گفت : اى سرور ما ، شما هم چوپانى فرموده‌ايد ؟ - « گفت من هم بوده‌ام ديرى شبان » هر اميرى كه بتواند از عهدهء شبانى بشر آنچنانكه به او دستور داده شده است ، بر آيد و شكيبايى موسى را در چوپانى از خود نشان بدهد و تدبير و خرد را به طور شايسته در اين راه به كار بياندازد -\r\n\r\n( ( 3294 ) ) لاجرم حقش دهد چوپانيى\r\nبر فراز چرخ مه روحانيى\r\n\r\nچنان كه خداوند همهء پيامبران را از چوپانى گوسفندان بالاتر برده به چوپانى برگزيدگان نصب فرمود . اى خواجه محتسب در خاك رفته ، مىدانم كه تو در چوپانى مردم در اين دنيا كارها كردى كه چشم دشمنانت را كور ساختى ، لذا -\r\n\r\n( ( 3297 ) ) دانم آنجا در مكافات ايزدت\r\nسرورى جاودانه بخشدت\r\n\r\n","description":"","footnote":"","page_name":" 304 ","page_number":308},
  {"content":"\r\nاى خواجهء آرميده در گور ، بر اميد دست بخشندهء چون درياى تو بود كه نه هزار طلا وام گرفته‌ام ، اكنون كجايى كه درد دلم را از اين وام تصفيه كنى .\r\nاى خواجهء عزيزم ، كجايى تا مانند چمن خندان به من لبخندى زده و بگوئى بيا ، دو صد برابر و امت را از من بگير ؟ كجايى تا دل اين غريب خسته را با صدها لطف و عنايتت آرامش ببخشى ؟ آخر تو كجايى تا صد برابر و امم ، كرمها و جودها نماىى و نعمتها به من ارزانى بدارى ؟ اى خواجهء من ، جايت را مىپرسم و مىگويم : كجايى و كجايى ؟ اين كجايىها امواجى است كه از دل پريشانم سر مىزند و بر لبانم جارى مىگردد ، و گر نه -\r\n\r\n( ( 3305 ) ) حاش للَّه تو برونى زين جهان\r\nهم به وقت زندگى هم اين زمان\r\n\r\nتو در اين دنيا بسان آن پرنده غيبى بودى كه در فضاى پشت پردهء جهان بال مىزدى و سايه ات در زمين گسترده و حركت مىكرد . مگر اين جسم ناچيز سايهء سايهء سايهء دل نيست ؟ مگر جسم را آن شايستگى است كه به پايهء دل برسد و نشان دهندهء واقعيت دل بوده باشد ؟ آرى -\r\n\r\n( ( 3308 ) ) مرد خفته روح او چون آفتاب\r\nدر فلك تابان و تن در جامه خواب\r\n( ( 3309 ) ) جان نهان اندر خلا همچون سجاف\r\nتن تقلب مىكند زير لحاف\r\n\r\nمن هر چه در اين مسئله توضيح بدهم ، باز نارسا و نابجا خواهد بود ، زيرا روح آدمى كه از امر خاص الهى است ، بقدرى پوشيده است كه هيچ مثالى ياراى توضيح آن را ندارد .\r\nشگفتا ، اى خواجهء عزيزم ، كو آن لعل لبان شكر بارت ؟ كجا است آن پاسخ خوش و اسرار آميزت ؟ آن عقيق قند خايت را از كجا توان يافت و كليد قفل مشكلات حيات را كه به دست رادمردى خود داشتى در كدامين دست مىتوان پيدا كرد ؟ كو آن دم ذو الفقار منشت كه عقلها را بىقرار و شيفته خود مىساخت ؟ باز اى غريب بىنوا ، كو كو كو مىگويى ؟ چه مىخواهى و از كه مىخواهى ؟ مىخواهى\r\n","description":"","footnote":"","page_name":" 305 ","page_number":309},
  {"content":"\r\nبه تو بگويم : پاسخ اين كو ، كو ، كو ، هاى ترا كجا توان يافت ؟ از آن رازگاه توان يافت كه دل و انديشهء خواجهء رادمرد چونان شير در آن بيشه اسرار آميز مىگشت . جايگاه پاسخ كو ، كو ، كوهاى تو همان جا است كه صفات رحمت و قدرت و نزهت و آگاهى الهى را نشان مىدهد . همان جا است كه اميد همه مردان و زنان در موقع يأس و اندوه راهى آن جايگاه مىگردد . جايگاهى است كه در موقع هجوم دردهاى بىدرمان ، اميد صحت و بهبودى رهسپار آن جايگاه مىشود . براى دفع ناگواريها و به حركت آوردن بادهاى سودمند به كشت و زرع به آن جايگاه پناهنده مىشوى . هر نامى كه به آن جايگاه بگذارى باكى نيست ، من جايى را مىگويم كه دلها به آن اشاره مىكند و زبان با كلمهء يا هو ابرازش مىكند . چه قدر كو كو و كجا كجا خواهى گفت ؟ او با خدا است . اى كاش به جاى اين همه كو كوها و كجا كجاهاى كورانه مانند بافندگان دم از ماكو و ماسوره مىزدى . كجا است آن عقل كه غرب و شرق را ببيند و به بارقه هاى بىشمار روح آگاه شود ( 1 )  آن خواجهء عزيزم در اين رويهء هستى جزر و مدى در كف روى دريا داشت ، جزرش منتفى شد و اكنون مدى گرفته و از سر عالم گذشته و من با نه هزار وام دستم از او كوتاه گشته است ، تنها از توزيعى كه از مددكار نصيبم گشته است ، صد دينار در اختيار دارم . اى خواجهء پريده در فضاى ملكوتى ،\r\n\r\n( ( 3325 ) ) حق كشيدت ، مانده‌ام در كشمكش\r\nمىروم نوميد اى خاك تو خوش\r\n\r\nاى همايون دست و مبارك روى و عالى همت ، به جان اين غريب پر از حسرت و اندوه همتى بدار . من با اميدى به سرچشمهء منبع چشمه ها آمدم ، ولى به جاى آب چشمهء خون دريافتم . آيا بگويم دنيا عوض نشده است ؟ -\r\n\r\n( ( 3328 ) ) چرخ آن چرخ است اگر مهتاب نيست\r\nجو همان جوى است آب آن آب نيست\r\n\r\nمردم نيكو كار فراوانند . اما كو آن پاك مرد پاك سرشت ؟ ستارگان در فضاى\r\n","description":"","footnote":" ( 1 ) مصرع مورد تفسير را مىتوان بدين معنا هم در نظر گرفت كه عقل كو تا شرق و غرب و زير و روى هستى را ببيند ، زيرا در هر لحظه‌اى آفات فراوانى سد راه فعاليتهاى روح مىگردد . . ","page_name":" 306 ","page_number":310},
  {"content":"\r\nآسمان شناورند ، اما آفتاب كجا است ؟ تو اى خواجهء محترم ، به سوى خدا رفتى دير يا زود من هم راه تو را در پيش خواهم گرفته و رهسپار آن منزلگه خواهم گشت كه -\r\n\r\n( ( 3331 ) ) مجمع و پاى علم مأوى القرون\r\nهست حق كل لدينا محضرون\r\n\r\nاين است جريان مشيت الهى كه نقشها را چه بىخبر چه با خبر مىكشد و مىبرد . اين انسانها كه نقشه هايى در زير دست نقاش ازل و ابد كشيده مىشوند\r\n\r\n( ( 3333 ) ) دم بدم در صفحهء انديشه شان\r\nثبت و محوى مىكند آن بىنشان\r\n\r\nخشم را مىآورد و خشنودى را مىبرد ، بخل را مىآورد و سخا را مىگيرد . عداوت را محو نموده و صفا را جانشينش مىسازد ، عجزها و محنتها را درو مىكند . و به جايش خوبىها را مىكارد . همهء مدركات من نيم لحظه شامگاه و صبحگاه خالى از اين اثبات و محو نيست . نگوييد : اين همه كارها خود به خود صورت مىگيرد ، زيرا -\r\n\r\n( ( 3336 ) ) كوزه گر با كوزه باشد كار ساز\r\nكوزه از خود كى شود پهن و دراز\r\n\r\nچوب در دست نجار قرار مىگيرد و تحول مىيابد و هرگز به خودى خود بريده و بسته نمىشود ، همچنين لباس در دست خياط بريده و دوخته مىشود نه به خودى خود . اين سقا است كه مشك را گاهى پر و گاه ديگر تهى مىكند . كسى كه چشمش بسته مىشود از كسى كه چشم او را مىدوزد آگاه است و مىداند كه دستى وجود دارد كه آن را به چشم او مىبندد . صنع شيفته و شيداى صانعش مىگردد .\r\nتو كه چشم دارى ، با چشم خود بنگر نه با چشم هر احمق و بىهنر . تو كه گوش دارى با گوش خود بشنو و گروگان گوش احمقان مباش . تقليد را رها نموده و صاحب نظر باش و با رأى و عقل خود بيانديش . در اين باره داستانى به تو مىگويم ، درست تأمل نما تا راز گفتارم را دريابى .\r\n","description":"","footnote":"","page_name":" 307 ","page_number":311},
  {"content":"\r\nديدن خوارزمشاه در سيران در مركب خود اسبى بس نادر و تعلق او به آن اسب و سرد كردن عماد الملك آن را از شاه و گزيدن شاه گفت او را بر ديدهء خويش ، چنان كه حكيم در الهى نامه گويد بيت :\r\n\r\nچون زبان حسد شود نخاس\r\nنشناسند يوسف از كرباس\r\n\r\nاز دلالى برادران يوسف عليه السلام در دل مشتريان چندان حسن پوشيده شد كه و كانوا فيه من الزاهدين\r\n\r\n( ( 3345 ) ) بود اميرى را يكى اسب گزين\r\nدر گلهء سلطان نبودش يك قرين\r\n( ( 3346 ) ) او سواره گشت در موكب پگاه\r\nناگهان ديد اسب را خوارزمشاه\r\n( ( 3347 ) ) چشم شه را فرّ و رنگ او ربود\r\nتا به رجعت چشم شه بر اسب بود\r\n( ( 3348 ) ) بر هر آن عضوى كه افكندى نظر\r\nهر يكى خوشتر نمودى زان دگر\r\n( ( 3349 ) ) غير چستى و گشى و روحنت\r\nحق مر او را داده بد نادر صفت\r\n( ( 3350 ) ) بس تجسس كرد عقل پادشاه\r\nكاين چه باشد كاو زند بر عقل راه ؟\r\n( ( 3351 ) ) چشم من سير است و پر است و غنى\r\nاز دو صد خورشيد دارد روشنى\r\n( ( 3352 ) ) اى رخ شاهان برِ من بيدقى\r\nنيم اسبم در ربايد ناحقى\r\n( ( 3353 ) ) جادويى كرده است جادو آفرين\r\nجذبه باشد آن نه خاصيات اين\r\n( ( 3354 ) ) فاتحه خواند و بسى لا حول كرد\r\nفاتحه اش در سينه مىبفزود درد\r\n( ( 3355 ) ) زان كه او را فاتحه خود مىكشيد\r\nفاتحه در جرّ و دفع آمد وحيد\r\n( ( 3356 ) ) گر نمايد غير هم تمويه اوست\r\nور رود غير از نظر تنبيه اوست\r\n( ( 3357 ) ) پس يقين گشتش كه جذاب آن سريست\r\nكار حق هر لحظه نادر آوريست\r\n( ( 3358 ) ) اسب رنگين گاو رنگين زابتلا\r\nمىشود مسجود از مگر خدا\r\n( ( 3359 ) ) پيش كافر نيست بت را ثانيى\r\nنيست بت را فرّ و نى روحانيى\r\n( ( 3360 ) ) چيست آن جاذب نهان اندر نهان\r\nدر جهان تابيده از ديگر جهان ؟\r\n( ( 3361 ) ) عقل محجوب است و جان هم زين كمين\r\nمن نمىبينم تو مىتانى ببين\r\n\r\n","description":"","footnote":"","page_name":" 308 ","page_number":312},
  {"content":"\r\n\r\n( ( 3362 ) ) چون كه شاهنشه ز سيران باز گشت\r\nبا خواص مملكت همراز گشت\r\n( ( 3363 ) ) پس به سرهنگان بفرمود آن زمان\r\nتا بيارند اسب را زان خاندان\r\n( ( 3364 ) ) همچو آتش در رسيدند آن گروه\r\nهمچو پشمى گشت اميرِ همچو كوه\r\n( ( 3365 ) ) جانش از درد و حزن بر لب رسيد\r\nجز عماد الملك زنهارى نديد\r\n( ( 3366 ) ) كه عماد الملك بد پاى علم\r\nبهر هر مظلوم و هر مقتول هم\r\n( ( 3367 ) ) محترمتر زو نبُد خود سرورى\r\nپيش سلطان بود چون پيغمبرى\r\n( ( 3368 ) ) بىطمع بود و اصيل و پارسا\r\nرايض و شب خيز و حاتم در سخا\r\n( ( 3369 ) ) بس همايون راى و با تدبير و راد\r\nآزموده راى او در هر مراد\r\n( ( 3370 ) ) هم به بذل جان سخىّ و هم به مال\r\nطالب خورشيد غيب او چون هلال\r\n( ( 3371 ) ) در اميرى او غريب و محتبس\r\nدر لباس فقر و خلَّت ملتبس\r\n( ( 3372 ) ) بود هر محتاج را همچون پدر\r\nپيش سلطان شافع و دفع ضرر\r\n( ( 3373 ) ) مر بدان را ستر چون حلم خدا\r\nخلق او بر عكس خلقان و جدا\r\n( ( 3374 ) ) بارها مىشد به سوى كوه فرد\r\nشاه با صد لابه او را منع كرد\r\n( ( 3377 ) ) كه حرم با هر چه دارم گو بگير\r\nتا نگيرد حاصل من هر مغير\r\n( ( 3378 ) ) اين يكى اسب است جانم رهن اوست\r\nگر برد مردم يقين اى خير دوست\r\n( ( 3379 ) ) گر برد اين اسب را از دست من\r\nمن يقين دانم نخواهم زيستن\r\n( ( 3380 ) ) چون خدا پيوستگىام داده است\r\nبر سرم مال اى مسيحا زود دست\r\n( ( 3381 ) ) از زر و زن وز عقارم صبر هست\r\nاين تكلف نيست بىتزويرى است\r\n( ( 3382 ) ) اندر اين گرمى ندارى باورم\r\nامتحان كن امتحان گفت و قدم\r\n( ( 3385 ) ) آن ببست و پيش سلطان مىشنيد\r\nو اندر آن انديشه اش اين مىتنيد\r\n( ( 3386 ) ) كاى خدا گر آن جوان كژ رفت راه\r\nكش نشايد ساختن جز تو پناه\r\n( ( 3387 ) ) تو از آنِ خود كن و بر وى مگير\r\nگر چه او خواهد خلاص از هر اسير\r\n\r\n","description":"","footnote":"","page_name":" 309 ","page_number":313},
  {"content":"\r\n\r\n( ( 3388 ) ) زان كه محتاجند خلقان همه\r\nاز گدايى گير با سلطان همه\r\n( ( 3389 ) ) با حضور آفتاب با كمال\r\nرهنمايى جستن از شمع و ذبال\r\n( ( 3390 ) ) در حضور آفتاب خوش مساغ\r\nرهنمايى جستن از نور چراغ\r\n( ( 3391 ) ) بىگمان ترك ادب باشد ز ما\r\nكفر نعمت باشد و فعل هوا\r\n( ( 3392 ) ) ليك اغلب هوشها در افتكار\r\nهمچو خفاشند ظلمت دوستدار\r\n( ( 3393 ) ) در شب ار خفاش كرمى مىخورد\r\nكرم را خورشيد هم مىپرورد\r\n( ( 3394 ) ) در شب ار خفاش از كرم است مست\r\nكرم از خورشيد جنبنده شده است\r\n( ( 3395 ) ) آفتابى كه ضيا زو مىزهد\r\nدشمن خود را نواله مىدهد\r\nليك خفاشى كه او ره گم كند\r\nآخر از خورشيد هم يابد سند\r\n( ( 3396 ) ) ليك شهبازى كه او خفاش نيست\r\nچشم بازش شاه بين و روشنيست\r\n( ( 3397 ) ) گر به شب جويد چو خفاش او نمو\r\nدر ادب خورشيد مالد گوش او\r\n( ( 3398 ) ) گويدش گيرم كه آن خفاش لُد\r\nعلتى دارد تو را بارى چه شد ؟\r\n( ( 3399 ) ) مالشت بدهم به زجر و اكتياب\r\nتا نتابى سر ديگر زآفتاب\r\n\r\n« وَشَرَوْه بِثَمَنٍ بَخْسٍ دَراهِمَ مَعْدُودَةٍ وَكانُوا فِيه مِنَ اَلزَّاهِدِينَ » 12 : 20 . ( 1 )  ( و يوسف را به قيمت ناچيز و چند درهم معدود فروختند و آنان در بارهء يوسف به قيمت اندك قناعت ورزيدند . )\r\n","description":"","footnote":" ( 1 ) سوره يوسف ، آيهء 20 . . ","page_name":" 310 ","page_number":314},
  {"content":"\r\n\r\n\r\n( ( 3357 ) ) پس يقين گشتش كه جذاب آن سريست\r\nكار حق هر لحظه نادر آوريست\r\n( ( 3358 ) ) اسب رنگين گاو رنگين ز ابتلا\r\nمىشود مسجود از مكر خدا\r\n( ( 3359 ) ) پيش كافر نيست بت را ثانيى\r\nنيست بت را فرّ و نى روحانيى\r\n( ( 3360 ) ) چيست آن جاذب نهان اندر نهان\r\nدر جهان تابيده از ديگر جهان\r\n( ( 3361 ) ) عقل محجوب است و جان زين كمين\r\nمن نمىتابم تو مىتانى ببين\r\n\r\nدر حوزهء جاذبيت موضوعات جالب كه وسيلهء آزمايش ما انسانها هستند خود را نبازيم و در پيشگاه آنها به سجده نيافتيم كه دير يا زود از دست ما گرفته مىشود و شخصيت ما را مختل مىسازد .\r\nجاذبيت اشياء طبيعى و انسانى انواع گوناگونى دارد كه اساس همه آنها دو نوع است :\r\nنوع يكم - اشيائى كه واقعا داراى مزيت يا مزايايى هستند كه انسان را به خود جلب مىكنند و با كميتها و كيفيتهاى مختلف آدمى را در حوزهء جاذبيت خود قرار مىدهند . مانند زيبايى و آزادى و علم و قدرت و غير ذلك . اين پديده ها عموم انسانها را در حالت طبيعى به سوى خود جلب مىكنند و نمىگذارند حالت بىطرفى خود را حفظ كنند . جنگ و پيكار و تلاش و انديشه هاى اغلب انسانها در همهء قرون و اعصار بر سر همين امور جالب بوده و براى هميشه همين وضع ادامه خواهد يافت .\r\nنوع دوم - پديده هايى هستند كه اشخاصى را به خود جلب مىكنند بدون اين كه داراى مزيت فوق العاده‌اى بوده باشند . يعنى پديده هايى كه از نظر معمولى و با ملاحظهء اصول و قوانين مربوطه ، نبايستى تمام شخصيت اشخاص را خريدارى\r\n","description":"","footnote":"","page_name":" 311 ","page_number":315},
  {"content":"\r\nنمايند ، ولى ديده مىشود كه آن پديده ها جاذبيت مخصوصى براى افرادى به وجود آورده و گرفتارشان ساخته است . در ابيات مورد تحليل اين نوع دوم مطرح شده است . البته با نظر به روش منطقى حكمت الهى و آيات قرآنى و احاديث معتبر هر دو نوع از جاذبيتها مىتواند به عنوان وسيله آزمايش قرار بگيرد . جاى ترديد نيست كه هر يك از موضوعات انسانى و جهانى كه براى يك انسان جالب مىشود ، فى نفسه و بالضروره مطالبهء پرستش از انسان نمىكند ، بلكه اين انسان است كه مىتواند با از دست دادن مهار خواسته ها و خيالات آن موضوع جاذب را معبود تلقى نمايد و مىتواند از مزيتى كه آن موضوع دارا است به عنوان وسيلهء حيات در گذرگاه رو به ابديت بهره بردارى كند و همچنين آيات قرآنى موضوعاتى را كه فى نفسه مردم را جلب مىكنند وسيلهء آزمايش معرفى مىكند مانند .\r\n« وَاِعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ وَأَنَّ الله عِنْدَه أَجْرٌ عَظِيمٌ 8 : 28 . » ( 1 )  و بدانيد كه اموال و فرزندان شما وسيلهء آزمايش است و خداوند است كه پاداش بزرگ در نزد او است ) .\r\n« وَلا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ زَهْرَةَ اَلْحَياةِ اَلدُّنْيا لِنَفْتِنَهُمْ فِيه 20 : 131 . . . » ( 2 )  و ديدگانت را به آن زنها كه شكوفهء حيات دنيوى هستند و مردانشان را از آنان بهره مند نموديم دراز مكن ، آن زنها وسيلهء آزمايش مردانشان هستند ) .\r\nخصوصيتى كه در نوع دوم از جاذبيتها وجود دارد ، اين است كه مربوط به بازيگرى درونى انسانها است كه جلال الدين آنها را به پشت پردهء ظواهر مستند مىداند . اگر مقصود جلال الدين از پنهان بودن منبع آن جاذبيتها ، اصل علت جلب شدن مردم به بعضى از موضوعات بوده باشد ، مطلب صحيحى است ، زيرا پاسخ اين پرسش\r\n","description":"","footnote":" ( 1 ) سوره الانفال ، آيهء 28 . .  ( 2 ) سوره طه ، آيهء 131 . . ","page_name":" 312 ","page_number":316},
  {"content":"\r\n\r\nرا كه چرا سطح آب زلال به رنگ آبى آسمانى كه تموجات ظريف و پى در پى دارد ، جالب است ، نه با مسائل فيزيكى مربوط به رنگ مىتوان توضيح داد و نه با مسائل مربوط به ساختمان چشم ، بلكه اين جلب شدن مربوط به خواص روح آدمى است كه حقيقتش مجهول است . و اگر منظور جلال الدين حساسيت بىدليلى است كه بعضى از اشخاص به بعضى از موضوعات از خود بروز مىدهند ، همان گونه كه گفتيم : اين حساسيت ناشى از شرايط ذهنى و بازيگرىهاى آن انسانها است و بس و نمىتواند دليلى به دخالت ماوراى طبيعى در عالم طبيعت بوده باشد .\r\nتفسير ابيات\r\nاميرى از امراى سپاهيان خوارزمشاه اسبى بر گزيده داشت كه در گلهء اسبان شاه نظيرى براى او نبود . صبحگاهى امير سوار آن اسب شده بود و خوارزمشاه او را ديد ، فر و شكوه و رنگ اسب ديدگان خوارزمشاه را ربود ، تا موقع مراجعت چشم شاه بر آن اسب دوخته شده بود . بهر يك از اعضاى آن اسب كه مىنگريست از عضو ديگرش خوشتر و زيباتر بود . به اضافهء چالاكى و زيبايى و جالبيت كه آن اسب داشت ، خداوند مزيت نادرى به آن اسب بخشيده بود . خوارزمشاه كاوشها مىكرد كه بداند اين اسب چيست كه راه عقل او را زده است . او با خويشتن مىگفت : من كه داراى چشم سير و پر و بىنيازم ، ديدگانى كه از صدها خورشيد روشنايى گرفته است چنان كه رخ شاهان شطرنج قرون در نزد من بيدقى بيش نيست - اين چه رازى است كه نيم اسبى مرا به ناحق به خود جذب نموده است ؟ خداوند اسرار آفرين جادويى در اين اسب آفريده و اين جاذبهء غيبى است كه هاله‌اى بر روى اسب كشيده نه خاصيت معمولى اسبان . خوارزمشاه براى رها ساختن دلش از اين گرفتارى فاتحه ها خواند و لا حولها گفت ، ولى اين همه اذكار و اوراد جز افزايش درد سينه اش نتيجه‌اى نداد .\r\n\r\n( ( 3357 ) ) پس يقين گشتش كه جذاب آن سريست\r\nكار حق هر لحظه نادر آوريست\r\n\r\nبالاخره فهميد كه خداوند براى آزمايش اسب و گاو را رنگين مىكند و مىآرايد\r\n","description":"","footnote":"","page_name":" 313 ","page_number":317},
  {"content":"\r\nو به شكل مسجود در مىآورد . بت پرست براى بتى كه مىپرستد ، دومى سراغ ندارد ، ولى خود بت ذاتا نه فر و شكوهى دارد و نه روحانيتى . خدايا ، چيست آن عامل جذب نهان اندر نهان كه از جهان ديگر بر اين عرصهء طبيعت مىتابد اگر از من مىپرسى .\r\n\r\n( ( 3361 ) ) عقل محجوب است و جان هم زين كمين\r\nمن نمىبينم تو مىتانى ببين\r\n\r\nهنگامى كه خوارزمشاه از سير و سياحت باز گشت و با خواص مملكتش به گفتگو و راز گويى نشست ، به سرهنگان دستور داد : اسب با شكوه آن امير را بياورند . سرهنگان مانند موج تيز و تند آتش به خاندان امير رسيدند ، امير با عظمت و كوه آسا از هراس سرهنگان مانند پشم نرم و ناچيز گشت و جانش از درد و اندوه بر لبش رسيد و چاره ها جز توسل به عماد الملك نديد ، زيرا عماد الملك پرچمدار هر مظلوم و پناه جنايت ديده‌اى بود ، به حدى كه -\r\n\r\n( ( 3367 ) ) محترمتر زو نبد خود سرورى\r\nپيش سلطان بود چون پيغمبرى\r\n( ( 3368 ) ) بىطمع بود و اصيل و پارسا\r\nرايض و شب خيز و حاكم در سخا\r\n\r\nعماد الملك مردى همايون رأى و با تدبير و دادگرى بود كه خوارزمشاه رأى و نظر او را در هر گونه مقاصد آزموده بود او با داشتن سخاوت مالى مضايقه‌اى از بذل جان نداشت و مانند هلال بود كه همواره طالب خورشيد غيبى بود . رادمردى بىگانه از مقام و جان بود كه زندانى اميرى و سرورى گشته و آن زندان او را مىفشرد . او متلبس به لباس فقر و عشق و پدر مهربانى براى هر مستمند و در نزد سلطان شفاعتگر و بر طرف كنندهء ضررها بود . او مزاياى عالى فراوانى داشت ، از آن جمله اين كه مانند حلم خداوندى پردهء پوشانندهء بدىها بود و اخلاقش شباهتى به اخلاق مردم معمولى نداشت . او مردى بود كه در خلوتها به محاسبهء خويشتن مىپرداخت -\r\n\r\n( ( 3374 ) ) بارها مىشد به سوى كوه فرد\r\nشاه با صد لابه او را منع كرد\r\n\r\nعماد الملك در هر زمانى شفاعت گنه كاران كردى و سلطان به جهت شرمى كه از عماد الملك داشت شفاعت او را مىپذيرفت . آن امير كه اسبش را به خوارزمشاه برده بودند ، سر برهنه نزد عماد الملك رفت و در پاهايش افتاد كه به شاه بگويد - :\r\n","description":"","footnote":"","page_name":" 314 ","page_number":318},
  {"content":"\r\n\r\n( ( 3377 ) ) كه حرم با هر چه دارم گو بگير\r\nتا نگيرد حاصل من هر مغير ( 1 ) \r\n\r\nاما اين اسب را كه جانم در گرو او است ، اگر سلطان از من بگيرد ، زندگى را از دست خواهم داد . من مىتوانم به از دست رفتن طلا و زن و املاك صبر كنم و در اين تحمل تكلف و تزوير هم نداشته باشم . اگر در اين ادعاى شگفت انگيز باورم نمىكنى ، آزمايشم كن . عماد الملك پس از شنيدن اين سخنان ، آشفته حال به سوى خوارزمشاه دويد و با لبان خاموش در مقابل او ايستاد و در همان حال با خداوند پرونده بندگان مشغول راز و نياز بود و آن چه را كه در درون سلطان مىگذشت در مىيافت . در همان موقع در انديشهء عماد الملك اين حقيقت به جريان افتاده بود -\r\n\r\n( ( 3386 ) ) كاى خدا گر اين جوان كژ رفت راه\r\nكس نشايد ساختن جز تو پناه\r\n( ( 3387 ) ) تو از آنِ خود كن و بر وى مگير\r\nگر چه او خواهد خلاص هر اسير\r\n\r\nزيرا همهء مخلوقات از گدا گرفته تا سلطان نيازمند تو هستند . اين بىنوايان نمىدانند كه -\r\n\r\n( ( 3389 ) ) با حضور آفتاب با كمال\r\nرهنمايى جستن از شمع و ذبال\r\n( ( 3390 ) ) در حضور آفتاب خوش مساغ\r\nرهنمايى جستن از نور چراغ\r\n\r\nاما چه بايد كرد ؟ كه اغلب مردم در موقع انديشه مانند خفاش هستند كه عشق به ظلمتها مىورزند .\r\nاين خفاش شب پرست و نگون بخت نمىداند كه كرمى را كه شب مىخورد همان جانور است كه خورشيد آن را پرورده است .\r\nو نمىداند كه مستى شبانگاهى او از خوردن كرم ، نتيجهء تابش انوار خورشيد است كه وجودش را منكر است .\r\nچه اهميتى دارد كه خفاش بفهمد يا نفهمد كه آفتابى كه روشنايى را به جريان مىاندازد ، به دشمن خود نيز نعمتها مىبخشد . اما ناموس جهان هستى خفاش را هم به حال خود نخواهد گذاشت كه با نابينائىهايش ، هستى را بىخورشيد تفسير كند ،\r\n","description":"","footnote":" ( 1 ) مغير غارت كننده . ","page_name":" 315 ","page_number":319},
  {"content":"\r\nزيرا در آن موقع كه اين جانور دست از طبيعت نابينايى خود بر دارد ، تكيه ها بر خورشيد خواهد زد و به هستى او اعتراف خواهد كرد .\r\nشهبازان كائنات كه طبيعت خفاشى ندارند ، با ديدگان بازشان موجود برين را مىبينند و اگر آن شهباز چشم باز و ديده ور بخواهد نمو و هستى خود را از تاريكىهاى شب بجويد ، خورشيد تأديبش مىكند و گوشمالش مىدهد و -\r\n\r\n( ( 3398 ) ) گويدش گيرم كه آن خفاش لُد\r\nعلتى دارد ، تو را بارى چه شد ؟\r\n\r\nمن اينك گوشمالىها به تو خواهم داد و در زجر و مشقتها غوطه ورت خواهم ساخت تا ديگر از خورشيد جهان تاب سر بر نگردانى .\r\n","description":"","footnote":"","page_name":" 316 ","page_number":320},
  {"content":"\r\n\r\nمؤاخذه يوسف صديق عليه السلام به حبس بضع سنين به سبب يارى خواستن از غير حق و گفتن و اذكرنى عند ربك\r\n\r\n( ( 3400 ) ) آنچنان كه يوسف از زندانيى\r\nبا نيازى خاضعى سعدانيى\r\n( ( 3401 ) ) خواست يارى گفت چون بيرون روى\r\nپيش شه در كار گردى مستوى\r\n( ( 3402 ) ) ياد من كن پيش تخت آن عزيز\r\nتا مرا او وا خرد از حبس نيز\r\n( ( 3403 ) ) كى دهد زندانيى در اقتناص\r\nمرد زندانى ديگر را خلاص ؟\r\n( ( 3404 ) ) اهل دنيا جملگى زندانىاند\r\nانتظار مرگ دار فانىاند\r\n( ( 3405 ) ) جز مگر نادر يكى فردانيى\r\nتن به زندان ، جان او كيوانيى\r\n( ( 3406 ) ) پس جزاى آنكه ديد او را معين\r\nماند يوسف حبس در بضع سنين\r\n( ( 3407 ) ) ياد يوسف ديو از عقلش سترد\r\nوز دلش ديو آن سخن از ياد برد\r\n( ( 3408 ) ) زان خطايى كامد از نيكو خصال\r\nماند در زندان ز داور چند سال\r\n( ( 3409 ) ) كه چه تقصير آمد از بحر و سحاب\r\nتا تو چون خفاش رفتى در سواد ؟\r\n( ( 3410 ) ) هين چه تقصير آمد از خورشيد داد\r\nتا تو يارى جويى از ريگ و سراب ؟\r\n( ( 3411 ) ) عام اگر خفاش طبعند و مجاز\r\nيوسفا ، آخر تو دارى چشم باز\r\n( ( 3412 ) ) گر خفاشى رفت در كور و كبود\r\nباز سلطان ديده را بارى چه بود\r\n( ( 3413 ) ) پس ادب كردش بدين جرم اوستاد\r\nكه مساز از چوب پوسيده عماد\r\n( ( 3414 ) ) ليك يوسف را به خود مشغول كرد\r\nتا بيايد در دلش زان حبس درد\r\n( ( 3415 ) ) آنچنانش انس و مستى داد حق\r\nكه نه زندان يادش آمد نه غسق\r\n( ( 3416 ) ) نيست زندانى وحشتر از رحم\r\nناخوش و تاريك و پر خون و وخم\r\n( ( 3417 ) ) چون گشادت حق دريچه سوى خويش\r\nدر رحم هر لحظه گردد جسم بيش\r\n( ( 3418 ) ) اندر آن زندان ز ذوق بىقياس\r\nبشكفد چون گل ز غرس تن حواس\r\n( ( 3419 ) ) زان رحم بيرون شدن آيد درشت\r\nمىگريزد از زهار او سوى پشت\r\n( ( 3420 ) ) راه لذت از درون دان نز برون\r\nابلهى دان حبسش از قصر و حصون\r\n\r\n","description":"","footnote":"","page_name":" 317 ","page_number":321},
  {"content":"\r\n\r\n( ( 3421 ) ) آن يكى در كنج زندان مست و شاد\r\nوان دگر در باغ ترش و بىمراد\r\n( ( 3422 ) ) قصر چيزى نيست ويران كن بدن\r\nگنج در ويرانه است اى مير من\r\n( ( 3423 ) ) اين نمىبينى كه در بزم شراب\r\nمست آنگه خوش شود كاو شد خراب\r\n( ( 3424 ) ) گر چه پر نقش است خانه بر كنش\r\nكنج جو وز گنج آبادان كنش\r\n( ( 3425 ) ) خانهء پر نقش و تصوير و خيال\r\nوين صور چون پرده بر گنج وصال\r\n( ( 3426 ) ) تابش گنج است و پرتوهاى زر\r\nكاندر اين سينه همىجوشد صور\r\n( ( 3427 ) ) هم ز لطف و جوش جان با ثمن\r\nپرده‌اى بر روى جان شد شخص تن\r\n( ( 3428 ) ) هم ز لطف عكس آب با شرف\r\nپرده شد بر روى آب اجزاى كف\r\n( ( 3429 ) ) پس مثل بشنو كه در افواه خاست\r\nكان چه بر ما مىرود آن هم ز ماست\r\n( ( 3430 ) ) زين حجاب اين تشنگان كف پرست\r\nزآب صافى اوفتاده دور دست\r\n( ( 3431 ) ) آفتابا ، با چو تو قبله و اميم\r\nشب پرستى و خفاشى مىكنيم\r\n( ( 3432 ) ) سوى خود كن اين خفاشان را مطار\r\nزين خفاشيشان بخر اى مستجار\r\n( ( 3433 ) ) اين جوان زين جرم ضال است و مغير\r\nكاو مرا بگرفت تو او را مگير\r\n( ( 3434 ) ) در عماد الملك اين انديشه ها\r\nگشته جوشان چون اسد در بيشه ها\r\n( ( 3435 ) ) ايستاده پيش سلطان ظاهرش\r\nدر رياض قدس جان طاهرش\r\n( ( 3436 ) ) چون ملايك او به اقليم الست\r\nهر دمى مىشد به شرب تازه مست\r\n( ( 3437 ) ) اندرون پر شور و بيرون پر غمى\r\nدر تن همچون لحد خوش عالمى\r\n( ( 3438 ) ) او در اين حيرت به دو در انتظار\r\nتا چه پيدا آيد از غيب و سرار\r\n( ( 3439 ) ) اسب را اندر كشيدند آن زمان\r\nدر برِ خوارزمشاه اسپاهيان\r\n( ( 3440 ) ) الحق اندر زير اين چرخ كبود\r\nآنچنان اسبى بقدّ و تگ نبود\r\n( ( 3441 ) ) مىربودى رنگ او هر ديده را\r\nمرحبا آن برق مه زاييده را\r\n( ( 3442 ) ) همچو ماه و چون عطارد نيز رو\r\nگوييا صرصر علف بودش نه جو\r\n( ( 3443 ) ) ماه عرصهء آسمان را در شبى\r\nمىبرد اندر مسير و مذهبى\r\n( ( 3444 ) ) چون به يك شب مه بُرد ابراج را\r\nاز چه منكر مىشوى معراج را ؟\r\n\r\n","description":"","footnote":"","page_name":" 318 ","page_number":322},
  {"content":"\r\n\r\n( ( 3445 ) ) صد چو ماه است آن عجب درّ يتيم\r\nكه به يك ايماء او مه شد دو نيم\r\n( ( 3446 ) ) آن عجب كاو در شكاف مه نمود\r\nهم به قدر فهم حسن خلق بود\r\n( ( 3447 ) ) كار و بار انبياء و مرسلون\r\nهست از افلاك و تخترها برون\r\n( ( 3448 ) ) تو برون شو هم ز افلاك دوار\r\nوانگهى نظاره كن آن كار و بار\r\n( ( 3449 ) ) در ميان بيضه‌اى چون فرخها\r\nنشنوى تسبيح مرغان هوا\r\n( ( 3450 ) ) معجزات اينجا نخواهد شرح گشت\r\nزاسب و سلطان گوى حال و سرگذشت\r\n( ( 3451 ) ) آفتاب لطف حق بر هر چه تافت\r\nاز سگ و از اسب فرّ كهف يافت\r\n( ( 3452 ) ) تاب لطفش را تو يكسان هم مدان\r\nسنگ را و لعل را داد او نشان\r\n( ( 3453 ) ) لعل را ز آن هست نور مقتبس\r\nسنگ را گرمى و تابانى و بس\r\n( ( 3454 ) ) آن كه بر ديوار افتد آفتاب\r\nآنچنان نبود كز آبى اضطراب\r\n( ( 3455 ) ) چون دمى حيران شد از وى شاه فرد\r\nروى تا سوى عماد الملك كرد\r\n( ( 3456 ) ) كاى اخى بس خوب اسبى هست اين\r\nاز بهشت است اين مگر نى از زمين\r\n( ( 3457 ) ) پس عماد الملك گفتش اى خديو\r\nچون فرشته گردد از ميل تو ديو\r\n( ( 3458 ) ) در نظر آنچه آورى گرديد نيك\r\nبس كش و رعناست اين مركب و ليك\r\n( ( 3459 ) ) هست ناقص آن سر اندر پيكرش\r\nچون سر گاو است گويى آن سرش\r\n( ( 3460 ) ) در دل خوارزمشه اين كار كرد\r\nاسب را در منظر او خوار كرد\r\n( ( 3461 ) ) چون غرض دلاله گشت و واصفى\r\nاز سه گز كرباس يا بى يوسفى\r\n( ( 3463 ) ) پس فرو شد ابله ايمان را شتاب\r\nاندر آن تنگى به يك ابريق آب\r\n( ( 3464 ) ) و آن خيالى باشد و ابريق نى\r\nقصد آن دلاله جز تحريق نى\r\n( ( 3465 ) ) اين زمان كه تو صحيح و فربهى\r\nصدق را بهر خيالى مىدهى\r\n( ( 3466 ) ) مىفروشى هر زمان درّى ز كان\r\nمىستانى همچو طفلان گردكان\r\n( ( 3467 ) ) پس در آن رنجورى روز اجل\r\nنيست نادر گر بود اينت عمل\r\n( ( 3468 ) ) در خيال صورتى جوشيده اى\r\nهمچو جوزى وقت دق پوسيده اى\r\n\r\n","description":"","footnote":"","page_name":" 319 ","page_number":323},
  {"content":"\r\n\r\n( ( 3469 ) ) هست از آغاز چون بدر آن خيال\r\nليك آخر مىشود همچون هلال\r\n( ( 3470 ) ) گر چو اول بنگرى تو آخرش\r\nفارغ آيى از فريب فاترش\r\n( ( 3471 ) ) جوز پوسيده است دنيا اى امين\r\nامتحانش كم كن از دورش ببين\r\n( ( 3472 ) ) شاه ديد آن اسب را با چشم حال\r\nوان عماد الملك با چشم مآل\r\n( ( 3473 ) ) چشم مهتر چون به آخر بود جفت\r\nپس بدان ديده جهان را جيفه گفت\r\n( ( 3476 ) ) زان يكى عيبش كه بشنيد او و حسب\r\nبس فسرد اندر دل او مهر اسب\r\n( ( 3477 ) ) چشم خود بگذاشت چشم او گزيد\r\nهوش خود بگذاشت قول او شنيد\r\n( ( 3478 ) ) اين بهانه بود كان ديّان فرد\r\nاز نياز آن بر دل شه سرد كرد\r\n( ( 3479 ) ) در ببست از حسن او پيش بصر\r\nاين سخن بُد در ميان چون بانگ در\r\n( ( 3480 ) ) پرده كرد آن نكته را بر چشم شه\r\nكه از آن پرده نمايد مه سيه\r\n( ( 3481 ) ) پاك بنائى كه بر سازد حصون\r\nدر جهان غيب از گفت و فسون\r\n( ( 3482 ) ) بانگ در دان گفت را از قصر راز\r\nتا كه بانگ واشدست اين يا فراز\r\n( ( 3483 ) ) بانگ در محسوس و در از حس برون\r\nتبصرون اين بانگ در لا تبصرون\r\n( ( 3484 ) ) چنگ حكمت چون كه خوش آواز شد\r\nتا چه در از روض جنت باز شد\r\n( ( 3485 ) ) بانگ گفت بد چو در وا مىشود\r\nاز سفر تا خود چه در وا مىشود\r\n( ( 3486 ) ) بانگ در بشنو چو دورى از درش\r\nاى خنك او را كه وا شد منظرش\r\n( ( 3487 ) ) چون تو مىبينى كه نيكى مىكنى\r\nبر حيات و راحتى بر مىزند\r\n( ( 3488 ) ) چون كه تقصير و فسادى مىرود\r\nآن حيات و ذوق پنهان مىشود\r\n( ( 3489 ) ) ديد خود مگذار از ديد خسان\r\nكه به مردارت كشند اين كركسان\r\n( ( 3490 ) ) چشم چون نرگس فرو بندى كه چى\r\nهين عصايم كش كه كورم اى اچى\r\n( ( 3491 ) ) آن عصا كش كه گزيدى در سفر\r\nباز بين كاو هست از تو كورتر\r\n( ( 3492 ) ) دست كورانه به حبل اللَّه زن\r\nجز به امر و نهى يزدانى متن\r\n\r\n","description":"","footnote":"","page_name":" 320 ","page_number":324},
  {"content":"\r\n\r\n( ( 3493 ) ) چيست حبل اللَّه رها كردن هوا\r\nكاين هوا شد صرصرى مر عاد را\r\n( ( 3494 ) ) خلق در زندان نشسته از هواست\r\nمرغ را پرها ببسته از هواست\r\n( ( 3495 ) ) ماهى اندر تابهء گرم از هواست\r\nرفته از مستوريان شرم از هواست\r\n( ( 3496 ) ) خشم شحنه و شعلهء نار از هو است\r\nچار ميخ و هيبت دار از هو است\r\n( ( 3497 ) ) شحنهء اجسام ديدى بر زمين\r\nشحنهء احكام جان را هم ببين\r\n( ( 3498 ) ) روح را در غيب خود اشكنجه هاست\r\nليك تا نجهى شكنجه در خفاست\r\n( ( 3499 ) ) چون رهيدى بينى اشكنجه دمار\r\nزان كه ضد از ضد گردد آشكار\r\n( ( 3500 ) ) آن كه در چَه زاد و در آب سياه\r\nاو چه داند لطف دشت و رنج چاه\r\n( ( 3501 ) ) چون رها كردى هوا از بين حق\r\nدر رسد سغراق از تسنيم حق\r\n( ( 3502 ) ) لا تطرق فى هواك سل سبيل\r\nمن جناب اللَّه نحو السلسبيل\r\n( ( 3503 ) ) لا تكن طوع الهوى مثل الحشيش\r\nان ظل العرش اولى من عريش\r\n( ( 3504 ) ) گفت سلطان اسب را واپس بريد\r\nزودتر زين مظلمه بازم خريد\r\n( ( 3505 ) ) با دل خود شه نفرمود اين قدر\r\nشير را مفريب زين رأس البقر\r\n( ( 3506 ) ) پاى گاو اندر ميان آرى ز داو\r\nندوزد حق بر اسبى شاخ گاو\r\n( ( 3508 ) ) زاو ابدان را مناسب ساخته است\r\nقصرهاى منتقل پرداخته است\r\n( ( 3509 ) ) در ميان قصرها تخريبها\r\nاز سوى آن سوى اين صحريجها\r\n( ( 3510 ) ) وز درونشان عالم بىمنتها\r\nدر ميان خرگهى چندين فضا\r\n( ( 3511 ) ) گه چو كابوسى نمايد ماه را\r\nگه نمايد روضه قعر چاه را\r\n( ( 3512 ) ) قبض و بسط چشم و دل از ذو الجلال\r\nدم به دم چون مىكند سحر حلال\r\n( ( 3513 ) ) زين سبب درخواست از حق مصطفى\r\nزشتها را زشت و حق را حق نما\r\n( ( 3514 ) ) تا به آخر چون بگردانى ورق\r\nاز پشيمانى نيفتم در فلق\r\n( ( 3515 ) ) مكر كه كرد آن عماد الملك فرد\r\nمالك الملكش بدان ارشاد كرد\r\nحيلهء محمود اين باشد و ليك\r\nتو مميز باش مر بد را ز نيك\r\n( ( 3516 ) ) مكر حق سرچشمهء اين مكرهاست\r\nقلب بين الاصبعين كبرياست\r\n\r\n","description":"","footnote":"","page_name":" 321 ","page_number":325},
  {"content":"\r\n\r\n\r\n( ( 3517 ) ) آنكه سازد در دلت مكر و قياس\r\nآتشى تاند زدن اندر پلاس\r\n\r\n« وَقالَ لِلَّذِي ظَنَّ أَنَّه ناجٍ مِنْهُمَا اُذْكُرْنِي عِنْدَ رَبِّكَ فَأَنْساه اَلشَّيْطانُ ذِكْرَ رَبِّه فَلَبِثَ فِي اَلسِّجْنِ بِضْعَ سِنِينَ 12 : 42 » . ( 1 )  ( و يوسف به آن زندانى كه گمان مىكرد از ميان دو زندانى نجات پيدا خواهد كرد ، گفت : مرا به ياد مالكت بياور ، شيطان ياد آورى او را در نزد مالكش به فراموشى سپرد ، در نتيجه چند سال يوسف عليه السلام در زندان توقف كرد ) .\r\nروايت\r\n« الدنيا جيفه و طلابها كلاب » . ( 2 )  ( دنيا لاشه ايست و جويندگانش سگهايى به دور آن ) .\r\n« اللهم ارنى الاشياء كما هى » ( 3 )  ( خداوندا ، اشياء را چنان كه هستند به من بنمايان ) .\r\n« قلب المؤمن بين اصبعين من اصابع الرحمن . . . » ( 4 )  ( قلب مؤمن ميان دو انگشت از انگشتان خداوندى است . )\r\n","description":"","footnote":" ( 1 ) سوره يوسف ، آيهء 42 . .  ( 2 ) محاضرات ، راغب اصفهانى ، ج 1 ص 215 ، چاپ مصر . .  ( 3 ) سند اين روايت روشن نشده است ولى مضمون آن را مىتوان صحيح تلقى كرد . .  ( 4 ) جامع الصغير ، ج 2 ص 151 . . ","page_name":" 322 ","page_number":326},
  {"content":"\r\n\r\n\r\n( ( 3468 ) ) در خيال صورتى جوشيده اى\r\nهمچو جوزى وقت دق پوسيده اى\r\n( ( 3469 ) ) هست از آغاز چون بدر آن خيال\r\nليك آخر مىشود همچون هلال\r\n( ( 3470 ) ) گرچه اول بنگرى تو آخرش\r\nفارغ آيى از فريب فاترش\r\n\r\nگاهى تخيلات و انديشه ها با تلاطم طوفانى آغاز مىشود و در تموجات و نوسانات ناچيز پايان مىيابد و گاهى بالعكس .\r\nكيفيت آغاز و پايان تخيلات و انديشه ها اغلب وابسته به كيفيت درونى اشخاص است . انگيزه هاى برونى كه موجب بروز پديده هاى مغزى مىشوند ، با اين كه متعين هستند ، كميت و كيفيت فعاليتهاى درونى اشخاص را نمىتوانند تعيين و مشخص نمايند . لذا در پديده ها و جريانات درونى ، همواره وضع خصوصى قطب ذاتى اشخاص اساسىترين نقش را به عهده دارد . به همين جهت است كه يك انگيزهء برونى ممكن است تخيلات و انديشه هاى شخصى را با تلاطم و تموجات تند بر انگيزد و تدريجا به نوسان و اهتزاز خفيف تبديل شود و همان انگيزهء برونى در درون شخص ديگر اثر معكوس داشته باشد . اذهان خام و ابتدائى توانايى مهار كردن تخيلات و تجسيمات و تداعى معانى را نداشته ، شدت و ضعف و گسيختگى و پيوستگى آن پديده ها بستگى به عوامل ناخود آگاه درونى و برونى دارد .\r\nاينها به عنوان مسائل روشنى در بررسىهاى روانى مطرح مىشود . آن چه كه مهم و قابل دقت است ، اين است كه انبوهى و ضعف جريانات روانى را نمىتوان ملاك واقعى بودن محتويات آنها تلقى نمود .\r\nممكن است تخيل يا انديشه‌اى در مغز آدمى با خواسته ها يا واحدهاى ذخيره‌اى در ناخود آگاه متورم شود و با وضع تازه نما درون انسان را با تمام جديت به خود مشغول\r\n","description":"","footnote":"","page_name":" 323 ","page_number":327},
  {"content":"\r\nبدارد ، ولى هر چه كه جريان مزبور بيشتر به طول بيانجامد ضعف و ناچيزى تخيل و انديشهء مزبور آشكارتر مىگردد .\r\nما در آثار فلاسفه و ساير متفكرين و در زندگى فكرى عموم افراد ، با اين جريانات مغزى به طور فراوان رو برو مىشويم و مىبينيم كه انديشمند چنان در جريان مغزى خود فرو رفته و آن را با اهميت تلقى كرده است كه گويا عالم بشريت با مطلبى عالىتر از آن تا كنون رو برو نشده است .\r\nبالزاك مجمعى از كاوشگران اجتماعى را مجسم مىكند كه هر كس در بارهء آرمان اجتماعى خود ، نظريه‌اى را ابراز مىكند ، وقتى كه نوبت يكى از اعضاى آن مجمع مىرسد ، ناچيزترين مسئله را در بارهء دفاع از آرمان خود ، ولى با حماسه و اهميت و رجز خوانى بسيار محرك بيان مىكند ، فرد ديگرى از كاوشگران آن مجمع مىگويد : عجيب است واقعا جاى حيرت است ، من تا اين ساعت عظمت قدرت بىنهايت خداوندى را درك نكرده بودم . همهء اعضاى آن مجمع مىپرسند : چطور ؟ يعنى چه ؟ آن شخص پاسخ مىدهد : حماقت اين مرد با اين سخن كه در دفاع از آرمان خود مىگويد : بقدرى بزرگ است كه امروز قدرت بىنهايت خداوندى را براى من قابل فهم ساخت ، زيرا معلول آن قدرت بىنهايت را كه حماقت اين مرد است ، با اين سخن مشاهده كردم .\r\nدر اين گونه موارد بايد بگوييم : تخيلات و انديشه ها موج تازه‌اى از درون آدمى است كه ناخود آگاه سر مىزند و خيال كننده و انديشمند را در خود فرو مىبرد و اگر سخنور و نويسندهء ماهرى هم بوده باشد ، واى به حال مردم كه فريب آن تخيلات و انديشه ها را خورده و به انحرافات گوناگون دچار خواهند گشت . درست است كه به قول جلال الدين : تخيلات و انديشه هاى بدر نما تدريجا رو به ضعف رفته و ناچيزى خود را نشان خواهد داد ، ولى نه براى همه كس و نه در هر موقع .\r\nعكس اين جريان نيز صحيح است ، يعنى ممكن است با عظمتترين واقعيت نخست با نوسانات ضعيف مغزى در درون آدمى به جريان بيافتد و تدريجا عظمت خود را نشان بدهد . جاى تاسف است كه قدرت تشخيص اين حقيقت در اغلب افراد وجود\r\n","description":"","footnote":"","page_name":" 324 ","page_number":328},
  {"content":"\r\n\r\nندارد كه بدانند اين تخيل و انديشهء ضعيف به كجا مىانجامد ؟ آيا قابل تعقيب است ، يا تخيل و انديشهء ضعيف و بىاهميتى است كه شروع شده و بايد آن را رها كرد . در نتيجه مىتوان گفت : هيچ مقياس و تحليل دقيق نمىتواند براى ما اثبات كند كه امكانات انسانها در به وجود آوردن فرهنگى كه تا كنون در اختيار ما قرار گرفته است ، درست و منطقى و همه جانبه به كار افتاده و فرهنگ موجود را نتيجه داده است . اين ناحسابگرى و مسامحه نخواهد گذاشت ما در فهم فلسفهء فرهنگ علوم و صنايع و هنر و فلسفهء بشرى ، با منطق صحيح و واقعى قدم بر داريم .\r\n\r\n( ( 3496 ) ) خشم شحنه و شعلهء نار از هواست\r\nچار ميخ و هيبت دار از هواست\r\n( ( 3497 ) ) شحنهء اجسام ديدى بر زمين\r\nشحنهء احكام جان را هم ببين\r\n\r\nاى انديشمندان جوامع بشرى ، آيا منتظر باشيم كه روزى فرا خواهد رسيد كه شما اجازه بدهيد : دوشادوش حقوق و داد رسى و كيفر براى اجسام طبيعى انسانها ، حقوق و داد رسى و كيفرى هم براى جانها بپذيريم ؟\r\nشما كه نمىخواهيد پهلو به پهلوى حقوق و داد رسى و كيفر براى اجسام طبيعى انسانها ، حقوق و داد رسى و كيفرى براى جانها بپذيريد .\r\nشما كه تخيلات و تجسيمات و انديشه ها و تكاپوهاى گوناگون خود را تنها براى هماهنگ ساختن روابط و چسبانيدن اجسام انسانها بيك ديگر به كار مىاندازيد ، شما كه جانهاى آدميان را از مجراى قانون و بايستگى و شايستگى بر كنار مىداريد . شما كه تمام كوششها و انرژىهاى مادى و مغزى خود را تنها به آرايش گونه ها و چشم و ابرو و اندام و موى سر و چسبانيدن آنها بيك ديگر به نام همهء موجوديت انسانها مبذول نموده و جان را از قاموس زندگى حذف مىكنيد .\r\nبالاتر و رسوا كننده تر از همهء اينها ، عظمت و خلاقيت خود جان را فداى\r\n","description":"","footnote":"","page_name":" 325 ","page_number":329},
  {"content":"\r\nآرايش و پيرايش روابط مادى ميان خود با چهره هاى رنگين و موهاى معطر مىنماييد .\r\nشما كه حتى تفكرات انسانى و فلسفه بافىهاى خود را وسيله‌اى براى باز كردن موقعيت در عرصهء همين انسانها كه ساخته و پرداخته شدهء طبيعت پرستى خود آنها است ، قرار داده‌ايد ، چه مىگوييد ؟ و در بارهء انسان چه ارمغانى آورده‌ايد ؟ مگر نمىدانيد كه چون مراعات حقوق جانهاى آدميان را به باد مسخره گرفتيم ، حيات ما و فلسفه و هدف آن هم بر باد رفت و نابود گشت ؟ شما افكار بسى مقتدر و نيرومند داريد و بهتر از همه مىدانيد كه هر پيشرفت و تكاملى كه در بارهء حقوق و داد رسى و كيفر اجسام طبيعى يا به اصطلاح قابل پذيرش همه در بارهء قوانين و امور قضائى و اجرائى و كيفرى حيات طبيعى نصيب بشريت مىگردد ، با ناديده گرفتن حقوق جانهاى ما ، جز ميله هاى زرين زندانهاى بزرگ به بزرگى قاره هاى پنجگانه ، چيز ديگرى به وجود نمىآورد . بياييد جانهاى آدميان را بشناسيم ، و اگر شناخته‌ايم ، بايستگىها و شايستگىهاى فردى و اجتماعى آنها را در يابيم و اگر دريافته‌ايم ، مورد عمل قرار بدهيم . ما نبايد از باختن سرمايهء كلان انديشه ها و فداكارىهاى بشرى در گذشته نوميدى از آينده را نتيجه بگيريم . هم اكنون آغاز آينده است اگر چه پايان گذشته نيز محسوب مىگردد .\r\nآن رادمرد خود شناس و انسان شناس كه امروز پس از دست يافتن بشر به هزاران موفقيتها در گسترش روابط خود با طبيعت و انسان ، اعتراف كند كه ما در ورود به صحنهء اين پيشرفتها يك اشتباه ، آرى تنها يك اشتباه را مرتكب شده‌ايم كه حقوق جانهاى آدمى را ناديده گرفته‌ايم ، بزرگترين فداكارى در راه بشريت را انجام داده است . اين است قهرمانى كه عظمت او تا حد نمايندگى خداى حيات بخش در روى زمين ارتقا يافته است . يقيناً براى بشر چنين قهرمانانى وجود دارد و خود انسانها هم براى چنين رادمردان حيات بخش ميدان عمل باز خواهند\r\n","description":"","footnote":"","page_name":" 326 ","page_number":330},
  {"content":"\r\nكرد . اين همان اميد خلاق است كه در مغز الكسيس كارل فرانسوى و رابيندرانات تا گور هندى يك نواخت موج مىزند . در جملات زير دقت فرماييد :\r\n« هر چه شقاوت اروپاى پس از جنگ در دنيا توسعه مىيابد ، از خود مىپرسيم » آن دادگاه عالى كه ستم ديدگان مىتوانند به آن شكايت كنند ، كجا است ؟ » آيا بايد ايمان خود را نسبت به انسانيت از كف بدهيم ؟ آيا بايد وحشيگرى را با وحشيگرى جواب گفت ؟ » ولى حتى بايد در اين نااميدى به خاطر بياوريم كه هر چه جريان اين تنزل وحشت انگيز باشد ، هنوز مىتوانيم سر خود را بالا نگه داشته و نسبت به آن قضاوت كنيم . ما مىتوانيم آن را مستوجب تحقير بدانيم و آن را محكوم سازيم و بگوييم : « نابود شو »\r\nاين نكته از تمام ترس و بدبختىها معنى دارتر و مهمتر است كه در اين روزهاى تاريك كسانى هستند كه حتى حاضرند زندگى خود را به عنوان اعتراض به اين اوضاع بخطر بياندازند . چوب دستى ستمگر شايد بتواند استخوان بدن آنها را خرد كند ، ولى آنها بر خلاف سابق نخواهند گفت : خداى دهلى خداى تمام خلقت است » . . . ( 1 )  بايد صريحاً بگوييم : به قول تا گور تنها مسئلهء اميد نيست ، بلكه اشخاص فراوانى در همهء جوامع ، چنان كه در ميان رهبران و پيشتازان وجود دارند كه از مسامحه و ناديده گرفتن حقوق جانها شكنجه مىبينند و بهر گونه گذشت و فداكارى آمادگى دارند .\r\nبه نظر مىرسد كه يكى از مقدمات تأمين حقوق جانها ، تفاهم جدى و خالصانه و همه جانبه ايست كه بايستى ميان روان شناسان و حقوق دانان و مورخين محقق و اقتصاد دانان و جامعه شناسان و علماى اخلاق و مذاهب مخلص به وجود بيايد و هر يك دست از فعاليتهاى مرز دار و محدود و حرفه‌اى خود بر داشته ، اصول مشتركه و\r\n","description":"","footnote":" ( 1 ) مرد جهانى ، رابيندرانات تا گور ، ترجمه علاء الَّدين پازارگادى ، ص 357 . . ","page_name":" 327 ","page_number":331},
  {"content":"\r\n\r\nقوانين عمومى مربوط به طبيعت جاريه و امكانات انسان را تصفيه و تنقيح نموده و با دقت كامل ، تحول و كميت و كيفيت دخالت آن دو را در اصول مشتركهء مزبور منظور نموده ، شالودهء تمدن را روى حقوق و قوانينى استوار بسازند كه محورش جان آدمى است ، نه شكل او .\r\nاين اقدام بزرگ نخستين نتيجه‌اى را كه خواهد داد ، اين است كه انسانيت را از پاره پاره شدن در زير چاقوهاى حرفه‌اى هر يك از علوم انسانى نجات خواهد داد و نخواهد گذاشت كه اصالت غريزهء جنسى فرويد عوامل حقوقى و تاريخى و اقتصادى و اجتماعى و اخلاقى و مذهبى انسانها را خشك و بيجان در مغزهاى آدميان بايگانى كند و به طور عموم همهء آن صاحب نظران كه در بارهء شناخت انسان و روابط او با طبيعت و انسان ديگر فعاليت مىكنند ، وحدت جانهاى آدميان را منظور نموده حقوق جانها را مقدم و اصيل تلقى خواهند كرد . اين كار ممكن است .\r\nتفسير ابيات\r\nچنان كه حضرت يوسف عليه السلام از يك زندانى نيازمند و خاضع كه سعادت نجات از زندان نصيبش شده بود ، تقاضا كرد كه اگر از اين زندان رها شدى و كار و بارت در نزد عزيز مصر به راه افتاد : مرا به ياد او انداز ، باشد كه مرا هم از زندانش نجات بدهد ، يوسف به اين حقيقت توجه نكرد كه يك زندانى شكار شده نمىتواند زندانى ديگرى را خلاص كند . اگر درست بنگريد خواهيد ديد :\r\n\r\n( ( 3404 ) ) اهل دنيا جملگى زندانىاند\r\nانتظار مرگ دار فانىاند\r\n\r\nمگر آن افراد بىنظير كه تن به زندان دنيا دارند و جانشان در عالم اعلا آزاد و رها است . به مجازات توسل به انسان نيازمند بود كه يوسف چند سال ديگر در گوشهء زندان درماند و شيطان به ياد آوردن يوسف را از ذهن آن زندانى نجات يافته محو نمود . تا يوسف نازنين بداند -\r\n\r\n( ( 3409 ) ) كه چه تقصير آمد از خورشيد داد\r\nتا تو چون خفاش رفتى در سواد ؟\r\n\r\n","description":"","footnote":"","page_name":" 328 ","page_number":332},
  {"content":"\r\nدريا و ابر در بارهء تو چه كوتاهى كرده بودند كه از ريگ و سراب يارى جستى ؟ يوسفا ، اگر عاميان نابينا طبيعت و مجاز خفاشى دارند ، تو كه چشم باز داشتى . اگر خفاش در نابينايى و حقارت غوطه ور است ، تو باز سلطان ديده چه عذرى داشتى كه به درماندهء ديگرى پناهنده شدى و مرا از ياد بردى ؟ آرى ، اين غفلت را كرد و -\r\n\r\n( ( 3413 ) ) پس ادب كردش بدين جرم اوستاد\r\nكه مساز از چوب پوسيده عماد\r\n\r\nبا اين حال خداوند كريم ، يوسف را چنان به خود مشغول كرد كه در تنگناى زندان دلش را نرنجانيد و چنان انس و مستى روحانى به او بخشيد كه نه زندان بيادش مىآمد و نه تاريكىهايش . زندانى تاريكتر و وحشتناكتر از رحم مادر وجود ندارد ، زيرا رحم مادر زندانى است بس ناخوش و تاريك و پر از خون و تيرگىها ، با اين حال چون خداى متعال از همان زندان رحم دريچه‌اى بسوى خود باز كرده است ، لذا جسم كودك در همان زندان هر لحظه نمو مىكند ، به طورى كه بيرون آمدن از رحم براى كودك چنان سخت مىنمايد كه از جلو رحم به پشت آن مىگريزد . رحم مادر زندانى است كه بدون احتياج به قياس و تعقلهاى معمولى به وسيلهء ذوق خدا دادى از كشتگاه بدن گلهاى حواس مىروياند . كسانى كه لذت را از برون مىجويند و آن را در كاخها و عمارتها و قلعه ها مىبينند سخت در حماقت غوطه وراند . مگر نمىبينند كه -\r\n\r\n( ( 3421 ) ) آن يكى در كنج زندان مست و شاد\r\nو آن دگر در باغ ترش و بىمراد\r\n\r\nاين قصور مجلل و با شكوه كه عقلت را خيره مىسازند ، چيزى نيستند ، كه خود را به آنها به بازى . ساختمان بدن را ويران كن و گنج اين ويرانه را كه جان تست به دست بياور . مگر نمىبينى كه حد اعلاى خوشى مستى در بزم شراب ، موقعى است كه مست از خود بىخود شده و ويران گشته است ؟ اگر چه اين خانهء بدن پر از نقش و نگار است ، ولى اين صورتها و آرايشها چونان پرده هاى تاريكاند كه گنج وصال را از تو پوشيده‌اند . درست بيانديش ،\r\n","description":"","footnote":"","page_name":" 329 ","page_number":333},
  {"content":"\r\nخواهى ديد كه آن تصويرات و انديشه ها و هيجانات روانى كه در درونت سر مىكشند و مىشورند ، از تابش روشنايى همان گنج مخفى و طلاهاى درخشان آن است . همين بدن مادى كه با صدها نام و نشان افكار مردم را به خود مشغول داشته است ، لطفى است كه از درياى جان جوشيده و پرده‌اى روى جان گشته است ؟ چونان كف كه از لطف و فعاليت خود آب سر زده و پرده‌اى روى آب شده است . پس اين مثل را بشنو كه در دهانها مىگردد و زبانزد عام و خاص است كه هر آن چه كه بر ما مىرود آن هم از خود ما است . اين تشنگان كف پرست به جهت خيرگى در پردهء بدن از آب زلال روح دور مانده‌اند .\r\nاى آفتاب حقيقت ، كار ما بس اسفناك و دريغ آور است كه با وجود تو قبله و پيشوا ، شب پرستى مىكنيم و خفاش صفتى در پيش گرفته‌ايم . پروازگاه اين خفاشان شب پرست را كوى حيات بخش خود قرار بده و آنان را از خفاش منشى باز خر . اين جوان صاحب اسب را كه از روى ضلالت و بىگانگى از تو به من روى آورده و دامن مرا گرفته است ، مگير و رهايش بساز . اين گونه انديشه ها در مغز عماد الملك مانند شير در بيشه ها مىجوشيد و مىخروشيد . و در ظاهر پيش سلطان خوارزمشاه ايستاده بود ، ولى جان پاكش در باغهاى قدسى سير و سياحت مىكرد ، جان مانند فرشتگان در اقليم أ لست بربكم ، هر لحظه مستى تازه‌اى از بادهء نوى داشت . درونى پر شور و بيرونى پر از اندوه و در گور سياه بدن در عالم خوشى غوطه ور بود . عماد الملك در اين حيرت و انتظار بود كه از عالم غيب و پشت پرده چه دستورى خواهد رسيد . در آن موقع بود كه سپاهيان خوارزمشاه اسب را پيش كشيدند . الحق كه در زير چرخ كبود اسبى به قد و اندام و حركات او نبود . مرحبا به آن اسب كه گويى ماهى زاييده از برق و رنگش ديده ها را مىربود . مانند ماه و عطارد چنان تيز رو بود كه گويى علفش باد تند وز بود ، نه جو . ماه را مىبينى كه عرصهء آسمان و برجها را در شبى سير مىكند و در مىنوردد ، براى چه معراج پيامبر را منكر مىشوى پيامبر آن در بىنظير برابر صد ماه است با يك اشاره اش ماه دو نيم مىشود . پيامبر كه رسالت و عظمت\r\n","description":"","footnote":"","page_name":" 330 ","page_number":334},
  {"content":"\r\nخود را با شكافتن ماه به مردم نشان داد به جهت ناتوانى فهم و حس مردم بود و الا -\r\n\r\n( ( 3447 ) ) كار و بار انبيا و مرسلون\r\nهست از افلاك و اخترها برون\r\n\r\nتو اگر مىخواهى عظمت پيامبران را درك كنى -\r\n\r\n( ( 3448 ) ) تو برون شو هم ز افلاك دوار\r\nوانگهى نظاره كن آن كار و بار\r\n\r\nزيرا مادامى كه مانند جوجه در توى تخم مانده‌اى ، نمىتوانى تسبيح مرغان هوا را بشنوى . من معجزه ات را نمىتوانم در اين جا شرح و توضيح بدهم ، لذا مىپردازم به سرگذشت اسب و سلطان خوارزمشاه . آفتاب لطف حق بر هر چه بتابد چه سگ و چه اسب ، فر و شكوه اصحاب كهف مىيابد . تابش لطف الهى بىكسان نيست ، در اختلاف سنگ و لعل بنگر كه لعل از لطف خداوندى روشنايى كسب كرده ، ولى سنگ فقط گرمى و تابندگى دارد . چنان كه تابش آفتاب بر ديوار ، مانند لرزش آن در سطح آب نمىباشد . وقتى كه خوارزمشاه از آن اسب در حيرت و شگفتى فرو رفت ، رو به عماد الملك نموده و گفت : اى برادر ، اين اسب بسيار خوبى است ، گويى از بهشت آمده است نه از زمين . عماد الملك در پاسخش گفت : اى خديو ، وقتى كه ميل تو به چيزى متعلق شود ، اگر ديو هم باشد فرشته مىگردد . چون تو سلطان اين اسب را منظور نموده‌اى ، لذا نيكو و زيبا و رعنا مىباشد ، و ليك -\r\n\r\n( ( 3459 ) ) هست ناقص آن سر اندر پيكرش\r\nچون سر گاو است گويى آن سرش\r\n\r\nاين گفتار عماد الملك در دل خوارزمشاه كارگر شد و اسب را در ديدهء او پست و خوار نمود . وقتى كه غرض ورزى دلال توصيف كننده چيزى شود ، ارزش يوسف به سه گز كرباس تنزل مىيابد هنگام فرا رسيدن اجل شيطان دلال گوهر گران بهاى ايمان مىشود و ابله بد بخت ايمان خود را به دلالى شيطان بيك ابريق آب مىفروشد در صورتى كه خود ابريق آب نيست ، بلكه خيال آن است و دلال جز آتش زدن به خرمن آن ابله غرض ديگرى ندارد . تو بىنوا در همين حال تندرستى و فربهى صدق و صفايت را در مقابل يك خيال از دست مىدهى و -\r\n\r\n( ( 3466 ) ) مىفروشى هر زمان درّى ز كان\r\nمىستانى همچو طفلان گردكان\r\n\r\n","description":"","footnote":"","page_name":" 331 ","page_number":335},
  {"content":"\r\n\r\n( ( 3467 ) ) پس در آن رنجورى روز اجل\r\nنيست نادر گر بود اينت عمل\r\n\r\nتو در خيالات صورتها و اشكال مىجوشى و در موقع باز شدن حقيقت درونىات مانند گردوى پوسيده در موقع شكستن ، ناچيزى خود را به ثبوت مىرسانى . خيالات تو در آغاز تموج مانند بدر ، ولى تدريجا ناچيزى آن اشكار مىشود و در پايان كار مانند هلال مىگردد . اگر از اول بروز خيالات به پايانش مىنگريستى از فريبهاى سست و بىاساسش در امان بودى . اى مرد امين ، دنيا مانند گردوى پوسيده ايست ، اين قدر در صدد آزمايش مكرر آن از نزديك مباش و پوچى آن را از همان دور درك كن . شاه آن اسب را با چشم حال زود گذر مىديد و عماد الملك با نظر عاقبت بين . چشم پادشاه به جهت پوشيدگى حقيقت تنها مسافت دو گز را مىديد ، ولى ديدگان پايان نگر عماد الملك مسافت پنجاه گزرا مشاهده مىنمود . آن كدامين سرمه است كه خدا به ديده گان پايان نگران مىكشد كه جانشان از ماوراى صد پرده رشد و كمال را مىبيند . ديدگان پيامبر ما چون در حال مشاهدهء پايان همه چيز بود ، لذا فرمود : دنيا مانند لاشهء مرداريست . خوارزمشاه با شنيدن يك عيب فقط ، محبت اسب را از دست داد و دلش از مهر اسب سرد گشت . چشم كوته بين خود را گذاشت و چشم پايان نگر عماد الملك را بر گزيد و هوش نارساى خود را رها ساخت و گفتار عماد الملك را شنيد .\r\nاين عيب گيرى از اسب بهانه‌اى بود كه عماد الملك به وسيلهء آن مىخواست حرارت دل خوارزمشاه را در بارهء اسب فرو بنشاند . در حقيقت آن مرد پايان نگر مىخواست ديدگان خوارزمشاه را از ديدن زيبايى اسب ببندد و گفتارش در اين باره مانند صداى بسته شدن در بود . همان نكته‌اى كه گفت ، در حقيقت پرده‌اى به چشمان سلطان زد كه اگر آن پرده كارگر شود ماه با آن زيبايى در ديدهء آدمى سياه مىنمايد . پاك پروردگار و سازنده‌اى كه از گفتار و افسونها در جهان غيبى قلعه ها و بناها مىسازد . گفتارها مانند بانگ در قصر است ، تا آن بانگ چه باشد ، بانگ باز شدن در يا بسته شدن آن ؟ بانگ در محسوس و شنيده مىشود ، ولى خود در نامحسوس . اين بانگ از در ناديدنى شنيده مىشود . وقتى كه چنگ حكمت آواز خوش\r\n","description":"","footnote":"","page_name":" 332 ","page_number":336},
  {"content":"\r\nبر مىآورد ، بايد ديد چه درى از بهشت باز شده است . صداى گفتار بد صداى درى است كه از دوزخ باز مىشود . حال كه تو دور و مهجور از خود در هستى ، اقلا بانگش را بشنو . اى خوش به حال ديده و ران ديده باز ، خوب در حال خود بنگر ، وقتى كه نيكىها مىكنى ، حيات واقعى و آسايش درونى در خود مىبينى ، و بالعكس -\r\n\r\n( ( 3488 ) ) چون كه تقصير و فسادى مىرود\r\nآن حيات و ذوق پنهان مىشود\r\n\r\nبا تكيه به ديد مردم پست ديد خود را از دست مده كه اين پست سيرتان كركسانى هستند كه تو را به سوى لاشه هاى مردار خواهند كشيد . ديدگان چون نرگست را روى چه علت مىبندى و مىگويى : اى برادر ، عصا كشم باش كه من كورم ؟ درست بنگر آن عصا كش را كه براى سير و سفر انتخاب كرده‌اى از خود تو نابيناتر است . برو -\r\n\r\n( ( 3492 ) ) دست كورانه به حبل الله زن\r\nجز به امر و نهى يزدانى متن\r\n\r\nحبل خداوندى همان رها كردن هوى و هوس است . اين همان هوس و هوا است كه طوفان تند وزى شد و هستى عاد را بر باد فنا داد . زندانى شدن مردم و بسته شدن بال و پر مرغان پرنده از همين هوا است . بريان شدن ماهى در تابه و بر داشته شدن پردهء مردم مستور و با حيا و خشم شحنه و شعلهء آتش و چار ميخ و هيبت دار مرگ ، همه و همه از هوا است . تو شحنهء بدنها را در روى زمين ديده‌اى ، بيا شحنهء قانون جان را هم ببين . روح در عالم غيب كيفرها و شكنجه ها دارد ، ولى مادامى كه در اين بدن گرفتار است ، آن شكنجه و كيفر نامحسوس است و هنگامى كه از هوى و هوس رها شدى ، شكنجهء هلاكت بار را خواهى ديد ، زيرا اين اصل كلى است كه هميشه ضد از ضد خود نمودار مىگردد . كسى كه در توى چاه و آب سياه زاييده است ، نمىتواند لطف صحرا را بداند و از رنج چاه آگاه شود . اگر از بيم حق هوا را رها كردى پياله‌اى از بهشت الهى در دستت نهاده مىشود . در راه هاى هواى خود غوطه ور مباش و راه به سوى سلسبيل را از خدا بپرس . مانند گياه خشك و ناچيز مطيع و اسير هوا مباش ، زيرا سايهء عرش خداوندى شايسته تر از سقف علفى و چوبين است . خوارزمشاه با شنيدن گفتار عماد الملك ، گفت : اين اسب را فورا از مقابل ديدگانم دور كنيد و\r\n","description":"","footnote":"","page_name":" 333 ","page_number":337},
  {"content":"\r\nمرا از اين تاريكى كه بينم ، نجاتم بدهيد . آن سلطان در دل خود نگفت : اى عماد الملك با گفتن اين كه سر اين اسب شبيه به گاو است ، اين شير را مفريب . مگر خداوند به بدن اسب شاخ گاو مىدوزد صنعت خداوندى نيروهاى ابدان مردم را مناسب ساخته و آنها را مانند قصرهاى متحرك و چالاك تعبيه نموده است . ميان ساختمانهاى متحرك ابدان ، راههاى آبى باز كرده و آب و خون را از اين سو به آن سو به راه انداخته است . در درون همين انسانها عالم بينهايت ، و در خرگاه محدودى چندين فضاها ساخته است كه گاهى ماه را مانند كابوسى مىنمايد و گاهى ته چاه را باغ خرم . خداوند با قبض و بسط چشم و دل ، هر لحظه سحر حلالى به وجود مىآورد . بدين سبب پيامبر ما از خدا مىخواست كه هر چه را آنچنانكه هست به او بنماياند ، تا در آن هنگام كه ورق بر مىگردد و حقايق آشكار مىشود ، در اضطراب پشيمانى نيافتد . آن حيله گرى را عماد الملك صورت داد ، خداوند مالك الملك او را به آن چاره جوئى ارشاد فرموده بود . اين است چاره جوئىهاى پسنديده ، تو بدها را از خوبها تفكيك كن . چاره سازيهاى خداوندى سر چشمهء آن چاره گريها است ، زيرا قلب مؤمن ميان دو انگشت خداونديست . خداوندى كه در دل تو مكر و قياسها را به جريان مىاندازد ، مىتواند ، در گليم هستى تو آتشها شعله ور كند .\r\n","description":"","footnote":"","page_name":" 334 ","page_number":338},
  {"content":"\r\n\r\nباز گشتن به حكايت وامدار و خواب ديدى پاى مرد\r\n\r\n( ( 3518 ) ) بىنهايت آمد آن خوش سرگذشت\r\nچون غريب از گور خواجه باز گشت\r\n( ( 3519 ) ) پاى مردش سوى خانهء خويش برد\r\nمهر صد دينار را با او سپرد\r\n( ( 3520 ) ) لوتش آورد و حكايتهاش گفت\r\nكز اميد اندر دلش صد گل شگفت\r\n( ( 3521 ) ) آنچه بعد العسر يسر او ديده بود\r\nبا غريب ار قصهء آن لب گشود\r\n( ( 3522 ) ) نيم شب بگذشت و افسانه كنان\r\nخوابشان انداخت در مرعاى جان\r\n( ( 3523 ) ) ديد پا مرد آن همايون خواجه را\r\nاندر آن شب خواب در صدر سرا\r\n( ( 3524 ) ) خواجه گفت اى پاى مرد با نمك\r\nآنچه گفتى مىشنيدم يك به يك\r\n( ( 3525 ) ) ليك پاسخ دادنم فرمان نبود\r\nبىاشارت لب نتانستم گشود\r\n( ( 3526 ) ) ما چو واقف گشته‌ايم از چون و چند\r\nمهر بر لبهاى ما بنهاده اند\r\n( ( 3527 ) ) تا نگردد هيچ كس واقف بر آن\r\nتا بسوزد پردهء دعوىوران\r\n( ( 3528 ) ) تا ندرّد پردهء غفلت تمام\r\nتا نماند ديگ حكمت نيم خام\r\n( ( 3529 ) ) بر نيفتد از طبق سر پوش غيب\r\nتا نبيند ديدنى را عين ريب\r\nما همه عينيم گر شد نقش عين\r\nبل همه عينيم ما بىميغ و غين\r\nغرق درياييم گر چه قطره ايم\r\nجملگى شمسيم گر چه ذره ايم\r\n( ( 3530 ) ) بىحجاب درد گِل آييم اين زمان\r\nكاين جهان شين است و عين است آن جهان\r\n( ( 3531 ) ) روزِ كشتن روز پنهان كردن است\r\nتخم در خاكى پريشان كردن است\r\n( ( 3532 ) ) وقت بدرودن گَه منجل زدن\r\nروز پاداش آمد و پيدا شدن\r\n\r\n","description":"","footnote":"","page_name":" 335 ","page_number":339},
  {"content":"\r\n\r\nتفسير ابيات\r\nآن سر گذشت نيكو بىنهايت است ، بر گرديم به داستان غريب وام دار . آن وام دار از گور خواجه برگشت . مدد كار او را ديد و به خانه خويش برده و سند صد دينار را به او داد . غذا براى آن وام دار آورد و حكايتها براى او مىگفت و اميدوارش مىكرد و دلش را با آن اميدها شكوفان مىساخت . آن مددكار مشكلاتى را كه در دنبالش نجات و گشايشها ديده بود ، با آن غريب وام دار در ميان مىگذاشت . تا نيمى از شب گذشت و افسانه گويان جانشان به چراگاه خواب رفت . مدد كار محتسب آن همايون خواجه را در خانهء خويش در عالم رويا ديد كه به او مىگويد : اى مددكار نمكين ، هر چه مىگفتى من همهء آنها را يك بيك مىشنيدم ، ولى دستورى نداشتم كه پاسخ آنها را بگويم ، زيرا بدون اشاره و دستور نمىتوانم لب به سخن باز كنم ، بلى -\r\n\r\n( ( 3526 ) ) ما چو واقف گشته‌ايم از چون و چند\r\nمهر بر لبهاى ما بنهاده اند\r\n( ( 3527 ) ) تا نگردد رازهاى غيب فاش\r\nتا نگردد منهدم عيش و معاش\r\n\r\nتا كسى از آن چه كه در جهان پشت پردهء طبيعت مىگذرد آگاه نگردد و پردهء ادعا كننده و پردهء غفلت كاملًا دريده نشود و ديگ حكمت نيم خام نماند و سر پوش غيبى از روى طبق حقايق برداشته نشود و ديده‌اى كه با نظر شك و ريب مىنگرد ، به حريم ديدنىها راه نيابد . اگر چه نقش و فعاليت گوش طبيعى ما محو گشته است ، ولى ما در اين جهان فوق طبيعت سر تا پا گوش شده‌ايم . اگر چه نقش و فعاليت چشم طبيعى ما سپرى شده است ، ولى در اين جهان همهء موجوديت ما آن ديده ورى است كه هيچ ابر تاريكى نمىتواند ديدگاه ما را تيره و تار بسازد . ما در اين عرصهء واقعيات -\r\n\r\nغرق درياييم گر چه قطره ايم\r\nجملگى شمسيم گر چه ذره ايم\r\nبىحجاب درد گِل آبيم صاف\r\nدر جهان جاودان گشته معاف\r\n\r\n","description":"","footnote":"","page_name":" 336 ","page_number":340},
  {"content":"\r\nما در آن دنياى دار الغرور هر چه داده بوديم ، در اين جا گرفتيم ، آن دنياى لهو و لعب زشت و پوشالى بود و اين جهان كه ما اكنون در آن زندگى مىكنيم عينيت و داراى جوهر واقعى است . اين اصل را ما اكنون در اين عرصه به خوبى مىبينيم كه -\r\n\r\n( ( 3531 ) ) روزِ كشتن روز پنهان كردن است\r\nتخم در خاكى پريشان كردن است\r\n( ( 3532 ) ) وقت بدرودن گَه منجل زدن\r\nروز پاداش آمد و پيدا شدن ( 1 ) \r\n\r\n","description":"","footnote":" ( 1 ) منجل داس . . ","page_name":" 337 ","page_number":341},
  {"content":"\r\n\r\nگفتن خواجه در خواب به آن پاى مرد و جوه وام آن دوست را كه به تبريز آمده بود و نشان دادن جاى دفن آن سيم را و پيغام به وارثان كه البته از آن هيچ باز مگيريد .\r\n\r\n( ( 3533 ) ) بشنو اكنون داد مهمان جديد\r\nمن همىديدم كه او خواهد رسيد\r\n( ( 3534 ) ) هم شنيده بودم از وامش خبر\r\nبسته بهر او دو سه پاره گهر\r\n( ( 3535 ) ) كه وفاى وام او هست آن و بيش\r\nتا كه ضيفم او نگردد سينه ريش\r\n( ( 3536 ) ) وام دارد از ذهب او نه هزار\r\nوام را از بعض آن گو برگزار\r\n( ( 3537 ) ) فضله ماند زان بسى گو خرج كن\r\nور دعا گويى مرا هم درج كن\r\n( ( 3538 ) ) خواستم تا آن به دست خود دهم\r\nدر فلان دفتر نوشته اين قسم\r\n( ( 3539 ) ) خود اجل مهلت ندادم تا كه من\r\nخفيه بسپارم به دو درّ عدن\r\n( ( 3540 ) ) لعل و ياقوت است بهر وام او\r\nدر خنورى و نوشته نام او\r\n( ( 3541 ) ) در فلان طاقيش مدفون كرده ام\r\nمن غم آن يار پيشين خورده ام\r\n( ( 3542 ) ) قيمت آن مىنداند جز ملوك\r\nفاجتهد بالبيع كى لا يخدعوك\r\n( ( 3543 ) ) در بيوع آن كن تو از خوف غرار\r\nكه رسول آموخت سه روز اختيار\r\n( ( 3544 ) ) از كساد آن مترس و درميفت\r\nكه رواج آن نخواهد هيچ خفت\r\n( ( 3545 ) ) وارثانم را سلام من بگوى\r\nوين وصيت را بيان كن مو به موى\r\n( ( 3546 ) ) تا ز بسيارى آن زر نشكهند\r\nبىگرانى پيش آن مهمان نهند\r\n( ( 3547 ) ) ور بگويد او نخواهم اين فره\r\nگو بگير و هر كه را خواهى بده\r\n( ( 3548 ) ) زان چه دادم باز نستانم نقير\r\nسوى پستان باز نايد هيچ شير\r\n( ( 3549 ) ) گشته باشد همچو سگ قى را اكول\r\nمسترد صدقه از قول رسول\r\n( ( 3550 ) ) ور ببندد درنيايد آن زرش\r\nگو بريزند آن عطا را بر درش\r\n( ( 3551 ) ) هر كه آنجا بگذرد زر مىبرد\r\nنيست هديهء مصلحان را مسترد\r\n\r\n","description":"","footnote":"","page_name":" 338 ","page_number":342},
  {"content":"\r\n\r\n( ( 3552 ) ) بهر او بنهاده‌ام آن از دو سال\r\nكرده‌ام من نذرها با ذو الجلال\r\n( ( 3553 ) ) ور روا دارند چيزى زان ستد\r\nبيست چندان خود زبانشان اوفتد\r\n( ( 3555 ) ) از خدا اميد دارم من لبق\r\nگه رساند حق را بر مستحق\r\n( ( 3556 ) ) دو قضيهء ديگر او را دست دارد\r\nلب به ذكر آن نخواهم برگشاد\r\n( ( 3557 ) ) تا بماند دو قضيه سرّ و راز\r\nهم نگردد مثنوى چندين دراز\r\n( ( 3558 ) ) برجهيد از خواب انگشتك زنان\r\nگه غزل خواهان و گه نوحه كنان\r\n( ( 3559 ) ) گفت مهمان در چه سوداهاستى\r\nپاى مردا ، مست و خوش برخاستى\r\n( ( 3560 ) ) تا چه ديدى خواب دوش اى بو العلا\r\nكه نمىگنجى تو در شهر و فلا\r\n( ( 3561 ) ) خواب ديده پيل تو هندوستان\r\nكه رميدستى ز حلقهء دوستان\r\n( ( 3562 ) ) گفت سوداناك خوابى ديده ام\r\nدر دل شب آفتابى ديده ام\r\n( ( 3563 ) ) خواب ديدم خواجهء بيدار را\r\nآن سپرده جان پى ديدار را\r\nخواجه را ديدم به خواب اى بو العلا\r\nآن سپرده جان به راه كبريا\r\n( ( 3564 ) ) خواب ديدم خواجهء معطى المنى\r\nواحد كالالف از امر خدا\r\n( ( 3565 ) ) مست و بىخود اين چنين بر مىشمرد\r\nتا كه مستى عقل و هوشش را ببرد\r\n( ( 3566 ) ) در ميان خانه افتاد او دراز\r\nخلق انبه گرد او آمد فراز\r\n( ( 3567 ) ) با خود آمد گفت اى بحر خوشى\r\nاى نهاده هوشها در بىهشى\r\n( ( 3568 ) ) خواب در بنهاده‌اى بيداريى\r\nبسته‌اى در بىدلى دلداريى\r\n( ( 3569 ) ) منعمى پنهان كنى در ذلّ فقر\r\nطوق دولت بندى اندر غلّ فقر\r\n( ( 3570 ) ) ضد اندر ضد پنهان مندرج\r\nآتش اندر آب سوزان مندمج\r\n( ( 3571 ) ) روضه‌اى در آتش نمرود درج\r\nدخلها رويان شده از بذل و خرج\r\n( ( 3572 ) ) تا بگفته مصطفى شاه نجاح\r\nالسماح يا اولى النعمى رباح\r\n( ( 3573 ) ) ما نقص مال من الصدقات قط\r\nانما الخيرات نعم المرتبط\r\n( ( 3574 ) ) جوشش و افزونى زر در زكات\r\nعصمت از فحشاء و منكر در صلات\r\n\r\n","description":"","footnote":"","page_name":" 339 ","page_number":343},
  {"content":"\r\n\r\n\r\n\r\n( ( 3575 ) ) آن زكاتت كيسه ات را پاسبان\r\nوان صلاتت هم ز گرگانت شبان\r\n( ( 3576 ) ) ميوهء شيرين نهان در شاخ و برگ\r\nزندگى جاودان در زير مرگ\r\n( ( 3577 ) ) ذبل گشته قوت خاك از شيوه اى\r\nزان غذا زاده زمين را ميوه اى\r\n( ( 3578 ) ) در عدم پنهان شده موجوديى\r\nدر سرشت ساجدى مسجودئى\r\n( ( 3579 ) ) آهن و سنگ از برونش مظلمى\r\nوز درون نورىّ و شمع معلمى\r\n( ( 3580 ) ) درج در خوفى هزاران ايمنى\r\nدر سواد چشم چندان روشنى\r\n( ( 3581 ) ) اندرون گاو تن شه زاده اى\r\nگنج در ويرانه‌اى بنهاده اى\r\n( ( 3582 ) ) تا خرى پيرى گريزد زان نفيس\r\nكاو ببيند شاه نى يعنى بليس\r\n\r\nآيه\r\n« يَمْحَقُ الله اَلرِّبا وَيُرْبِي اَلصَّدَقاتِ 2 : 276 » . ( 1 )  ( خداوند ربا را محو و زكاتها و بخششها را مىروياند و مىافزايد ) .\r\n« إِنَّ اَلصَّلاةَ تَنْهى عَنِ اَلْفَحْشاءِ وَاَلْمُنْكَرِ 29 : 45 » . ( 2 )  ( به تحقيق نماز از فحشاء و منكر جلو گيرى مىكند . )\r\nروايت\r\n« الفضل بن يسار عن ابى عبد الله عليه السلام قال قلت له ما الشرط فى الحيوان ؟ قال ثلاثة ايام للمشترى . » ( 3 )  ( فضيل بن يسار مىگويد : از امام صادق عليه السلام پرسيدم : مدت خيار فسخ در حيوان چيست ؟ فرمود سه روز براى مشترى حيوان خيار فسخ جايز است ) .\r\nدر فقه شيعه هفت خيار فسخ اساسى بدين قرار است : خيار مجلس ، خيار حيوان ، خيار غبن ، خيار تأخير تحويل ، خيار تخلف رؤيت و توصيف ، خيار عيب .\r\n","description":"","footnote":" ( 1 ) سوره البقره ، آيهء 276 . .  ( 2 ) سوره العنكبوت ، آيهء 45 . .  ( 3 ) مكاسب ، شيخ مرتضى انصارى ، ص 226 . . ","page_name":" 340 ","page_number":344},
  {"content":"\r\nاز اين خيارهاى هفتگانه تنها خيار حيوان است كه مدتش سه روز است . بلى عده‌اى از فقها ، مانند مفيد و سيد مرتضى و شيخ طوسى و ابن ابى المكارم و شيخ محمد حسن نجفى ، بنا بنقل شيخ مرتضى انصارى ، در آن صورت كه مدت خيار شرط مجهول باشد ، گفته‌اند : اين مدت سه روز خواهد بود . » ( 1 )  در فقه اهل سنت مدت خيار شرط مورد اختلاف است . فقهاى شافعيه مىگويند : كمترين خيار شرط سه روز است و اما اگر مدت خيار مزبور مجهول بوده باشد فتوا به بطلان آن داده شده است . ( 2 )  به نظر مىرسد كه مدت در خيار شرط به اختيار طرفين است و آن چه را كه جلال الدين نقل كرده است كه مدتش سه روز است ، در مورد شخص معينى است كه داستانش بقرار زير است :\r\n« عبد الله بن عمر : قال رجل للنبى صلى الله عليه و آله انى اخدع فى البيوع فقال اذا بايعت فقل لا خلابة ولى الخيار ثلاثة » ( 3 )  ( عبد الله بن عمر مىگويد : مردى به پيامبر اكرم گفت : من در خريد و فروش گول مىخورم ، فرمود : وقتى كه معامله مىكنى بگو : فريب زدن نباشد و من تا سه روز خيار فسخ دارم ) .\r\nآن چه كه در صحيح مسلم آمده است ، بدون جملهء اخير است و جملهء مزبور در بعضى از روايات ديگر ديده شده است .\r\n« عن النبى انما مثل الذى يتصدق به صدقه ثم يعود فى صدقته كمثل الكلب يقىء ثم يأكل قيأه . » ( 4 ) \r\n","description":"","footnote":" ( 1 ) مكاسب ، شيخ مرتضى انصارى ، ص 30 . .  ( 2 ) الفقه على المذاهب الاربعه ، ج 2 ص 179 ، چاپ پنجم . .  ( 3 ) صحيح مسلم ، ج 5 ص 11 . .  ( 4 ) صحيح مسلم ، ج 5 ص 64 . . ","page_name":" 341 ","page_number":345},
  {"content":"\r\n\r\n( مثل كسى كه صدقه‌اى مىدهد و سپس آن را مىگيرد ، مانند است سگى كه استفراغ مىكند و سپس قىء خود را مىخورد ) .\r\n« عن النبى صلى الله عليه و آله السماح رباح و العسر شؤم » ( 1 )  ( پيامبر اكرم فرموده است : مسامحه سود بخش است و سخت گيرى شوم ) .\r\n« عن النبى صلى الله عليه و آله ما نقصت صدقة من مال » ( 2 )  ( پيامبر اكرم فرموده است : هيچ صدقه از مال كم نمىشود ) .\r\nتفسير ابيات\r\nمحتسب در خواب به آن مددكار مىگويد : حالا بشنو كه من ديده بودم مهمان تازه‌اى مىرسد . من شنيده بودم كه آن مهمان مديون است ، لذا چند قطعه گوهر براى او گذاشته‌ام كه دين او را ادا مىكند و زيادى هم مىماند .\r\nآن گوهرها را به او بدهيد تا مهمانم با دل مجروح بر نگردد . وام او نه هزار طلا است ، از آن گوهرها دين خود را بدهد و بقيه اش را هم خرج نموده مرا هم در دعايش متذكر شود . من در زندگانىام مىخواستم دين او را با دست خودم ادا كنم و در فلان دفتر همين قسمت را يادداشت كرده بودم ، ولى پيك اجل فرا رسيد و مهلتم نداد ، تا بتوانم آن در عدن را پنهانى به وام دار بسپارم . لعل و ياقوت را براى پرداخت وام او در فلان ظرف نهاده و نام آن وام دار را روى آن نوشته و در زير فلان طاق پنهان نموده‌ام .\r\nقيمت آن جواهر را جز سلاطين كسى نمىداند ، بگو به آن غريب وام دار بكوشد تا در فروشش فريب نخورد .\r\nپيامبر ما به كسى كه در معاملات گول مىخورد ، دستور داد كه هميشه سه روز اختيار فسخ را براى خود شرط كند . در فروشش شتاب نكند و از كساد شدن آن\r\n","description":"","footnote":" ( 1 ) جامع الصغير ، ج 2 ص 37 . .  ( 2 ) احياء العلوم غزالى ، ج 2 ص 136 . . ","page_name":" 342 ","page_number":346},
  {"content":"\r\nهراسى به خود راه ندهد ، زيرا آن گوهرها از رواج نخواهد افتاد .\r\nسلام مرا به وارثانم برسان و وصيتى را كه به تو گفتم ، مو به مو با آنان در ميان بگذار و بگو از زيادى بخشش من ناراحت نشوند و بدون وحشت از گرانى قيمت آن جواهر ، به مرد وام دار وا گذار كنند . و اگر وام دار بگويد : همهء اين جواهر را نمىخواهم ، بگويند كه همهء آنها را بگير و بهر كس كه دلت مىخواهد بده ، زيرا من آن چه را كه بخشيده‌ام يك ذره از آن را هم پس نمىگيرم ، چنان كه شيرى كه از پستان بيرون آمده دوباره به پستان بر نمىگردد .\r\nپيامبر ما فرموده است : هر كس كه بخشيده شدهء خود را بر گرداند ، مانند اين است كه سگ استفراغ شدهء خود را بخورد .\r\nاگر آن وام دار در خانهء خود را ببندد كه من جواهر را نمىخواهم ، به وارثانم بگو كه جواهر را پيش در خانه اش بريزند و بر نگردانند ، تا -\r\n\r\n( ( 3551 ) ) هر كه آنجا بگذرد زر مىبرد\r\nنيست هديهء مصلحان را مسترد\r\n\r\nمن آن جواهر را دو سال است كه براى او نگه داشته‌ام و نذرها با خداوند ذو الجلال بسته‌ام كه آن را به وام دار بدهم . و اگر وارثانم بخواهند چيزى از آن جواهر را براى خودشان بر دارند بيست برابر آن ضرر خواهند ديد .\r\nاگر روح مرا در اين جهان ناراحت و اندوهگين سازند ، صد در مشقت به روى آنان باز خواهد گشت . من از خداوند اميد شايسته‌اى دارم كه حق را به مستحقش برساند . دو قضيهء ديگر محتسب به مددكار گفت كه من شرح آن دو را نخواهم گفت . بگذار آن دو قضيه پنهان بماند و مثنوى ما هم به درازا نكشد .\r\nمدد كار انگشتك زنان از خواب بر جست و گاهى غزل مىخواند و گاه ديگر نوحه سرايى مىكرد . مهمان به او گفت : مددكارا ، چه سوداهايى به سرت زده است ؟ خيلى خوش و سر مست از خواب برخاسته‌اى دوش در خواب چه ديده‌اى كه اكنون در شهر و بيابان نمىگنجى مگر پيل تو هندوستان را به خواب ديده است كه از جمع\r\n","description":"","footnote":"","page_name":" 343 ","page_number":347},
  {"content":"\r\nدوستان رميده‌اى ؟ مدد كار گفت : آرى ، خواب سوداناكى ديده و در دل شب آفتابى را ديده‌ام .\r\nديشب خواجهء بيدار را كه جان براى لقاء الله سپرده است ، در عالم رؤيا ديده‌ام . در خواب ديدم آن خواجهء بر آورندهء آرزوها و آن خواجه را كه از امر خداوندى يك مانند هزار بود . . . بدين نحو -\r\n\r\n( ( 3565 ) ) مست و بىخود اين چنين بر مىشمرد\r\nتا كه مستى عقل و هوشش را ببرد\r\n\r\nسپس در كف خانه افتاد و مردم انبوه به بالينش جمع شدند . مددكار بار ديگر به خود آمد و گفت اى درياى خوشىها ، اى خداوندى كه هوشها در بىهوشى به وديعت نهاده و بيدارىها در خواب نهاده‌اى و دلدارى را به بىدلى بسته‌اى ، اى خداوندى كه در ذلت فقر ، دولت بخشى پنهان نموده و در زنجير نيازمندى طوق بىنيازى بسته‌اى . در جلوه گاه مشيت بىچونت -\r\n\r\n( ( 3570 ) ) ضد اندر ضد پنهان مندرج\r\nآتش اندر آب سوزان مندمج\r\n( ( 3571 ) ) روضه‌اى در آتش نمرود درج\r\nدخلها رويان شده از بذل و خرج\r\n\r\nطبق اين اصل است كه پيامبر مصطفى صلى الله عليه و آله فرموده است : سود در مسامحه و ضرر در سخت گيرىها است . هيچ مالى به جهت اخراج صدقه كاسته نشد ، زيرا خيرات بيك ديگر پيوسته است . پرداخت زكات مال را مىافزايد ، چنان كه نماز از فحشاء و منكرات باز مىدارد . زكاتى كه مىدهى پاسبان كيسه ات خواهد بود و نمازت شبان نگه دارنده از گرگان .\r\nميوه هاى شيرين در شاخ و برگ پوشيده است آنچنانكه زندگى جاويدان در مرگ . روييدنىها از خاك بر مىآيد و قوت آدمى مىشود و سپس به صورت كود به خاك بر مىگردد و بار ديگر ميوه ها به وجود مىآورد . در ذات نيستى ( ماوراى كالبد مادى يا پشت پردهء طبيعت ) موجودى نهفته و در خميرهء انسان سجده كننده جان پيوسته به شعاع الهى پنهان شده است كه قابل سجده شدن است . چونان ظاهر آهن و سنگ جامد تيره و تاريك ، كه\r\n","description":"","footnote":"","page_name":" 344 ","page_number":348},
  {"content":"\r\nدرونشان شراره و نور روشنگر نهفته است . هزاران ايمنى در ترس و هزاران روشنى در سياهى چشم نهفته است .\r\nدر درون گاو تن آدمى ، روح شاه زاده را چونان گنج در ويرانه به وديعت نهاده است ، تا خر صفتان از آن بگريزند ، چون شيطان كه روح آدم را نديد و از گل كالبد آدم فرار كرد .\r\n","description":"","footnote":"","page_name":" 345 ","page_number":349},
  {"content":"\r\nحكايت آن پادشاه و وصيت كردن سه پسر خود را كه در اين سفر در ممالك من فلان جا چنين ترتيب نهيد و فلان جا چنين نواب نصب كنيد اما الله الله به فلان قلعه مرويد و گرد آن مگرديد ( 1 ) \r\n\r\n( ( 3583 ) ) پادشاهى بود او را سه پسر\r\nهر سه صاحب فطنت و صاحب نظر\r\n( ( 3584 ) ) هر يكى از ديگرى استوده تر\r\nدر سخا و در وغا و كرّ و فرّ\r\n( ( 3585 ) ) پيش شه شه زادگان استاده جمع\r\nقرة العينان شه همچون سه شمع\r\n( ( 3586 ) ) از ره پنهان ز عينين پسر\r\nمىكشيد آبى نخيل آن پدر\r\n( ( 3587 ) ) تا ز فرزند آب اين چشمه شتاب\r\nمىرود سوى رياض مام و باب\r\n( ( 3588 ) ) تازه مىباشد رياض والدين\r\nگشته جارى عينشان زين هر دو عين\r\n( ( 3589 ) ) چون شود چشمه ز بيمارى عليل\r\nخشك گردد برگ و شاخ آن نخيل\r\n( ( 3590 ) ) خشكى نخلش همىگويد پديد\r\nكه ز فرزند ، آن شجر نم مىكشيد\r\n( ( 3591 ) ) اى بسا كاريز پنهان همچنين\r\nمتصل با جانتان يا غافلين\r\n( ( 3592 ) ) اى كشيده زآسمانها و زمين\r\nمايه ها تا گشته جسم تو سمين\r\nتن ز اجزاء جهان دزديده اى\r\nپايه پايه زين و آن ببريده اى\r\nاز زمين و آفتاب و آسمان\r\nپاره ها بردوختى بر جسم و جان\r\nيا تو پندارى كه بردى رايگان\r\nباز نستانند از تو اين و آن ؟\r\nكالهء دزديده نبود پايدار\r\nليك آرد دزد را تا پاى دار\r\n( ( 3593 ) ) عاريه است اين كم همىبايد فشارد\r\nكان چه بگرفتى همه بايد گزارد\r\n( ( 3594 ) ) جز نفخت كان ز وهاب آمده است\r\nروح را باش آن دگرها بىهوده است\r\n( ( 3595 ) ) بىهده نسبت به جان مىگويمش\r\nنى به نسبت با صنيع محكمش\r\n\r\n","description":"","footnote":" ( 1 ) براى توضيح مقصود جلال الدين مولوى از داستان قلعهء ذات الصور يا دز هوش ربا به كتاب شرح اسرار مثنوى حاج ملا هادى سبزوارى رجوع شود . . ","page_name":" 346 ","page_number":350},
  {"content":"\r\n\r\n\r\nآيه\r\n« وَنَفَخْتُ فِيه مِنْ رُوحِي 15 : 29 . » ( 1 )  ( و از روح خود در آن دميدم )\r\n\r\n( ( 3586 ) ) از ره پنهان ز عينين پسر\r\nمىكشيد آبى نخيل آن پدر\r\n( ( 3587 ) ) تا ز فرزند آب اين چشمه شتاب\r\nمىرود سوى رياض مام و باب\r\n( ( 3588 ) ) تازه مىباشد رياض والدين\r\nگشته جارى عينشان زين هر دو عين\r\n\r\nفرزندان آدميان چشمه سارهايى هستند كه باغ وجود پدران را آبيارى مىكنند . اى فرزندان قرن بيستم ، اين كه بينيد چشمه سار زندگىتان خشكيده است براى آن است كه فراموش كرده‌ايد كه يكى از اساسىترين هدف جريان چشمه سار زندگى شما پدر و مادر بوده است .\r\nنسل گذشته را از ميدان حيات بيرون كنيد ، نسل گذشته كارش را تمام كرده است ، كهن سالان انگل جامعه هستند ، نگذاريد به عنوان عضوى در پيكر جامعه بمانند درست همين مطالب است كه با گسيختن اعضاى پيكر آدمى از يكديگر ، چشمه سار حيات را خشكانيده و آنان را به آرايش و پيرايش صورت و سخن و دعاوى بىسر و ته وادار كرده است .\r\nپدران و مادران ما كيستند ؟ پدران و مادران ما ريشه هاى حيات ما هستند كه هستى ما به وسيلهء آنان در اين دنيا به تحقق پيوسته است . اين ريشه ها را با دست خودمان خشك كرديم و ندانستيم كه بىاعتنائى ما به پدران و مادران نه تنها\r\n","description":"","footnote":" ( 1 ) سوره الحجر ، آيهء 29 . ","page_name":" 347 ","page_number":351},
  {"content":"\r\nبخشكانيدن درخت حيات ما منجر خواهد گشت ، بلكه شعله هاى آتش در ساقه و تنه و شاخه و شكوفه هاى درخت حيات خود ما خواهد افروخت . بديهى است كه بشر با بريده شدن فرزندان از پدران ، اساسىترين و محكمترين اصل حياتى را از خود مىبرد ، در مقابل دست بر داشتن از چنين اصل حياتى ، ناديده گرفتن اصول ديگر خيلى آسان و بىاهميت خواهد بود ، زيرا وقتى كه انسان آن جرئت را به خود بدهد كه واسطهء هستى خود را در اين دنيا زير پا بگذارد ، او جرئت به خود داده حيات ديگران را هم مىتواند زير پايش بگذارد و نابودش بسازد و بالاتر از آن حيات خود را آن قدر ناچيز و محقر بشمارد كه خود كشى براى او مساوى شكستن يك ليوان آب بوده باشد . نكته بسيار قابل توجه اين است كه خداوند در قرآن مجيد نيكى بر پدران را با اصل توحيد ذات پاكش قرين قرار مىدهد و مىفرمايد :\r\n« وَإِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا الله وَبِالْوالِدَيْنِ إِحْساناً 2 : 83 . ( 1 )  ( و هنگامى كه از بنى اسرائيل پيمان گرفتيم كه عبادت نكنند مگر خدا را و احسان به پدرانشان نمايند ) .\r\n« وَاُعْبُدُوا الله وَلا تُشْرِكُوا بِه شَيْئاً وَبِالْوالِدَيْنِ إِحْساناً 4 : 36 . ( 2 )  ( و بپرستيد خدا را و به او شرك مورزيد و به پدران نيكو كارى كنيد ) .\r\n« قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِه شَيْئاً وَبِالْوالِدَيْنِ إِحْساناً 6 : 151 . » ( 3 )  ( به آنان بگو : بياييد آن چه را كه خدا به شما حرام كرده است ، بخوانم : به خدا شرك مورزيد و به پدران خود نيكو كارى كنيد ) .\r\n","description":"","footnote":" ( 1 ) سوره البقره ، آيهء 83 . .  ( 2 ) سوره النساء ، آيهء 36 . .  ( 3 ) سوره الانعام ، آيهء 151 . . ","page_name":" 348 ","page_number":352},
  {"content":"\r\n« وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً 17 : 23 . » ( 1 )  ( و پروردگار تو حكم كرده است كه نپرستند جز او را و به پدران خود نيكو كارى نمايند . ) . . . « أَنِ اُشْكُرْ لِي وَلِوالِدَيْكَ إِلَيَّ اَلْمَصِيرُ 31 : 14 . » ( 2 )  ( و به انسان توصيه كرديم پدرانش را ، و گفتيم به من و پدرانت سپاس گزار باش ، پايان سرنوشتها به سوى من است ) .\r\nاز اهميت لزوم محبت به پدر و مادر است كه در قرآن مجيد به پدر سوگند خورده شده است :\r\n« وَوالِدٍ وَما وَلَدَ 90 : 3 . » ( 3 )  ( سوگند به پدر و توليد او ) .\r\nاين دو اصل اساسى ( عبادت خداوند يكتا و نيكو كارى به پدران ) كه قرين يكديگر در قرآن آمده است ، در دوران ما حياتى بودن خود را از دست داده است و با اين از دست دادن نخست درخت وجود پدران را پوچ و خشك كرده‌اند ، سپس باغ حيات خود را شعله ور ساخته‌اند .\r\n","description":"","footnote":" ( 1 ) سوره الاسراء ، آيهء 23 . .  ( 2 ) سوره لقمان ، آيهء 14 . .  ( 3 ) سوره البلد ، آيهء 3 . . ","page_name":" 349 ","page_number":353},
  {"content":"\r\n\r\n\r\n( ( 3591 ) ) اى بسا كاريز پنهان همچنين\r\nمتصل با جانتان يا غافلين\r\n( ( 3592 ) ) اى كشيده زآسمانها و زمين\r\nمايه ها تا گشته جسم تو سمين\r\nتن ز اجزاء جهان دزديده اى\r\nپايه پايه زين و آن ببريده اى\r\n\r\nبا هيچ منطقى نمىتوان حد و مرزى براى وجود آدمى تعيين نمود\r\nتعيين مرز و حد براى وجود مادى و روحى انسانى همان مقدار كودكانه است كه تعيين حدود يك واحد مربوط با واحدهاى بىشمار كه در هر لحظه‌اى با يكديگر در حال تأثير و تأثر بسر مىبرند . موجوديت آدمى داراى دو سيستم اساسى است : يك - سيستم موجوديت مادى او ، اگر از عروض تحولات اساسى در موجوديت مادى آدمى بر اساس ترانسفورميسم ( مكتب تحول ) به اعتبار فرضيهء محض بودنش قطع نظر كنيم ، سيستم مادى انسانها داراى دو جنبه است كه با يكى از آن دو بسته و با ديگرى باز است . جنبهء سيستم بستهء انسان به جهت استمرار و بقاى اصول ثابتهء او در كالبد مادى است ، مانند دو چشم و دو ابرو و دو دست و دو پا و دستگاه گوارش و دستگاه هاضمه و مقدار سلولها و وضع اعصاب او غير ذلك و جنبهء باز بودن سيستم مادى او ، ناشى از ارتباط شديد و مستمر او است با اجزاى طبيعت كه بعضى از آنها معمولى و بر همگان آشكار و بعضى ديگر پوشيده است . جلال الدين اشاره به اجزاى مخفى طبيعت [ مانند اشعهء كيهانى كه در موجودات زمينى تأثير مىكند 
  ] اشاره نموده و مىگويد :\r\n\r\n( ( 3591 ) ) اى بسا كاريز پنهان همچنين\r\nمتصل با جانتان يا غافلين\r\n\r\nبهترين دليل اين ادعا كه ما تا كنون نتوانسته‌ايم سيستم جارى جنبهء مادى آدمى را در عرصهء طبيعت ببنديم و حد و مرز كاملًا مشخص براى او تعيين كنيم ، عدم تماميت\r\n","description":"","footnote":"","page_name":" 350 ","page_number":354},
  {"content":"\r\n\r\nو عدم قطعيتى است كه اصول و مسائل علم تشريح براى ما مىآموزد و همچنين ناتوانى ما از بيان كامل بيمارىها و تعيين قطعى هر يك از آنها و نيز ناتوانى ما از توضيح معناى صحت و تندرستى كه يك انسان بايستى از آن برخوردار باشد . از طرف ديگر از تاثيراتى كه عوامل خارجى در سلولها و اعصاب مغزى ما مىگذارد ، نمىتوانيم جلو گيرى كرده و مرز و حد مشخصى براى آنها تعيين نماىيم .\r\nدو - سيستم موجوديت روحى او . همان دو جنبه داشتن انسان را كه در سيستم موجوديت مادى او گفتيم ، در موجوديت روحى او نيز جريان دارد . يعنى سيستم موجوديت روحى انسان از يك جهت باز و از جهت ديگر بسته مىنمايد . جهت باز بودن سيستم روحى او امكان تحولات بىشمار است كه در فرد و اجتماع در همهء دورانها و جوامع مشاهده مىشود و جهت بسته بودن آن ، استمرار و پايدارى مقدارى از اصول و قوانين كلى روان آدمى است كه براى روان شناسان و روان پزشكان و روان كاوان اجازهء بررسىهاى علمى را مىدهد .\r\nتفسير ابيات\r\nپادشاهى سه پسر داشت هشيار و صاحب نظر و هر يكى در سخا و پيكار گرى و كر و فر از ديگرى بهتر بود . اين شاه زادگان نور چشم پدر با هم در مقابل پدر مانند شمع فروزان ايستاده بودند . درخت وجود پدر و مادر از چشمه سار فرزندان آبيارى مىشود وتر و تازه مىگردد و ديدگانشان از آن دو چشمه سار روشن مىشود و چشمه سار حيات پدران از نگاه هاى محبت آميز فرزندان به جريان مىافتد . اگر چشمهء روحى فرزندان بيمار شود ، برگ و شاخ درخت هستى پدران مىخشكد و مىسوزد . -\r\n\r\n( ( 3590 ) ) خشكى نخلش همىگويد پديد\r\nكه ز فرزند آن شجر نم مىكشيد\r\n\r\nبدين سان اى غوطه وران در غفلت ، بسا جويبارهاى پنهانى كه با جان شما است و شما آنها را نمىبينيد . تو آن انسانى كه براى فربه شدن ، خمير مايه ها از زمين و\r\n","description":"","footnote":"","page_name":" 351 ","page_number":355},
  {"content":"\r\nآسمانها بسوى خود مىكشى . اين بدن آدمى از اجزاى جهان مىدزدد و براى چسبانيدن به خود ، از اين اجزاء و از آن اجزاء مىبرد و اين پاره ها را به خود مىدوزد . آيا گمان مىبرى كه اين دستبردهاى تو رايگانى بوده و محاسبه‌اى در آنها صورت نخواهد گرفت ؟ بدان كه روزى فرا مىرسد و آن چه را كه به خود بسته‌اى ، از تو خواهند گرفت . تو خود مىدانى كه -\r\n\r\nكالهء دزديده نبود پايدار\r\nليك آرد دزد را تا پاى دار\r\n( ( 3593 ) ) عاريه است اين كم همىبايد فشارد\r\nكان چه بگرفتى همه بايد گزارد\r\n\r\nمگر روحى را كه از خداوند بخشايشگر گرفته‌اى ، اين روح با تو بوده و با تو خواهد بود ، لذا - « روح را باش آن دگرها بىهده است » من كه گفتم : جز روح هر چه به دست آورده‌اى بىهوده است ، مقصودم اين است كه در مقابل عظمت روح ناچيز است ، و گر نه از نظر انتساب به صنع محكم الهى ، همهء اشياء شايستهء هستى است .\r\n","description":"","footnote":"","page_name":" 352 ","page_number":356},
  {"content":"\r\nبيان استمداد عارف از سرچشمهء حيات ابدى و مستغنى شدن او از استمداد و انجذاب از چشمه هاى آبهاى بىوفا كه علامة ذلك التجافى عن دار الغرور كه آدمى چون بر مددهاى اين چشمه ها اعتماد كند ، در طلب چشمهء باقى و دايم سست شود ، چنان كه حكيم را است :\r\n\r\nكاريز درون جان تو مىبايد\r\nكز عاريه ها تو را درى نگشايد\r\nيك چشمهء آب در درون خانه\r\nبه زان جويى كه از برون مىآيد\r\n( ( 3596 ) ) حبذا كاريز اصل چيزها\r\nفارغت آرد از اين كاريزها\r\n( ( 3597 ) ) تو ز صد ينبوع شربت مىكشى\r\nهر چه زان صد كم شود كاهد خوشى\r\n( ( 3598 ) ) چون بجوشد از درون چشمهء سنى\r\nزاستراق چشمه ها گردى غنى\r\nچشمهء آبى درون خانه اى\r\nبه ز رودى كان نه در كاشانه اى\r\n( ( 3599 ) ) قرة العينت چو زآب و گِل بود\r\nراتبهء اين قرّه درد دل بود\r\n( ( 3600 ) ) قلعه را چون آب آيد از برون\r\nدر زمان امن باشد بر فزون\r\n( ( 3601 ) ) چون كه دشمن گرد آن حلقه كند\r\nتا كه اندر خونشان غرقه كند\r\n( ( 3602 ) ) آب بيرون را ببندند آن سپاه\r\nتا نباشد قلعه را زآنها پناه\r\n( ( 3603 ) ) آن زمان يك چاه شورى از درون\r\nبه ز صد جيحون شيرين از برون\r\n( ( 3604 ) ) قاطع الاسباب و لشكرهاى مرگ\r\nهمچو دى آيد به قطع شاخ و برگ\r\n( ( 3605 ) ) در جهان نبود مددشان از بهار\r\nجز مگر در جان بهار روى يار\r\n( ( 3606 ) ) زان لقب شد خاك را دار الغرور\r\nكاو كشد پا را سپس يوم العبور\r\n( ( 3607 ) ) پيش از آن از راست وز چپ مىدويد\r\nكه بچينم درد تو ، چيزى نچيد\r\n( ( 3608 ) ) او بگفتى مر تو را وقت غمان\r\nدور از تو رنج و ده كُه در ميان\r\n( ( 3609 ) ) چون سپاه رنج آمد بست دم\r\nخود نمىگويد تو را من ديده ام\r\n( ( 3610 ) ) حق پى شيطان بدينسان زد مثل\r\nكه تو را در رزم آرد با حيل\r\nكه تو را گويد كه من پشتم تو را\r\nدر بلا و در جفا و در عنا\r\n\r\n","description":"","footnote":"","page_name":" 353 ","page_number":357},
  {"content":"\r\n\r\n\r\n( ( 3611 ) ) مر تو را يارى دهم ، من با توام\r\nدر خطرها پيش تو من مىدوم\r\n( ( 3612 ) ) اسپرت باشم گه تير خدنگ\r\nمخلصت باشم هم اندر وقت تنگ\r\n( ( 3613 ) ) جان فداى تو كنم در انتعاش\r\nرستمى شيرى هلا مردانه باش\r\n( ( 3614 ) ) سوى كفرش آورد زين عشوه ها\r\nآن جوال خدعه و مكر و دغا\r\n( ( 3615 ) ) چون قدم بنهاد و در خندق فتاد\r\nاو به قهقه خنده لب را برگشاد\r\n( ( 3616 ) ) هى بيا من طمعها دارم ز تو\r\nگويدش رو رو كه بيزارم ز تو\r\n( ( 3617 ) ) تو نترسيدى ز عدل كردگار\r\nمن همىترسم تو دست از من بدار\r\n( ( 3618 ) ) گفت حق خود او جدا گشت از نهى\r\nتو بدين تزويرها هم كى رهى\r\n( ( 3619 ) ) فاعل و مفعول در روز شمار\r\nرو سياهند و حريف سنگسار\r\n( ( 3620 ) ) ره زده و ره زن يقين در حكم و دار\r\nدر چه بعدند و در بئس المهاد\r\n( ( 3621 ) ) گول را و غول را كاو را فريفت\r\nاز خلاص و فوز مىبايد شكيفت\r\n( ( 3622 ) ) هم خر و خر گير اينجا در گِلاند\r\nغافلند اينجا و آنجا آفلاند\r\n( ( 3623 ) ) جز كسانى را كه وا گردند از آن\r\nدر بهار فضل آيند از خزان\r\n( ( 3624 ) ) توبه آرند و خدا توبه پذير\r\nامر او گيرند و او نعم الامير\r\n( ( 3625 ) ) چون برآرند از پشيمانى حنين\r\nعرش لرزد از انين المذنبين\r\n( ( 3626 ) ) آنچنان لرزد كه مادر بر ولد\r\nدستشان گيرد به بالا مىكشد\r\n( ( 3627 ) ) كاى خداتان وا خريده از غرور\r\nنك رياض فضل و نك رب غفور\r\n( ( 3628 ) ) بعد از اينتان برگ و رزق جاودان\r\nاز هواى حق بود نز ناودان\r\n( ( 3629 ) ) چون كه دريا بر وسايط رشك كرد\r\nتشنه چون ماهى به ترك مشك كرد\r\nقصهء شه زادگان آور به پيش\r\nكاين حديث از حدّ امكان است بيش\r\n\r\nآيه\r\n« كَمَثَلِ اَلشَّيْطانِ إِذْ قالَ لِلإِنْسانِ اُكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ الله رَبَّ اَلْعالَمِينَ 59 : 16 » ( 1 ) \r\n","description":"","footnote":" ( 1 ) سوره الحشر ، آيهء 16 . . ","page_name":" 354 ","page_number":358},
  {"content":"\r\n\r\n( مانند شيطان كه به انسان گفت كفر بورز ، وقتى كه انسان كفر ورزيد ، شيطان گفت : من از تو بيزارم ، من از خداوند ، پروردگار عالميان مىترسم ) .\r\n« هذا وَإِنَّ لِلطَّاغِينَ لَشَرَّ مَآبٍ جَهَنَّمَ يَصْلَوْنَها فَبِئْسَ اَلْمِهادُ 38 : 55 - 56 » ( 1 )  ( اين است ، به تحقيق براى طغيانگران بدترين سرنوشت و آينده در انتظار است ، به دوزخ انداخته خواهند شد ، دوزخ جايگاه و گهوارهء بدى است . )\r\nروايت\r\n« عن النبى صلى الله عليه و آله اذا دخل النور القلب انشرح و انفسح ، قيل و ما علامه ذلك ؟ قال التجافي عن دار الغرور و الانابه الى دار الخلود و الاستعداد للموت . » ( 2 )  ( هنگامى كه نور الهى به قلب وارد مىشود قلب باز مىگرد . گفته شد : علامت گشايش قلب چيست ؟ فرمود : كنار رفتن از دنياى فريبنده و باز گشت به سراى ابديت و آماده شدن به مرگ ) .\r\n","description":"","footnote":" ( 1 ) سوره ص ، آيهء 56 . .  ( 2 ) احياء العلوم ، غزالى ، ج 1 ص 58 . . ","page_name":" 355 ","page_number":359},
  {"content":"\r\n\r\n\r\n( ( 3698 ) ) چون بجوشد از درون چشمهء سنى\r\nزاستراق چشمه ها گردد غنى\r\nچشمهء آبى درون خانه اى\r\nبه ز رودى كان نه در كاشانه اى\r\n. . .\r\n( ( 3600 ) ) قلعه را چون آب آيد از برون\r\nدر زمان امن باشد در فزون\r\n( ( 3601 ) ) چون كه دشمن گرد آن حلقه زند\r\nتا كه اندر خونشان غرقه كند\r\n( ( 3602 ) ) آب بيرون را ببندند آن سپاه\r\nتا نباشد قلعه را زآنها پناه\r\n( ( 3603 ) ) آن زمان يك چاه شورى از درون\r\nبه ز صد جيحون شيرين از برون\r\n\r\nبا دل باختن به صور و اشكال برونى ، منابع جوشان درون را نخشكانيم . در زندگانى ما صف آرايىها داريم كه آبگيرى از چشمه سارهاى برونى را امكان ناپذير مىسازد . در اين هنگام يك چاه شور درونى از صدها جيحون شيرين برونى ما را بىنياز خواهد ساخت .\r\nچه مىگويى اى مولوى ؟ تو كجايى و اين حيوان صفتان انسان نما كه تمام منابع آب حيات درون خود و ديگران را مىخشكانند كجايند ؟ در اين كشمكش ميان تو و محسوس پرستان ، حاشيه نشينانى هستند كه كف مىزنند و جست و خيزها مىكنند . نه از حقارت دعواى حسيون افراطى اطلاعى دارند و نه از عظمت حمايت تو از درون بينى و درون گرائى خبرى . در آن هنگام كه يك انسان از درون خود قهر مىكند و بيرون مىآيد و در محسوسات و مزاياى برونى غرق مىگردد ، نخستين چيزى را كه از دست مىدهد ، سرمايهء حياتى من و شخصيت است كه بدون آن سرمايه نه تنها منبع حياتى درون خود را مىخشكاند ، بلكه پرداختن او به محاسبات حقايق\r\n","description":"","footnote":"","page_name":" 356 ","page_number":360},
  {"content":"\r\n\r\nو واقعيات برونى نيز جز بىهوده گرايى نتيجه‌اى در بر نخواهد داشت . مگر نبايد ما بدانيم كه محسوسات و ملموسات برونى هر يك به مقتضاى طبيعت و خواصى كه دارد ، انعكاس و اثر معين و موقت در ما به وجود مىآورد و سپس راه خود را پيش مىگيرد ؟ پس اين همه قانون سازى و اكتشافات و درك مبادى و كليات و سيستم بخشى به معلومات از كجا به وجود مىآيند ؟ آيا جز اين است كه اين فعاليتها همه و همه مربوط به سرمايهء درونى ما از قبيل انديشه و تعقل و نبوغ درونى ما مىباشد .\r\nاين صورت بازيها و عكس پردازيها و گرايش مردم بر سطوح آن چه كه در طبيعت و ساخته شده هاى مصنوعى انسانها مىگذرد ، درون آنان را راكد و جامد مىسازد . اين ركود و جمود تنها به شكل باز ايستادن جريانات فكرى و تجسيمات و حافظه ها و الهامات اكتشافى نمايان نمىشود ، بلكه تدريجا به خشكيدن اصل منبع حيات منتهى مىگردد .\r\nامروزه شمارهء كسانى كه با خود بنشينند و خود را در يابند ، در مقابل آنان كه درونشان در محسوسات بيرونى مىچرد بقدرى در اقليت است كه باعث شرمسارى تمدن امروزى ما است .\r\nآيا چشمه سارهاى واحدهاى جهان برونى كه به درون ما سرازير مىگردند مانع فوران درونى ما هستند ؟\r\nبه نظر مىرسد كه اگر تشبيه جلال الدين در ابيات مورد تحليل صحيح باشد كه واحدهاى جهان برونى مانند چشمه سارهايى هستند كه به درون وارد مىشوند ، در اين صورت اعتراض جلال الدين كاملًا صحيح نخواهد بود ، زيرا چشمه سارهاى برونى يعنى معلوماتى كه به وسيلهء حواس طبيعى به ذهن ما منتقل مىشوند ، فى نفسه تضاد و مانعيتى در مقابل جوشيدن منبع درونى ما ندارند . بلكه خود آن چشمه سارها به نوبت خود موجب فوران منبع درونى ما مىگردند . زيرا گسترش تمام دانشهاى بشرى در ميدان وسيعى از جهان برونى به وسيلهء حواس صورت مىگيرد و بارور مىگردد . بلكه اين شخصيت آدمى است كه بايستى از خود باختن در مقابل واحدهاى جهان برونى و\r\n","description":"","footnote":"","page_name":" 357 ","page_number":361},
  {"content":"\r\n\r\nمنحصر ساختن وسيلهء معرفت در حواس طبيعى ، اجتناب بورزد و از هر يك از دو قلمرو درون و برون مطابق اختصاصاتى كه هر يك از آن دو دارند بهره بردارى نمايد . خود جلال الدين يكى از مسئوليتهاى انسان را در روز رستاخيز ، به كار نبردن حواس معرفى كرده و مىگويد :\r\n\r\n« پنج حس را در كجا پالوده‌اى ؟ »\r\n\r\nتفسير ابيات\r\nمرحبا به آن جويبار كه اصل همهء اشياء بوده و تو را از هر جويبارى بىنياز مىسازد . تو اگر از صد چشمهء شربت بهره ور گردى ، در آن هنگام كه چيزى از آن چشمه ها كم شود از خوشىهاى تو مىكاهد .\r\nاما اگر از درون تو چشمهء عالى بجوشد ، ديگر نيازى به دزديدن چشمه هاى برونى نخواهى داشت . يك چشمهء آب در درون خانه بهتر از نهر بزرگى است كه درون كاشانهء تو نباشد . اگر روشنايى چشم تو بسته به آب گل بوده باشد ، نتيجهء دايمى اين چشم روشنى درد دل خواهد بود .\r\nدر اين مثال دقت كن : اگر چشمه‌اى از بيرون قلعه به درون قلعه جريان داشته باشد ، در زمان آرامش و امن ، مردم آن قلعه از چشمه سارى كه از بيرون مىآيد بهره مند مىشوند ، ولى -\r\n\r\n( ( 3601 ) ) چون كه دشمن گرد آن حلقه زند\r\nتا كه اندر خونشان غرقه كند\r\n( ( 3602 ) ) آب بيرون را ببندند آن سپاه\r\nتا نباشد قلعه را ز آنها تباه\r\n\r\nدر اين موقع يك چاه شور درون قلعه ، بهتر از صد جيحون شيرين بيرون قلعه مىباشد . در آن هنگام كه قاطع الاسباب و لشكرهاى مرگ مانند فصل خزان براى بريدن شاخ و برگ حيات هجوم مىآورند ، طراوت بهار برونى چه نتيجه‌اى خواهد داد مگر آن بهار روى يار كه در اعماق جانت سرسبز و با طراوت است . دنيا را بدان جهت دار الغرور ناميده‌اند كه در هنگام عبور از اين خاكدان ، پا به عقب مىكشد . پيش از آغاز عبور\r\n","description":"","footnote":"","page_name":" 358 ","page_number":362},
  {"content":"\r\nمظاهر اين دنيا از راست و چپ مىدويد و مىگفت : درد و بد بختىهاى تو را مرتفع خواهم ساخت ، درد نهايى رسيد و دنيا بگفتهء خود وفا نكرد . او به تو در موقع رنج و غم مىگفت كه رنج و درد از تو دور باد ، الهى كه فاصله ميان تو و رنج و درد به مقدار ده كوه باد . اما در آن موقع كه سپاه رنج به سوى تو هجوم مىآورند ، دم بر مىبندد و اصلًا نمىگويد كه من تو را ديده‌ام و تو را مىشناسم حق تعالى اين مثل را در بارهء شيطان آورده است كه وقتى كه انسان را با ستيزه و حيله گرى خود اغوا مىكند مىگويد :\r\nمن در بلا و جفا و مشقتها پشتيبان تو هستم و تو را يارى خواهم كرد ، من هميشه با تو خواهم بود و در خطرها پيش از تو قدم خواهم بر داشت . من در موقع آمدن تير بلا سپرت خواهم گشت و در هر تنگناى زندگى بر تو اخلاص خواهم ورزيد . جان فداى تو خواهم كرد ، برو جلو ، تو رستمى ، شير مردى ، مردانه باش و برو پيش . با اين اغواها -\r\n\r\n( ( 3614 ) ) سوى كفرش آورد زين عشوه ها\r\nآن جوال خدعه و مكر و دغا\r\n\r\nوقتى كه انسان بىنوا با فريبهاى شيطان پيش رفت و در گودال بدبختىها افتاد ، شيطان لب گشوده و قهقهه ها سر مىدهد . انسان بىچاره فرياد مىزند و به شيطان مىگويد : بيا پناهم باش كه من در تو آرزوها و طمعها دارم شيطان مىگويد : برو كه من از تو بيزارم . تو انسان حيوان سيرت از دادگرى خداوند نترسيدى ، ولى من از خداوند مىترسم . برو راه خود را پيش بگير و دست از من بردار . خداوند فرموده است : شيطان از بارگاه الهى رانده شده است ، تو چگونه مىتوانى با اين تزويرها و تبعيت از شيطان نجات يا بى ؟ اغوا كننده و اغوا شده در روز رستاخيز هر دو رو سياه و مستحق سنگساراند . آرى -\r\n\r\n( ( 3620 ) ) ره زده و رهزن يقين در حكم و داد\r\nدر چه بعدند و در بئس المهاد\r\n\r\nآن احمقها و غولان كه فريفتهء شيطان شدند ، اگر خلاصى پيدا كنند ، جاى شگفتى است . هم خر و هم خر گير در اين جا پاى در گلاند و اين جا در غفلتاند و آنجا در غروب از رحمت الهى . مگر كسانى كه توبه كنند و از شيطان بر گردند و از خزان\r\n","description":"","footnote":"","page_name":" 359 ","page_number":363},
  {"content":"\r\nشقاوت به بهار سعادت روى بياورند . روى به توبه و انابه آورند كه خداى رحمان و رحيم پذيرندهء توبه ها است و امر خداوندى را مطيع شوند . هنگامى كه از پشيمانى ناله ها كنند ، عرش الهى از نالهء گنه كاران مىلرزد -\r\n\r\n( ( 3626 ) ) آنچنان لرزد كه مادر بر ولد\r\nدستشان گيرد به بالا مىكشد\r\n( ( 3627 ) ) كاى خداتان وا خريده از غرور\r\nنك رياض فضل و نك رب غفور\r\n\r\nپس از اين ، برگ و نوا و روزى جاودانى از فضاى ملكوتى نه از ناودان به سراغتان خواهد آمد . وقتى كه دريا بر واسطه ها رشك برد ، تشنه سوخته مانند ماهى مشك را ترك و راه دريا را پيش مىگيرد . برو داستان شاه زادگان را بياور كه اين حديث بالاتر از حدود امكان است .\r\n","description":"","footnote":"","page_name":" 360 ","page_number":364},
  {"content":"\r\n\r\nروان شدن شه زادگان در ممالك پدر بعد از وداع و اعادت كردن شاه وقت وداع وصيت خود را\r\n\r\n( ( 3630 ) ) عزم ره كردند آن هر سه پسر\r\nسوى املاك پدر رسم سفر\r\n( ( 3631 ) ) در طواف شهرها و قلعه هاش\r\nاز ره تدبير ديوان و معاش\r\nخواستند از شه اجازت گاه عزم\r\nداد اجازتشان چو نيت ديد جزم\r\n( ( 3632 ) ) دست بوس شاه كردند و وداع\r\nپس بديشان گفت آن شاه مطاع\r\n( ( 3633 ) ) هر كجا دلتان كشد عازم شويد\r\nفى امان الله دست افشان رويد\r\n( ( 3634 ) ) غير آن قلعه كه نامش هش ربا\r\nتنگ آرد بر كله داران قبا\r\n( ( 3635 ) ) الله الله زان دژ ذات الصور\r\nدور باشيد و بترسيد از خطر\r\n( ( 3636 ) ) روى و پشت برجهاش و سقف و پست\r\nجمله تمثال و نگار و صورت است\r\n( ( 3637 ) ) همچو آن حجرهء زليخا پر صور\r\nتا كند يوسف بناگاهش نظر\r\n( ( 3638 ) ) چون كه يوسف سوى او مىننگريد\r\nخانه را پر نقش خود كرد آن مكيد\r\n( ( 3639 ) ) تا به هر سو بنگرد آن خوش عذار\r\nروى او را بيند او بىاختيار\r\n( ( 3640 ) ) بهر ديده روشنان يزدان فرد\r\nشش جهت را مظهر آيات كرد\r\n( ( 3641 ) ) تا به هر حيوان و نامى كانگرند\r\nاز رياض حسن ربانى چرند\r\n( ( 3642 ) ) بهر اين فرمود با آن اسپه او\r\nحيث وليتم فثم وجهه\r\n( ( 3643 ) ) از قدح گر در عطش آبى خوريد\r\nدر درون آب حق را ناظريد\r\n( ( 3644 ) ) آنكه عاشق نيست او در آب در\r\nصورت خود بيند اى صاحب نظر\r\n( ( 3645 ) ) صورت عاشق چو فانى شد در او\r\nپس در آب اكنون كرا بيند بگو ؟\r\n( ( 3646 ) ) حسن حق بينند اندر روى حور\r\nهمچو مه در آب از صنع غيور\r\n( ( 3647 ) ) غيرتش بر عاشقى و صادقى است\r\nغيرتش بر ديو و بر استور نيست\r\n( ( 3648 ) ) ديو اگر عاشق شود هم گوى برد\r\nجبرئيلى گشت و آن ديوى بمرد\r\n( ( 3649 ) ) اسلم الشيطان در اينجا شد پديد\r\nكه يزيدى شد ز فضلش بايزيد\r\n\r\n","description":"","footnote":"","page_name":" 361 ","page_number":365},
  {"content":"\r\n\r\n( ( 3650 ) ) اين سخن پايان ندارد اى گروه\r\nالحذر زان قلعهء پر از شكوه\r\n( ( 3651 ) ) هين مبادا كه هوستان ره زند\r\nكه فتيد اندر شقاوت تا ابد\r\n( ( 3652 ) ) از خطر پرهيز آمد مفترض\r\nبشنويد از من حديث بىغرض\r\n( ( 3653 ) ) در فرج جويى خرد سر تيز به\r\nاز كمينگاه بلا پرهيز به\r\n( ( 3654 ) ) گر نمىگفت اين سخن را آن پدر\r\nور نمىفرمود از آن قلعه حذر\r\n( ( 3655 ) ) خود بدان قلعه نمىشد خيلشان\r\nخود نمىافتاد آن سو ميلشان\r\n( ( 3656 ) ) كان نبد معروف و بس مهجور بود\r\nاز قلاع و از مناهج دور بود\r\n( ( 3657 ) ) چون كه كرد او منع دلشان زان مقال\r\nدر هوس افتاد و در كوى خيال\r\n( ( 3658 ) ) رغبتى زان منع در دلشان برست\r\nكه ببايد سرّ اين را باز جست\r\n( ( 3659 ) ) كيست كز ممنوع گردد ممتنع\r\nچون كه الانسان حريص ما منع\r\n( ( 3660 ) ) نهى بر اهل تُقى تبعيض شد\r\nليك بر اهل هوا تحريض شد\r\n( ( 3661 ) ) پس از اين يغوى به قوما كثير\r\nهم از اين يهدى به قلبا خبير\r\n( ( 3662 ) ) كى رمد از نى حمام آشنا\r\nبل رمد زان نى حمامات هوا\r\n( ( 3663 ) ) پيش شه گفتند خدمتها كنيم\r\nبر سمعناها و اطعناها تنيم\r\n( ( 3664 ) ) رو نگردانيم از فرمان تو\r\nكفر باشد غفلت از احسان تو\r\n( ( 3665 ) ) ليك استثنا و تسبيح خدا\r\nزاعتماد خود بد از ايشان جدا\r\n( ( 3666 ) ) ذكر استثنا ز جرم ملتوى\r\nگفته شد در ابتداى مثنوى\r\n( ( 3667 ) ) صد كتاب ار هست جز يك باب نيست\r\nصد جهت را قصد جز محراب نيست\r\n( ( 3668 ) ) اين طرق را منتهى يك خانه است\r\nوين هزاران سنبله يك دانه است\r\n( ( 3669 ) ) گونه گونه خوردنىها صد هزار\r\nجمله يك چيز است اندر اعتبار\r\n( ( 3670 ) ) از يكى چون سير گشتى تو تمام\r\nسرد شد اندر دلت پنجه طعام\r\n( ( 3671 ) ) در مجاعت بس تو احول ديده اى\r\nكه يكى را صد هزاران ديده اى\r\n( ( 3672 ) ) گفته بودم از سقام آن كنيز\r\nو از طبيبان و كژى تدبير نيز\r\n\r\n","description":"","footnote":"","page_name":" 362 ","page_number":366},
  {"content":"\r\n\r\n( ( 3673 ) ) كان طبيبان همچو اسب بىعذار\r\nغافل و بىبهره بودند از سوار\r\n( ( 3674 ) ) كامشان پر زهر از قرع لگام\r\nسمّشان مجروح از تحويل گام\r\n( ( 3675 ) ) ناشده واقف كه نك بر پشت ما\r\nرايضى چست است استادى نما\r\n( ( 3676 ) ) نيست سرگردانى ما زين لگام\r\nجز ز تصريف سوار دوست كام\r\n( ( 3677 ) ) ما پى گل سوى بستانها شده\r\nگل نموده ليك آن خارى بده\r\n( ( 3678 ) ) هيچشان اين نى كه گويند از خرد\r\nبر گلوى ما كه مىكوبد لگد ؟\r\n( ( 3679 ) ) آن طبيبان آنچنان بندهء سبب\r\nگشته‌اند از مكر يزدان محتجب\r\n( ( 3680 ) ) گر ببندى بر صطبلى گاو نر\r\nباز يا بى در مقام گاو خر\r\n( ( 3681 ) ) از خرى باشد تغافل خفته وار\r\nكه نجويى تا كيست اين خفيه كار\r\n( ( 3682 ) ) خود نگفته كاين مبدل تا كى است\r\nنيست پيدا او مگر افلاكى است\r\n( ( 3683 ) ) تير سوى راست پرّانيده اى\r\nسوى چپ رفته است تيرت ديده اى\r\n( ( 3684 ) ) سوى آهويى به صيدى تاختى\r\nخويش را تو صيد خوكى ساختى\r\n( ( 3685 ) ) در پى سودى دويده بهر كبس\r\nنارسيده سود و افتاده به حبس\r\n( ( 3686 ) ) چاه ها كنده براى ديگران\r\nخويش را ديده فتاده اندر آن\r\n( ( 3687 ) ) در سبب چون بىمرادت كرد رب\r\nپس چرا بد ظن نگردى در سبب\r\n( ( 3688 ) ) بس كسى از مكسبى خاقان شده\r\nديگران زان مكسبه عريان شده\r\n( ( 3689 ) ) بس كس از عقد زنان قارون شده\r\nديگرى از عقد زن مديون شده\r\n( ( 3690 ) ) پس سبب گردان چو دمّ خر بود\r\nتكيه بر وى كم كنى بهتر بود\r\n( ( 3691 ) ) در سبب گيرى نگردى هم دلير\r\nكه بس آفتهاش پنهان است زير\r\n( ( 3692 ) ) سرّ استثناست اين حزم و حذر\r\nزان كه خر را بز نمايد اين قدر\r\nمشركان را در دو چشم اهل بدر\r\nكم نموده تا ندارند ايچ قدر\r\n( ( 3693 ) ) آن كه چشمش بست گر چه گربزست\r\nز احولى اندر دو چشمش خر بز است\r\n( ( 3694 ) ) او بگرداند دل و افكار را\r\nچون مقلب حق بود ابصار را\r\n\r\n","description":"","footnote":"","page_name":" 363 ","page_number":367},
  {"content":"\r\n\r\n\r\n( ( 3695 ) ) چاه را تو خانه‌اى بينى لطيف\r\nدام را تو دانه‌اى بينى ظريف\r\n( ( 3696 ) ) اين تسفسط نيست تقليب خداست\r\nمىنمايد كه حقيقتها كجاست\r\n( ( 3697 ) ) آن كه انكار حقايق مىكند\r\nجملگى او بر خيالى مىتند\r\n( ( 3698 ) ) او همىگويد كه حسبان خيال\r\nهم خيالى باشدت چشمى بمال\r\n\r\nآيه\r\n« وَلِلَّه اَلْمَشْرِقُ وَاَلْمَغْرِبُ فَأَيْنَما تُوَلُّوا فَثَمَّ وَجْه الله 2 : 115 » . ( 1 )  ( براى خدا است مشرق و مغرب ، پس بهر طرف رو بگردانيد ، وجه الله همان طرف است ) .\r\n« وَاُذْكُرُوا نِعْمَةَ الله عَلَيْكُمْ وَمِيثاقَه اَلَّذِي واثَقَكُمْ بِه إِذْ قُلْتُمْ سَمِعْنا وَأَطَعْنا وَاِتَّقُوا الله إِنَّ الله عَلِيمٌ بِذاتِ اَلصُّدُورِ 5 : 7 » . ( 2 )  ( و به ياد آورديد نعمت خدا و پيمانى را كه شما را با آن متعهد كرده است ، وقتى كه گفتيد شنيديم و اطاعت نموديم . به خدا تقوا بورزيد او به همهء آن چه كه در درونها است دانا است ) .\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ الله 18 : 23 - 24 » . ( 3 )  ( و هرگز مگو من فردا چيزى را انجام خواهد داد ( تا آن كه بگويى ) مگر اين كه خدا بخواهد ) .\r\n« وَيُقَلِّلُكُمْ فِي أَعْيُنِهِمْ لِيَقْضِيَ الله أَمْراً كانَ مَفْعُولًا 8 : 44 » . ( 4 )  ( و شما را در نظر آنان اندك نشان مىداد تا خداوند اجرا كند آن امر را كه تثبيت شده بود . )\r\n","description":"","footnote":" ( 1 ) سوره البقره ، آيهء 115 . .  ( 2 ) سوره المائده ، آيهء 7 . .  ( 3 ) سوره الكهف ، آيهء 23 . .  ( 4 ) سوره الانفال ، آيهء 44 . . ","page_name":" 364 ","page_number":368},
  {"content":"\r\n\r\n\r\nروايت\r\n« ليس منكم من احد الا و قد وكل به قرينه من الشياطين قالوا و انت يا رسول الله ؟ قال نعم و لكن الله اعاننى عليه فاسلم . » ( 1 )  ( كسى از شما نيست مگر اين كه قرينى از شياطين به او موكل شده است . عرض كردند : اى پيامبر خدا ، شما هم ؟ فرمود : بلى ولى خداوند به من كمك كرد ، به او پيروز شدم و او به من تسليم شده است ) .\r\nتفسير ابيات\r\nآن سه شه زاده تصميم گرفتند كه به سوى املاك پدر راه بيافتند و شهرها و قلعه ها را براى تدبير امر ديوان و معاش بگردند . در موقع تصميم از پدر اجازه خواستند . چون پدر تصميم آنان را قاطعانه ديد ، به آنان اجازه داد . آنان دست شاه را بوسيده و او را وداع نمودند . در آن موقع شاه به آنان گفت : هر كجا كه بخواهيد در امان خدا و شادان برويد ، مگر به آن قلعه كه نامش دژ هوش ربا است . به آن قلعه نزديك نشويد كه عرصه را بر بزرگان تنگ مىگيرد . فرزندانم ، از خدا بترسيد و به آن قلعهء پر از نقش و نگار نزديك نشويد ، از خطر اجتناب كنيد و به آن دژ نرويد - آن دژى است كه -\r\n\r\n( ( 3636 ) ) روى و پشت برجهاش و سقف و پشت\r\nجمله تمثال و نگار و صورت است\r\n\r\nچونان حجرهء زليخا است كه با نقش و نگار و صورت خويشتن آراسته بود تا يوسف در آن حجره به هر طرف بنگرد ، صورت زليخا را ببيند . به همين ترتيب خداوند يگانه براى ديده وران روشن بين تمام جهات عالم هستى را پر از مظاهر خود كرده است ، تا در هر لحظه خدا را از آن مظاهر ببينند . بهر حيوان و روينده كه بنگرند از باغهاى حسن ربانى بهره مند شوند . به همين جهت بود كه خداوند در قرآن خطاب به روشن بينان فرمود : « بهر طرف كه روى بگردانيد وجه او را خواهيد ديد » اگر شما براى رفع تشنگى كاسه‌اى به دست گرفته و آبى بنوشيد ، صورت خودتان را كه در آن\r\n","description":"","footnote":" ( 1 ) مسند احمد بن حنبل ، ج 1 ص 257 . . ","page_name":" 365 ","page_number":369},
  {"content":"\r\nآب خواهيد ديد ، وجهى از خدا است . ( 1 )  صاحب نظرا ، كسى كه از نعمت عظماى عشق الهى محروم است ، در آن آب تنها صورت خود را مىبيند . وقتى كه صورت عاشق در عظمت الهى فانى شد ، هر صورتى را كه در عرصهء مظاهر الهى ببيند وجه الله را ديده است ، آنان در روى زيبايان حسن خدايى را مىبينند كه خداوند به جهت شدت محبتش بر عشاق خود در موجودات منعكس ساخته است كه غير او را نبينند . آرى بدين جهت است كه صورت خود را مانند ماه در جويبار زلال هستى منعكس نموده است . غيرت خداوندى بر عشق و صدق آدميان است نه بر ديو و چهار پايان . اگر ديو هم از نعمت عشق برخوردار شود ، گوى سبقت مىبرد و سيرت و صفت ديو بودنش از بين مىرود و سيرت و صفت جبرئيلى مىگيرد . فرمودهء پيامبر ما كه شيطان من به من تسليم شده است ، از همين رو است كه عشق به پيامبر ورزيده و صفت و سيرت ديو بودن را از خود بر كنار نموده است . اين سخن هم پايانى ندارد .\r\nشاه به فرزندانش مىگويد : بپرهيزيد از آن قلعهء با شكوه ، مبادا كه راهزن هوى و هوس شما را به آن قلعه تحريك كند و در شقاوت ابدى غوطه ورتان بسازد . اين حديث را بىغرضانه از من بشنويد كه پرهيز از خطر واجب است . عقل آدمى براى پيدا كردن فرج و رهايى از بدبختى بايستى سر تيز و نافذ باشد و او را به پرهيز از كمينگاه بلا وادار كند . اگر آن پدر اين سخن را نمىگفت و آن همه تأكيد به پرهيز از ورود به قلعهء ذات الصور نمىنمود ، طمع ورود به آن قلعه در درون آنان بيدار نمىگشت و اصلًا ميل به آن طرف نمىكردند ، زيرا آن قلعه گم نام و دور از دست ، و از آبادىها و راه ها بسيار بر كنار بود . ولى چون شاه در منع كردن آنان زياده از حد تاكيد كرد ، همان تاكيد آنان را به هوس انداخت و رهسپار كوى خيالات نمود . در دنيا چه كسى است كه از شىء ممنوع خوددارى كند ، زيرا خاصيت آدمى اين است كه اشتياق شديد به امور ممنوع دارد ( الانسان حريص على ما منع ) ولى اين براى همه\r\n","description":"","footnote":" ( 1 ) اين مضمون را جلال الدين در ابيات گذشته نيز مطرخ كرده است . . ","page_name":" 366 ","page_number":370},
  {"content":"\r\nكس نيست ، بلكه نهى و منع براى مردم با تقوا موجب كناره گيرى و براى اهل هوا و هوس محرك و شوق آور مىباشد .\r\nبدين جهت است كه گروه فراوانى از اين نهىها گم راه و گروه ديگر با قلب آگاه از ارتكاب به آن نهىها دورى مىگزينند و هدايت مىشوند . كبوتران آشنا با صداى نى از خانهء آشنا نمىرمند ، كبوترهاى بىگانه و اسير هوا هستند كه صداى نى آنها را مىرماند .\r\nفرزندان ابراز اطاعت كردند و گفتند : دستور شما را شنيديم و اطاعت خواهيم كرد و روى از فرمان شما نخواهيم گردانيد ، زيرا غفلت از احسان كفر است . ولى اين فرزندان هم با اعتماد به خود مانند آن طبيبان كه در ادعا فرو رفتند و به پادشاه گفتند : ما كنيزك را يقيناً معالجه خواهيم كرد و مشيت الهى را ناديده گرفتند و خواست خداوندى را در نظر نياوردند و نگفتند : انشاء الله . ما داستان ذكر استثنا ( الا ان يشاء الله را ) در مورد تصميمهاى پيچيده در نخستين داستان مثنوى ( پادشاه و كنيزك ) گفته‌ايم . مبادا بگوييد : اى مولوى ، تو كه اين اصل را در آغاز كتاب خود گوشزد كرده بودى ، چرا بار ديگر در اين داستان تكرار كردى ؟ زيرا -\r\n\r\n( ( 3667 ) ) صد كتاب ار هست جز يك باب نيست\r\nصد جهت را قصد جز محراب نيست\r\n\r\nاين راههاى مختلف بيك خانه منتهى مىگردد و اين هزاران سنبل يك دانه در بر دارد ، مگر نمىبينيد كه -\r\n\r\n( ( 3669 ) ) گونه گونه خوردنىها صد هزار\r\nجمله يك چيز است اندر اعتبار\r\n\r\nدر موقع گرسنگى كه انسان حالت لوچى دارد ، طعام به نظرش متنوع و متعدد مىرسد ، ولى وقتى كه از يك طعام سير خورده شود ، اشتهاى آدمى از غذاهاى ديگر بريده مىشود .\r\nمن در آن داستان پادشاه و كنيزك ، بيمارى كنيزك و كج انديشى طبيبان را باز گو كرده بودم : كه آن طبيبان مانند اسبهاى بىافسار از مشيت خداوند كه به آنان سوار بود غفلت ورزيدند و با كامى پر از زهر دهنه و سمشان از راه رفتنهاى بىمحاسبه\r\n","description":"","footnote":"","page_name":" 367 ","page_number":371},
  {"content":"\r\nمجروح گشته بود . آنان از سوار مربى چالاك كه بر پشتشان بود و زمام در دست داشت ، آگاه نبودند ، و نمىفهميدند كه سرگردانى آنان مربوط به خود دهنه نيست ، بلكه مربوط به تصرفات سوار پر مهر و محبت مىباشد . بالاخره حقيقت را درك كرده با خويشتن همىگفتند :\r\n\r\n( ( 3677 ) ) ما پى گل سوى بستانها شده\r\nگل نموده ليك آن خارى شده\r\n\r\nو پيش از اين نمىشناختند كه كيست آن حقيقت نامحسوس كه بر گلوى آنان لگد مىكوبد . اگر در طويله‌اى گاوى ببندى سپس ببينى كه در جاى گاو خرى نشسته است ، بىاعتنايى به اين موضوع شگفت انگيز از بىنهايت خرى و حماقت است ، كه با خويشتن نيانديشى كه تبديل كننده كسى است كه نامحسوس است ، مگر او از عالم غيبى است .\r\nوقتى كه تيرى براست مىپرانى ، آن تير به چپ مىرود . براى شكار آهو به سوى آهو مىروى ، ولى بينى كه خود شكار خوك كشته‌اى در پى پر كردن كيسه بهر طرف مىدوى ، بدون اين كه سودى به دست بياورى ، ناگهان خود را در زندان مىبينى براى ديگران چاه مىكنى و خود را افتاده در قعرش مىبينى ، حال كه خداوند تو را در مجارى اسباب و مسببات و علت و معلولها از مقاصدت باز مىدارد ، پس چرا به آن اسباب بد گمان نمىشوى ؟ در اين دنيا كسان زيادى از كسب مخصوص به سرورى رسيدند و ديگران با همان كسب عريان و برهنه ، شدند كسانى هستند كه با رابطهء همسرى با زنان به ثروت قارونى رسيدند و كسان ديگر از همين رابطه مديون گشتند . پس اين اسباب و تحولات جاريه در آنها مانند دم خر است كه هر چه كمتر تكيه بر آنها كنى بهتر است .\r\nدر پذيرش اسباب بىباك و جرى مباش كه بسى آفتها زير اسباب هستى پوشيده است . و مراد از استثناء ( الا ان يشاء الله ) همين احتياط و محاسبه است ، زيرا قضا و قدر خر را به شكل بز مىنمايد . چنان كه خداوند مشركين را در جنگ بدر در چشم مسلمانان كم و ناچيز نشان داد .\r\n","description":"","footnote":"","page_name":" 368 ","page_number":372},
  {"content":"\r\n\r\nكسى كه دست قضا چشمانش را بسته است ، اگر چه كاملًا زيرك و خردمند باشد ، خر را بز خواهد ديد . آن خداى پيروز مطلق است كه دل و انديشه هاى آدمى را دگرگون مىكند ، زيرا تنها او است كه ديده و بينايى تو را بر مىگرداند ، به طورى كه چاه را خانهء زيبا و لطيف ببينى ، و دام را دانهء ظريف . اين دگرگونىهاى غير قابل محاسبه از سفسطه نيست ، بلكه پيروزى خداوند در همهء تحولات است كه جايگاه حقيقت اصلى را نشان مىدهد . كسى كه حقايق را انكار مىكند ، از ديدن اين تحولات شگفت انگيز در خيالات بىسر و ته و توجهات نابجا غوطه ور مىگردد . و آن حقايق به او مىگويد : كه گمان بىاساس تو كه اين تحولات را خيالات مىبينى ، خود نوعى از خيالات است ، دستى به ديدگانت بكش و درست بنگر .\r\nرفتن شه زادگان به جانب قلعهء ممنوعة عنها به حكم « الانسان حريص على ما منع » و وصيتهاى پدر را فراموش كردن و در بلا افتادن و نفس لوامه با ايشان به زبان حال گفت : أ لم يأتكم نذير ؟ و گفتن ايشان در جواب لو كنا نسمع او نعقل ما كنا فى اصحاب السعير\r\n\r\nما بندگى خويش نموديم و ليكن\r\nخوى بد تو بنده ندانست خريدن\r\n( ( 3699 ) ) اين سخن پايان ندارد آن فريق\r\nبرگرفتند از پى آن دز طريق\r\n( ( 3700 ) ) بر درخت گندم منهى زدند\r\nاز طويلهء مخلصان بيرون شدند\r\n( ( 3701 ) ) چون شدند از منع و نهيش گرمتر\r\nسوى آن قلعه برآوردند سر\r\n( ( 3702 ) ) بر ستيز قول شاه مجتبى\r\nتا به قلعهء صبر سوز و هش ربا\r\n( ( 3703 ) ) آمدند از رغم عقل پندتوز\r\nدر شب تاريك برگشته ز روز\r\n( ( 3704 ) ) اندر آن قلعهء خوش ذات الصور\r\nپنج دُر در بحر و پنج از سوى بر\r\n( ( 3705 ) ) پنج از آن چون حس ظاهر رنگ و بوى\r\nپنج از آن چون حس باطن راز جوى\r\n( ( 3706 ) ) زان هزاران صورت و نقش و نگار\r\nمىشدند از سو به سو بس بىقرار\r\n( ( 3707 ) ) زين قدحهاى صور كم باش مست\r\nتا نگردى بت تراش و بت پرست\r\n\r\n","description":"","footnote":"","page_name":" 369 ","page_number":373},
  {"content":"\r\n\r\n( ( 3708 ) ) از قدحهاى صور بگذر مايست\r\nباده در جام است ليك از جام نيست\r\n( ( 3709 ) ) سوى باده بخش بگشا پهن گوش\r\nتا از آن سوى بشنوى بانگ و خروش\r\nچون رسد باده نيايد جام كم\r\nگوش دار آوازت آيد دم به دم\r\n( ( 3710 ) ) آدما ، معنى دلبندم بجوى\r\nترك قشر و صورت گندم بگوى\r\n( ( 3711 ) ) چون كه ريگى آرد شد بهر خليل\r\nدان كه مغز و لست گندم اى نبيل\r\n( ( 3712 ) ) صورت از بىصورت آمد در وجود\r\nهمچنان كز آتشى زاده است دود\r\n( ( 3713 ) ) كمترين غيبى مصور در خيال\r\nچون پياپى بينيش آرد ملال\r\n( ( 3714 ) ) حيرت محض آردت بىصورتى\r\nزاده صد گون آلت از بىآلتى\r\n( ( 3715 ) ) بىز دستى دستها بافد همى\r\nجان جان سازد مصور آدمى\r\n( ( 3716 ) ) آنچنان كاندر دل از هجر و وصال\r\nمىشود بافيده گوناگون خيال\r\n( ( 3717 ) ) هيچ مانده اين مؤثر با اثر ؟\r\nهيچ مانده بانگ و نوحه با ضرر ؟\r\n( ( 3718 ) ) نوحه را صورت ، ضرر بىصورت است\r\nدست خايند از ضرر كش نيست دست\r\n( ( 3719 ) ) اين مثل نالايق است اى مستدل\r\nحيلت تفهيم را جهد المقل\r\n( ( 3720 ) ) صنع بىصورت نمايد صورتى\r\nتن نگارد با حواس و آلتى\r\n( ( 3721 ) ) تا چو صورت باشد آن بر وفق خود\r\nاندر آرد جسم را در نيك و بد\r\n( ( 3722 ) ) صورت نعمت بود شاكر شود\r\nصورت مهلت بود صابر شود\r\n( ( 3723 ) ) صورت زخمى بود نالان شود\r\nصورت رحمى بود بالان شود\r\n( ( 3724 ) ) صورت سيرى بود گيرد سفر\r\nصورت تيرى بود گيرد سپر\r\n( ( 3725 ) ) صورت خوبى بود عشرت كند\r\nصورت غيبى بود خلوت كند\r\nصورت خوبى بود ناز آورد\r\nصورت چنگى بود ساز آورد\r\n( ( 3726 ) ) صورت محتاجى آرد سوى كسب\r\nصورت بازوورى آرد غضب\r\n( ( 3727 ) ) اين ز حد و اندازه ها باشد برون\r\nداعى فعل از خيال گونه گون\r\n( ( 3728 ) ) بىنهايت كيشها و پيشه ها\r\nجمله ظل صورت انديشه ها\r\n( ( 3729 ) ) بر لب بام ايستاده قوم خوش\r\nهر يكى را بر زمين بين سايه اش\r\n\r\n","description":"","footnote":"","page_name":" 370 ","page_number":374},
  {"content":"\r\n\r\n( ( 3730 ) ) صورت فكر است بر بام مشيد\r\nوان عمل چون سايه بر اركان پديد\r\n( ( 3731 ) ) فعل بر اركان و فكرت مكتتم\r\nليك در تأثير و وصلت دو به هم\r\n( ( 3732 ) ) آن صور در بزم كز جام خوشى است\r\nفايده آن بىخودى و بىهشى است\r\n( ( 3733 ) ) صورت مرد و زن و لعب و جماع\r\nفايده اش بىهوشى وقت وقاع\r\n( ( 3734 ) ) صورت نان و نمك كان نعمت است\r\nفايدهء آن قوت بىصورت است\r\n( ( 3735 ) ) در مصاف آن صورت تيغ و سپر\r\nفايده اش بىصورتى يعنى ظفر\r\n( ( 3736 ) ) مدرسه و تعليم و صورتهاى وى\r\nچون به دانش متصل شد گشت طى\r\n( ( 3737 ) ) اين صور چون صورت بىصورتند\r\nپس چرا در نفى صاحب نعمتند\r\nپيش او رويند و در نفى اوفتند\r\nپس صورها بندهء بىصورتند\r\n( ( 3738 ) ) اين صور دارد ز بىصورت وجود\r\nچيست پس بر موجد خويشش جحود ؟\r\n( ( 3739 ) ) خود از او يابد ظهور انكار او\r\nنيست غير عكس خود اين كار او\r\n( ( 3740 ) ) صورت ديوار و سقف هر مكان\r\nسايهء انديشهء معمار دان\r\n( ( 3741 ) ) گرچه خود اندر محلّ افتكار\r\nنيست سنگ و چوب و خشتى آشكار\r\n( ( 3742 ) ) فاعل مطلق يقين بىصورت است\r\nصورت اندر دست او چون آلت است\r\n( ( 3743 ) ) گه گه آن بىصورت از كتم عدم\r\nمر صور را رو نمايد از كرم\r\n( ( 3744 ) ) تا مدد گيرد از او هر صورتى\r\nاز كمال و از جمال و قدرتى\r\n( ( 3745 ) ) باز بىصورت چو پنهان كرد رو\r\nآمدند از بهر كد در رنگ و بو\r\n( ( 3746 ) ) صورتى از صورت ديگر كمال\r\nگر بجويد ، باشد آن عين ضلال\r\nجز مگر آن صورتى كان مير راد\r\nبابت ارشاد گردش از و داد\r\n( ( 3747 ) ) پس چه عرضه مىكنى اى بىهنر\r\nاحتياج خود به محتاج دگر ؟\r\n( ( 3748 ) ) چون صور بنده است بر يزدان مگو\r\nظن مبر صورت به تشبيهش مجو\r\n( ( 3749 ) ) در تضرع جوى و در افناى خويش\r\nكز تفكر جز صور نايد به پيش\r\n( ( 3750 ) ) وز ز غير صورتت نبود فره\r\nصورتى كان بىتو زايد در توبه\r\n( ( 3751 ) ) صورت شهرى كه آن جا مىروى\r\nذوق بىصورت كشيدت اى روى\r\n\r\n","description":"","footnote":"","page_name":" 371 ","page_number":375},
  {"content":"\r\n\r\n\r\n\r\n( ( 3752 ) ) پس به معنى مىروى تا لا مكان\r\nكه خوشى غير مكان است و زمان\r\n( ( 3753 ) ) صورت يارى كه نزد او شوى\r\nاز براى مونسىاش مىروى\r\n( ( 3754 ) ) پس به معنى سوى بىصورت شدى\r\nگرچه زان مقصود غافل آمدى\r\n( ( 3755 ) ) در حقيقت حق بود معبود كل\r\nكز پى ذوق است سيران سبل\r\n( ( 3756 ) ) ليك روى خود سوى دم كرده اند\r\nگرچه سر اصل است پى گم كرده اند\r\n( ( 3757 ) ) ليك آن سر پيش اين ضالان گم\r\nمىدهد داد سرى از راه دم\r\n( ( 3758 ) ) آن ز سر مىيابد آن داد ، اين ز دم\r\nقوم ديگر پا به سر كردند گم\r\n( ( 3759 ) ) چون كه گم شد جمله جمله يافتند\r\nاز كم آمد سوى كل بشتافتند\r\n\r\nآيه\r\n« كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ 67 : 8 . » ( 1 )  ( هر فوج و دسته‌اى از گنه كاران و كفار كه به دوزخ مىافتند ، متصديان دوزخ از آنان مىپرسند مگر ابلاغ و تهديد كننده به سوى شما نيامده بود ) .\r\n« وَقالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ اَلسَّعِيرِ » 67 : 10 . ( 2 )  ( آن تبهكاران گفتند : اگر مىشنيديم و يا تعقل مىكرديم از دوزخيان نبوديم )\r\n\r\nچون رسد باده نيايد جام كم\r\nگوش دار آوازت آيد دم به دم\r\n\r\nشما بكوشيد بادهء حقيقت و واقعيت را به دست بياوريد ، در انديشهء جام روح خود را نساييد ، زيرا - هر كجا بنگريد جامى است در انتظار باده . بكوشيد گوش شنوا بياوريد ، در انديشهء آواز خيره به اين سو و آن سو نگريزيد ، زيرا ملك هستى پر از هياهو است .\r\nآرى ، عمرها تلف مىشود و قدرتها و انرژىها مستهلك مىگردد و تمدنها\r\n","description":"","footnote":" ( 1 ) سوره الملك ، آيهء 8 . .  ( 2 ) سوره الملك ، آيهء 10 . . ","page_name":" 372 ","page_number":376},
  {"content":"\r\nسر مىكشند و خاموش مىشوند ، قرنها از پى قرنها و دورانها دنبال دورانها سپرى مىشوند و ما جام پرستان ناهشيار در عشق به سفالين و خاكى كه جامها از آن خواهيم ساخت و باده ها در آنها خواهيم ريخت ، پيكارها مىكنيم و دنبال يكديگر دشت و هامون و كوه ها و دره ها و جنگل را پشت سر هم مىدويم كه ما جام مىخواهيم جام مرا تو بردى ، زود باش جامم را بده و گر نه با همين اسلحه بران دمار از روزگارت بر خواهم آورد . ما موجودات كه مدتى است كه نمىدانم از روى شوخى چه كسى يا چه كسانى انسان ناميده شده‌ايم ، در راه به دست آوردن جام براى بادهء زندگى ، خود جام سازان را كه همنوع ما هستند شكسته و متلاشى مىكنم و توى استخوان جمجمه همنوعان خود بادهء پيروزى سر مىكشيم . كيست كه گوش به داد و فرياد طلايه داران اين قافلهء شگفت انگيز بدهد كه مىگويند : كدامين باده را شما در ماوراى اين انسانها مىجوييد ؟ چرا اين همه باده هاى حيات بخش را كه شب و روز در جلو چشمان شما راه مىروند ، به زمين مىريزيد ؟ چه گمان مىكنيد ؟ آيا گمان مىكنيد كه با ريختن اين باده هاى طهور الهى كوشش و تلاش شما در راه پيدا كردن سفالين و خاك براى ساختن جام به جائى خواهد رسيد ؟ هيچ فكر نمىكنيد كه اين همه مظاهر تكنولوژى و سرعت سرسام آور حركات و وصله كردنهاى مواد به يكديگر و خيز گرفتن از اعماق اقيانوسها و جستن به كرات فضايى و غير ذلك با گل آلود كردن و ريختن خود باده ها ( انسانيت ) جز با قلم كاموها و كافكاها و ساير سوختگان بادهء انسانى تعبيرى به خود نخواهد پذيرفت . براى بشر دردهاى زيادى مىشمارند و اطباى غير مجاز هم نسخه هايى را پى در پى مىنويسند و به دست افراد بشر مىدهند . و مىبينند آش همان است كه بود و كاسه همان است كه بود . اگر ما كمى دقت كنيم ، خواهيم ديد : بشر يك درد بيشتر ندارد ، بقيه خيالات سست و بىپايه ايست كه شايستهء ويترين خودنمايىها و سود جوئىها است . آن درد اين است كه :\r\nجام نه باده يعنى حيات قربانى وسيلهء حيات باده ها قربانى جامها ، بدنها قربانى لباسها ، پيكرها فدايى آرايشها ، مغزها\r\n","description":"","footnote":"","page_name":" 373 ","page_number":377},
  {"content":"\r\nكشته شدهء جام و لباس و آرايش آن چه كه صحبتش در ميان نيست خود حيات است . ساده لوحان را بنگريد كه در فلسفه و هدف حيات مىانديشند آن اسراف گران را تماشا كنيد كه كاغذ و مركب و ساعات عمر را براى نوشتن چند سطر براى اثبات اين كه كوه قاف و عنقا وجود ندارد و غول بيابانى خيال پوچ است ، تلف مىكنند در اين جملات خير خواهانه بيانديشيم : « بياييد جامى بسر كشيم و مست شويم » « بياييد با چند گرم رنگ و بو زندگى را بيارائيم » « برخيزيد در چند ساعت از اين طرف كرهء زمين به آن طرف كرهء زمين حركت كنيم و برسيم » « بياييد همه چيز را بدانيم » ، « بيك ديگر بخنديم » ، « ثروتى به دست بياوريم كه هر چه را بخواهيم همان لحظه براى ما حاضر شود » « مقام بهترين پديدهء زندگى است آن را به دست آوريم » . . . اين چند مشت خاك به وسيلهء تمدنها پخته مىشود و در هر دوره‌اى به اشكال و رنگهاى گوناگون به عنوان جام بادهء حيات در دست انسانها قرار مىگيرد ، ولى صدا و رنگ و زحمات به دست آوردن آن جام بقدرى انسانها را به خود مشغول مىسازد كه تنها ورود به دروازهء حيات عالى ، او را به خود مىآورد . اين جمله را كه طنين عميق و گسترده اش در لابلاى سر و صداى بهم خوردن جامها پوشيده شده است ، بشنويد :\r\n« با ديدگان فرو بسته لب بر جام زندگى نهاده و اشك سوزان بر كنارهء زرين آن فرو مىريزيم ، اما روزى مىرسد كه دست مرگ نقاب از ديدگان ما بر مىدارد و هر آن چه را كه در زندگانى مورد علاقهء ما بود ، از ما مىگيرد ، فقط آن وقت مىفهميم كه جام زندگى از اول خالى بوده و ما از روز نخست از اين جام جز باده خيال ننوشيده‌ايم » .\r\nلرمانتوف بدينسان مىبينيم كه از اين همه جامهاى زرين و زيبا كه دكانهاى مكتبها را پر كرده است ، در هنگام آگاهى به مجموع حيات به هشيارانى از قبيل لرمانتوف باده‌اى نمىجوشد .\r\n","description":"","footnote":"","page_name":" 374 ","page_number":378},
  {"content":"\r\n\r\n\r\n( ( 3712 ) ) صورت از بىصورت آمد در وجود\r\nهمچنان كز آتشى زاده است دود\r\n( ( 3713 ) ) كمترين غيبى مصور در خيال\r\nچون پياپى بينيش آرد ملال\r\n( ( 3714 ) ) حيرت محض آردت بىصورتى\r\nزاده صد گون آلت از بىآلتى\r\n. . .\r\n( ( 3716 ) ) آن چنان كاندر دل از هجر و وصال\r\nمىشود بافيده گوناگون خيال\r\n\r\nبىصورتى منشأ همهء صورتها\r\nجلال الدين در ابيات مورد تحليل دو موضوع مهم را مطرح كرده است :\r\nموضوع يكم - مباحثى چند در مجلدات گذشته در باره رابطهء حادث با قديم ، ممكن با واجب ، كثرت با وحدت ، متغيرات با ثابت ، متغيرها و ثابتها با ما فوق متغير و ثابت از ديدگاه هاى گوناگون مطرح شده است . در اين مورد با نظر به مثالهايى كه جلال الدين آورده است ، مىتوانيم به نكتهء مهمى متوجه شويم . ما اولًا مثالهايى را كه جلال الدين آورده است ، مطرح مىكنم و سپس به ذكر آن نكتهء مهم مىپردازيم :\r\n1 - شه زادگان با تحرك به يك حقيقت بىصورت ، در عرصه صورتها و نقش و نگارها به اين سو و آن سو مىرفتند .\r\n2 - جامهاى گوناگون و رنگارنگ بادهء بىصورت را در بر دارد يا هدف از به دست آوردن جامهاى پر نقش و نگار بادهء بىرنگ و بىصورت است .\r\n3 - هدف خدا از نهى آدم عليه السلام از خوردن گندمهاى متكثر و صورت دار ، چشانيدن طعم احساس وظيفه و انجام اختيارى آن بود كه ما فوق رنگ و صورت است . دودهاى پيچا پيچ و رنگارنگ از آتش بىصورت بر مىخيزد .\r\n","description":"","footnote":"","page_name":" 375 ","page_number":379},
  {"content":"\r\n4 - جان جان كه بىصورت است ، صورتهاى آدمى را به وجود مىآورد .\r\n5 - هجر و وصال ، هيچ رنگ و صورتى ندارند ، در صورتى كه منشأ صدها خيالات متنوع و مصور به صورتهاى گوناگون مىباشد . ما براى توضيح اين موضوع در گذشته مطالبى را متذكر شده‌ايم .\r\nاينك نكتهء مهمى را كه مىتوان در اين مورد در نظر گرفت ، مطرح مىنماييم با قطع نظر از امكان مناقشه در بعضى از مثالهايى كه جلال الدين آورده است ، مىتوان گفت : پذيرش جريان معمولى صورتها از بىصورتها چنان كه در بعضى از مثالهاى بالا ديده مىشود ، چيز دشوارى نيست ، زيرا ما همگى مىبينيم و مىدانيم كه ممكن است ما با هزارها پديده ها و اشكال و حقايق محسوسه ارتباط بر قرار كنيم و در آنها دخل و تصرف كنيم و هدفى جز به دست آوردن يك حالت روانى بىنمود فيزيكى نداشته باشيم ، مانند پيروزى و جبران ضعف و تقويت من ايده آل و غير ذلك . به طور كلى جرياناتى كه در عالم پديده ها و نمودها با انگيزگى و عليت فعاليت و هدفهاى روانى محض انجام مىگيرد ، مىتواند بهترين دليل و شاهد مدعاى جلال الدين بوده باشد ، لذا هر مثالى را كه جلال الدين در علل و معلولات عالم طبيعت مىآورد ، براى توضيح و تمثيل است ، نه باز گو كنندهء جريان حقيقى با صورتها با بىصورتها ، و با يك ديد عمومىتر مىتوانيم بگوييم : جريان مزبور تنها در ارتباط حيات با حيات و حيات با طبيعت پيوسته به نمودها و اشكال واقعيت دارد . بهر حال اصل اين قضيه يعنى صدور صورتها از بىصورتها در فلسفهء الهى ، بايستى چنين مطرح شود كه اين اشكال و رنگها و صورتها با موجود برين همان نسبت را دارد كه كميتها و كششها . چنان كه كميتها چه از مقولهء زمان و عدد و چه از مقولهء بعد و كششها به هيچ و چه ارتباط سخنى و طبيعى با موجود برين ندارند ، همچنين كيفيتها با انواع گوناگونشان .\r\nاستدلال عقلى مستند به منطق واقعى اين مدعا اين است كه اگر موجود برين خود مشمول كميت و كيفيت بود ، بنا به اصل تطابق علت و معلول در رو بناى جهان\r\n","description":"","footnote":"","page_name":" 376 ","page_number":380},
  {"content":"\r\n\r\nهستى ، تعين خاصى از كميت و كيفيت داشت و اين تعين خاص نمىتوانست منشأ ميلياردها تعينهاى متضاد و مختلف بوده باشد .\r\nموضوع دوم - تأكيد سختى است كه جلال الدين در بارهء عدم لزوم سنخيت ميان علت و معلول انجام مىدهد و با اين موضوع - در حقيقت موضوع اول را اثبات مىكند كه « صورت از بىصورت آمد در وجود » .\r\nما در مجلدات گذشته مسائل مربوط به عدم لزوم سنخيت ميان همه علل و معلولات را متذكر شده‌ايم ، لذا احتياجى به تكرار نمىبينيم . به اضافهء اين كه جلال الدين با مثالهايى كه در ابيات مورد تفسير و تحليل مىآورد ، قضيه را به خوبى اثبات مىكند . -\r\nتفسير ابيات\r\nاين سخن هم پايانى ندارد ، بگذريم و بقيهء داستان شه زادگان را باز گو كنيم شه زادگان راه دژ هش ربا را پيش گرفتند و با تمايل خود به آن دژ ذات الصور ، تمايل آدم ابو البشر را به گندم مجسم ساختند و از جايگاه مخلصان بيرون رفتند .\r\nاز روى اصل اشتياق بر ممنوع ، سوى آن قلعهء صبر سوز و هش ربا رهسپار گشتند . بر خلاف ميل عقل پند گو از روشنايى روز اعتراض نموده و در تاريكى شب فرو رفتند .\r\nآن دژ پر نقش و نگار پنج در به خشكى و پنج در به دريا داشت . پنج در رو به خشكى حواس ظاهرى بود كه همواره در پى صورت و رنگ و بوى ظاهرى است و پنج در ديگر حواس درونى بود كه به اقيانوس بىكران روح باز مىشد . شه زادگان با تحريك آن نقش و نگارها با اضطراب و بىقرارى سو به سو مىدويدند و آرامش نداشتند .\r\nآرى چنين است كاسه هاى زرين صورتها كه مستى بىحقيقت و بىپايه نصيب آدمى مىنمايند . اى انسان بگذر از اين پياله هاى زرين كه تو را در جاذبهء بت و بت\r\n","description":"","footnote":"","page_name":" 377 ","page_number":381},
  {"content":"\r\nپرستى گرفتار نسازند .\r\nاگر دهان مشتاق را بر بادهء طهور حقايق باز كنى ، دهان به سوى باده بخش بگشا و گوش شنوا فرا ده ، باشد كه جوشش باده ازلى را بشنوى و سروش غيبى را . آه تا كى به دنبال جامهاى رنگارنگ ، سرمايه هستى و تكاپو را از دست خواهى داد ، برو در جستجوى بادهء طهور باش ، اگر باده به دست آورى جامى كه باده را در آن خواهى ريخت فراوان است . برو گوش شنوا به دست آور ، آنگاه همهء جهان هستى را پر از طنين آواز حيات بخش خواهى يافت . آدما ، تو در جستجوى معناى دلبند و عظمت ربانيم باش ، و گر نه پوست و صورت گندم چه عظمتى بر تو ارزانى خواهد داشت . تو كه مىدانى مشتى ريگ در دست ابراهيم خليل الله عليه السلام به آرد مبدل شد ، مىبايست تو از اين تحول اعجاز آميز ، ارزش گندم ناچيز را در يا بى .\r\nاين همه صورتها و نمودها و نقوش رنگارنگ هستى چونان دود پيچا پيچ كه از آتش بر مىآيد ، از موجود برين كه از هر گونه شكل و صورت مبرا است صادر مىگردد در درون خود بنگر خواهى ديد كه كمترين معناى غيبى اگر در درونت تكرار شود و در زنجير تكثر خود را بنماياند براى تو ملال انگيز خواهد بود . آن بىصورتى كه هم اكنون دم از آن مىزنم ، تو را در اقيانوسى از حيرت فرو مىبرد و از هر گونه تعلق به رنگ و شكل و صورتها آزادت مىسازد .\r\nاين است نتيجهء بر قرارى رابطه با آن بىصورت كه بىاحتياج به آلت و اشكال ، صدها آلت مىسازد و صور و اشكال بىنهايت را در عرصهء هستى نمايان مىكند .\r\nموجود برين آن بىصورت است كه بىاحتياج به دست ، دستها مىسازد و آن جان جان ، انسانهائى را با اشكال گوناگون به پهنهء هستى مىآورد .\r\nاگر نتوانى صدور صورتها را از بىصورت درك كنى ، اين پديدهء روشن را در نظر بگير كه هجران و وصال بدون كمترين نمود محسوس ، هزاران خيال رنگارنگ را در مغز تو مىآورند .\r\n","description":"","footnote":"","page_name":" 378 ","page_number":382},
  {"content":"\r\nآيا گمان مىبرى كه اين آثار با آن مؤثر سنخيتى دارند ؟ آيا در مغزت خطور مىكند كه ضرر و آسيبى كه بر تو مىرسد با آن بانگ و نوحه و ناله سنخيتى دارد ؟ نوحه و ناله صورتى دارد ولى آن آسيب بر كنار از صورت است .\r\nدر هنگام ورود آسيب چه روانى و چه جسمانى ، انسان آسيب ديده دست به دندان مىگزد و حركات طبيعى مناسبى از خود بروز مىدهد ، آيا گزيدن دست با دندان سنخيتى با آن ضرر دارد ؟ اى عاشق دل باخته استدلال و فلسفه بافيهاى حرفه‌اى ، اين مثالها را كه آوردم چه نسبت واقعى با مقام شامخ موجود برين و بىصورت و اشكال و صورتها دارد ؟ من با اين مثالهاى ناچيز چاره‌اى براى تفهيم مىسازم نه براى بيان واقعيت .\r\nكارگاه صنع الهى صورتها از بىصورت پديد مىآورد و با حواس و آلات و صور رنگارنگ بدن آدمى را پر نقش و نگار مىسازد . تا مشيت ربانى چه صورتى را مناسب چه واقعه‌اى مقرر نمايد و موجوديت آدمى را به حركات و نمودهاى متضاد وادار كند . اگر صورتى كه ساخته شده است ، نعمت خوشايند باشد ، معلولش شكر و سپاس خواهد بود . اگر مهلت است معلولش صبر و شكيبايى مىباشد .\r\nبدينسان صورتهاى زخم ، ناله و رحم و احسان باليدن ، و سير و حركت ، سفر و تير سپر ، و خوبىها عيش و عشرت ، و حقايق غيبى خلوت با خود و خدا ، و شكل زيبا ناز ، و چنگ ساز ، و احتياج كسب ، و نيرومندى غضب را در دنبال مىآورند .\r\nاين رابطهء صورتها با بىصورت ما فوق اندازه است .\r\nدرست بنگر كه چگونه انگيزهء حركات و فعاليتهاى پر شكل و پر نمود از خيالات بىصورت صادر مىگردند . كيش و آيين و پيشه هاى بىشمار از سايهء بىرنگ و بىشكل انديشه نمودار مىگردند .\r\nاين مثال ساده را هم توجه كن كه چند انسان بر لب بام ايستاده‌اند و سايه هاى آنان بر زمين نقش بسته است ،\r\n","description":"","footnote":"","page_name":" 379 ","page_number":383},
  {"content":"\r\nبه همين ترتيب صورت فكر بر بالاى بلندى و دست نيافتنى ولى عمل به آن مانند سايه آن آشكار است . فعل آشكار و فكر مخفى است ولى در تأثير با هم متحد و هماهنگند .\r\nآن همه صورت و نقش و نگار كه ساغرها در بزم عيش نشان مىدهند ، فايده‌اى جز بىخودى و ناهشيارى بىصورت در بر ندارند . صورت مرد و زن و حركات محرك آنان در هنگام همخوابگى ، براى آن لحظه بىهشى است كه نه رنگى دارد و نه صورتى ، بدينسان -\r\n\r\n( ( 3734 ) ) صورت نان و نمك كان نعمت است\r\nفايدهء آن قوت بىصورت است\r\n\r\nمدرسه و شئون پر از نمود و اشكال تعليم و تعلم تا آن هنگام در جريان است كه دانش خواه به دانش برسد كه حقيقت بىصورت است .\r\nمگر پيروزى كه نمودى ندارد معلول تيغ و سپر و اسلحه پر از شكل و صورت نيست ؟ حال كه اين صورتها از بىصورتها به جريان مىافتند ، با كدامين منطق روى از بىصورت مطلق بر مىگردانند ؟ شگفتا ، اين نابخردان با مشيت او مىرويند و صورتها مىپذيرند ، آنگاه چونان خفاش ضد خورشيد از آن نور خورشيد ساز رو گردان مىشوند حال كه اين همه صور و نقوش رنگارنگ ، هستى خود را از بىصورت مىگيرند ، با كدامين منطق جرأت انكار صورت ساز مطلق را به خود روا مىدارند .\r\nاين انكار و نفى گرائى آنان خود نيز با اراده خداوند است و همين انكار چيزى جز تصوير فاعليت مطلقهء او نيست . اگر چه در هنگام انديشه سنگ و چوب و خشت در مغز آدمى وجود ندارد ، ولى در آن موقع كه انديشه در جهان طبيعت مجسم مىگردد در روى سنگ و چوب و خشت اشكال و صورتها به وجود مىآورد .\r\n","description":"","footnote":"","page_name":" 380 ","page_number":384},
  {"content":"\r\nموجود برين آن بىصورت مطلق به يقين ما فوق صورتها و اشكال است و اين همه صور راهزن ساده لوحان در دست قدرت او آلتى بيش نيست .\r\nآن موجود برين و آن حقيقت بىصورت گاه گاه از قلمرو نيستى صورتها را به عالم هستى سرازير مىكند و كمال و جمال و قدرت بخش صورتها مىگردد . باز در آن هنگام كه موجود برين و بىصورت مشيت خود را برگيرد ، آن همه صور و اشكال در دريايى از نياز و اضطراب غوطه ور مىشوند ، حال كه صورت بخش مطلق آن موجود برين است ، به كدامين رو صورت از ساير صورتها بجوئيم و دست تمنا به اشكال وابسته دراز كنيم ؟ مگر از آن صورتهاى تحول يافته كه موجود برين ، خود براى ارشاد آدميان در عرصهء هستى به حركت در آورده است .\r\nبدين ترتيب از اين صورتها و نقوش كه در نگارستان هستى خيره ات ساخته است ، پشتيبان مطلب و آن موجود برين را در تشبيه به اين صورتها پايين مياور . در اين مرحلهء بس شگفت انگيز گرايش و نيايش و خود را هيچ ديدن در بارگاه آن فاعل مطلق راز هستى تو را فاش مىسازد و كمالى بر تو مىبخشد كه بتوانى بدون احتياج به تشبيه و غوطه خوردن در صورتها با آن بينهايت رابطه بر قرار نماىى . و اگر هم قادر نيستى خود را از صورتها و تشبيهات رها سازى بهتر است تصويرى از او در تو پديد آيد كه بدون ارادهء تو و بىتاثر از موجوديتت باشد .\r\nدرست بيانديش در آن هنگام كه به سوى شهرى مىروى كه ذوق بىصورت براى تو تصويرى جذاب از آن شهر ساخته كه تو را به آن سوى مىكشد و رفتن به اين شهر كه در خيال خوددارى در واقع رفتن به لا مكان است كه تو را از گذرگاه زمان و مكان به سوى خود جلب مىكند . آن انس و الفت كه تو را به نزد محبوبت مىكشد ، حقيقت بىصورت و نامحسوس است كه از راه صورت به آن مقصد رهسپار مىگردى .\r\nآرى در حقيقت معبود كل عالم هستى حق تعالى است كه همه رهروان گذرگاه\r\n","description":"","footnote":"","page_name":" 381 ","page_number":385},
  {"content":"\r\nهستى براى وصول به ذوق نامحسوس و بىصورتش قدم بر مىدارند و تكاپوها مىكنند تنها بىنوايى اين انسانها در اين است كه به جاى آن كه روى به سوى سر ببرند به طرف دم بر مىگردند ، آرى اصل سر است نه دم ، اينان جاندارانى هستند كه پى گم كرده‌اند .\r\nولى با اين حال آن سر ( ارزش واقعى ) خود را از راه دم به اينها مىنماياند تا راهنمايشان گردد . لذا عده‌اى از راه سر و عده‌اى از راه دم راه را مىيابند و در اين ميان عده‌اى كه پا و سر و موجوديت طبيعى خود را از دست داده و گم كردند با اين از دست دادن همه چيز ، همه چيز يافتند و به سوى كمال مطلق شتافتند .\r\n","description":"","footnote":"","page_name":" 382 ","page_number":386},
  {"content":"\r\n\r\nديدن آن سه پسر شاه در قصر ذات الصور نقش روى دختر شاه چين را و بىهوش شدن هر سه برادر و در فتنه افتادن و تفحص كردن كه اين صورت كيست ؟\r\n\r\n( ( 3760 ) ) اين سخن پايان ندارد آن گروه\r\nصورتى ديدند با فرّ و شكوه\r\n( ( 3761 ) ) خوبتر زان ديده بودند آن فريق\r\nليك زين رفتند در بحر عميق\r\n( ( 3762 ) ) زان كه افيونشان از اين كاسه رسيد\r\nكاسه ها محسوس و افيون ناپديد\r\n( ( 3763 ) ) كرد كار خويش قلعهء هش ربا\r\nهر سه را انداخت در چاه بلا\r\n( ( 3764 ) ) تير غمزه دوخت دل را بىكمان\r\nالامان يا ذا الامان از بىامان\r\n( ( 3765 ) ) قرنها را صورت سنگين بسوخت\r\nآتشى در دين و دلشان برفروخت\r\n( ( 3766 ) ) چون كه روحانى بود خود چون بود\r\nفتنه اش هر لحظه ديگرگون بود\r\n( ( 3767 ) ) عشق صورت در دل شه زادگان\r\nچون خلش مىكرد مانند سنان\r\n( ( 3768 ) ) اشك مىباريد هر يك همچو ميغ\r\nدست مىخاييد و مىگفت اى دريغ\r\n( ( 3769 ) ) ما كنون ديديم شه زآغاز ديد\r\nچندمان سوگند داد آن بىنديد\r\n( ( 3770 ) ) انبيا را حق بسيار است از آن\r\nكه خبر كردند از پايانمان\r\n( ( 3771 ) ) كان چه مىكارى نرويد غير خار\r\nوين طرف پرّى نيابى زو مكار\r\n( ( 3772 ) ) تخم از من گير تا ريعى دهد\r\nبا پر من پر كه تير آن سو جهد\r\n( ( 3773 ) ) تو ندانى واجبىّ آن و هست\r\nهم تو گويى آخر آن واجب بدست\r\n( ( 3774 ) ) او تو است اما نه اين تو كه تن است\r\nآن تويى كه برتر از ما و من است\r\nاين تويى ظاهر كه پندارى تويى\r\nهست اندر سوى و تو از بىسويى\r\nبر صدف لرزان چرايى اى گهر\r\nتوى خود را نى مدان ميدان شكر\r\nتوى بىگانه است با تو اين تويى\r\nتوى خود را ياب و بگذر از دويى\r\n( ( 3775 ) ) توى آخر سوى توى اوّلت\r\nآمده است از بهر تنبيه و صلت\r\n( ( 3776 ) ) توى تو در ديگرى آمد دفين\r\nمن غلام مرد خود بينى چنين\r\n\r\n","description":"","footnote":"","page_name":" 383 ","page_number":387},
  {"content":"\r\n\r\n( ( 3777 ) ) آن چه اندر آيينه بيند جوان\r\nپير اندر خشت بيند پيش از آن\r\n( ( 3778 ) ) زامر شاه خويش بيرون آمديم\r\nبا عنايات پدر ياغى شديم\r\n( ( 3779 ) ) سهل دانستيم قول شاه را\r\nوان عنايتهاى بىاشباه را\r\n( ( 3780 ) ) نك در افتاديم در خندق همه\r\nخسته و كشتهء بلا بىملحمه\r\n( ( 3781 ) ) تكيه بر عقل خود و فرهنگ خويش\r\nبودمان تا اين بلا آمد به پيش\r\n( ( 3782 ) ) بىمرض ديديم خود را بىزرق\r\nآنچنانكه خويش را بيمار دق\r\n( ( 3783 ) ) علت پنهان كنون شد آشكار\r\nبعد از آن كه بند گشتيم و شكار\r\n( ( 3784 ) ) سايهء رهبر به است از ذكر حق\r\nيك قناعت به ز صد لوت و طبق\r\n( ( 3785 ) ) چشم بينا بهتر از سيصد عصا\r\nچشم بشناسد گهر را از حصا\r\n( ( 3786 ) ) در تفحّص آمدند اندر زمان\r\nصورت كه بود عجب اين در جهان\r\n( ( 3787 ) ) بعد بسيارى تفحص در مسير\r\nكشف كرد آن راز را شيخ بصير ؟\r\n( ( 3788 ) ) نز طريق گوش بل از وحى هوش\r\nرازها بُد پيش او بىروى پوش\r\n( ( 3789 ) ) گفت نقش رشك پروين است اين\r\nصورت شه زادهء چين است اين\r\nدخترى دارد شه چين بىمثال\r\nدر بها و در جمال و در كمال\r\n( ( 3790 ) ) همچو جان و چون پرى پنهانست او\r\nدر مكتّم پردهء ايوانست او\r\n( ( 3791 ) ) سوى او نه مرد ره دارد نه زن\r\nشاه پنهان كرده او را از فتن\r\n( ( 3792 ) ) غيرتى دارد ملك بر نام او\r\nكه نپرّد مرغ هم بر بام او\r\n( ( 3793 ) ) واى آن دل كش چنين سودا فتاد\r\nهيچ كس را اين چنين سودا مباد\r\n( ( 3794 ) ) اين سزاى آن كه تخم جهل كاشت\r\nوان نصيحت را كساد و سهل داشت\r\n( ( 3795 ) ) اعتمادى كرد بر تدبير خويش\r\nكه برم من كار خود با عقل پيش\r\n( ( 3796 ) ) نيم ذره زان عنايت به بود\r\nكه ز تدبير خرد پانصد رسد\r\n( ( 3797 ) ) ترك مكر خويشتن گير اى امير\r\nپا بكش پيش عنايات و بمير\r\n( ( 3798 ) ) اين به قدر حيلهء معدود نيست\r\nزين حيل تا تو نميرى سود نيست\r\nتا نميرى سودكى خواهى ربود\r\nرو بمير و بهره بردار از وجود\r\n\r\n","description":"","footnote":"","page_name":" 384 ","page_number":388},
  {"content":"\r\n\r\n\r\nسايهء رهبر به است از ذكر حق\r\nيك قناعت به ز صد لوت و طبق\r\n\r\nآيا قرار گرفتن در سايهء رهبر بهتر از به ياد حق بودن است ؟\r\nجلال الدين در سر تا سر مثنوى به موضوع رهبر اهميت فوق العاده‌اى قائل شده است . در اين ابيات سايهء رهبر را از ذكر حق مقدم مىدارد و ذكر حق را مانند غذاهاى چيده شده در طبق و قرار گرفتن در جاذبيت رهبر را قناعتى معرفى مىكند كه گنجى است بىپايان . ما در همان مباحث اهميت فوق العادهء رهبر را براى رهروان پذيرفته و توضيحاتى در اين باره داده‌ايم و قبول كرده‌ايم كه ورود راهرو در جاذبهء رهبر ، پيشرفت و سرعت آن را همه جانبه تر و شديدتر مىنمايد ، گويى ميان راهرو و راهبر پل بسيار كوچك و نامحسوس زده شده است كه دريافتهاى راهبر را به راهرو منتقل مىسازد ، بلكه با يك نظر دقيقتر انسان راهرو بقدرى روح راهبر را شفاف و صيقلى مىبيند كه در هر نگاهى كه به رويش مىكند ، با سرعت شگفت انگيز عالم هستى و عظمت هستى آفرين را در آن روح شفاف منعكس مىبيند .\r\nولى آيا اين گونه انجذاب بهتر از به ياد حق بودن است ؟ اين سؤال احتياج به تأمل بيشترى دارد . بايد بگوييم : اگر مقصود از ذكر حق و به ياد حق بودن ، همان ذكر زبانى و ياد آورىهاى معمولى باشد كه گاه و بىگاه به انگيزگى رويدادهاى مناسبى از قبيل احتياجات و فرو رفتن در عظمتها صورت مىگيرد ، مطلب جلال الدين بسيار متين است ، زيرا ذكر مزبور نوعى از حالت روانى عارضى است كه اگر چه فى نفسه داراى ارزش است ، ولى آن عظمت و پيشرفت رو به كمال را ندارد كه در انجذاب به روح شفاف رهبر وجود دارد . و اگر مقصود از ذكر حق كه خداوند در قرآن مىفرمايد :\r\n« وَلَذِكْرُ الله أَكْبَرُ 29 : 45 . » ( 1 ) \r\n","description":"","footnote":" ( 1 ) سوره العنكبوت ، آيهء 45 . . ","page_name":" 385 ","page_number":389},
  {"content":"\r\n( و البته ذكر خداوندى بزرگتر است ) .\r\n« أَلا بِذِكْرِ الله تَطْمَئِنُّ اَلْقُلُوبُ 13 : 28 . » ( 1 )  ( آگاه باشيد كه تنها با ذكر خداوندى دلها آرامش مىيابد ) .\r\nمقدم داشتن قرار گرفتن در سايهء رهبر را به ذكر حق صحيح نيست ، زيرا اين مقدم داشتن شبيه به تقديم غايت و هدف بر مقدمه است . به توضيح اين كه هيچ رهبرى اگر چه در عالىترين مراحل كمالات ربانى بوده باشد ، مبدل به موجود برين يعنى خدا نخواهد گشت . اين خود جلال الدين است كه در جدىترين حالات روانىاش بما توضيح داده است كه -\r\n\r\nمن غلام آن كه او در هر رباط\r\nخويش را و اصل نداند بر سماط\r\n\r\nنيز اين جلال الدين است كه در بارهء رهبران مىگويد : « رنگ آتش دارد الا آهن است » بنا بر اين ارزش يك رهبر واقعى همان است كه آيينه‌اى براى نشان دادن نمونه‌اى از اوصاف جماليه و جلاليهء الهى است و بس . اين عنوان مخصوص به موجوديت خود آن رهبر است ، اگر راهرو خيال كند و بخواهد كه كمال و رشد خود را با آن نمونهء تحقق يافته و مجسم شده متحد بسازد ، در جاى خود ميخكوب مىشود و نمىتواند خود را به مقام نمونه‌اى از اوصاف جماليه و جلاليهء الهى نائل بسازد ، زيرا گسترش فيوضات جمالى و جلالى خداوندى براى هر كسى سرمايهء نمونه شدن را عنايت فرموده است .\r\nآن حوزهء جاذبيت ربوبى كه همهء مخلوقات را مىتواند متحد بسازد به تنگى دايرهء يك رهبر نيست ، بلكه به وسعت فيوضات بىنهايت الهى است . لذا مىتوان گفت : چنان كه در همين مبحث و مباحث گذشته هم متذكر شده‌ايم :\r\nرهبران الهى به جهت صيقلى بودن و شفافيت روحشان عالىترين و مستقيمترين محرك پيشگاه الهى هستند و بس ، چنان كه در رابطهء امير المؤمنين عليه السلام با پيامبر اكرم و ياران محترم امامان معصوم با امامان مشاهده مىشود .\r\n","description":"","footnote":" ( 1 ) سوره الرعد ، آيهء 28 . . ","page_name":" 386 ","page_number":390},
  {"content":"\r\n\r\nتفسير ابيات\r\nاز اين سخن هم كه پايانى ندارد بگذريم ، آن سه شه زاده در آن دژ هش ربا صورتى با فر و شكوه ديدند . نه اين كه آنان زيباتر از آن صورت را هرگز نديده بودند ، بلكه اين صورت بود كه آنان را در درياى عميق حيرت و جذبه فرو برد .\r\nدر اين دنيا كاسه هاى افيون كه مردم سر مىكشند ، مختلف است و هر كسى با افيون مخصوصى كه كاسه اش محسوس و افيونش نامحسوس است . تخدير مىشود . بالاخره قلعهء هش ربا كار خود را صورت داد و هر سه برادر را به چاه بلا سرنگون كرد . تير غمزهء آن صورت زيبا بدون كمان دل هر سه برادر را دوخت .\r\nپناه بر تو اى پناه دهندهء حقيقى ما از اين بتهاى دلربا ، آنجا كه صورتهاى جامد مردم را قرن در دنبال قرن مىسوزاند و آتش در دين و دلشان شعله ور مىسازد -\r\n\r\n( ( 3766 ) ) چون كه روحانى بود خود چون بود ؟\r\nفتنه اش هر لحظه ديگرگون شود\r\n\r\nعشق آن صورت زيبا مانند سر نيزه در دل شه زادگان مىخليد و اشكشان را مانند باران از ابر فرو مىريخت . آنان دست مىخاييدند و دريغا دريغا مىگفتند كه -\r\n\r\n( ( 3769 ) ) ما كنون ديديم ، شه زآغاز ديد\r\nچندمان سوگند داد آن بىنديد\r\n\r\nانبيا حق فراوانى به گردن ما دارند ، زيرا ما را از پايان كار مطلع مىساختند و مىگفتند :\r\n\r\n( ( 3771 ) ) كان چه مىكارى نرويد غير خار\r\nوين طرف پرّى نيابى زو مطار\r\n\r\nبياييد دانه هاى معرفت و عمل را از ما بگيريد تا ميوه و حاصلى به شما بدهد و با بال و پر ما به پرواز در آييد كه از تيرهاى كشنده در امان باشيد .\r\nتو انسان غوطه ور در جهل و هوا لزوم عمل به دستورات پيامبر را درك نمىكنى ، تنها در پايان كار كه سرمايهء هستىات از دست رفته است ، به خود آمده ، وجوب و لزوم آن را درك خواهى كرد . آن تو كه مىتواند اين حقيقت را دريابد ، اين توى مادى نيست ، بلكه برتر از اين ما و منها است كه تاريكىها و هياهويش توى حقيقى را\r\n","description":"","footnote":"","page_name":" 387 ","page_number":391},
  {"content":"\r\nمىپوشاند و از حوزهء بهره بردارى بر كنار مىسازد .\r\nاين تويى را كه گمان مىبرى توى واقعى است مكانى و طبيعى است ، من آن تو را مىگويم كه لا مكانى و ما فوق طبيعى است .\r\nاى گوهر گران بهاى هستى ، چرا اين اندازه به صدف بدن كه كالبد تست ، عشق و علاقه مىورزى اين صدف بدن نى است و آن توى حقيقى شكر حيات بخش .\r\nاين تويى را كه در خود مىبينى ، توى بىگانه بوده و توى واقعىات نيست ، برو آن توى واقعيت را درياب .\r\nآن تو كه در پايان كار حقيقت خود را به تو نشان خواهد داد ، هم اكنون كه آغاز هستى و سير تو در گذرگاه ابديت است ، براى گفتن هشدار به سراغت آمده است .\r\nتوى واقعى تو در اين موجوديت طبيعى تو نيست ، بلكه در شعاع موجود برين است ، اين تو را درياب ، من غلام اين مرد خود بينى هستم كه بتواند من خود را در شعاع موجود برين ببيند .\r\nآرى رشد يافتگان مىتوانند از چنين خود بينى بهره ور گردند -\r\n\r\n( ( 3777 ) ) آن چه اندر آيينه بيند جوان\r\nپير اندر خشت بيند پيش از آن\r\n\r\nآنگاه شاه زادگان با خويشتن چنين مىگفتند : -\r\n\r\n( ( 3778 ) ) زامر شاه خويش بيرون آمديم\r\nبا عنايات پدر ياغى شديم\r\n( ( 3779 ) ) سهل دانستيم قول شاه را\r\nوان عنايتهاى بىاشباه را\r\n\r\nاينك در خندق بلا افتاديم و بدون جنگ و انگيزهء جدى و خطرناك خود را خسته و فرسوده ساختيم .\r\nآرى اين است نتيجهء تكيه به عقل و فرهنگ خويش كه چنين بلائى را بر سر ما آورده است .\r\nمانند آن مسلول كه از بيمارى خود غافل است . خود را از بيمارى و بندهاى درونى برى ديديم و اينك -\r\n\r\n( ( 3783 ) ) علت پنهان كنون شد آشكار\r\nبعد از آن كه بند گشتيم و شكار\r\n\r\n","description":"","footnote":"","page_name":" 388 ","page_number":392},
  {"content":"\r\nما نمىدانستيم كه -\r\n\r\n( ( 3784 ) ) سايهء رهبر به است از ذكر حق\r\nيك قناعت به ز صد لوت و طبق\r\n( ( 3785 ) ) چشم بينا بهتر از سيصد عصا\r\nچشم بشناسد گهر را از حصا\r\n\r\nسپس در صدد تفحص بر آمدند و به جستجو پرداختند كه بدانند آن صورت زيبا كيست . پس از پيگردىهاى زياد ، راز آن صورت را رهبرى بينا به آنان كشف كرد ، ولى نه از راه گوش ، بلكه از طريق وحى هوش ، زيرا اسرار نهانى براى آن رهبر آشكار و روشن بود . آن رهبر -\r\n\r\n( ( 3789 ) ) گفت نقش رشك پروين است اين\r\nصورت شه زادهء چين است اين\r\nدخترى دارد شه چين بىمثال\r\nدر بها و در جمال و در كمال\r\n\r\nاو مانند جان و فرشتهء مجرد پنهان و پشت پردهء ايوان شاهى است .\r\nشاه چين آن دختر را از ترس فتنه ها چنان پوشيده مىدارد كه كسى از مرد و زن نمىتواند او را ببيند . پادشاه چين چنان غيرتى بر نام آن دختر دارد كه حتى پرنده‌اى هم ياراى پرواز بر بام او را ندارد . واى بر آن دل كه سوداى ديدار آن دختر را به خود راه بدهد ، الهى كه هيچ كس را چنين سودا مباد . آرى -\r\n\r\n( ( 3794 ) ) اين سزاى آن كه تخم جهل كاشت\r\nوان نصيحت را كساد و سهل داشت\r\n( ( 3795 ) ) اعتمادى كرد بر تدبير خويش\r\nكه برم من كار خود با عقل پيش\r\n\r\nنيم ذره از عنايات ربانى بهتر از پانصد تدبير است كه عقل محدود آدمى به راه مىاندازد .\r\nاى امير وجود خويشتن ، اين مكر پردازىها را رها كن ، و خود را به عنايات الهى برسان و حس حيله گرى خود را بميران .\r\nاين رهايى و ترك حيله بازى به دشوارى حيله جويى و مكر پردازى نيست ، تا از اين حيله ها و مكرها دست بر ندارى از هستى خود سودى نخواهى برد .\r\n","description":"","footnote":"","page_name":" 389 ","page_number":393},
  {"content":"\r\n\r\nحكايت صدر جهان در بخارا و كرم او و آن كه اگر كسى به زبان از او سؤال كردى هيچ ندادى\r\n\r\n( ( 3799 ) ) در بخارا خوى آن صدر اجل\r\nبود با خواهندگان حسن عمل\r\n( ( 3800 ) ) داد بسيار او عطاى بىشمار\r\nتا به شب بودى ز جودش زر نثار\r\n( ( 3801 ) ) زر به كاغذ پاره ها پيچيده بود\r\nتا وجودش بود مىافشاند جود\r\n( ( 3802 ) ) همچو خورشيد و چو ماه پاكباز\r\nآن چه گيرند از ضيا بدهند باز\r\n( ( 3803 ) ) خاك را زر بخش كه بود آفتاب\r\nزر ازو در كان و گنج اندر خراب\r\n( ( 3804 ) ) هر صباحى فرقه‌اى را راتبه\r\nتا نماند امتى زو خائبه\r\n( ( 3805 ) ) مبتلايان را بدى روزى عطا\r\nروز ديگر بيوه گان را آن سخا\r\n( ( 3806 ) ) روز ديگر بر علويان مقل\r\nبا فقيهان روز ديگر مشتغل\r\n( ( 3807 ) ) روز ديگر بر تهى دستان عام\r\nروز ديگر بر گرفتاران وام\r\nروز ديگر بر يتيمان صغير\r\nروز ديگر بر ضعيفان اسير\r\nروز ديگر بهر ابناء السبيل\r\nروز ديگر مر مكاتب را كفيل\r\n( ( 3808 ) ) شرط آن بُد كه كسى زو با زبان\r\nزر نخواهد هيچ و نگشايد دهان\r\n( ( 3809 ) ) ليك خامش بر حوالى رهش\r\nايستاده مفلسان ديواروش\r\n( ( 3810 ) ) هر كه كردى ناگهان سهواً سؤال\r\nزو نبردى زاين گنه يك حبه مال\r\n( ( 3811 ) ) من صمت منكم نجا بد ياسه اش\r\nبر همه اهل بخارا سايه اش\r\nبر خموشى داشت عشق و تاسه اش\r\nخامشان را بود كيسه و كاسه اش\r\n( ( 3812 ) ) نادرا روزى يكى پيرى بگفت\r\nدِه زكاتم كه منم با جوع جفت\r\n( ( 3813 ) ) منع كرد از بير و پيرش جد گرفت\r\nمانده خلق از جد او اندر شگفت\r\n( ( 3814 ) ) گفت بس بىشرم پيرى اى پدر\r\nپير گفت از من تويى بىشرمتر\r\n( ( 3815 ) ) كاين جهان خوردى و مىخواهى به طمع\r\nكان جهان يا اين جهانگيرى به جمع\r\n( ( 3816 ) ) خنده اش آمد مال داد آن پير را\r\nپير تنها برد آن توفير را\r\n\r\n","description":"","footnote":"","page_name":" 390 ","page_number":394},
  {"content":"\r\n\r\n( ( 3817 ) ) غير اين پير ايچ خواهنده ازو\r\nنيم حبّه زر نديد و يك تسو\r\n( ( 3818 ) ) نوبت روز فقيهان ناگهان\r\nيك فقيه از حرص آمد در فغان\r\n( ( 3819 ) ) كرد زارىها بسى چاره نبود\r\nگفت هر نوعى نبودش هيچ سود\r\n( ( 3820 ) ) روز ديگر بار گو پيچيده پا\r\nناكِس اندر صف قوم مبتلا\r\n( ( 3821 ) ) تختها بر ساق بست از چپ و راست\r\nتا برد آن شه گمان كاشكسته پاست\r\n( ( 3822 ) ) ديدش و بشناختش چيزى نداد\r\nروز ديگر رو بپوشيد از لباد\r\nتا گمان آيد كه نابيناست او\r\nدر ميان اعميان برخاست او\r\n( ( 3823 ) ) پس بدانستش ندادش هيچ چيز\r\nاز گناه و جرم گفتن آن عزيز\r\n( ( 3824 ) ) چون كه عاجز شد ز صد گونه مكيد\r\nچون زنان او چادرى بر سر كشيد\r\n( ( 3825 ) ) در ميان بيوه گان رفت و نشست\r\nسر فرو افكند و پنهان كرد دست\r\n( ( 3826 ) ) هم شناسيدش ندادش صدقه اى\r\nدر دلش آمد ز حرمان حرقه اى\r\n( ( 3827 ) ) رفت پس پيش كفن خواهى پگاه\r\nكه بپيچم در نمد نه پيش راه\r\n( ( 3828 ) ) هيچ مگشا لب نشين و مىنگر\r\nتا كند صدر جهان اين جا گذر\r\n( ( 3829 ) ) بو كه بيند مرده پندارد به ظن\r\nزر در اندازد پى وجه كفن\r\n( ( 3830 ) ) هر چه بدهد نيمه‌اى بدهم به تو\r\nهمچنان كرد آن فقير كديه خو\r\n( ( 3831 ) ) در نمد پيچيد و بر راهش نهاد\r\nمعبر صدر جهان آن جا فتاد\r\n( ( 3832 ) ) چند زر انداخت بر روى نمد\r\nدست بيرون كرد از تعجيل خود\r\n( ( 3833 ) ) تا نگيرد آن كفن خواه آن صله\r\nتا نهان نكند از او آن ده دله\r\n( ( 3834 ) ) مرده از زير كفن بركرد دست\r\nسر برون كرد از پى دست او ز پست\r\n( ( 3835 ) ) گفت با صدر جهان چون بستدم ؟\r\nاى ببسته بر من ابواب كرم\r\n( ( 3836 ) ) گفت ليكن تا نمردى اى عنود\r\nاز جناب ما نبردى هيچ جود\r\n( ( 3837 ) ) سرّ موتوا قبل موت اين بود\r\nكز پى مردن غنيمتها رسد\r\n( ( 3838 ) ) غير مردن هيچ فرهنگ دگر\r\nدر نگيرد با خدا اى حيله گر\r\n( ( 3839 ) ) يك عنايت به ز صد گون اجتهاد\r\nجهد را خوف است از صد گون فساد\r\n\r\n","description":"","footnote":"","page_name":" 391 ","page_number":395},
  {"content":"\r\n\r\n\r\n\r\n( ( 3840 ) ) وان عنايت هست موقوف ممات\r\nتجربه كردند اين ره را ثقات\r\n( ( 3841 ) ) بلكه مرگش بىعنايت نيز نيست\r\nبىعنايت هان و هان جايى مايست\r\n( ( 3842 ) ) آن زمرد باشد اين افعى پير\r\nبىزمرّد كى شود افعى ضرير\r\n\r\nروايت\r\n« عن النبى صلى الله عليه و آله من صمت نجا . » ( 1 )  ( كسى كه خاموشى گزيد نجات پيدا كرد . )\r\nتفسير ابيات\r\nخوى صدر جهان در بخارا حسن رفتار با خواهندگان بود . او عطاهاى بىشمار مىكرد و از بامداد تا به شب زر به مستمندان مىداد . زرها را در كاغذ پاره ها پيچيده بود .\r\nاين مرد سخى تا زنده بود جود افشانى مىكرد و مانند خورشيد و ماه كه هر روشنايى را مىگيرند ، پخش مىكنند ، مردى پاكباز بود .\r\nاين آفتاب است كه خاك را زر بخش مىنمايد . طلا در كان و گنج در خرابه ها فيضى از وجود خورشيد است .\r\nهر بامداد گروه معينى را مقررى مىداد كه هيچ جمعيتى از او مايوس بر نگردد .\r\nبدين ترتيب سادات و فقها و ايتام و تهى دستان عاميان و بدهكاران و درمانده در راه ها و بردگانى كه قرار داد آزادى با مالكين خود بسته بودند و ضعفاى اسير ، هر يك در روز معينى از عطاياى صدر جهان بهره مند مىگشتند .\r\nاين بهره ور شدن مشروط به اين بود كه تقاضايى با زبان انجام نگيرد ، لذا بىنوايان مانند ديوار سر راهش خاموش صف مىكشيدند .\r\nهر كس كه اشتباه مىكرد و به سخن در مىآمد و با زبان از صدر جهان چيزى\r\n","description":"","footnote":" ( 1 ) مسند احمد بن حنبل ، ج 2 ص 159 . . ","page_name":" 392 ","page_number":396},
  {"content":"\r\nمىخواست ، از صدر جهان يك دانه مال ناچيز هم نصيبش نمىگشت . آرى هر كس كه خاموشى گزيند نجات خواهد يافت ، اين براى صدر جهان قانونى بود كه همگان مىبايست آن را مراعات كنند .\r\nناگهان روزى پير مردى لب به سؤال باز كرد و گفت : اى صدر جهان ، من گرسنه‌ام ، زكاتى به من عطا كن . صدر جهان امتناع ورزيد و پير سايل سؤالش را جدى مطرح كرد . مردم از گفتار جدى پير مرد در شگفتى فرو رفتند . صدر جهان در مقابل ايستادگى پير مرد -\r\n\r\n( ( 3814 ) ) گفت بس بىشرم پيرى اى پدر\r\nپير گفت از من تويى بىشرمتر\r\n( ( 3815 ) ) كاين جهان خوردى و مىخواهى به طمع\r\nكانجهان با اين جهان گيرى به جمع\r\n\r\nصدر جهان خنديد و مالى به آن پير مرد داد . پير مرد آن مال فراوان را به تنهايى برد و جز اين پير مرد كس ديگرى از صدر جهان نتوانست با سؤال زبانى چيزى بگيرد .\r\nروزى نوبت فقها بود ، فقيهى به فرياد و افغان در آمد و بسى زارىها كرد ، و فراوان گفت و داد و فرياد زد ، ولى هيچ سودى نبخشيد .\r\nروز ديگر با جامهء كهنه و پاهاى بسته با تخته و سر به پائين انداخته در صف گروه مبتلايان ايستاد كه صدر جهان گمان كند كه پاهايش شكسته است ، ولى صدر جهان او را شناخت و چيزى به او نداد .\r\nروز ديگر آن فقيه جامهء نمدى بر رويش كشيد كه صدر جهان خيال كند كه او نابينا است . اين بار هم صدر او را شناخت و به گناه سؤال با زبان چيزى به او نداد .\r\nفقيه از هر گونه چاره جوئى به نتيجه‌اى نرسيد و اين بار چادر زنانه به سر كرد و در ميان بيوه زنان نشست و سر پايين انداخت و دستهايش را پوشيد ، باز صدر جهان او را شناخت و صدقه‌اى به او نداد و دل فقيه از اين محروميت آتش گرفت .\r\n","description":"","footnote":"","page_name":" 393 ","page_number":397},
  {"content":"\r\nاين دفعه انديشهء ديگر به مغزش راه يافت ، پيش كفن فروش يا عملهء اموات رفت و به او گفت :\r\nمرا در نمدى به پيچان و در سر راه صدر جهان بخوابان و هيچ حرفى به زبان مياور و نگاه كن تا موقعى كه صدر جهان گذارش به اين راه بيافتد ، شايد كه مرا مرده‌اى گمان كند و براى تهيهء كفن پولى بدهد . هر چه را كه صدر بدهد ، نيمى از آن تو خواهد بود . آن فقير گدا صفت همين كار را كرد و -\r\n\r\n( ( 3831 ) ) در نمد پيچيد و بر راهش نهاد\r\nمعبر صدر جهان آنجا فتاد\r\n\r\nصدر چند طلا به روى نمد انداخت ، و فقيه دست بيرون كرده و طلاها را برداشت ، مبادا كه آن كفن خواه طلاها را پنهان كند و به او ندهد .\r\nآنگاه آن مرده دست از زير كفن بيرون آورد و به صدر جهان گفت : حالا ديدى چطور از تو طلا گرفتم ؟ صدر جهان گفت : آرى ، ولى اى عنود ، تا نمردى نتوانستى از ما سودى ببرى .\r\nراز موتوا قبل ان تموتوا ، همين است كه غنيمتها پس از مردن به دست مىآيد .\r\n\r\n( ( 3838 ) ) غير مردن هيچ فرهنگ دگر\r\nدر نگيرد با خداى حيله گر\r\n\r\nيك عنايت الهى بهتر از صد نوع اجتهاد است كه همواره در معرض خوف و فساد است و آن عنايت ربانى با عبور از حيات طبيعى به سراغ آدمى مىآيد ، اين راه را مردان مورد اطمينان تجربه كرده‌اند ، اگر درست دقت كنى ، خواهى ديد :\r\n\r\n( ( 3841 ) ) بلكه مرگش بىعنايت نيز نيست\r\nبىعنايت هان و هان جايى مايست\r\n\r\nعنايت الهى تنها ز مردى است كه مىتواند افعى طبيعت پرستى آدمى را كور بسازد .\r\n","description":"","footnote":"","page_name":" 394 ","page_number":398},
  {"content":"\r\n\r\nحكايت امر دو كوسه در خانقاه با لوطى تدبير امرد .\r\n\r\n( ( 3843 ) ) امردى و كوسه‌اى در انجمن\r\nآمدند و مجمعى بد بر وطن\r\n( ( 3844 ) ) مشتغل ماندند قوم منتخب\r\nروز رفت و شد زمان ثلث شب\r\n( ( 3845 ) ) زان عزب خانه نرفتند آن دو كس\r\nهم بخفتند آن سو از ترس عسس\r\n( ( 3846 ) ) كوسه را بد بر زنخدان چار مو\r\nليك همچون ماه بدرش بود رو\r\n( ( 3847 ) ) كودك امرد به صورت بود زشت\r\nهم نهاد اندر پس خود بيست خشت\r\n( ( 3848 ) ) لوطى دب برد شب از گم رهى\r\nخشتها را نقل كرد آن منتهى\r\n( ( 3849 ) ) دست بر كودك زد او از جا بجست\r\nگفت هى تو كيستى اى سگ پرست ؟\r\n( ( 3850 ) ) گفت اين سى خشت چون انباشتى ؟\r\nگفت ترسى خشت چون برداشتى ؟\r\nگفت اى فى النار خرس مرده ريگ\r\nابله و بىخاصيت مانند ريگ\r\n( ( 3851 ) ) كودكى بيمارم و از ضعف خود\r\nكردم اين جا احتياط و مرتقد\r\n( ( 3852 ) ) گفت اگر دارى ز رنجورى تفى\r\nچون نرفتى جانب دار الشفى ؟\r\n( ( 3853 ) ) يا به خانهء يك طبيب مشفقى\r\nكاو گشادى از سقامت مغلقى\r\n( ( 3854 ) ) گفت آخر من كجا يارم شدن\r\nكه به هر جا مىروم من ممتحن\r\n( ( 3855 ) ) چون تو زنديقى پليدى ملحدى\r\nمىبرآرد سر به پيشم چون ددى\r\n( ( 3856 ) ) خانقاهى كاو بود بهتر مكان\r\nمن نديدم يك زمان در وى امان\r\n( ( 3857 ) ) رو به من آرند مشتى خمر خوار\r\nچشمها پر نطفه كف خايه فشار\r\n( ( 3858 ) ) و آن كه ناموسيست خود را زير زير\r\nغمزه دزدد مىدهد مالش به . . .\r\nيار با ناموس را غير نظر\r\nنيست ليكن زين نظر دين پر خطر\r\n( ( 3859 ) ) خانقه چون اين بود ؟ ؟ بازار عام\r\nچون بود خر گله و ديوان خام\r\n( ( 3860 ) ) خر كجا ناموس و تقوى از كجا\r\nخر چه داند خشيت و خوف و رجا\r\n( ( 3861 ) ) عقل باشد ايمنى و عدل جو\r\nبر زن و بر مرد اما عقل كو ؟\r\n( ( 3862 ) ) ور گريزم من روم سوى زنان\r\nهمچو يوسف افتم اندر افتتان\r\n\r\n","description":"","footnote":"","page_name":" 395 ","page_number":399},
  {"content":"\r\n\r\n( ( 3863 ) ) يوسف از زن يافت زندان و فشار\r\nمن شوم توزيع بر پنجاه دار\r\n( ( 3864 ) ) آن زنان از جاهلى بر من تنند\r\nاولياشان قصد جان من كنند\r\n( ( 3865 ) ) نى ز مردان چاره دارم نز زنان\r\nچون كنم چون نى از اينم نى از آن\r\n( ( 3866 ) ) بعد از آن كودك به كوسه بنگريست\r\nگفت او با اين دو مو از غم بريست\r\n( ( 3867 ) ) فارغ است از خشت و از پيكار خشت\r\nوز چو تو مادر فروش كنگ و زشت\r\n( ( 3868 ) ) بر زنخدان چارمو بهر نمون\r\nبهتر از سى خشت پيرامون . . .\r\n( ( 3869 ) ) ذره‌اى سايهء عنايت بهتر است\r\nاز هزاران كوشش طاعت پرست\r\n( ( 3870 ) ) زان كه شيطان خشت طاعت پر كند\r\nگر دو صد خشت است خود را ره كند\r\nبا عنايت او ندارد زهره اى\r\nتا بسازد خويشتن را بهره اى\r\n( ( 3871 ) ) خشت اگر پر است بنهادهء تو است\r\nآن دو سه مو از عطاى آن سو است\r\n( ( 3872 ) ) در حقيقت هر يكى مو را از آن\r\nخرد منگر همچو كوهى دان كلان\r\n( ( 3873 ) ) تو اگر صد قفل بنهى بر درى\r\nبر كند آن جمله را خيره سرى\r\n( ( 3874 ) ) شحنه‌اى از موم اگر مهرى نهد\r\nپهلوانان را از آن دل بشكهد\r\n( ( 3875 ) ) آن دو سه تار عنايت همچو كوه\r\nسد شده چون فرّ سيما در وجوه\r\n( ( 3876 ) ) خشت را مگذار اى نيكو سرشت\r\nليك هم ايمن مخسب از ديو زشت\r\n( ( 3877 ) ) رو دو تا موزان كرم در دست آر\r\nوانگهان ايمن بخسب و غم مدار\r\n( ( 3878 ) ) نوم عالم از عبادت به بود\r\nآنچنان علمى كه مستنبه بود\r\n( ( 3879 ) ) آن سكون سابح اندر آشنا\r\nبه ز جهد اعجمى با دست و پا\r\nدست و پا ساكن به آب اندر سباح\r\nبه رود از اعجمى با انتطاح\r\n( ( 3880 ) ) مىرود سياح ساكن چون عمد\r\nاعجمى زد دست و پا و غرق شد\r\n( ( 3881 ) ) علم دريايى است بىحد و كنار\r\nطالب علم است غواص بحار\r\n( ( 3882 ) ) گر هزاران سال باشد عمر او\r\nمىنگردد هيچ سير از جست و جو\r\n\r\n","description":"","footnote":"","page_name":" 396 ","page_number":400},
  {"content":"\r\n\r\n\r\n\r\nآيه\r\n« سِيماهُمْ فِي وُجُوهِهِمْ مِنْ أَثَرِ اَلسُّجُودِ 48 : 29 . » ( 1 )  ( سيماى آنان از اثر سجود در رويشان پيدا است ) « عن النبى صلى الله عليه و آله نوم على علم خير من صلاة على جهل . » ( 2 )  ( خواب با علم بهتر از نماز با جهل است )\r\nتوضيح\r\n- جلال الدين در ابيات فوق بار ديگر با يك مثال زشت مطالب عالى را توضيح مىدهد و اين اشتباه و خطاى جدى است كه جلال الدين چند بار در مثنوى مرتكب شده است . مخصوصاً تطبيق چند موى چانهء كوسه براى حفظ ناموس او ، به نامهء الهى ما از تفسير مقدارى از ابيات به جهت روشنايى و ناشايست بودن بعضى از مطالب آنها خوددارى كرديم .\r\nتفسير ابيات\r\nخواب عالم بهتر از عبادت اعتيادى عابد است ، نه هر علمى بلكه آن علم كه صاحب خود را بيدار و آگاه بسازد . درست است كه خواب سكون است ، اما آن سكون كه در فضاى علم و آگاهى درونى شناور است ، بهتر از آن گنگ و نادان است كه بكوشد و دست و پا بزند . آدم شناور با دست و پاى ساكن مانند ستون محكم در جريان است ، ولى گنگ نادان با دست و پا تلاش مىكند و غرق مىشود .\r\nعلم دريايى است كه حد و كرانى ندارد ، جويندهء علم غواص درياهاى علم است جستجوى علم آن قدر لذيذ است كه -\r\n\r\n( ( 3882 ) ) گر هزاران سال باشد عمر او\r\nمىنگردد هيچ سير از جستجو\r\n\r\n","description":"","footnote":" ( 1 ) سوره الفتح ، آيهء 29 . .  ( 2 ) حلية الاولياء ، ابو نعيم ، ج 4 ص 385 . . ","page_name":" 397 ","page_number":401},
  {"content":"\r\n\r\n\r\n\r\n\r\nدر بيان حديث منهومان لا يشبعان : طالب العلم و طالب الدنيا\r\n\r\n( ( 3883 ) ) كان رسول حق بگفت اندر بيان\r\nاين كه منهومان هما لا يشبعان\r\n( ( 3884 ) ) طالب الدنيا و توفيراتها\r\nطالب العلم و تدبيراتها\r\n( ( 3885 ) ) پس در اين قسمت چو بگمارى نظر\r\nغير دنيا باشد اين علم اى پدر\r\n( ( 3886 ) ) غير دنيا پس چه باشد ؟ آخرت\r\nكت كَند زاين جا و گردد رهبرت\r\nغير دنيا آخرت باشد يقين\r\nكان برد زاينجات آن جا اى امين\r\n\r\nروايت\r\n« منهومان لا يشبعان : طالب العلم و طالب الدنيا . » ( 1 )  ( دو گرسنه حريصاند كه سير نمىشوند : جويندهء علم و جويندهء دنيا . )\r\nتفسير ابيات\r\nآن رسول خدا در بيانش فرمود : دو گرسنهء حريصاند كه هرگز سير نمىشوند : جويندهء دنيا و مزاياى آن و جويندهء دانش و تدبيرهاى دانش . اگر در اين تقسيم به دقت بنگرى ، خواهى ديد : علم غير از دنيا و در مقابل آن منظور شده است .\r\nهر چيزى كه دنيوى نباشد ، مربوط به سراى آخرت است كه ترا از اين جهان جدا مىكند و به سوى آخرت رهنمون مىگردد .\r\nبحث شاه زادگان با همديگر در آن قصه و مقالهء برادر بزرگتر\r\n\r\n( ( 3887 ) ) رو به هم كردند هر سه مفتتن\r\nهر سه را يك درد و يك رنج و حزن\r\n( ( 3888 ) ) هر سه در يك فكر و يك سودا نديم\r\nهر سه از يك رنج و يك علت سقيم\r\n( ( 3889 ) ) در خموشى هر سه را خطرت يكى\r\nدر سخن هم هر سه را حجت يكى\r\n( ( 3890 ) ) يك زمانى اشك ريزان هر سه شان\r\nبر سر خوان مصيبت خون فشان\r\n( ( 3891 ) ) يك زمان از آتش دل هر سه كس\r\nبرزده با سوز چون مجمر نفس\r\n\r\n","description":"","footnote":" ( 1 ) شرح نهج البلاغه ، ابن ابى الحديد ، ج 4 ص 504 . . ","page_name":" 398 ","page_number":402},
  {"content":"\r\n\r\n( ( 3892 ) ) آن بزرگين گفت كاى اخوان خير\r\nما نه نر بوديم اندر نصح غير ؟\r\n( ( 3893 ) ) از حشم هر كه به ما كردى گله\r\nاز بلا و خوف و فقر و زلزله\r\n( ( 3894 ) ) ما همىگفتيم كم نال از حرج\r\nصبر كن كالصبر مفتاح الفرج\r\n( ( 3895 ) ) آن كليد صبر ما اكنون چه شد ؟\r\nاى عجب منسوخ شد قانون چه شد ؟\r\n( ( 3896 ) ) ما همىگفتيم كاندر كش مكش\r\nاندر آتش همچو زر خنديم خوش\r\n( ( 3897 ) ) هر سپه را وقت تنگاتنگ جنگ\r\nگفته ما كه هين مگردانيد رنگ\r\n( ( 3898 ) ) آن زمان كه بود اسبان را وطا\r\nجملهء سرها بريده زير پا\r\n( ( 3899 ) ) ما سپاه خويش را هى هى كنان\r\nكه به پيش آييد قاهر چون سنان\r\n( ( 3900 ) ) جمله عالم را نشان داده به صبر\r\nزان كه صبر آمد چراغ و نور صدر\r\n( ( 3901 ) ) نوبت ما شد چه خيره سر شديم\r\nچون زنان زشت در چادر شديم\r\n( ( 3902 ) ) اى دلى كه جمله را كردى تو گرم\r\nگرم كن خود را و از خود دار شرم\r\n( ( 3903 ) ) اى زبان كه جمله را ناصح بدى\r\nنوبت تو گشت از چه تن زدى ؟\r\n( ( 3904 ) ) اى خرد كو پند شكر خاى تو ؟\r\nدور توست اين دم چه شد هيهاى تو ؟\r\n( ( 3905 ) ) اى ز دلها برده صد تشويش را\r\nنوبت تو شد بجنبان ريش را\r\n( ( 3906 ) ) از غرى ريش ار كنون دزديده اى\r\nپيش از اين بر ريش خود خنديده اى\r\n( ( 3908 ) ) چون به درد ديگران درمان بدى\r\nدرد مهمان تو شد چون تن زدى\r\n( ( 3907 ) ) وقت پند ديگرانىهاى هاى\r\nدر غم خود چون زنانى واى واى\r\n( ( 3909 ) ) بانگ بر لشكر زدن بد ساز تو\r\nبانگ بر زن چه گرفت آواز تو\r\n( ( 3910 ) ) آن چه پنجه سال بافيدى به هوش\r\nزان نسيج خود به غلطاقى بپوش\r\n( ( 3911 ) ) از نوايت گوش ياران بود خوش\r\nدست بيرون آر و گوش خود بكش\r\n( ( 3912 ) ) سر بدى پيوسته خود را دُم مكن\r\nپا و دست و ريش و سبلت گم مكن\r\n( ( 3913 ) ) بازى آنِ توست بر روى بساط\r\nخويش را در طبع آر و در نشاط\r\nاين حكايت گوش كن اى با خرد\r\nتا بدانى اندر اين معنى سند\r\n\r\n","description":"","footnote":"","page_name":" 399 ","page_number":403},
  {"content":"\r\n\r\n\r\nآيه\r\n« أَتَأْمُرُونَ اَلنَّاسَ بِالْبِرِّ وَتَنْسَوْنَ أَنْفُسَكُمْ 2 : 44 . » ( 1 )  ( آيا مردم را به نيكو كارى دستور مىدهيد و خودتان را فراموش مىكند . )\r\nتفسير ابيات\r\nآن سه شه زادهء گرفتار در بلا كه رنج و دردشان يكى بود ، رو بهم ديگر كرده مىگفتند : ما هر سه در يك فكر غوطه وريم و با يك سودا دمسازيم و بيمارى ما هر سه برادر يكى است .\r\nهنگامى كه خاموش بودند ، خاطراتشان در يك رشته جريان داشت ، موقعى كه سخن مىگفتند ، ادعا و دليلشان يكى بود . هر سه با هم اشك مىريختند و با هم بر سر خوان مصيبت خون فشان مىگشتند .\r\nنفس هر سه در يك زمان مانند شعله‌اى از كانون آتش سر مىكشيد .\r\nبرادر بزرگتر به سخن گفتن در آمد و گفت : اى برادران نيكوى من ، مگر ما هر سه نفر در خير خواهى و اندرز ديگران پهلوان نبوديم ؟ مگر ما آن سه برادر نيستيم كه اگر كسى از بلا و خوف و بىنوايى و زلزله شكوه به ما مىآورد ، در مقام دلدارى به او مىگفتيم : در حرج و مشقت ناله مكن و شكيبا باش كه صبر كليد نجات است ؟ پس كو اكنون آن صبر و شكيبايى ما ؟ شگفتا ، مگر آن قانون تحمل را كه به رخ مردم مىكشيديم ، منسوخ شده است ؟ ما همان بوديم كه مىگفتيم در كشا كش روزگار و در آتش حوادث مانند طلا خواهيم خنديد . ما بوديم كه در تنگاتنگ جنگ بسپاهيان داد مىزديم كه نهراسيد و رنگ از رخسارتان نپرد .\r\nدر آن زمان كه سرهاى بريده زير پاى اسبان در مىغلطيد ، ما فرياد به لشكريان خود مىزديم كه نايستيد و مانند نيزهء غالب نفوذ كنيد و پيش برويد .\r\n","description":"","footnote":" ( 1 ) سوره البقره ، آيهء 44 . . ","page_name":" 400 ","page_number":404},
  {"content":"\r\nبه همهء عالم صبر و شكيبايى مىآموختيم و مىگفتيم شكيبا باشيد كه صبر چراغ و نور درون آدمى است .\r\nاكنون كه نوبت ما رسيده و رويدادى خود را بر ما عرضه كرده است ، چرا اين قدر خيره سر و مانند زنان چادر بسر گشته‌ايم ؟ اى دل آتشين ما ، تو بودى كه حرارت بر همه مىبخشيدى ، چه شده است كه اكنون سرد و افسرده‌اى ؟ بيا شرمى از خود بدار و خود را هم گرم كن .\r\nاى زبان گوياى ما ، تو بودى كه اندرز گوى همهء مردم بودى ، چه شده است كه حالا كه نوبت تو فرا رسيده است ، مهر خاموشى بر خود زده و سكوت كرده‌اى ؟ -\r\n\r\n( ( 3904 ) ) اى خرد كو پند شكر خاى تو\r\nدور توست اين دم چه شد هيهاى تو\r\n( ( 3905 ) ) اى ز دلها برده صد تشويش را\r\nنوبت تو شد بجنبان ريش را\r\n\r\nاى ناتوانان پر ادعا ، چه شده است كه اكنون از بد دلى ، عظمت و شهامت را از دست داده‌ايد ، مگر آن تحريكات و حماسه هاى پيشينتان خنده‌اى به ريش خويشتن بوده است ؟ تو كه زمانى درمان درد ديگران بودى ، چه شده است كه با ورود يك درد به عنوان مهمان خود را گم كردى ؟ شگفتا -\r\n\r\n( ( 3907 ) ) وقت پند ديگرانى هاى هاى\r\nدر غم خود چون زنانى واى واى\r\n\r\nپنجاه سال بود كه از روى هوش نمايى به ديگران جامه ها مىبافتى ، امروز يك جامهء زير زره از آن بافته ها به تن خود بپوش .\r\nاز نواى تو گوش ياران لذت مىبرد و خوشىها داشت ، امروز دستى بر آور و گوش خود را بكش و خود را هم هشيار بساز .\r\nتو كه در گذشته سر بودى ، امروز خود را دم مكن و پا و دست و ريش و سبيل را از دست مگذار .\r\nامروز موقع بازى تو بر بساط حوادث است ، نشاطى بر خود ببخش و حركت كن . اى خردمند نازنين ، داستانى را براى تو مىگويم ، گوش كن تا سند معنايى را كه به تو گفتم دريابى .\r\n","description":"","footnote":"","page_name":" 401 ","page_number":405},
  {"content":"\r\n\r\nبه مجلس كشيدن پادشاهى فقيهى را و به زخم مشت به طبع آوردن\r\n\r\n( ( 3914 ) ) پادشاهى مست اندر بزم خوش\r\nمىگذشت آن يك فقيهى بر درش\r\n( ( 3915 ) ) كرد اشارت كش در اين مجلس كشيد\r\nوز شراب لعل در خوردش دهيد\r\n( ( 3916 ) ) پس كشيدندش به شه بىاختيار\r\nشست در مجلس ترش چون زهر مار\r\n( ( 3917 ) ) عرضه كردندش نپذرفت او ز خشم\r\nاز شه و ساقى بگردانيد چشم\r\n( ( 3918 ) ) كه به عمر خود نخوردستم شراب\r\nخوشتر آيد از شرابم زهر ناب\r\n( ( 3919 ) ) هين به جاى مىمرا زهرى دهيد\r\nتا من از خويش و شما زين وا رهيد\r\n( ( 3920 ) ) مىنخورده عربده آغاز كرد\r\nگشت در مجلس گران چون مرگ و درد\r\n( ( 3921 ) ) همچو اهل نفس و اهل آب و گِل\r\nدر جهان بنشسته با اصحاب دل\r\n( ( 3922 ) ) حق ندارد خاصگان را در كمون\r\nاز مىابرار جز در يشربون\r\n( ( 3923 ) ) عرضه مىدارند بر محبوب جام\r\nحس نمىيابد از او غير از كلام\r\n( ( 3924 ) ) رو همىگرداند از ارشادشان\r\nكه نمىبيند بديده دادشان\r\n( ( 3925 ) ) گر ز گوشش تا به حلقش ره بدى\r\nسر نصح اندر درونش در شدى\r\n( ( 3926 ) ) چون همه نار است جانش نيست نور\r\nكافكند در نار سوزان چون قشور\r\n( ( 3927 ) ) مغز بيرون ماند و قشر گفت رفت\r\nكى شود از قشر معده گرم و زفت ؟\r\n( ( 3928 ) ) نار دوزخ جز كه قشر افشار نيست\r\nنار را با هيچ مغزى كارى نيست\r\n( ( 3929 ) ) ور بود بر مغز نارى شعله زن\r\nبهر پختن دان نه بهر سوختن\r\n( ( 3930 ) ) تا كه باشد حق حكيم ، اين قاعده\r\nمستمر دان در گذشته و نامده\r\n( ( 3931 ) ) مغز نغز و قشرها مغفور ازو\r\nمغز را پس چون بسوزد دور ازو\r\n( ( 3932 ) ) از عنايت گر بكوبد بر سرش\r\nاشتها آرد شراب احمرش\r\n( ( 3933 ) ) ور نكوبد ماند او بسته دهان\r\nچون فقيه از شرب و بزم اين شهان\r\n( ( 3934 ) ) شاه با ساقى بگفت اى نيك پى\r\nچه خموشى ده به طبعش آر هى\r\n( ( 3935 ) ) هست پنهان حاكمى بر هر خرد\r\nهر كه را خواهد به فنّ از خود برد\r\n\r\n","description":"","footnote":"","page_name":" 402 ","page_number":406},
  {"content":"\r\n\r\n( ( 3936 ) ) آفتاب مشرق و تنوير او\r\nچون اسيران بسته در زنجير او\r\n( ( 3937 ) ) چرخ را چرخ اندر آرد در زمن\r\nچون بخواند در دماغش نيم فن\r\n( ( 3938 ) ) عقل كاو عقل دگر را سخره كرد\r\nمهره زو دارد وى است استاد نرد\r\n( ( 3939 ) ) چند سيلى بر سرش زد گفت گير\r\nدركشيد از بيم سيلى آن زحير\r\n( ( 3940 ) ) مست گشت و شاد و خندان شد چو باغ\r\nدر نديمى و مضاحك رفت و لاغ\r\n( ( 3941 ) ) شير گير و خوش شد انگشتك بزد\r\nسوى مبرز رفت تا ميزك كند\r\n( ( 3942 ) ) يك كنيزك ديد در مبرز چو ماه\r\nسخت زيبا رخ ز قرناقان شاه\r\n( ( 3943 ) ) چون بديد او را دهانش باز ماند\r\nعقل رفت و تن ستم پرداز ماند\r\n( ( 3944 ) ) عمرها بوده عزب مشتاق و مست\r\nبر كنيزك در زمان بر زد دو دست\r\n( ( 3945 ) ) پس طپيد آن دختر و نعره فراشت\r\nبر نيامد با وى و سودى نداشت\r\n( ( 3946 ) ) زن به دست مرد در وقت لقا\r\nچون خمير آمد به دست نانوا\r\n( ( 3948 ) ) گاه پهنش وا كشد بر تخته اى\r\nدر همش آرد گهى يك لخته اى\r\n( ( 3949 ) ) گاه ريزد در وى آب و گه نمك\r\nاز تنور و آتشش سازد محك\r\n( ( 3950 ) ) اين چنين پيچند مطلوب و طلوب\r\nاندر اين لعبند مغلوب و غلوب\r\n( ( 3951 ) ) اين لعب تنها نه شو را با زن است\r\nهر عشيق و عاشقى را اين فن است\r\n( ( 3952 ) ) از قديم و حادث و عين و عرض\r\nپيچشى چون ويس و رامين مفترض\r\n( ( 3953 ) ) ليك لعب هر يكى رنگى دگر\r\nپيچش هر يك ز فرهنگى دگر\r\n( ( 3954 ) ) شوى و زن را گفته شد بهر مثيل\r\nكه مكن اى شوى زن را بد گسيل\r\n( ( 3955 ) ) آن شب گردك نه ينگا دست او\r\nخوش امانت دادش اندر دست تو ؟\r\n( ( 3956 ) ) كان چه تو با او كنى اى معتمد\r\nاز بد و نيكى خدا با تو كند\r\nاين زن دنيا كه هست او مست تو\r\nحق امانت دادش اندر دست تو\r\n( ( 3957 ) ) حاصل آن جا كه فقيه از بىخودى\r\nنى عفيفى ماندش و نى زاهدى\r\n( ( 3958 ) ) آن فقيه افتاد بر آن حور زاد\r\nآتش او اندر آن پنبه فتاد\r\n( ( 3959 ) ) جان به جان پيوست و قالبها چخيد\r\nزن چو مرغ سر بريده مىطپيد\r\n\r\n","description":"","footnote":"","page_name":" 403 ","page_number":407},
  {"content":"\r\n\r\n( ( 3960 ) ) چه شراب و چه ملك چه ارسلان\r\nچه حيا چه دين چه خوف و بيم جان\r\n( ( 3961 ) ) چشمشان افتاد اندر عين و غين\r\nنى حسن پيدا شد آن جا نى حسين\r\nيافت هر يكشان از آن ديگر مراد\r\nطبع هر يك خرّم و دل گشت شاد\r\n( ( 3962 ) ) شد دراز و كو طريق باز گشت\r\nانتظار شاه هم از حد گذشت\r\n( ( 3963 ) ) شاه آمد تا ببيند واقعه\r\nيافت آن جا زلزله و القارعه\r\n( ( 3964 ) ) آن فقيه از جاى برجست و برفت\r\nسوى مجلس جام مىبربود تفت\r\n( ( 3965 ) ) شه چو دوزخ پر شرار و پر نكال\r\nتشنهء خون دو جفت بد فعال\r\n( ( 3966 ) ) چون فقيهش ديد پر از خشم و قهر\r\nتلخ و خونى گشته همچون جام زهر\r\n( ( 3967 ) ) بانگ زد بر ساقيش كاى گرم كار\r\nچه نشينى خيره هين در طبعش آر\r\n( ( 3968 ) ) خنده آمد شاه را گفت اى كيا\r\nآمدم با طبع ، آن دختر تو را\r\n( ( 3969 ) ) پادشاهم كار من عدل است و داد\r\nزآن خورم كه يار را جودم بداد\r\nآن چه آن را مىخورم از ترش و خوش\r\nمىدهم در خورد يار از پنج و شش\r\n( ( 3970 ) ) آن چه آن را مىننوشم همچو نوش\r\nكى دهم آن را بخورد يار و توش\r\n( ( 3971 ) ) زان خورانم من غلامان را كه من\r\nمىخورم بر خوان خاص خويشتن\r\n( ( 3972 ) ) زان خورانم بندگان را از طعام\r\nكه خورم من خود ز پخته يا كه خام\r\n( ( 3973 ) ) من چو پوشم از خز و اطلس لباس\r\nزان بپوشانم حشم را نى پلاس\r\n( ( 3974 ) ) شرم دارم از نبىّ ذو فنون\r\nالبسوهم گفت مما تلبسون\r\n( ( 3975 ) ) مصطفى كرد اين وصيت با بنون\r\nاطمعوا الاذناب مما تأكلون\r\nشد فقيه و برد با خود جفت خوب\r\nاز عطاى خاص كشاف الكروب\r\n( ( 3976 ) ) ديگران را بس به طبع آورده اى\r\nدر صبورى چست و راغب كرده اى\r\n( ( 3977 ) ) هم به طبع آور به مردى خويش را\r\nپيشوا كن عقل دور انديش را\r\n( ( 3978 ) ) چون قلاووزى صبرت پر شود\r\nجان به اوج عرش و كرسى بر شود\r\n( ( 3979 ) ) مصطفى بين چون كه صبرش شد براق\r\nبركشانيدش به بالاى طباق\r\nچون صبورى پيشه كرد ايوب راد\r\nاز بلا او را درِ رحمت گشاد\r\n\r\n","description":"","footnote":"","page_name":" 404 ","page_number":408},
  {"content":"\r\n\r\n\r\n\r\nصبر صدر آمد به هر حالت كه هست\r\nصبر وا مگذار تا بتوان ز دست\r\nصبر مفتاح الفرج نشنيده اى\r\nكاندر اين تعجيل درپيچيده اى\r\nصبر آرد عاشقان را كام دل\r\nبىدلان را صبر شد آرام دل\r\nحد ندارد اين سخن كوتاه كن\r\nو از حديث عاشقان برگو سخن\r\n\r\nآيه\r\n« إِنَّ اَلأَبْرارَ يَشْرَبُونَ مِنْ كَأْسٍ كانَ مِزاجُها كافُوراً » 76 : 5 ( 1 )  ( نيكو كاران در بهشت از پياله‌اى مىآشامند كه خاصيت كافورى دارد . )\r\nروايت\r\n« ارقائكم ، ارقائكم اطعموهم مما تاكلون و البسوهم مما تلبسون فان جاؤا بذنب لا تريدون فبيعوا عباد الله و لا تعذبوهم » ( 2 )  ( بردگان خود را مراعات كنيد ، [ آرى 
  ] بردگان خود را مراعات كنيد ، آنان را از آن چه مىخوريد اطعام كنيد و از آن چه كه مىپوشيد بپوشانيد . اگر گناهى را كه نمىخواستيد ، مرتكب شدند ، آن بندگان خدا را بفروشيد و شكنجه و آزارشان ندهيد . )\r\n","description":"","footnote":" ( 1 ) سوره الانسان ، آيهء 5 . .  ( 2 ) جامع الصغير ، سيوطى ، ج 1 ص 38 . . ","page_name":" 405 ","page_number":409},
  {"content":"\r\n\r\n\r\n( ( 3928 ) ) نار دوزخ جز كه قشر افشار نيست\r\nنار را با هيچ مغزى كار نيست\r\n( ( 3929 ) ) ور بود بر مغز نارى شعله زن\r\nبهر پختن دان نه بهر سوختن\r\n( ( 3930 ) ) تا كه باشد حق حكيم ، اين قاعده\r\nمستمر دان در گذشته نامده\r\n\r\nاين قاعدهء كلى است كه ضربه هاى عوامل طبيعى و بشرى همواره پوستها و امور تصنعى را متلاشى و نابود مىسازد ، نه مغزها و واقعيتهاى حياتى و اصيل را\r\nاگر به خاطر داشته باشيم ، جلال الدين در همين دفتر ششم در ابيات عنوان « استغفار كردن آن غريب از اعتماد . . » .\r\nچنين گفته بود :\r\n\r\nقرنها بگذشت و اين قرن نويست\r\nماه آن ماه است و آب آن آب نيست\r\nعدل آن عدل است و فضل آن فضل هم\r\nليك مستبدل شد آن قرن و امم\r\nقرنها بر قرنها رفت اى همام\r\nوين معانى برقرار و بر دوام\r\nشد مبدل آب اين جو چند بار\r\nعكس ماه و عكس اختر برقرار\r\nپس بنايش نيست بر آب روان\r\nبلكه بر اقطار عرض آسمان\r\nاين صفتها چون نجوم معنويست\r\nدان كه بر چرخ معانى مستويست\r\nخوب رويان آيينهء خوبى او\r\nعشق ايشان عكس مطلوبى او\r\n\r\nمضمون اين ابيات كه گويندهء قانون ثبات مغزها و واقعيتهاى اصيل و حياتى جهان هستى است ، در كتاب مثنوى بارها مورد تذكر جلال الدين بوده است .\r\nبه نظر مىرسد تحقيق و بررسى دقيق و بهره بردارى از اين قانون مشكلات زيادى را در فلسفه و علوم انسانى و موقعيت انسان در جهان هستى ، حل و فصل\r\n","description":"","footnote":"","page_name":" 406 ","page_number":410},
  {"content":"\r\n\r\nخواهد كرد .\r\nما مطالبى را در بارهء اين قانون مطرح مىكنيم :\r\nمطلب يكم - آيا براى انسان حقايق و نمودهاى جهان هستى و انسانها پوستى دارد و مغزى ؟\r\nمىتوان براى پوست و مغز معانى مختلفى را در نظر گرفت :\r\nمعناى يكم - پوست يعنى صورتها و عوارض و پديده هاى زود گذر ، مغز عبارتست از واقعيات پايدار .\r\nمعناى دوم - پوست عبارت است از لوازمى كه در جريان حقايق پيرامون آنها را مىگيرند و در هدف گيرىهاى انسانى هيچ دخالت و تاثيرى ندارند ، مانند پوستهاى غير قابل استفادهء ميوه ها . مغز عبارت است از آن حقايق كه در جريانات گوناگون شئون بشرى هدف قرار مىگيرند .\r\nمعناى سوم - پوست آن است كه ساخته هاى فكر بشرى كه تنها زندگى فردى و اجتماعى آنان را در شرايط زمانى مخصوصى تامين مىكنند و به وجود آورده است . مغز آن واقعيات است كه بشر چه بخواهد و چه نخواهد ، چه بداند و چه نداند ، فضاى دايمى و مستمر تاريخ او را اشغال نموده و توانايى ناديده گرفتن آنها را ندارد .\r\nمعناى چهارم - منظور از پوست رو بناى همهء تحولات انسانى و جهانى و مقصود از مغز ثابتهاى زير بنائى انسانى و جهانى مىباشد .\r\nاين معانى را كه در بارهء پوست و مغز گفتيم ، مفاهيم درخشنده و برجستهء آن دو واقعيت است و الا مىتوان با عينكهاى مختلف معانى ديگرى را نيز در بارهء آن دو منظور نمود . در اين كه حقايق و نمودهاى جهان هستى و انسان قابل تقسيم به چهار معناى فوق است نمىتوان ترديد كرد ، زيرا ما با تمام روشنايى مىبينيم كه مقدارى از حقايق و نمودهاى هستى به شكل عارضى و پديده هاى زود گذر و ناپايدار بروز مىكنند و\r\n","description":"","footnote":"","page_name":" 407 ","page_number":411},
  {"content":"\r\n\r\nپس از تحقق كم يا بيش راه نيستى را در پيش مىگيرند ، يا تغيير موقعيت مىدهند و از ديدگاه آدمى بر كنار مىشوند ، مانند دوران بازىهاى كودكانه ، خيالات ، حركات جبرى فرد و اجتماع كه عوامل خارج از زمينه ها و هدفهاى اصيل موقعيت او را در جهان هستى و زندگى تشكيل مىدهند . همچنين ساير معانى را كه در بالا گفتيم با وجوه و اعتبارات گوناگون مىتوان در حقايق و رويدادهاى جهان و انسان تفسير و توضيح داد .\r\nمطلب دوم - معناى اصالت و پايدارى مغز چيست ؟\r\nشايد نسبى بودن معانى چهارگانهء مغز و پوست بعضى اشخاص را به آن وادار كند كه اصالت پايدارى مغز را منكر شوند و بگويند : چون هيچ حقيقتى براى ابد پوست و هيچ حقيقت ديگر براى هميشه مغز نيست ، بلكه در جويبار تحولات پوست ديروزى به مغز امروزى يا فردايى مبدل مىگردد و بالعكس ، و عين اين نسبيت در بارهء مغز با معانى چهارگانه اش قابل تحقق است .\r\nلذا بايد گفت : اصالت نه با پوستها است و نه با مغزها ، بلكه اصالت از آن تحول و شدنها مىباشد .\r\nمىگوييم : صداى اين ترديد در اصالت مغزها ، از اطاق مجاور نسبيت افراطى كه آن را قهوه خانهء نهيليستها ناميده‌ايم بر مىآيد . مگر كسى نيست از اين نسبيون افراطى بپرسد كه مگر خود نسبيت ، تحول از واقعيات ثابتهء جهان و انسان نيست ؟ مگر قوانين حاكمه بر انواع تحولها و نسبيتها واقعيات ثابتهء ديگرى نيستند ؟ اين واقعيات را در نظر بگيريم :\r\n1 - حيات از گذرگاه ماده و شئون آن نمودار مىشود .\r\n2 - انتقال از نقطه‌اى به نقطهء ديگر كه كوچكترين جزء آن دو را از يكديگر جدا كرده است ، به طى مسافت نيازمند است 3 - رو بناى طبيعت در مجراى خود از قانون عليت به معناى عمومى پيروى مىكنند .\r\n","description":"","footnote":"","page_name":" 408 ","page_number":412},
  {"content":"\r\n\r\n4 - اجتماع و تفاعل موجودات متخالف و متضاد است كه گرديدنها را مىآورد 5 . - يك عده اصول رياضى دايماً زير بناى فعاليتهاى رياضى قرار مىگيرد .\r\n6 - هيچ رويدادى در جهان هستى و قلمرو انسانها به وجود نمىآيد ، مگر اين كه مىتواند در قالب قانون در مغز بشرى منعكس شود .\r\n7 - هدفهايى را كه انسانها در زندگانى خود انتخاب مىكنند ، وصول به آنها به حذف و انتخابهايى نيازمند است كه انسان را به وسيله ها پيروز كند تا بتوانند هدفها را به دست بياورند .\r\nاين واقعيات ثابت و مقرر ( نه ساكن و جامد ) را با هر نامى كه دل خواه شما است تعبير كنيد ، مغزها ، واقعيات پايدار ، حقايق ، زير بناها ، اصول ، مبادى ، مبانى ، قانون ، نامهاى مختلفى هستند كه يك معناى روشن را در بر دارند و نمىتوان با مردود ساختن يك يا چند ، بلكه همهء اين اصطلاحات ، اصل معناى واقعى اصطلاحات فوق را از بين برد .\r\nبايد بدانيم كه فهم و بهره بردارى منطقى در مجراى تحول زندگى مادى و فرهنگى شايسته تر از بازى با الفاظ و غوطه خوردن در خيالات و تجربه هاى دور از واقع مىباشد .\r\nمطلب سوم - ضربه ها و تحولات در پوستها ، اثر منفى و در مغزها اثر مثبت به وجود مىآورد .\r\nاين همان مطلب است كه جلال الدين در بيت زير بيان مىكند :\r\n\r\n( ( 3929 ) ) ور بود بر مغز نارى شعله زن\r\nبهر پختن دان نه بهر سوختن\r\n\r\nروشنترين مورد اين اصل درون آدمى است . در آن نفوس كه از نظر رشد و كمال مراحلى را سپرى كرده‌اند ، و حالت تزايد كمال مطلوب آنان قرار گرفته است ، ضربه ها و تحولاتى كه با آن مواجه مىگردند ، نيرو و آگاهى ديگرى بر\r\n","description":"","footnote":"","page_name":" 409 ","page_number":413},
  {"content":"\r\nروح آنان افزوده مىشود ، در حقيقت هر ضربه و تحولى قيافهء ديگرى از جهان و انسان را بر آنان نشان مىدهد و به بينش و قدرتشان مىافزايد .\r\nعلت اين امر بسيار مثبت و ارزنده آن است كه روح آدمى هنگامى كه عظمت و نيرومندى بالقوهء خود را دريافت و با امكان تماس و تسلط بر جهان طبيعت آشنا گشت ، در حقيقت جهان براى او مانند كالبد مادى او تلقى مىشود ، مانند كودك كه با آگاهى و دريافت قدرتهاى متنوع خود ، به امكانات و فعاليتها و نيروهاى موجوديت خويشتن پى مىبرد و آنها را تدريجا به كار مىاندازد .\r\nاين بيت كه به امير المؤمنين على بن ابى طالب عليه السلام نسبت داده شده است :\r\n\r\nا تزعم انك جرم صغير\r\nو فيك انطوى العالم الاكبر (\r\n\r\nآيا گمان مىكنى تو يك جرم كوچكى هستى ، در صورتى كه جهان بزرگ در تو پيچيده است ) .\r\nو اين بيت را كه شيخ محمود شبسترى مىگويد :\r\n\r\nجهان انسان شد و انسان جهانى\r\nازين پاكيزه تر نبود بيانى\r\n\r\nهمين اصل را كه گفتيم در بر دارد .\r\n","description":"","footnote":"","page_name":" 410 ","page_number":414},
  {"content":"\r\n\r\n\r\n( ( 3935 ) ) هست پنهان حاكمى بر هر خرد\r\nهر كه را خواهد به فن از خود برد\r\n( ( 3636 ) ) آفتاب مشرق و تنوير او\r\nچون اسيران بسته در زنجير او\r\n( ( 3937 ) ) چرخ را چرخ اندر آرد در زمن\r\nچون بخواند در دماغش نيم فن\r\n( ( 3938 ) ) عقل كاو عقل دگر را سخره كرد\r\nمهر زو دارد وى است استاد نرد\r\n\r\nسلسلهء عوامل درك و تعقل آدمى از قواى دريافتهاى عالىترى تبعيت مىكند و تاثر مىپذيرد\r\nاين اصل را كه جلال الدين گوشزد مىكند ، در دو نوع جريان درونى قابل مشاهده است :\r\nنوع يكم - بر نهاده شدن خود آدمى براى خويشتن .\r\nبه توضيح اين كه ما مىتوانيم يكى از اجزاى كالبد مادى خود را مورد توجه و آگاهى قرار بدهيم و به اصطلاح فلسفى آن جزء را در صحنهء آگاهى خود بر نهيم مانند دست و پا و چشم و سر و مو و غيره ذلك و بگوييم .\r\nدست من ، پاى من ، چشم من و همچنين . . . نيز ما مىتوانيم همهء اجزاى كالبد مادى را به شكل يك مجموعه متشكل در عرصهء آگاه خود بر نهيم و به موجوديت مادى خود آگاه شويم .\r\nگاه ديگر جزيى از اجزاى درونى خود را براى آگاهى بر مىنهيم ، مانند انديشهء من ، احساسات من ، تخيلات من ، ارادهء من ، تصميم من و غير ذلك . همچنين مىتوانيم مجموعهء متشكلى از نيروها و فعاليتهاى درونى خود را براى آگاهى برنهاده و آنها را با يكديگر مقايسه و موازنه نماىيم و موضوع آگاهى را كه مجموع\r\n","description":"","footnote":"","page_name":" 411 ","page_number":415},
  {"content":"\r\nاجزاء متشكل درونى است ، براى شناسايى چگونگى آنها بر نهيم و ببينيم آيا احساسات ما به انديشه منطقى ما غلبه مىكند ، يا بالعكس ؟ آيا اراده ها و تصميمهاى ما مطابق تعقل و انديشهء منطقى ما تحريك مىشود ، يا احساسات ما در اين تحريك دخالت بيشتر مىورزد ؟ و اگر ما از قدرت عالىترى در بر نهادن خويشتن برخوردار بوده باشيم ، مجموع اجزايى را كه من را تشكيل مىدهد ، براى آگاهى و موازنه مطرح مىكنيم .\r\nاين قضيه مسلم است كه ما مىتوانيم از چنين آگاهىها عالى و عالىتر بهره مند شويم . اينك اين سؤال پيش مىآيد كه در آن موقع كه همهء اجزاى من براى آگاهى و موازنه بر نهاده مىشود ، بررسى كننده و به اصطلاح قضاوت كننده در اين موازنه چيست ؟ بعضى از مكاتب چنين پاسخ مىدهند كه بررسى كننده و به اصطلاح قضاوت كننده يكى از نمودهاى مغزى ما است كه محصولى از تفاعل و تشكل نيروهاى موجوده در آن مىباشد . اگر جريان آگاهىها تنها در آگاهى و موازنهء مجموع اجزاى من منحصر بود ، پاسخ مزبور قانع كننده بود ، ولى با مشاهدهء آگاهىهاى ما فوق ، انحصار مزبور به دليلى مستند نمىباشد .\r\nاكنون قسم ديگر از آگاهى را هم مورد توجه قرار مىدهيم و مىبينيم كه ما مىتوانيم مجموع اجزاى درونى خود را در مقابل آن نمود بررسى كننده قرار داده ، از خود به پرسيم كه آيا آگاهى و بررسى نمود مزبور در همهء اجزاى موجوديت ما صحيح بوده و يا ممكن است به خطا رفته باشد ؟ در اين مورد حتى خود نمود بررسى كننده براى آگاهى و بررسى مطرح شده است ، پس با اين بررسى و آگاهى فوق مىفهميم كه به قول جلال الدين :\r\n\r\n( ( 3935 ) ) هست پنهان حاكمى بر هر خرد\r\nهر كه را خواهد به فن از خود برد\r\n\r\nاين نمود به اصطلاح مكتب مزبور و اين من به اصطلاح ديگر حتما ما فوق احساس و انديشه و تعقل و حتى ما فوق نمود يا من بررسى كنندهء نخستين است كه با محصولى از تفاعل فعاليتهاى مغزى قابل توجيه و تفسير بود .\r\n","description":"","footnote":"","page_name":" 412 ","page_number":416},
  {"content":"\r\n\r\nنوع دوم - جريانات تسلسلى هر يك از نيروها و فعاليتهاى روانى انسانى است كه مغزهاى نيرومند به خوبى در خود احساس مىكنند .\r\nبه عنوان نمونه اگر ما در جريان تدريجى پست و عالى و عالىتر در تعقل به خوبى بيانديشيم ، خواهيم ديد كه انواع يا مراتب تعقل حد و نهايتى ندارد .\r\nتعقل يك كودك در بارهء اين قضيه كه مادرش خشمگين است و ممكن است او را ناراحت كند ، پس بايد برود و خود را در پشت در مخفى كند ، تعقل است و تعقل يك رياضى دان عالى مقام در عالىترين مسائل رياضى و حل و فصل آنها تعقلى ديگر .\r\nباز در اين جريان بايستى از اختلافات نام گذارى و عينك بازىها بپرهيزيم و خود را در اين مناقشه كه اين دو تعقل و تعقلهاى متوسط بىشمار در ميان آن دو ، انواعى مستقل هستند يا مراتب مختلفى از تعقل ، كلافه نكنيم ، زيرا ملاك حاكميت و سلطهء تعقل بالا را به تعقل پائينتر مشاهده مىكنيم ، ديگر چه جاى اين است كه دعواى تمام نشدنى انواع و مراتب را به راه بياندازيم و خود را معطل بحث و مناقشه‌اى كنيم كه در اين مورد نتيجه‌اى بما نخواهد داد . ( 1 ) \r\nتفسير ابيات\r\nپادشاهى بزم خوشى داشت و فقيهى از آنجا مىگذشت . پادشاه دستور داد برويد و آن فقيه را به اين مجلس بياوريد و پيالهء شراب لعل گون به دستش بدهيد و مستش كنيد .\r\nرفتند و او را بىاختيار و كشان كشان به مجلس آوردند ، فقيه با جبر ماموران وارد بزم شراب شد و رو ترش نشست .\r\nشراب را به او عرضه كردند ، او شراب را نپذيرفت و از شاه و ساقى رو گردان شد -\r\n","description":"","footnote":" ( 1 ) البته ما منكر آن نيستيم كه روشن شدن اين مسئله كه آيا هر يك از تعقلهاى مختلف نوعى مستقل است يا مرتبه‌اى از مراتب آن ، مطالب بسيار با اهميتى است ، ولى در اين مبحث كه تعقلى حاكم بر تعقل ديگر است ، احساسى حاكم بر احساس ديگر است ، نزاع مزبور دخالتى ندارد . . ","page_name":" 413 ","page_number":417},
  {"content":"\r\n\r\n( ( 3918 ) ) كه به عمر خود نخوردستم شراب\r\nخوشتر آيد از شرابم زهر ناب\r\n( ( 3919 ) ) هين به جاى مىمرا زهرى دهيد\r\nتا من از خويش و شما زين وا رهيد\r\n\r\nبدين سان هياهو راه انداخت و مانند مرگ و درد كه انسان را سنگين مىكند ، مجلس را بهم زد و سنگين نمود و از هيجان باز داشت .\r\nمثل او در بزم پادشاه -\r\n\r\n( ( 3921 ) ) همچو اهل نفس و اهل آب و گِل\r\nدر جهان بنشسته با اصحاب دل ( 1 ) \r\n\r\nخداوند متعال خاصان درگاه خود را از مىنيكو كاران ممنوع نمىدارد ، مگر در ابراز نوشيدن آن . براى مردم بىنصيب از روحانيت هم به وسيلهء سخنان تكامل بخش جام بادهء طهور را عرضه مىدارند ، ولى حواس آنان چيزى جز خود سخن را در نمىيابد ، لذا از ارشاد مربيان روى مىگردانند كه ديدگان ما جز سخن چيزى نمىبيند .\r\nاگر از گوش اين تبهكاران راهى به حلقشان بود ، راز نصايح در درونشان راه مىيافت . اما چه بايد كرد كه سراسر جان تبهكار را آتش سوزان در بر گرفته و از نور محرومش ساخته است ، كيست كه جز پوستهاى بىمغز را در آتش بيافكند . تنها از سخنان شاه پوست آنها را دريافت و مغز سخن را درك نكرد و چنان كه معده از پوست سير و گرم شود ، پوستهء ظاهرى اين سخن نيز در او تاثيرى نداشت . حتى آتش دوزخ تنها پوستها را خواهد سوزانيد ، زيرا آتش را بر مغزها راهى نيست . اگر هم شعله هاى آتش بر مغزها بزند ، مغزها را نمىسوزاند ، بلكه آنها را\r\n","description":"","footnote":" ( 1 ) تمثيل جلال الدين پادشاه و بزم شراب و فقيهى را كه از خوردن شراب امتناع ورزيده است ، اگر چه با نظر به استنتاجى كه در نظر دارد ( كسى كه دستور به صبر مىدهد ، خودش هم بايد شكيبا باشد ) مفيد است ، ولى جلال الدين و قدرت فوق العادهء او بر تشبيه و تنظير و تمثيل ، احتياجى به آوردن اين مثال نداشت كه عنوان فقيه را تابع نفس و اهل آب و گل ، و شاه و بزم شراب و معصيتش را اصحاب دل و محفل اصحاب دل بنماياند . بايد چنين گفت كه منظور جلال الدين شخص مخصوصى بوده است كه ملبّس به لباس فقاهت بوده است . . ","page_name":" 414 ","page_number":418},
  {"content":"\r\nپخته تر مىگرداند .\r\nتا خداوند حكيم وجود دارد ، اين قاعده كه گفتم چه در گذشته و چه در آينده استمرار خواهد داشت . حال كه حقيقت نغز و اساسى مغز است و پوستها به پيرو آنها معاف مىشوند ، چگونه امكان دارد كه خود مغز در آتش بسوزد . اگر عنايت الهى بر سرش بكوبد ، شراب سرخ فامش اشتهاها براى او مىآورد و اگر بر سر مغز نكوبد مانند آن فقيه بسته دهان مىماند . پادشاه به ساقى مىگويد : چرا خاموش نشسته‌اى ، شرابى به او بده و در نشاطش آور . آرى -\r\n\r\n( ( 3935 ) ) هست پنهان حاكمى بر هر خرد\r\nهر كه را خواهد به فن از خود برد\r\n( ( 3936 ) ) آفتاب مشرق و تنوير او\r\nچون اسيران بسته در زنجير او\r\n\r\nدر گذرگاه زمان چرخى چرخ ديگرى را با خواندن نيم فنى به حركت در مىآورد و عقلى كه عقل ديگرى را به سخريه مىگيرد ، بيقين مهره‌اى از مقام و الا دارد و استاد نرد است . ساقى چند سيلى به سر فقيه زد و گفت : اين جام را بگير . فقيه از بيم درد جام را گرفته و سر كشيد و -\r\n\r\n( ( 3940 ) ) مست گشت و شاد و خندان شد چو باغ\r\nدر نديمى و مضاحك رفت لاغ\r\n( ( 3941 ) ) شير گير و خوش شد انگشتك بزد\r\nسوى مبرز رفت تا ميزك كند ( 1 ) \r\n\r\nكنيزى زيبا و ماه وش از كنيزان شاه را ديد و دهانش از حيرت باز ماند و عقل دادگرش از سر رفت و تن مادى ستم پردازش تاختن گرفت . اين فقيه -\r\n\r\n( ( 3944 ) ) عمرها بوده عزب مشتاق و مست\r\nبه كنيزك در زمان برزد دو دست . . .\r\n\r\nدر اين دنيا طالب و مطلوب با يكديگر چنين مىپيچند و غالب و مغلوب در چنين بازى مستمر بسر مىبرند .\r\nاين بازى نه تنها ميان زن و شوهر است ، بلكه اين فن هر عاشق و معشوق است . و به طور كلى -\r\n","description":"","footnote":" ( 1 ) ميز ( كميز ) بول . . ","page_name":" 415 ","page_number":419},
  {"content":"\r\n\r\n( ( 3952 ) ) از قديم و حادث و عين و عرض\r\nپيچشى چون ويس و رامين مفترض ( 1 ) \r\n\r\nاما هر يك از آنها بازى مخصوص به خود دارد ، و هر يك با فرهنگ خاصى صورت مىگيرد .\r\nمن زن و شوهر را به عنوان مثال آوردم ، تا شوهرها بدانند كه نبايد زن را بد سيرت و منحرف از قانون نمايند .\r\nمگر آن ينگه ( كمك عروس ) در شب زفاف موقعى كه دست زن را به دست تو داد ، سفارش نكرد كه اين امانتى در دست تست -\r\n\r\n( ( 3956 ) ) كان چه با او تو كنى اى معتمد\r\nاز بد و نيكى خدا با تو كند\r\n\r\nاين زن كه در دنيا مست تست ، خداوند او را امانتى به دست تو سپرده است . خلاصه فقيه كه از بادهء شاه از خود بىخود شده بود ، عفت و زهدش را از دست داد و جان به جان پيوست و قالبها به تقلا افتاد و زن مانند مرغ سر بريده طپيدن گرفت . در اين حال -\r\n\r\n( ( 3960 ) ) چه شراب و چه ملك چه ارسلان\r\nچه حيا چه دين چه خوف و بيم جان\r\n\r\nديدگان فقيه و كنيز در كلاپيسه افتاد و همه چيز را فراموش كردند . هر يك از آن دو به مقصد خود رسيدند و شادمان گشتند .\r\nاين كار به طول انجاميد و انتظار شاه از حد گذشت و برخاسته به سراغ فقيه رفت ، با لرزش و بكوب بكوب عجيبى رو برو گشت . فقيه از جاى خود بر جست و شتابان به مجلس شاه رفت جام مىگرمترى از دست ساقى ربود . شاه مانند دوزخ آتشين پر از آتش انتقام جوئى شده تشنهء خون آن دو بد كردار ( فقيه و كنيزك ) گشته بود . وقتى كه فقيه ديد پادشاه پر از خشم و قهر شده و مانند جام زهر تلخ و خونى است . -\r\n\r\n( ( 3967 ) ) بانگ زد بر ساقيش كاى گرم كار\r\nچه نشينى خيره ، هين در طبعش آر\r\n\r\nشاه خنديد و گفت : اى بزرگ ، من به نشاط آمدم ، كنيزك از آن تو باد .\r\n","description":"","footnote":" ( 1 ) رابطهء حادث و قديم را كه ما فوق همهء روابط و تفاعل و پيچشهاى عالم طبيعت است نمىتوان با اين روابط و تفاعلات مقايسه كرد و در يك نوع فعاليت تفسير نمود . . ","page_name":" 416 ","page_number":420},
  {"content":"\r\n\r\nمن پادشاهم كارم دادگرى است و از آن چه كه بيارانم مىدهم ، مىخورم ، و هر چه را كه ننوشم هرگز آن را به تو و ياران ديگر نمىنوشانم .\r\nمن از همان طعام كه مىخورم به بندگانم نيز مىخورانم ، نيز هر چه از خز و اطلس بپوشم ، رعاياى خود را نيز از همان جامه ها مىپوشانم نه پلاس كهنه من از پيامبر كه فرموده است به بندگان و زير دستان خود همان را بپوشانيد و بخورانيد كه خود مىپوشيد و مىخوريد شرم مىدارم و به دستورش عمل مىكنم .\r\nفقيه برخاست و زن خود را كه عطاى خاص پادشاه ، آن بر طرف كنندهء سختىها به او عنايت كرده بود با خود برد . حال كه اى انسان -\r\n\r\n( ( 3976 ) ) ديگران را بس به طبع آورده اى\r\nدر صبورى چست و راغب كرده اى\r\n( ( 3977 ) ) هم به طبع آور به مردى خويش را\r\nپيشوا كن عقل دور انديش را\r\n\r\nدر آن هنگام كه رهبر صبرت بال و پر گيرد ، جانت از اوج عرش و كرسى فراتر مىپرد .\r\nپيامبر ما را كه براق صبر جهان پيمايش شده بود ، او را تا ما فوق طبقه هاى آسمان بالا برد .\r\nايوب آن پيامبر نازنين هم به بركت صبر در رحمت بر رويش گشوده شد تا بلا و مصيبت را از خود مرتفع ساخت .\r\nدر هر حال كه باشى صبر مقام والايى دارد و تا بتوانى صبر را رها مكن معلوم مىشود كه الصبر مفتاح الفرج را نشنيده‌اى كه در اين شتاب زدگى پيچيده‌اى . صبر براى عاشقان كام دل مىآورد و براى بىدلان آرام دل .\r\nرفتن شاه زادگان بعد از تمام ماجرا به جانب ولايت چين تا به قدر امكان به مقصود نزديكتر باشند اگر راه به وصل مسدود است به قدر امكان نزديك شدن محمود است\r\n\r\nباز گرد اى عاشق و زوتر بران\r\nكانتظار توست آن شه زادگان\r\nهر سه شه زاده چو كار افتادشان\r\nعشق در خود گوشمالى دادشان\r\n( ( 3980 ) ) اين بگفتند و روان گشتند زود\r\nهر چه بود اى يار من آن لحظه بود\r\n( ( 3981 ) ) صبر بگزيدند و صدّيقين شدند\r\nبعد از آن سوى بلاد چين شدند\r\n( ( 3982 ) ) والدين و ملك را بگذاشتند\r\nراه معشوق نهان برداشتند\r\n\r\n","description":"","footnote":"","page_name":" 417 ","page_number":421},
  {"content":"\r\n\r\n\r\n( ( 3983 ) ) همچو ابراهيم ادهم از سرير\r\nعشقشان بىپا و سر كرد و فقير\r\n( ( 3984 ) ) يا چو ابراهيم مرسل سرخوشى\r\nخويش را افكند اندر آتشى\r\n( ( 3985 ) ) يا چون اسماعيل صبّار مجيد\r\nپيش عشق و خنجرش حلقى كشيد\r\n\r\nتفسير ابيات\r\nباز گرد و داستان شه زادگان را كه در انتظارند ، بيان كن . هر سه شه زاده كه سر و كارشان با عشق افتاد ، عشق به آن سه شه زاده گوشمالى داد و تحمل و شكيبايى را تلقين به خود نموده و فورا به راه افتادند ، اى دوست من ، هر چه بود ، در همان لحظه بود كه تكاپو در راه عشق را آغاز كردند . صبر كردند و از صديقين شدند و به سوى ولايت چين رهسپار گشتند . آنان -\r\n\r\n( ( 3982 ) ) والدين و ملك را بگذاشتند\r\nراه معشوق نهان بر داشتند\r\n\r\nمانند ابراهيم ادهم گشتند كه عشق بىپا و سرش كرد و از تخت سلطنت پايينش كشيد . و به مقام رابطه با خدا بالايش برد .\r\nيا مانند ابراهيم خليل آن رسول گرامى ، خود را در عشق الهى به شعله هاى آتش سپرد . يا مانند اسماعيل بردبار و بزرگوار كه گلو به دم خنجر عشق عرضه كرد .\r\n","description":"","footnote":"","page_name":" 418 ","page_number":422},
  {"content":"\r\n\r\nحكايت امرؤ القيس كه پادشاه عرب بود و با جمال و كمال و زنان عرب چون زليخا شيفتهء او بودند . مگر دانست اينها همه تمثال صورتىاند بايد طالب معنى شد\r\n\r\n( ( 3986 ) ) امرؤ القيس از ممالك خشك لب\r\nهم كشيدش عشق از خطهء عرب\r\nبود نازك طبع و هم صاحب جمال\r\nشاعر و صاحب اصول اندر كمال\r\nچون كه زد عشق حقيقى بر دلش\r\nسرد شد ملك و عيال و منزلش\r\nنيم شب دلقى بپوشيد و برفت\r\nاز ميان مملكت بگريخت تفت\r\n( ( 3987 ) ) تا بيامد خشت مىزد در تبوك\r\nبا ملك گفتند شاهى از ملوك\r\n( ( 3988 ) ) امرؤ القيس آمده است اين جا بكد\r\nشد شكار عشق و خشتى مىزند\r\n( ( 3989 ) ) آن ملك برخاست شب شد پيش او\r\nگفت با او اى مليك نيك خو\r\n( ( 3990 ) ) يوسف وقتى دو ملكت شد كمال\r\nمر تو را رام از بلاد و از جمال\r\n( ( 3991 ) ) گشته مردان بندگان از تيغ تو\r\nوان زنان ملك مه بىميغ تو\r\n( ( 3992 ) ) پيش ما باشى تو بخت ما بود\r\nجان ما از وصل تو صد جان شود\r\n( ( 3993 ) ) هم من و هم ملك من مملوك تو\r\nاى به همت ملكها متروك تو\r\n( ( 3994 ) ) فلسفه گفتش بسى و او خموش\r\nناگهان وا كرد از سر روى پوش\r\n( ( 3995 ) ) تا چه گفتش او به گوش از عشق و درد\r\nهمچو خود در حال سرگردانش كرد\r\n( ( 3996 ) ) دست او بگرفت و با او يار شد\r\nاو هم از تاج و كمر بيزار شد\r\n( ( 3997 ) ) تا بلاد دور رفتند آن دو شه\r\nعشق يك كرت نكرده است اين گنه\r\n( ( 3998 ) ) بر بزرگان شهد و بر طفلانست شير\r\nاو به هر كشتى بود من الاخير\r\nكه چو در كشتى شود غرقش كند\r\nتا به قعر از پاى تا فرقش كند\r\nقصهء كيخسرو آن شاه زمان\r\nهست شهره در ميان انس و جان\r\n( ( 3999 ) ) غير اين دو بس ملوك بىشمار\r\nعشقشان بربود از ملك و تبار\r\n\r\n","description":"","footnote":"","page_name":" 419 ","page_number":423},
  {"content":"\r\n\r\n( ( 4000 ) ) جان اين سه شه بچه هم گرد چين\r\nهمچو مرغان گشته هر سو دانه چين\r\n( ( 4001 ) ) زهره نى تا لب گشايند از ضمير\r\nزان كه رازى با خطر بود و خطير\r\n( ( 4002 ) ) صد هزاران سر به يك جو آن زمان\r\nعشق خشم آلود زه كرده كمان\r\n( ( 4003 ) ) عشق خود بىخشم در وقت خوشى\r\nخوى دارد دم به دم خيره كشى\r\n( ( 4004 ) ) اين بود آن لحظه كاو خشنود شد\r\nمن چه گويم چون كه خشم آلود شد\r\n( ( 4005 ) ) ليك مرج جان فداى شير او\r\nكش كشد اين عشق و آن شمشير او\r\n( ( 4006 ) ) كشتنش به از هزاران زندگى\r\nسلطنتها مردهء آن بندگى\r\n( ( 4007 ) ) با كنايت رازها با يكدگر\r\nپست گفتندى به صد خوف و خطر\r\n( ( 4008 ) ) راز را غير از خدا محروم نبود\r\nآه را جز آسمان همدم نبود\r\n( ( 4009 ) ) اصطلاحاتى ميان همدگر\r\nداشتند از بهر ايراد خبر\r\n( ( 4010 ) ) زين لسان الطير عام آموختند\r\nطمطراق سرورى اندوختند\r\n( ( 4011 ) ) صورت آواز مرغ است اين كلام\r\nغافل است از جان مرغان مرد عام\r\n( ( 4012 ) ) كو سليمانى كه داند لحن طير ؟\r\nديو اگر چه ملك گيرد هست غير\r\n( ( 4013 ) ) ديو بر شبه سليمان كرده‌اى است\r\nعلم مكرش هست و علَّمناش نيست\r\n( ( 4014 ) ) چون سليمان از خدا بشاش بود\r\nمنطق الطيرى ز علَّمناش بود\r\n( ( 4015 ) ) تو از آن مرغ هوايى فهم كن\r\nكه نديدستى طيور من لدن\r\n( ( 4016 ) ) جاى سيمرغان بود آن سوى قاف\r\nهر خيالى را نباشد دست بافت\r\n( ( 4017 ) ) هر خيالى را كه ديد آن اتفاق\r\nآنگهش بعد العيان افتد فراق\r\n( ( 4018 ) ) نى فراق قطع بهر مصلحت\r\nكايمن است از هر فراق آن منقبت\r\nبهر استبقاى آن جسم چو جان\r\nلحظه‌اى در ابر خور گردد نهان\r\n( ( 4019 ) ) بهر استبقاى آن روحى جسد\r\nآفتاب از برف يك دم دركشد\r\n( ( 4020 ) ) بهر جان خويش جو زايشان صلاح\r\nهين مدزد از حرف ايشان اصطلاح\r\n( ( 4021 ) ) آن زليخا از سپندان تا به عود\r\nنام جمله چيز يوسف كرده بود\r\n\r\n","description":"","footnote":"","page_name":" 420 ","page_number":424},
  {"content":"\r\n\r\n( ( 4022 ) ) نام او در نامها مكتوم كرد\r\nمحرمان را سرّ آن معلوم كرد\r\n( ( 4023 ) ) چون بگفتى موم زآتش نرم شد\r\nاين بدى كان يار با ما گرم شد\r\n( ( 4024 ) ) ور بگفتى مه برآمد بنگريد\r\nور بگفتى سبز شد آن شاخ بيد\r\n( ( 4025 ) ) ور بگفتى آبها خوش مىطپند\r\nور بگفتى خوش همىسوزد سپند\r\nور بگفتى برگها خوش مىتنند\r\nدست بر هم رقص و مستى مىكنند\r\n( ( 4026 ) ) ور بگفتى گل به بلبل راز گفت\r\nور بگفتى سرّ شه شهباز گفت\r\n( ( 4028 ) ) ور بگفتى كه سقا آورد آب\r\nور بگفتى هين برآمد آفتاب\r\n( ( 4029 ) ) ور بگفتى دوش ديگى پخته اند\r\nيا حوايج از پزش يك لخته اند\r\n( ( 4030 ) ) ور بگفتى هست نانها بىنمك\r\nور بگفتى عكس مىگردد فلك\r\n( ( 4031 ) ) ور بگفتى كه به درد آمد سرم\r\nور بگفتى درد سر شد خوشترم\r\nمحرمان را زان خبر بُد كه چه گفت\r\nكه مخالف يا موافق گشت جفت\r\n( ( 4032 ) ) گر ستودى اعتناق او بدى\r\nور نكوهيدى فراق او بدى\r\n( ( 4033 ) ) صد هزاران نام اگر بر هم زدى\r\nقصد او و خواه او يوسف بدى\r\n( ( 4034 ) ) گرسنه بودى چو گفتى نام او\r\nمىشدى او سير و مست از جام او\r\n( ( 4035 ) ) تشنگيش از نام او ساكن شدى\r\nنام يوسف شربت باطن شدى\r\n( ( 4036 ) ) ور بدى درديش زان نام بلند\r\nدرد او در حال گشتى سودمند\r\n( ( 4037 ) ) وقت سرما بودى او را پوستين\r\nاين كند در عشق نام دوست ، اين\r\n( ( 4038 ) ) عام مىخوانند هر دم نام پاك\r\nاين عمل نكند چو نبود عشقناك\r\n( ( 4039 ) ) آن چه عيسى كرده بود از نام هو\r\nمىشدى پيدا ورا از نام او\r\n( ( 4040 ) ) چون كه با حق متصل گرديد جان\r\nذكر آن اين است و ذكر اين است آن\r\n( ( 4041 ) ) خالى از خود بود و پر از عشق دوست\r\nپس ز كوزه آن تراود كه دروست\r\n( ( 4042 ) ) خنده بوى زعفران وصل داد\r\nگريه بوهاى پياز آن بعاد\r\n( ( 4043 ) ) هر يكى را هست در دل صد مراد\r\nاين نباشد مذهب عشق و و داد\r\n\r\n","description":"","footnote":"","page_name":" 421 ","page_number":425},
  {"content":"\r\n\r\n\r\n( ( 4044 ) ) يار آمد عشق را روز آفتاب\r\nآفتاب آن روى را همچون نقاب\r\n( ( 4045 ) ) آن كه نشناسد نقاب از روى يار\r\nعابد الشمس است دست از وى بدار\r\n( ( 4046 ) ) روز او و روزىِ عاشق هم او\r\nدل هم او دل سوزىِ عاشق هم او\r\n( ( 4047 ) ) ماهيان را نقد شد از عين آب\r\nنان و آب و جامه و دارو و خواب\r\n( ( 4048 ) ) همچو طفل است او ز پستان شير گير\r\nمىنداند در دو عالم غير شير\r\n( ( 4049 ) ) طفل داند هم نداند شير را\r\nراه نبود اين طرف تدبير را\r\n( ( 4050 ) ) گيج كرد اين گِرد نامه روح را\r\nتا بيابد فاتح و مفتوح را\r\n( ( 4051 ) ) گيج نبود در روش بلك اندر او\r\nحاملش دريا بود نه سيل و جو\r\n( ( 4052 ) ) چون بيابد او كه يابد گم شود\r\nهمچو سيلى غرقهء قلزم شود\r\n( ( 4053 ) ) دانه چون گم گردد آنگه تين بود\r\nتا نمردى زر ندادم ، اين بود\r\n\r\n« وَقالَ يا أَيُّهَا اَلنَّاسُ عُلِّمْنا مَنْطِقَ اَلطَّيْرِ وَأُوتِينا مِنْ كُلِّ شَيْءٍ 27 : 16 » ( 1 )  ( و سليمان عليه السلام گفت : اى مردم سخن مرغان بما تعليم داده شد و از همه چيز بما عطا شده است . )\r\n\r\n( ( 4086 ) ) امرؤ القيس از ممالك خشك لب\r\nهم كشيدش عشق از خطهء عرب\r\nبود نازك طبع و هم صاحب جمال\r\nشاعر و صاحب اصول اندر كمال\r\nچون كه زد عشق حقيقى بر دلش\r\nسرد شد ملك و عيال و منزلش\r\n\r\nآيا امرء القيس در پايان كار به عشق الهى نائل گشت ؟\r\nبه نظر مىرسد نتيجه‌اى را كه جلال الدين از داستان امرء القيس مىگيرد ، مربوط به سازندگى خود جلال الدين در داستانها است كه در اغلب موارد مثنوى\r\n","description":"","footnote":" ( 1 ) سوره النمل ، آيهء 16 . . ","page_name":" 422 ","page_number":426},
  {"content":"\r\nديده مىشود و هيچ تاريخى پايان كار امرء القيس را به ترتيبى كه جلال الدين در ابيات و عنوان ابيات گفته است نقل نكرده‌اند . ما اجمال تاريخ حيات امرء القيس را متذكر مىشويم :\r\nامرء القيس فرزند حجر فرزند حارث كندى متولد 497 و در 545 پس از ميلاد مسيح از دنيا رفته است . امرء القيس از قبيله بنى اكل المرار و مشهورترين شاعر عرب جاهلى است .\r\nاصل او از يمن و زادگاهش نجد يا مخلاف السكاسك يمن بوده است .\r\nدر نام امرء القيس ميان مورخين اختلاف وجود دارد . گفته شده است كه نامش حندج بوده و بعضى ديگر مىگويند : ملكيه و گروهى گفته‌اند : عدى بوده است . پدرش پادشاه قبيله اسد و غطفان و مادرش خواهر مهلهل شاعر معروف باشد .\r\nمهلهل در دوران كودكى امرء القيس ، شعر را به او تعليم نموده و او از ايام جوانيش به سرودن شعر پرداخته است . او به غزلسرائى و عيش و عشرت و باده گسارى سرگرم شده بود ، پدرش مطلع گشته و او را از رفتارش منع مىكرد و او نمىپذيرفت .\r\nپدرش او را به دمون كه ناحيه‌اى در حضرموت است تبعيد كرد . امرء القيس در اين موقع در سن بيست سالگى بوده است و در حدود پنج سال در دمون ماند و سپس با يارانش در قبايل عرب به سير و سياحت و خوش گذرانى پرداخت . تا آن هنگام كه قبيلهء اسد به پدرش شورش كردند و او را كشتند .\r\nاين خبر موقعى به امرء القيس رسيد كه بساط شراب گسترده و مشغول باده نوشى بود . همين كه خبر مرگ پدر را شنيد ، گفت : خدا پدرم را رحمت كناد هنگامى كه كودك بودم مرا ضايع كرد ، موقعى كه بزرگ شدم ، بار خونش را برگردنم گذاشت ( به خون خواهى مجبورم كرد ) هم در آن موقع بود كه گفت : « امروز هشيارى نيست و فردا مستى . امروز شراب و فردا كار » اين دو جمله بعدها ضرب المثل شد .\r\nبراى خون خواهى پدرش برخاست و در اين باره اشعار زيادى گفته است .\r\n","description":"","footnote":"","page_name":" 423 ","page_number":427},
  {"content":"\r\n\r\nچون حكومت فارس از قبيلهء آكل المرار خشمگين بود ، لذا به منذر پادشاه عراق دستور داد كه امرء القيس را بگيرند . منذر امرء القيس را تعقيب كرد ، ولى امرء القيس فرار كرده و يارانش پراكنده شده بودند .\r\nامرء القيس عشاير عرب را مىگشت و بالاخره به حيطهء حكومت سموال رسيد و او امرء القيس را پناه داد . سپس به نظر امرء القيس چنين رسيد كه به عليه حكومت فارس از قيصر روم كمك بگيرد . به سوى حارث بن ابى شمر الغسانى رهسپار شد . او هم امرء القيس را به سوى چوستينيان قيصر روم روانه كرد .\r\nقيصر روم به او وعدهء موافق داد و حكومت قسطنطنيه را به او سپرد و او را به فيلارك ( والى ) ملقب ساخت .\r\nدر راه قسطنطنيه جراحتهايى در بدنش بروز كرد و در انقره ( آنكارا ) از دنيا رفت . » ( 1 ) \r\nتفسير ابيات\r\nعشق آن حالت شگفت انگيز ، امرء القيس را كه از پادشاهان عرب بود ، از سرزمين عرب بيرون برد .\r\nامرء القيس مردى نازك طبع و شاعر و زيبا روى و صاحب كمالات بود . هنگامى كه عشق حقيقى بر دلش راه يافت ، ملك و عيال و منزل را از ياد برد و نيم شبى كهنه لباسى به تن كرد و از كشورش گريخت .\r\nاو در تبوك به خشت زنى پرداخت . به پادشاه روم خبر دادند كه امرء القيس به اين سرزمين آمده و خود را در مشقت غوطه ور ساخته است . او شكار عشق شده و مشغول خشت زدن است .\r\nپادشاه شبانه برخاست و به نزد امرء القيس رفت و به او گفت : اى شاه نيكو ، تو آن يوسف دورانى كه عظمت جمال و كمال بر تو فراهم آمده است . مردان از\r\n","description":"","footnote":" ( 1 ) الاعلام ، زركلى ، ج 1 ص 352 . . ","page_name":" 424 ","page_number":428},
  {"content":"\r\nهيبت شمشيرت برده ، و زنان مملوك جمال ماه وش بىابرت گشته‌اند .\r\nاگر در پيش ما بمانى مايهء خوشبختى ما ، و جان ما با وصال جانت صد چندان خواهد بود . اى بزرگى كه همت والايت ملكها را رها كرده است ، من و تمام ملك و جاه و جلالم از آن تست .\r\nپادشاه روم فلسفه ها به امرء القيس مىگفت و او هم خاموش نشسته بود ، ناگهان سر پوش از سر رازش بر داشت . چه ها گفت -\r\n\r\n( ( 3995 ) ) تا چه گفتش او به گوش از عشق و درد\r\nهمچو خود در حال سرگردانش كرد\r\n\r\nپادشاه روم را از سلطنت و مقام بيزار نموده -\r\n\r\n( ( 3997 ) ) تا بلاد دور رفتند آن دو شه\r\nعشق يك كرت نكرده است اين گنه\r\n\r\nاين عشق براى بزرگان شهد مصفا و بر كودكان چون شير مادر و آخرين من كشتى وجود انسانى است كه به مجرد گذاشتن در آن كشتى غرق خواهد گشت . داستان كيخسرو كه شاهنشاه زمان خود بود ميان انس و جن مشهور است . غير از اين دو شاه ، سلاطين فراوانى بوده كه عشق آنان را از ملك و نژاد و اصولشان ربوده است .\r\nجانهاى سه شه زاده در سرزمين چين مانند پرندگان از هر سو دانه مىچيدند . در اين كوشش و تقلاى عاشقانه -\r\n\r\n( ( 4001 ) ) زهره نى تا لب گشايند از ضمير\r\nز آن كه رازى با خطر بود و خطير\r\n( ( 4002 ) ) صد هزاران سر به يك جو آن زمان\r\nعشق خشم آلود زه كرده كمان\r\n\r\nاين عشق كه در وقت خوشىها خيره كشى دارد ، اگر خشم آلود باشد چه خواهد كرد ؟ با اين حال مرغزار جان فداى آن شير مرد عشق باد كه اين عشق و شمشيرش او را بكشد ، زيرا -\r\n\r\n( ( 4006 ) ) كشتنش به از هزاران زندگى\r\nسلطنتها مردهء آن بندگى\r\n\r\nاين سه برادر رازهاى خود را با كنايه و اشاره و از خوف و خطر آهسته با يكديگر صحبت مىكردند . جز خدا كسى محرم راز آنان نبود و جز آسمان همدمى براى آه آن سه شه زاده وجود نداشت . آنان براى اخبارى كه به يكديگر\r\n","description":"","footnote":"","page_name":" 425 ","page_number":429},
  {"content":"\r\nمىرسانيدند ، اصطلاحات مخصوصى را مقرر كرده بودند .\r\nعاميان رموز لسان الطير را از انسانهاى عارف مىگرفتند و طمطراق سرورى به راه مىانداختند . اين سخنان تقليدى و رمز بازى صورى از آواز مرغ است كه اين بىخبران نابخرد منعكس نموده و آگاهى از جان مرغان ندارند .\r\nكجا است آن سليمان كه نطق و لحن مرغان را بداند ؟ بلى ديو هم مىتواند به ظاهر ملكى به دست بياورد ، ولى در واقع جان او بىگانه از ملك است .\r\nبدان جهت كه نشاط و انبساط سليمان از خدا بود ، منطق الطير را از تعليم ربانى فرا گرفته بود . اما تو نابخرد كه از طيور لدنى بهره ور نگشته‌اى ، برو صداى مرغان هوا را تقليد و منعكس بساز . جاى سيمرغ ربانى آن سوى كوه قاف است ، هر خيالى را ياراى بافندگى صورت سيمرغ نيست . اگر مشاهدهء وحدت و اتحاد هستى از روى خيال باشد ، در عالم عينى كثرت و جدايى ديده خواهد شد .\r\nدر صورتى كه فراق اهل شهود از مقام وحدت براى مصلحت بوده و از جدايى در امن و امان است .\r\nآنان براى ادامهء جسم جان منش ، لحظاتى در عالم عينى چونان خورشيد در پشت ابر پوشيده مىمانند .\r\nبراى ابقاى آن جسد روحانى ، آفتاب روح دمى با برف دمساز مىگردد .\r\nاگر صلاح جان خود را مىخواهى ، برو باستان مردان الهى و زانوى تسليم بر آن آستان بزن و با دزديدن اصطلاحات و رموز آنان دل خوش مدار .\r\nآن زليخا از اسپند تا عود را با رمزى از نام يوسف مىخواند و نام يوسف را در ميان نام پوشانيده و تنها راز خود را با محرمان در ميان نهاده بود . وقتى كه مىگفت موم از آتش نرم شد ، معنايش اين بود كه يوسف با من گرم شده است . ( 1 )  اگر مىگفت : بنگريد ماه به فضا آمده است ، آن شاخ بيد سبز شده ، آبها\r\n","description":"","footnote":" ( 1 ) تعبير فوق خارج از داستان واقعى يوسف است ، زيرا او با تمسك به عنايات الهى به زليخا گرم نشده است . . ","page_name":" 426 ","page_number":430},
  {"content":"\r\nموج مىزنند ، اسپند خوش مىسوزد ، برگها نوسان خوبى دارند و دست بهم داده مىرقصند ، گل راز خود را به بلبل گفت و شهباز سر شاه را به زبان آورد ، بخت ما مبارك است ، دامن افشانى كنيد ، سقا آب آورد ، آفتاب سر بر آورد ، ديشب ديگى پخته‌اند ، حبوبات و سبزىها كه بايد بپزند ، پخته شده و يكى گشته‌اند ، نانها بىنمكاند ، فلك وارونه مىگردد ، سرم به درد آمده است ، از درد سر دل خوشم ، محرمان راز زليخا از اين جملات مقصد او را در مىيافتند كه آيا معشوقش قيافهء مخالف دارد يا موافق . اگر جملات با ستايش بود ، دليل بر هماهنگى ، و نكوهش ، و ملال انگيز بودن جملات دليل فراق و ناهماهنگى بود .\r\nاگر زليخا صدها هزار نام بر هم مىزد قصد و خواستهء او يوسف بود و بس .\r\nاگر موقع نام بردنش گرسنه بود ، همين كه نام يوسف را بر زبان مىآورد ، سير و مست جام عشق يوسف مىگشت و اگر دردمند بود ، دواى سودمندى از نام والاى يوسف مىگرفت . عاميان هم هر دم نام خداى ذو الجلال را به زبان مىآورند ، ولى چون جانشان خالى از عشق است ، از خواصى كه گفتيم بىبهره مىباشد .\r\nآن عظمتهاى اعجاز را كه حضرت عيسى عليه السلام از نام خداوندى مىگرفت از نام خود عيسى هم پيدا بود ، زيرا وقتى كه جان به بارگاه حق راه يابد ، ذكر نام اين ، آنست و ذكر نام آن ، اين . عيسى\r\n\r\n( ( 4041 ) ) خالى از خود بود و پر از عشق دوست\r\nپس ز كوزه آن تراود كه در اوست\r\n\r\nخندهء عارف بوى زعفران وصال ، و گريهء او بوى پياز دورى مىدهد .\r\nاين كه مىبينيد عاميان نمىتوانند اثرى از نام خود بگيرند ، براى آن است كه صدها مقاصد ديگر در دل دارند و اين رسم و آيين عشق نيست كه جز معشوق چيزى صحنهء دل عاشق را مشغول نمايد . اگر چه آفتاب روز يار عشق و نشان دهندهء آن است ، ولى آفتاب هم نقابى بر روى عشق مىباشد ، لذا -\r\n\r\n( ( 4045 ) ) آنكه نشناسد نقاب از روى يار\r\nعابد الشمس است دست از وى بدار\r\n\r\nروز و روزى عاشق خود معشوق است و بس . نقدى كه ماهيان دارند نان و\r\n","description":"","footnote":"","page_name":" 427 ","page_number":431},
  {"content":"\r\nآب و جامه و داروى آنان ، از عين آب است . عاشق مانند طفل شير خوار است كه در دو عالم جز عشق و معشوق چيزى سراغ ندارد .\r\nطفل شير خواره در عين حال كه شير را مىداند ، با اين حال آن را نمىشناسد و معرفت حصولى به آن ندارد ، او به طرف شير كشيده مىشود و بس . اين طلسم نامه روح را كلافه نموده است ، باشد كه بكوشد و فاتح و مفتوح را در يابد . اما نه چنين است كه گفتم ، زيرا ، روح هرگز گيج نمىشود . زيرا حامل روح دريا است ، نه سيل و جو . هر چه را كه روح ( يا معشوق حقيقى ) بيابد ، مانند سيلى در دريا گم مىشود و فانى مىگردد چنان كه دانه در زير زمين گم مىشود و سپس مبدل به درخت انجير مىگردد .\r\nبراى اين بود كه گفتم ( صدر جهان به فقيه ) تا نميرى زر به تو نخواهم داد .\r\n","description":"","footnote":"","page_name":" 428 ","page_number":432},
  {"content":"\r\nبىطاقت شدن برادر بزرگتر بعد از مدتى و متوارى شدن در بلاد چين در شهر تختگاه و گفتن كه من رفتم الوداع تا خود را بر شاه چين عرضه كنم .\r\n\r\nاما قدمى تنيلنى مقصودى\r\nاو القى رأسي كفؤداى ثمه\r\nيا پاى رساندم به مقصود و مراد\r\nيا سر بنهم همچو دل از دست اينجا\r\n\r\nو نصيحت برادران را سود ناداشتن\r\n\r\nيا عاذل العاشقين دع فئة\r\nاضلها الله كيف ترشدها\r\n( ( 4054 ) ) آن بزرگين گفت اى اخوان من\r\nزانتظار آمد به لب اين جام من\r\n( ( 4055 ) ) لاابالى گشته‌ام صبرم نماند\r\nمر مرا اين صبر بر آتش نشاند\r\n( ( 4056 ) ) طاقت من زاين صبورى طاق شد\r\nواقعهء من عبرت عشاق شد\r\n( ( 4057 ) ) من ز جان سير آمدم اندر فراق\r\nزنده بودن در فراق آمد نفاق\r\n( ( 4058 ) ) چند درد فرقتش بكشد مرا\r\nسر ببر تا عشق سر بخشد مرا\r\n( ( 4059 ) ) دين من از عشق زنده بودن است\r\nزندگى زين جان و سر ننگ من است\r\n( ( 4060 ) ) تيغ جانها را كند پاك از عيوب\r\nزان كه سيف افتاد محاء الذنوب\r\n( ( 4061 ) ) چون غبار تن بشد ماهم بتافت\r\nماه جان من هواى صاف يافت\r\n( ( 4062 ) ) عمرها بر طبل عشقت اى صنم\r\nان فى موتى حياتى مىزنم\r\n( ( 4063 ) ) دعوى مرغابيى كرده است جان\r\nكى ز طوفان بلا دارد فغان\r\n( ( 4064 ) ) بطَّ را زاشكستن كشتى چه غم\r\nكشتىاش بر آب بس باشد قدم\r\n( ( 4065 ) ) زنده زين دعوى بود جان و تنم\r\nمن از اين دعوى چگونه تن زنم\r\n( ( 4066 ) ) خواب مىبينم و ليكن خواب نى\r\nمدعى هستم ولى كذاب نى\r\n( ( 4067 ) ) گر مرا صد بار تو گردن زنى\r\nهمچو شمعم بر فروزم روشنى\r\n( ( 4068 ) ) آتش ار خرمن بگيرد پيش و پس\r\nشب روان را خرمن آن ماه بس\r\n( ( 4069 ) ) كرده يوسف را نهان و مختبى\r\nحيلت اخوان ز يعقوب نبى\r\n\r\n","description":"","footnote":"","page_name":" 429 ","page_number":433},
  {"content":"\r\n\r\n( ( 4070 ) ) خفيه كردندش ز حيلت سازيى\r\nكرد آخر پيرهن غمّازئى\r\n( ( 4071 ) ) آن دو گفتندش نصحيت در سمر\r\nكه مكن زاخطار خود را بىخبر\r\n( ( 4072 ) ) هين منه بر ريشهاى ما نمك\r\nهين مخور اين زهر از جلدى و شك\r\n( ( 4073 ) ) جز به تدبير يكى شيخى خبير\r\nچون روى چون نبودت قلب بصير ؟\r\n( ( 4074 ) ) واى آن مرغى كه ناروييده پر\r\nبرپرد بر اوج و افتد در خطر\r\n( ( 4075 ) ) عقل باشد مرد را بال و پرى\r\nچون ندارد عقل باشد ابترى\r\n( ( 4076 ) ) يا مظفر يا مظفر جوى باش\r\nيا نظر ور يا نظر ور جوى باش\r\n( ( 4077 ) ) بىز مفتاح خرد اين قرع باب\r\nاز هوا باشد نه از روى صواب\r\n( ( 4078 ) ) عالمى در دام مىبين از هوا\r\nوز جراحتهاى همرنگ دوا\r\n( ( 4079 ) ) ايستاده مار بر سينه چو مرگ\r\nدر دهانش بهر صيد اشگرف برگ\r\n( ( 4080 ) ) در حشايش چون حشيشى او به پاست\r\nمرغ پندارد كه آن شاخ گياست\r\n( ( 4081 ) ) چون نشيند بهر خور بر روى برگ\r\nدرفتد اندر دهان مار مرگ\r\n( ( 4082 ) ) كرده تمساحى دهان خويش باز\r\nگرد دندانهاش كرمان دراز\r\n( ( 4083 ) ) از بقيهء خور كه در دندانش ماند\r\nكرمها روييده و بر دندان نشاند\r\n( ( 4084 ) ) مرغكان بينند كرم و قوت را\r\nمرج پندارند آن تابوت را\r\n( ( 4085 ) ) چون دهان پر شد ز مرغ او ناگهان\r\nدركشدشان و فرو بندد دهان\r\n( ( 4086 ) ) اين جهان پر ز نقل و پر زنان\r\nچون دهان باز آن تمساح دان\r\n( ( 4087 ) ) بهر كرم و طعمه‌اى روزى تراش\r\nاز فن تمساح دهر ايمن مباش\r\n( ( 4088 ) ) روبه افتد پهن اندر زير خاك\r\nبر سر خاكش حبوب مكرناك\r\n( ( 4089 ) ) تا بيايد زاغ غافل سوى آن\r\nپاى او گيرد به مكر آن مكردان\r\n( ( 4090 ) ) صد هزاران مكر در حيوان چو هست\r\nچون بود مكر بشر كاو بهتر است\r\n( ( 4091 ) ) مصحفى بر كف چو زين العابدين\r\nخنجرى پر زهر اندر آستين\r\n( ( 4092 ) ) گويدت خندان كه اى مولاى من\r\nدر دل او بابلى پر سحر و فن\r\n( ( 4093 ) ) زهر قاتل صورت شهد است و شير\r\nهين مرو بىصحبت پير خبير\r\n\r\n","description":"","footnote":"","page_name":" 430 ","page_number":434},
  {"content":"\r\n\r\n( ( 4094 ) ) جمله لذات هوا مكر است و زرق\r\nسوز و تاريك است گرد نور برق\r\n( ( 4095 ) ) برق نور كوته و كذب و مجاز\r\nگرد او ظلمات و راه تو دراز\r\n( ( 4096 ) ) نى به نورش نامه تانى خواندن\r\nنى به منزل اسب تانى راندن\r\n( ( 4097 ) ) ليك جرم آن كه باشى رهن برق\r\nاز تو روى اندر كشد انوار شرق\r\nخشم گيرد بر دلت آن آفتاب\r\nچون تو جويى از عطارد نور و تاب\r\n( ( 4098 ) ) مىكشاند مكر برقت بىدليل\r\nدر مفازهء مظلمى شب ميل ميل\r\n( ( 4099 ) ) گاه بر كه گاه بر جو اوفتى\r\nگه بدان سو گه بدين سو اوفتى\r\n( ( 4100 ) ) خود نبينى تو دليل اى جاه جو\r\nور ببينى رو بگردانى از او\r\n( ( 4101 ) ) من سفر كردم در اين ره شصت ميل\r\nمر مرا گم راه گويد اين دليل\r\n( ( 4102 ) ) گر نهم من گوش سوى آن شگفت\r\nزامر او را هم ز سر بايد گرفت\r\n( ( 4103 ) ) من در اين ره عمر خود كردم گرو\r\nهر چه بادا باد اى خواجه برو\r\n( ( 4104 ) ) راه كردى ليك در ظنى چو برق\r\nعشر آن ره كن پى وحى چو شرق\r\n( ( 4105 ) ) ظن لا يغنى من الحق خوانده اى\r\nوز چنان برقى ز شرقى مانده اى\r\n( ( 4106 ) ) هين درآ در كشتى ما اى نژند\r\nيا كه آن كشتى به اين كشتى ببند\r\n( ( 4107 ) ) گويد او چون ترك گيرم گير و دار\r\nچون روم من در طفيلت كوروار\r\n( ( 4108 ) ) كور با رهبر به از تنها يقين\r\nزان يكى ننگ است و صد ننگ است ازين\r\n( ( 4110 ) ) مىگريزى از جفاهاى پدر\r\nدر ميان لوطيان شور و شر\r\n( ( 4111 ) ) مىگريزى همچو يوسف از ملال\r\nتا ز نرتع نلعبت گردد و بال\r\n( ( 4112 ) ) زين تفرّج در چَه افتى همچو او\r\nمر تو را ليك آن عنايت يار كو\r\n( ( 4113 ) ) گر نبودى آن به دستور پدر\r\nبر نياوردى ز چَه تا حشر سر\r\n( ( 4114 ) ) آن پدر بهر دل او اذن داد\r\nگفت چون اين است ميلت ، خير باد\r\n( ( 4115 ) ) هر ضريرى كز مسيحى سر كشد\r\nاو جهودانه بماند از رشد\r\n\r\n","description":"","footnote":"","page_name":" 431 ","page_number":435},
  {"content":"\r\n\r\n( ( 4116 ) ) قابل ضؤ بود اگر چه كور بود\r\nشد از اين اعراض او كور و كبود\r\n( ( 4117 ) ) گويدش عيسى بزن بر من تو دست\r\nاى عمى كحل ضريرى با من است\r\n( ( 4118 ) ) از من ار كورى بيابى روشنى\r\nبر قميص يوسف جان برزنى\r\n( ( 4119 ) ) كار و بارى كت رسد بعد شكست\r\nاندر آن اقبال و منهاج ره است\r\n( ( 4120 ) ) كار و بارى كه ندارد پا و سر\r\nترك كن اى پير خر اى پير خر\r\nكار و بارى كان ندارد پا و دست\r\nترك گير اى بو الفضول گيج و مست\r\n( ( 4121 ) ) غير پير استاد و سرلشكر مباد\r\nپير گردون نى ، ولى پير رشاد\r\n( ( 4122 ) ) در زمان گر پير را شد زير دست\r\nروشنايى ديد و از ظلمت برست\r\n( ( 4123 ) ) شرط تسليم است نى كار دراز\r\nسود ندهد در ضلالت تركتاز\r\n( ( 4124 ) ) من نجويم زين سپس راه اثير\r\nپير جويم پير جويم پير پير\r\n( ( 4125 ) ) پير باشد نردبان آسمان\r\nتير پران از چه گردد ؟ از كمان\r\n( ( 4126 ) ) بىز ابراهيم نمرود گران\r\nكرد با كركس سفر بر آسمان\r\n( ( 4127 ) ) از هوا شد سوى بالا او بسى\r\nليك بر گردون نپرّد كركسى\r\n( ( 4128 ) ) گفتش ابراهيم اى مرد سفر\r\nكركست من باشم اينت خوبتر\r\n( ( 4129 ) ) چون ز من سازى به بالا نردبان\r\nبىپريدن بر شوى بر آسمان\r\n( ( 4130 ) ) آنچنان كه مىرود تا غرب و شرق\r\nبى بىز زاد و راحله اين دل چو برق\r\n( ( 4131 ) ) آنچنان كه مىرود شب زاغتراب\r\nحس مردم شهرها در وقت خواب\r\n( ( 4132 ) ) آنچنان كه عارف از راه نهان\r\nخوش نشسته مىرود در صد جهان\r\n( ( 4133 ) ) گر ندادستش چنين رفتار دست\r\nاين خبرها زان ولايت از كى است ؟\r\n( ( 4134 ) ) اين خبرها وين روايات محق\r\nصد هزاران پير بر وى متفق\r\n( ( 4135 ) ) يك خلافى نى ميان اين عيون\r\nآنچنانكه هست در علم ظنون\r\n( ( 4136 ) ) آن تحرى آمد اندر ليل تار\r\nوين حضور كعبه و وسط نهار\r\n( ( 4137 ) ) خيز اى نمرود و پر جوى از كسان\r\nنردبانى نايدت زين كركسان\r\n( ( 4138 ) ) عقل جزوى كركس آمد اى مقل\r\nپرّ او با جيفه خوارى متصل\r\n\r\n","description":"","footnote":"","page_name":" 432 ","page_number":436},
  {"content":"\r\n\r\n( ( 4139 ) ) عقل ابدالان چو پرّ جبرئيل\r\nمىپرد تا ظلّ سدره ميل ميل\r\n( ( 4140 ) ) باز سلطانم گشم نيكو پى ام\r\nفارغ از مردارم و كركس نىام\r\n( ( 4141 ) ) ترك كركس كن كه من باشم كست\r\nيك پر من بهتر از صد كركست\r\n( ( 4143 ) ) خويش را رسوا مكن در شهر چين\r\nعاقلى جو خويش را زو ور مچين\r\n( ( 4144 ) ) آن چه گويد آن فلاطون زمان\r\nهين هوا بگذار و رو بر وفق آن\r\n( ( 4145 ) ) جمله مىگويند اندر چين به جد\r\nبهر شاه خويشتن كه لم يلد\r\n( ( 4146 ) ) شاه ما خود هيچ فرزندى نزاد\r\nبلكه سوى خويش زن را ره نداد\r\n( ( 4147 ) ) هر كه از شاهان از اين نوعش بگفت\r\nگردنش با تيغ برّان گشت جفت\r\n( ( 4148 ) ) شاه گويد چون كه گفتى اين مقال\r\nزود ثابت كن كه دارم من عيال\r\n( ( 4149 ) ) مر مرا دختر اگر ثابت كنى\r\nيافتى از تيغ تيزم ايمنى\r\n( ( 4150 ) ) ور نه بىشك من ببرّم حلق تو\r\nبركشم از صوفى جان دلق تو\r\n( ( 4151 ) ) سر نخواهى برد هيچ از تيغ تو\r\nاى بگفت لاف كذب آميغ تو\r\n( ( 4152 ) ) بنگر اى از جهل گفته ناحقى\r\nپر ز سرهاى بريده خندقى\r\n( ( 4153 ) ) خندقى از قعر خندق تا گلو\r\nپر ز سرهاى بريده زين غلو\r\n( ( 4154 ) ) جمله اندر كار اين دعوى شده\r\nگردن خود را بدين دعوى زده\r\n( ( 4155 ) ) هين ببين اين را به چشم اعتبار\r\nاين چنين دعوى مينديش و ميار\r\n( ( 4156 ) ) تلخ خواهى كرد بر ما عمر ما\r\nكه بر اين مىدارد اى دادر تو را ؟\r\n( ( 4157 ) ) گر رود صد سال آنك آگاه نيست\r\nبر عمى آن از حساب راه نيست\r\n( ( 4158 ) ) بىسلاحى در مرو در معركه\r\nهمچو بىباكان مرو در تهلكه\r\n( ( 4159 ) ) اين همه گفتند و گفت آن ناصبور\r\nكه مرا زين گفتها آيد نفور\r\n( ( 4160 ) ) سينه پر آتش مرا چون منقل است\r\nكِشت كامل گشت وقت منجل است\r\n( ( 4161 ) ) صدر را صبرى بُد اكنون آن نماند\r\nبر مقام صبر عشق آتش فشاند\r\n( ( 4162 ) ) صبر من مر آن شبى كه عشق زاد\r\nدر گذشت او ، حاضران را عمر باد\r\n( ( 4163 ) ) اى محدث از خطاب و از خطوب\r\nزان گذشتم آهن سردى مكوب\r\n\r\n","description":"","footnote":"","page_name":" 433 ","page_number":437},
  {"content":"\r\n\r\n\r\n( ( 4164 ) ) سرنگونم هين رها كن پاى من\r\nفهم كو در جملهء اجزاى من ؟\r\n( ( 4165 ) ) اشترم من تا توانم مىكشم\r\nچون فتادم زار با كشتن خوشم\r\n( ( 4166 ) ) پس سر مقطوع اگر صد خندق است\r\nپيش درد من مزاح مطلق است\r\n( ( 4167 ) ) من نخواهم زد دگر از خوف و بيم\r\nاين چنين طبل هوا زير گليم\r\n( ( 4168 ) ) من عَلَم اكنون به صحرا مىزنم\r\nيا سر اندازى و يا روى صنم\r\n( ( 4169 ) ) حلق كان نبود سزاى آن شراب\r\nآن بريده بِه به شمشير ضراب\r\n( ( 4171 ) ) ديده كان نبود سزاى راز او\r\nبر كنش كه نبود آن بر سر نكو\r\n( ( 4172 ) ) اندر آن دستى كه نبود آن نصاب\r\nآن شكسته بِه به ساطور قصاب\r\n( ( 4173 ) ) آنچنان پايى كه از رفتار او\r\nجان نپيوندد به نرگسزار او\r\n( ( 4174 ) ) آنچنان پا در حديد اولىتر است\r\nكان چنان پا عاقبت درد سر است\r\n\r\nآيه\r\n« وَما لَهُمْ بِه مِنْ عِلْمٍ إِنْ يَتَّبِعُونَ إِلَّا اَلظَّنَّ وَإِنَّ اَلظَّنَّ لا يُغْنِي مِنَ اَلْحَقِّ شَيْئاً 53 : 28 . » ( 1 )  ( آنان بگفتهء خود علم ندارند و آنان پيروى نمىكنند مگر از ظن و به طور قطع ، ظن هيچ كس را از حق بىنياز نمىكند ) .\r\n« أَرْسِلْه مَعَنا غَداً يَرْتَعْ وَيَلْعَبْ وَإِنَّا لَه لَحافِظُونَ 12 : 12 . » ( 2 )  ( برادران يوسف به پدر گفتند : فردا يوسف را با ما بفرست تا بچرد و بازى كند و قطعا ما او را حفظ خواهيم كرد ) .\r\n« وَلَوْ كانَ مِنْ عِنْدِ غَيْرِ الله لَوَجَدُوا فِيه اِخْتِلافاً كَثِيراً 4 : 82 . » ( 3 )  ( و اگر اين قرآن از غير خدا بود اختلاف زيادى در آن مىيافتيد ) .\r\n","description":"","footnote":" ( 1 ) سوره النجم ، آيهء 28 . .  ( 2 ) سوره يوسف ، آيهء 12 . .  ( 3 ) سوره النساء ، آيهء 2 . . ","page_name":" 434 ","page_number":438},
  {"content":"\r\n\r\n\r\n« وَلا تُلْقُوا بِأَيْدِيكُمْ إِلَى اَلتَّهْلُكَةِ 2 : 195 » ( 1 )  ( و خود را با دست خويشتن به هلاكت نياندازيد . )\r\nروايت\r\n« ان السيف محاء الخطايا . » ( 2 )  ( قطعا شمشير محو كنندهء گناهان است . )\r\n\r\n( ( 4067 ) ) گر مرا صد بار تو گردن زنى\r\nهمچو شمعم بر فروزم روشنى\r\n( ( 4068 ) ) آتش ار خرمن بگيرد پيش و پس\r\nشب روان خرمن آن را ماه بس\r\n\r\nوقتى كه موجوديت اصيل انسانى به منبع روياننده وصل شود ، بريدن شاخه‌اى از هستى او باعث افزايش كمال وجودى او مىگردد .\r\nچشمان ظاهر بين عاميان اگر چه دعواى فضل و فضيلت هم داشته باشد ، ملاك نقص و افزايش را در ظاهر پديده ها مىجويد و اضافه و منها شدن را در همهء موارد با بود و نبود تجسم يافتهء حقايق مىداند . مثلًا جلو گيرى اجبارى يك انسان را از بيان درد دل مانند بريدن انگشت او تلقى مىكنند . چنان كه اگر انگشت كسى بريده شود ، مىگويند : آن شخص يك انگشت ندارد و آن انگشت بريده شده اش از همهء صفحات هستى او منفى شده است ، همچنان موقعى كه يك فرد يا يك گروه از ابراز درد دلش ممنوع گشت ، سطح نگران گمان مىكنند آن درد دل از صفحات هستى بر چيده شده و به كلى منتفى گشته است .\r\nدر صورتى كه خود محروميت از بيان درد ، همان درد را روز بروز مىروياند و\r\n","description":"","footnote":" ( 1 ) سوره البقره ، آيهء 195 . .  ( 2 ) مسند احمد بن حنبل ، ج 4 ص 195 . . ","page_name":" 435 ","page_number":439},
  {"content":"\r\n\r\nشديدتر مىكند ، زيرا اگر آن درد ابراز مىگشت و چارهء خود را در مىيافت ، مانند عارضه‌اى بود كه به علتى به وجود مىآيد و با علت قوىترى از بين مىرود .\r\nولى هر اندازه كه درد آدمى در درونش مىماند ، مانند زخم سرايت كننده از سطوح ابتدائى درون تدريجا به اعماق آن سرايت مىكند و كم كم به عقدهء بسيار تند و مخرب مبدل مىگردد .\r\nاين اصل در موضوعات متقابل عوامل منفى نيز جريان دارد ، وقتى كه يك انبساط و شكفتگى روانى به جهت عوامل مخالف از درون آدمى زايل و بر طرف نگشت و تدريجا به عوامل تاييد كنندهء درونى پيوست ، از سطوح ابتدائى روان تجاوز نموده به سطوح عميق آن مىرسد و تا سر حد عشق درون را اشغال مىنمايد .\r\nبا اين مثال مىتوان به اصالت و عظمت قانون افزايش باطنى به وسيلهء كاهش ظاهرى كه جلال الدين در دو بيت مورد تحليل بيان نموده است ، پى برد . به طور كلى چنين به نظر مىرسد كه پديده ها و موضوعات با ارزش انسانى نوعى از پيوستگى با منابع اصيل و بىكران دارند . عوامل ريشه دارى در جهان هستى وجود دارد كه هر گاه يكى از آن پديده ها و موضوعات سر به نيستى گذارند ، آن منابع را مىجوشانند بلكه ممكن است پديده ها و موضوعات زيادتر و عالىتر جانشين آن نابود شده گردند .\r\nهمچنين از نظر مبادى ماوراى طبيعت ، شخصى كه در راه خدا از زندگى محدود اين دنيا دست بر مىدارد ، به حيات ابدى در حوزهء رضوان الله نائل مىگردد .\r\n\r\n( ( 4137 ) ) خيز اى نمرود بر جوى از كسان\r\nنردبانى نايدت از كركسان\r\n( ( 4138 ) ) عقل جزئى كركس آمد اى مقل\r\nپر او با جيفه خوارى متصل\r\n\r\nعقل جزئى هم مىتواند در فضاى حقايق به پرواز در آيد ، ولى با بال و پر آلوده به جهل و خود پسندى .\r\nما در مباحث عقل و عاقل و معقول دربارهء هويت عقل جزئى و كارى كه از\r\n","description":"","footnote":"","page_name":" 436 ","page_number":440},
  {"content":"\r\nدستش بر مىآيد ، مسائلى را متذكر شده‌ايم . در اين مورد نكته‌اى را كه در دو بيت مورد تحليل وجود دارد ، بيان مىكنيم :\r\nعقول جزئيه كه حواس طبيعى و وسايل ساخته شده براى كمك به حواس و ادراكات معمولى ذهن را تكيه گاه خود قرار مىدهد و نمىتواند قدم به ما فوق آنها بگذارد ، درست مانند آن پرنده است كه بال و پرش آلوده به گل و مواد زمينى بوده باشد ، سنگينى آن مواد ، مانع از پرواز مرتفع و طولانى و مشرفانهء او مىگردد . زيرا - عقل جزئى دو تكيه گاه اساسى دارد :\r\nتكيه گاه يكم عقل جزئى به حواس طبيعى تكيه مىكند - حواس طبيعى نمودها و اشكال را در شرايط مخصوص در مىيابد و هيچ يك از آنها را پيوسته به ساير اصول و مبادى جهان درك نمىكند و از طرف ديگر هر فعاليتى را كه حواس آدمى در راه درك اشياء صورت مىدهد ، به جهت دخالت موقعيت اختصاصى كه دارد ، نمىتواند آن اشياء را ناب و خالص دريابد .\r\nتكيه گاه دوم تعقل كارگاه ذهن آدمى است .\r\nاين كارگاه تمام اجزاء و پيچ و مهره هاى خود را با الكتريسيته و روغنهايى به كار مىاندازد كه محيط زيست براى او آماده كرده است .\r\nآن چه را كه محيط زيست به ذهن آدمى سرازير مىكند ، مانند پديده هاى بىطرف در گوشه‌اى از ذهن به عنوان تماشاگر دست به سينه نمىايستند ، بلكه با هر گونه فعاليت ذهنى مخلوط گشته به بازيگرى جدى در ذهن آدمى مىپردازند .\r\nتكيه گاه سوم - عقل جزئى عبارت است از هدف گيرىهاى خود طبيعى آدمى . شايد اين تكيه گاه مهمترين مواد سنگين كنندهء پر و بال عقل است كه او را از پرواز در فضايى كه در ديدگاه درونى آدميان قرار گرفته است باز مىدارد .\r\nبا اين عوامل سه گانه كه بال و پر عقل جزئى را آلوده ساخته‌اند ، چگونه مىتوان طيران به فضاى شناخت هستى را از عقل جزئى توقع داشت ؟\r\n","description":"","footnote":"","page_name":" 437 ","page_number":441},
  {"content":"\r\n\r\n\r\n( ( 4100 ) ) خود نبينى تو دليل اى جاه جو\r\nور ببينى روى گردانى ازو\r\n( ( 4101 ) ) من سفر كردم درين ره شصت ميل\r\nمر مرا گم راه گويد اين دليل\r\n( ( 4102 ) ) گر نهم من گوش سوى آن شگفت\r\nامر او را هم ز سر بايد گرفت\r\n( ( 4103 ) ) من درين ره عمر خود كردم گرو\r\nهر چه بادا باد اى خواجه برو\r\n\r\nمن تا قرن بيستم راه ها سپرى كرده‌ام ، اين انسان بازان انسان زده مىگويند اشتباه كرده‌اى و به خطا رفته‌اى ، برگرد و راهى را كه سپرى كرده‌اى از سر بگير ؟\r\nاين ديگر چه حماقتى است كه در اين دوران انسان بازان مبتلا شده‌اند ؟ به من كه گام به قرن بيستم گذارده از اين همه ترقيات شگفت انگيز برخوردار گشته‌ام ، مىگويند : راه را غلط رفته‌اى ، يا به اين منزلگه به غلط وارد شده‌اى واقعا شنيدنى و خنديدنى است كه اين انسان بازان علم و نتايج آن را كنار گذاشته به نصيحت مىپردازند خواهش مىكنم : - به علم و نتايجش بنگريد و ما را پند و اندرز ندهيد راستى اين است كه اين كلمهء علم نه حقيقت آن بلائى شده است ، كه نه تنها مردم را به اشتباه انداخته ، بلكه به بازى گرفتن اين كلمهء سحر آميز آتشى در دودمان خود علم نيز شعله ور ساخته است كه خاموش شدنى به نظر مىرسد .\r\nدرست مانند كشش زمان ، مدتى است كه اجتماعات و افراد فراوانى از مردم حتى متاسفانه عده‌اى از متفكرين هم به جاى عشق به واقعيات گسترده در دو قلمرو انسان و جهان ، بر عقربك زمان سوار گشته ، گذشته را از هر شمارهء ساعت كه\r\n","description":"","footnote":"","page_name":" 438 ","page_number":442},
  {"content":"\r\nدر بر دارد ، چنان فراموش مىكنند كه عربدهء نهيليستى را به ياد انسان مىآورند كه مىگفتند : با هيچ دليل و شاهد نمىتوان پذيرفت كه جهان هستى و آن چه كه در آن است ، دو دقيقه پيش از آن به وجود آمده است بلكه من مىگويم جهان هستى با تمام محتوياتش هم اكنون به وجود آمده است كيست كه بتواند دروغ بودن اين ادعا را اثبات كند و بگويد : نه خير ، جهان دو دقيقه پيش از اين هم وجود داشته است ؟ بر گرديم به كاروانيان بشرى ، كه هزارها سال راه رفته و به قرن بيستم گام گذاشته‌اند .\r\nاينان مىگويند : « به علم بنگريد و به نتايجش ، و ما را پند و اندرز ندهيد » ما نصيحت و موعظهء شما را نخواهيم شنيد .\r\nبسيار خوب ، مقصود شما از پند و موعظه كه خواستهء شما نيست ، چيست ؟ اگر كسى بگويد : آمار خود كشى را تقليل بدهيد و نگذاريد اين انسانها كه در گذرگاه فرهنگ قرون و اعصار بشرى مورد تمجيد و تعظيم بوده است و امروز هم براى پيشرفت او از هيچ انديشه و صرف بودجه و تلاش مضايقه نمىكنيد ، ته سيگار نيستند كه طبيعت و ساير انسانها دودش را در آورند و آن را به زباله دان بياندازند .\r\nاگر اين پند و نصيحت است ، قبول نكنيد و به دستور همان علم رفتار كنيد كه فرقى ميان انسان و ته سيگار نمىگذارد اگر كسى به شما بگويد : محصولاتى را كه علم در اختيار شما گذاشته به صورت قدرتهاى ويرانگر در نياوريد كه خود علم و عالم و تمدن محصول آن را تهديد به نابودى كند ، و اين مطلب را موعظه تلقى كنيد ، حتما قبول نكنيد و مزرعهء حيات انسانها را به كشتارگاه تبديل كنيد كه نامش علم و دانش است اگر يك موعظه چى با مراعات كمال ادب به شما بگويد : با تحقيق دقيق و آمار گيرى صحيح بيش از نصف نفوس كرهء زمين متمدن و حاكم بر فضا ، با اعصاب\r\n","description":"","footnote":"","page_name":" 439 ","page_number":443},
  {"content":"\r\nمعتدل زندگى نمىكنند ، فكرى به حال آنان نماييد .\r\nسخن اين موعظه چى را هم خرافات تلقى كرده و تمام انسانهاى روى زمين را پيامبران و اولياء الله و عظماى انسانيت تلقى كنيد و بگوييد : علم بما اثبات كرده است كه همهء انسانهاى قرن بيستم با آرامش و اعتدال روانى گاندى و ابراهام لنكولن زندگى مىكنند و علم اين لطف و محبت را براى ما ارزانى فرموده است كه هيچ علامت سؤال ( ؟ ) در بارهء زندگى نداريم .\r\nاما لجاجت و پر رويى اين نصيحت گران هم زيادتر و شديدتر از آن است كه زمان زده ها و طواف كنندگان كلمهء علم گمان كرده‌اند ، زيرا اينان بار ديگر به نصيحت پردازى خود ادامه داده خواهند گفت : ما هم مىپذيريم كه تمام علامات سؤال از قاموس حيات بشرى منتفى گشته است و بايد هم علامتهاى سؤال منتفى گردد ، زيرا وقتى كه سيل خروشانى از قله هاى بسيار مرتفع كوه ، يك گنجشك را گرفته و به اين صخره و آن صخره مىزند و در آن سيل بنيان كن بال و پر ناچيزش كنده شده است و اگر آن گنجشك صد ميليون بار در امواج خروشان ضربه هاى آن سيل ، تند ، زنده مىشد ، باز در يك صدم لحظه ديگرى مرگ او را در كام خود فرو مىبرد ، بارش چند قطرهء متناوب باران چه اهميت و اثرى به آن گنجشك خواهد داشت . آرى يك علامت استفهام كه در مقابل فلسفهء زندگى و هدف آن براى مردم قرن بيستم به طور جدى مطرح شده است ، مانند همان سيل خروشان است كه انسان را مانند گنجشك در خود فرو برده است ، سؤالات ديگر مانند قطرات متناوب و ناچيز باران است كه به قله هاى آن كوه كه سيل را روانه كرده است ، مىبارد .\r\nاين هم يك نصيحت ديگر است .\r\nو نبايد آن را پذيرفت و بايد به سراغ علم رفت حقيقتا جاى تعجب و تاسف است كه اگر شكل واقعيت در صورت جملهء خبرى بر گذار شود علم است ، مانند « نداشتن هدف و انگيزه در زندگى موجب اضطراب و دلهره مىشود » و اگر به صورت انشائى گفته شود ، نصيحت است ، مانند « براى زندگى خود فلسفه و هدفى داشته\r\n","description":"","footnote":"","page_name":" 440 ","page_number":444},
  {"content":"\r\n\r\nباشيد » باز تكرار مىكنيم : -\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n( ( 4129 ) ) چون ز من سازى به بالا نردبان\r\nبىپريدن بر شوى بر آسمان\r\n( ( 4130 ) ) آنچنان كه مىرود تا غرب و شرق\r\nبى بىز زاد و راحله اين دل چو برق\r\n( ( 4131 ) ) آنچنان كه مىرود شب زاغتراب\r\nحس مردم شهرها در وقت خواب\r\n\r\nمقايسه‌اى ميان سرعت حركت دل و نور\r\nمقايسهء جلال الدين سرعت حركت نور و دل را با يكديگر جالب به نظر مىرسد . ما بارها در مثنوى متذكر شده‌ايم كه ما نمىگوييم : جلال الدين مسائل و اصول علوم امروزى را مشروحاً و از روى روشهاى اختصاصى آن علوم مىدانست ، بلكه مىگوييم : در كتاب مثنوى مقدار فراوانى از حقايق را با جملات و مفاهيم گفته شده است كه مىتوان آنها را با مفاهيمى از حقايق علمى امروز تطبيق كرد ، يا حد اقل به جهت عظمت فعاليتهاى مغزى كه جلال الدين در موارد فراوانى از مثنوى نشان داده است ، مىتوان گفت : انديشهء او در بارهء آن مطالب قابل اهميت ، از سنخ معلومات رسمى دوران خود نبوده بلكه از اشراف فوق العاده وسيعى كه به حقايق داشته است ، از مقدار زيادى از ريشه هاى فرهنگ بشرى برخوردار بوده است كه گفته هاى او را با حقايق پس از او قابل تطبيق ساخته است .\r\nمسأله‌اى كه در دو بيت مورد تحليل آمده است ، مسئلهء نور است كه با تشبيه پريدن بدون نردبان و سرعت طى مسافت دل در حقايق و سير حس آدمى در موقع خواب\r\n","description":"","footnote":"","page_name":" 441 ","page_number":445},
  {"content":"\r\n\r\nبه مكانهاى دور بدون احتياج به گذشت زمان ، به طور جالب مطرح شده است .\r\nبدين ترتيب مىتوان توجه جلال الدين را به سرعت سير نور بدون احتياج به حامل مانند اتر در نظريهء هويگنس ، پذيرفت . نظير اين توجه را در بارهء نور از عزيز الدين نسفى هم به خاطر داريم . او مىگويد :\r\n« اى درويش ، اگر مىخواهى كه بدانى كه از مكانى به مكانى چند تفاوت است ، بدان كه بعضى در مكان خاك سفر مىكنند و بعضى در مكان هوا سفر مىكنند و بعضى در مكان نور ( 1 )  سفر مىكنند .\r\nآن كه در مكان خاك سفر مىكند غايتش آن باشد كه روزى ده فرسنگ يا بيست فرسنگ سفر كند و آن كه در مكان هوا سفر مىكند در روزى پانصد فرسنگ يا هزار فرسنگ سفر مىكند و آن كه در مكان نور سفر مىكند ، در يك لحظه از مشرق تا به مغرب مىرود و از مغرب باز به مشرق مىآيد و در لحظه‌اى از فرش به عرش مىرود و باز مىآيد . » ( 2 ) \r\nتفسير ابيات\r\nبرادر بزرگتر به دو برادر ديگر مىگويد : جانم از انتظار بر لب آمده و صبر از درونم رخت بر بسته و ديگر باكى از هيچ چيز ندارم ، اين خود - صبر است كه به ضدش منقلب شده و بىقرارم ساخته و داستانم عبرت عشاق روزگاران گشته است .\r\nمن از درد تلخ فراق از جان سير شده‌ام ، مگر نه اين است كه ادامهء حيات در حال هجران خود نفاق ناشايست است ؟ تا كى درد جدايى معشوق را تحمل كنم شمشيرى بكش و سر از تنم جدا كن تا سر ديگر از عشق بر بدنم برويد . آيين من زندگى از عشق است و حيات اين جان محروم از معشوق ، براى من چيزى جز ننگ نيست .\r\n","description":"","footnote":" ( 1 ) نسفى بر خلاق جلال الدين براى نور حامل تصور كرده است . .  ( 2 ) انسان كامل ، عزيز الدين نسفى ، به تصحيح . مقدمه ماريژان موله ، ص ، 397 . . ","page_name":" 442 ","page_number":446},
  {"content":"\r\nهمواره شمشير را نابود كننده گمان مبريد ، زيرا -\r\n\r\n( ( 4060 ) ) تيغ جانها را كند پاك از عيوب\r\nز آنكه سيف افتاد محاء الذنوب\r\n\r\nدر آن هنگام كه گرد و غبار از تنم زدوده شود ماه فروزانم درخشيدن بگيرد و در فضاى صاف روح بخرامد .\r\nمعشوقا ، اين منم كه عمرها است « ان فى موتى حياتى » را بر طبل عشقت مىزنم .\r\nمن آن مرغابى آب آشنايم كه باكى از شكستن كشتى ندارم ، زيرا براى مرغابى همين بس كه قدم بر آب گذارد .\r\nپايهء زندگى به ادعاى عشق استوار شده است ، چگونه مىتوانم دست از اين دعوا بر دارم من خواب مىبينم ، ولى اين روياى هشيارانه را خواب نتوان گفت .\r\nمن آن مدعى صادقم كه دروغ را نتوان به او نسبت داد . اگر صد بار گردنم را از تن جدا كنى ، همانند آن شمعم كه فروزندگىام بيشتر و نابتر مىگردد .\r\nاگر همه خرمن زندگى بشر دان آتش بگيرد همان روشنايى ماه براى راهنمايى ايشان كافيست . حيله گرى برادران ، يوسف را از يعقوب گرفت و از ديدگاه پدر پنهانش كرد ، ولى بالاخره پيراهن يوسف كارش را كرد و يوسف را به يعقوب نشان داد .\r\nدو برادر ديگر به برادر بزرگين از روى نصيحت ، داستانها گفتند و تهديدش كردند كه خود را از مخاطرات بىخبر مساز . بر جراحتهاى ما نمك مپاش و با تكيه به چالاكى پيالهء زهر را بر لبانت نزديك مكن .\r\nواى به حال آن مرغ كه بىبال و پر هواى پريدن بر سر داشته ، به اوج فضا پرواز كند و بسيه چال مرگ سقوط كند .\r\nعقل خدا داده بال و پرى براى انسان است ، آدم بىعقل ناقص و محقر است .\r\nدر اين راه پر خطر يا خود پيروز باش و يا از پيروزمندى پيروى كن ، يا خود ديده ور باش و يا از انسان ديده ورى تبعيت نما .\r\nكوبيدن چنين در پر از خطر ، بدون باز كردن آن با كليد عقل ، از هوا و هوس\r\n","description":"","footnote":"","page_name":" 443 ","page_number":447},
  {"content":"\r\nاست نه از روى رستگارى . جهانى از انسانها از روى هوا در دام افتاده و از جراحتهايى كه همرنگ دوا است ناله ها دارند .\r\nمار چون پيك اجل روى سينهء خود تكيه كرده و مانند درختى ايستاده است و برگى را نيز براى فريب و صيد شكار در دهان خود قرار داده است . اين مار هوا در علفزار مانند علفى ايستاده خود را نشان مىدهد ، مرغ بىنوا هم به گمان اين كه شاخهء گياه است ، روى آن مىنشيند و طعمهء مار مىگردد .\r\nتمساح دهان باز مىكند ، دور دهانش كرمها از بقيه خوراكى كه خورده است سر بر مىآورد و مرغكان بىنوا آن كرمها را قوت و غذا مىبينند و آن تابوت مرگ را مرغزار چريدنى مىپندارند ، موقعى كه مرغ در دهان تمساح قرار گرفت آن را مىكشد و دهان خود را مىبندد .\r\nاين دنياى پر از نقل و نان همانند دهان آن نهنگ است . روباه حيلهء ديگرى دارد ، اين جانور به خاك مىافتد و پهن مىشود و خاكها را رو پوش خود مىنمايد ، دانه هايى را روى خاكش قرار مىدهد -\r\n\r\n( ( 4089 ) ) تا بيايد زاغ غافل سوى آن\r\nپاى او گيرد به مكر آن مكر دان\r\n\r\nحال كه در حيوانات صدها هزار مكر است ، در بشر كه از او باهوش و داراى انديشه است چه مكرها وجود دارد ؟ اين انسان حيله گر خود را به پارسائى مىزند و خود را به صورت امام زين العابدين على بن الحسين سجاد عليه السلام قرآن به دست در مىآورد ، در حالى كه خنجر پر زهرى در آستين دارد . با روى خندان تو را يا مولاى من خطاب مىكند و دلش پر از سحرهاى بابلى است .\r\n\r\n( ( 4093 ) ) زهر قاتل صورتش شهد است و شير\r\nهين مرو بىصحبت پير خبير\r\n\r\nو بدان كه -\r\n\r\n( ( 4094 ) ) جمله لذات هوا مكر است و زرق\r\nسوز و تاريك است گرد نور برق\r\n\r\nبرق ، آن نور كوتاه و دروغين و مجازى در تاريكىها غوطه ور است و راه تو بسى دراز ، تو نه مىتوانى با نور چنان برق غوطه ور در ظلمات و زود گذر ، نامه بخوانى و نه مىتوانى اسب در روشناييش به تاختن در آورى ، بلكه به گناه دل بستن به چنان برق\r\n","description":"","footnote":"","page_name":" 444 ","page_number":448},
  {"content":"\r\nانوار مشرقى از تو روى گردان خواهد گشت .\r\nآن آفتاب جهان آرا بر دلت خشمگين مىشود ، اگر ببيند كه روشنايى را از عطارد مىطلبى . مكر پردازى آن برق نور نما بدون دليل تو را ميل به ميل به بيابانهاى تاريك مىكشاند ، در آن موقع گاهى از كوه مىافتى و گاه در آب و به اين طرف و آن طرف در خواهى غلطيد .\r\nتو اى جاه جو ، نمىتوانى دليل و راهبر را ببينى و اگر ببينى هم از او روى مىگردانى و مىگويى :\r\n\r\n( ( 4101 ) ) من سفر كردم درين ره شصت ميل\r\nمر مرا گم راه گويد اين دليل\r\n\r\nاگر گوش به اين ادعاى عجيب فرا دهم ، بايد راهى را كه سپرى كرده‌ام از سر بگيرم . من عمر خود را در اين راه كه رفته‌ام سپرى نموده‌ام . آرى ، برو - هر چه بادا باد ، اى خواجه برو تو راه رفته‌اى اما بر اثر گمان و ظن خود كه مانند همان برق زود گذر و گم راه كننده است . تو يك دهم آن راه را برو ولى دليلت وحى الهى شرق آسا باشد .\r\nآيا اين آيه را خوانده‌اى كه ان الظن لا يغنى من الحق شيئا ؟ پس چرا با آن برق ظن ، از شرق يقين باز مانده‌اى .\r\nبيا اى نژند ، بيا به كشتى ما ، يا آن كشتى را كه سوار شده‌اى به كشتى ما بپيوند . آن سياه بخت پست سيرت ، باز لجاجت كرده -\r\n\r\n( ( 4107 ) ) گويد او چون ترك گيرم گير و دار\r\nچون روم من در طفيلت كوروار\r\n\r\nاين بدبخت روزگار نمىداند كه -\r\n\r\n( ( 4108 ) ) كور با رهبر به از تنها يقين\r\nزان يكى ننگ است و صد ننگ است ازين\r\n\r\nاى بىنواى خود فريب -\r\n\r\n( ( 4109 ) ) مىگريزى از پشه در اژدها\r\nمىگريزى از يمى در بحرها\r\n( ( 4110 ) ) مىگريزى از جفاهاى پدر\r\nدر ميان لوطيان شور و شر\r\n\r\n","description":"","footnote":"","page_name":" 445 ","page_number":449},
  {"content":"\r\nهمانند يوسف از ملال خاطر مىگريزى و يرتع و يلعب وبالت مىگردد عاقبت از اين تفرج و سياحت خواهى مانند يوسف در چاه افتى ولى بر خلاف يوسف پشتيبانى مانند عنايات ربانى ندارى كه تو را از چاه بيرون آورد .\r\nاگر تفرج يوسف با اجازهء پدر نبود ، تا روز رستاخيز سر از چاه بيرون نمىآورد . پدر عزيز براى خوش دلى يوسف اجازه داد و گفت : حالا كه ميل به تفرج دارى ، برو خير پيش .\r\nهر نابينايى كه از مسيح بينايى بخش روى گردان شود ، جهودانه از بينايى و رشد باز مىماند . عيسى عليه السلام به او مىگويد : اى نابينا تو دست توسل به من بزن كه سرمهء نابينايى در اختيار من است .\r\nاگر كورى از من روشنايى ديده خواهى گرفت و بوى پيراهن يوسف جان بر مشامت خواهد رسيد . آن كار و بار كه پس از شكست به تو دست خواهد داد ، اقبال و روش راه به سوى حق را در بر دارد . اى پير خر و بو الفضول ، آن كار و بارى كه دست و پايى ندارد ، رها كن . در اين زندگانى -\r\n\r\n( ( 4121 ) ) غير پير استاد و سرلشكر مباد\r\nپير گردون نى ، ولى پير رشاد\r\n\r\nاگر راهرو زمانى زير دست رهبر الهى قرار گرفت ، از ظلمت رها مىشود و در روشنايىها فرو مىرود . شرط آشنايى با حق و حقيقت تسليم است ، نه كار زياد و طولانى ، هرگز تركتازى در ضلالت و گم راهى سودى نمىبخشد . من پس از اين به جستجوى راه اثير نخواهم پرداخت ، بلكه سراغ رهبر الهى را خواهم گرفت .\r\nرهبر الهى نردبان آسمان است چنان كه پريدن تير از كمان . نمرود تبهكار بدون توسل به ابراهيم عليه السلام با بال و پر كركسى سفر به آسمان را مىخواست و از هوا به سوى بالاها بسى رفت ، ولى كركس راهى به سوى آسمان ندارد . ابراهيم به نمرود گفت : بيا به سوى من ، اگر به وسيلهء من به آسمانها پرواز كنى بهتر است . اگر نردبانى از من داشته باشى ، بدون احتياج به بال و پر ، به آسمانها پرواز خواهى كرد . -\r\n","description":"","footnote":"","page_name":" 446 ","page_number":450},
  {"content":"\r\n\r\n( ( 4130 ) ) آن چنان كه مىرود تا غرب و شرق\r\nبى بىز زاد و راحله اين دل چو برق\r\n\r\nو چنان كه حس مردم در موقع خواب كه از بيدارى غروب كرده است به شهرها مىرود و مرد عارف از راه نهانى با اين كه نشسته است صد جهان را زير پا مىگذارد .\r\nاگر چنين رفتارى به مرد عارف دست نداده است ، اين اطلاعات و خبرها كه از آن ولايت مىآورند چيست و از كيست ؟ اين خبرها و روايات راستين چيزيست كه صدها هزار رهبر الهى در آنها اتفاق نظر دارند .\r\nدر ميان اين روياها و رهبران كمترين اختلافى در آن خبرها ديده نمىشود . دانشهايى در صورت علوم ولى ناشى از گمان پر از اختلافات است . علوم ناشى از گمان ، معلول كوششهايى است كه در شب تاريك صورت مىگيرد ، در حالى كه آن خبرها در حضور خود كعبه و وسط روز روشن به رهبران دست مىدهد .\r\nاى نمرود باز مانده از دستهء مرغان آسمانى ، برخيز و از مردان الهى بال و پرى به دست بياور ، زيرا كه از اين كركسان نردبانى نتوان توقع داشت .\r\nعقل جزئى آن كركس است كه بال و پرش با جيفه خوارى پيوسته است ، ولى عقل اولياء الله چونان پر جبرائيل است كه ميل به ميل تا سدرة المنتهى به پرواز در مىآيد .\r\nمن آن باز زيباى سلطانى و نيكو هستم كه ، از مردارها فارغ و خوى كركسى ندارم .\r\nبيا تو دست از كركسى بردار كه من انسان آشناى تو باشم . يك پر از من بهتر از بال و پر صد كركس است . تا كى و تا چند كورانه اسب دوانىها خواهى كرد براى هر پيشه و كسبى استادى لازم است . اى برادر بزرگ ، خود را در شهر چين رسوا مكن ، دنبال عاقلى را بگير و خود را از او دور مدار و هر چه كه آن افلاطون زمان بگويد ، هوا و هوس را كنار بگذار و از او پيروى نما . همهء مردم چين مىگويند : شاه فرزندى ندارد ، بلكه شاه ما اصلًا زن نگرفته است . هر كس كه در بارهء شاه چنين گمان كند\r\n","description":"","footnote":"","page_name":" 447 ","page_number":451},
  {"content":"\r\nكه او زنى گرفته و فرزندى دارد ، گردنش همدم تيغ بران مىگردد ، زيرا شاه مىگويد : حالا كه تو مىگويى من زن و فرزند دارم زود اثبات كن ، اگر اثبات كردى كه من دخترى دارم از تيغ بران من نجات يافتى -\r\n\r\n( ( 4150 ) ) ور نه بىشك من ببرّم حلق تو\r\nبركشم از صوفى جان دلق تو\r\n\r\nتو اى دروغ گو كه وجود تو دروغين است ، نمىتوانى سر از تيغ خونبارم سالم ببرى . تو در نتيجهء اين دروغ گويىها مىتوانى خندقى پر از سرهاى بريده ببينى . اين سرهاى بريده را ببين و عبرت بگير و چنين ادعائى را به راه نيانداز .\r\nاى برادر بزرگ ما ، با اين اقدام بىباكانه عمر را بر ما تلخ خواهى كرد ، كيست كه تو را به چنين بىباكى وادار مىكند ؟ اگر آدم ناآگاه صد سال كورانه راه برود ، نتوان آن را به حساب راه رفتن گذاشت .\r\nبدون سلاح به معركه و پيكار قدم مگذار كه اين گام از آن بىباكانى است كه با دست خود خويشتن را به هلاكت مىافكنند .\r\nدو برادر وسط و كوچك از اين نصيحتها زياد كردند ، ولى آن برادر صبر از دل رفته در پاسخ آنان گفت : من از اين گفته شما متنفرم . سينهء من مانند منقل آتش گشته و كشت عشق من كامل و رسيده ، اكنون هنگام درو كردن آن فرا رسيده است . سينهء من صبر و شكيبايى داشت ، ولى اكنون آتش عشق صبرم را خاكستر نموده است .\r\nدر همان شب كه عشق در درونم زاييده شد ، صبرم مرده است ، عمر شما حاضران طولانى باد . اى برادران حديث گوى من ، با خطاب و بيان حوادث مهم گذشته ، مشت بر آهن سرد مىكوبيد . حال كه مىبينيد من سرنگون گشته‌ام پايم را نگيريد ، فهم از همهء اجزاى من رخت بر بسته است .\r\nمن آن شترم كه تا بتوانم بارم را خواهم كشيد و اگر افتادم دل به كشته شدن خواهم داد .\r\nاگر صد خندق پر از سر بريده باشد ، در برابر دردى كه دارم محض شوخى است . من پس از اين ، طبل عشق را از خوف و هراس زير گليم نخواهم كوبيد . -\r\n","description":"","footnote":"","page_name":" 448 ","page_number":452},
  {"content":"\r\n\r\n( ( 4168 ) ) من عَلَم اكنون به صحرا مىزنم\r\nيا سر اندازى و يا روى صنم\r\n\r\nديده‌اى كه از وصال چنان معشوق روشن و با شكوه روشن نگردد ، سفيد و كور باد . گلويى كه شايستهء آن شراب نباشد با شمشير بران بريده باد . گوشى كه شايستهء شنيدن راز او نباشد ، از سر من بر كنده باد .\r\nدر آن دستى كه سرمايه‌اى از لطف عشق و معشوق نباشد با ساطور قصابان شكسته باد . پايى كه راه او را نپويد و جان را به وصال نرگسش نرساند ، براى ابد زار و خوار باد . چنين پايى كه عاقبتش جز درد سر چيزى نيست ، شايستهء زنجير آهنين است .\r\n","description":"","footnote":"","page_name":" 449 ","page_number":453},
  {"content":"\r\n\r\nبيان مجاهد كه دست از مجاهده باز ندارد اگر چه داند كه بسطت عطاء حق كه آن مقصود است از طرف ديگر و به سبب عمل ديگر به دو برساند كه در مهم او نبوده باشد و او در اين طريق معين اميد بسته همين در مىزند شايد كه حق تعالى آن روزى را از درِ ديگر رساند كه او آن تدبير نكرده باشد و يرزقه من حيث لا يحتسب . العبد يدبر و اللَّه يقدر . و بود كه بنده را بندگى بود كه مرا از غير اين در بسازند اگر چه حلقهء اين در مىزنم حق تعالى او را هم از اين در روزى رساند فى الجمله اين همه درهاى يك سراى است .\r\n\r\n( ( 4175 ) ) يا در اين ره مىبيابم كام من\r\nيا چو باز آيم روم سوى وطن\r\n( ( 4176 ) ) بو كه موقوف است كامم بر سفر\r\nچون سفر كردم بيابم در حضر\r\nكى به جد مىجستمى چندين ورا\r\nچون نبود از من جدا يك اى فتى\r\n( ( 4177 ) ) يار را چندان بجويم جد و چُست\r\nتا بدانم كه نمىبايست جست\r\n( ( 4178 ) ) آن معيت كى رود در گوش من\r\nتا نگردم گرد دوران ز من\r\n( ( 4179 ) ) كى كنم من از معيت فهم راز\r\nجز كه از بعد سفرهاى دراز\r\n( ( 4180 ) ) حق معيت گفت و دل را مهر كرد\r\nتا كه عكس آن به گوش آيد نه طرد\r\n( ( 4181 ) ) چون سفرها كرد و داد راه داد\r\nبعد از آن مهر از دل او برگشاد\r\n( ( 4182 ) ) چون خطائين آن حساب با صفا\r\nگرددش روشن ز بعد دو خطا\r\n( ( 4183 ) ) بعد از آن گويد اگر دانستمى\r\nاين معيت را كى او را جستمى\r\n( ( 4184 ) ) دانش آن بود موقوف سفر\r\nنايد آن دانش به تيزى فكر\r\n( ( 4185 ) ) آن چنان كه وجه وام شيخ بود\r\nبسته و موقوف گريهء آن وجود\r\n( ( 4186 ) ) كودك حلواييى بگريست زار\r\nتوخته شد وام آن شيخ كبار\r\n( ( 4187 ) ) گفته شد آن داستان معنوى\r\nپيش از اين اندر خلال مثنوى\r\n( ( 4188 ) ) در دلت خوف افكند از موضعى\r\nتا نباشد غير آنت مطمعى\r\n\r\n","description":"","footnote":"","page_name":" 450 ","page_number":454},
  {"content":"\r\n\r\n\r\n( ( 4189 ) ) در طمع خود فايدهء ديگر نهد\r\nوان مرادت از كسى ديگر دهد\r\n( ( 4190 ) ) اى طمع بربسته بر يك جاى سخت\r\nكايدم ميوه از اين عالى درخت\r\n( ( 4191 ) ) آن طمع زينجا نخواهد شد وفا\r\nبل ز جاى ديگر آيد آن عطا\r\n( ( 4192 ) ) آن طمع را پس چرا در تو نهاد\r\nچون نبودش نيّت اكرام و داد ؟\r\n( ( 4193 ) ) از براى حكمتى و صنعتى\r\nنيز تا باشد دلت در حيرتى\r\n( ( 4194 ) ) تا دلت حيران بود اى مستفيد\r\nكاين مرادم از كجا خواهد رسيد\r\n( ( 4195 ) ) تا بدانى عجز خويش و جهل خويش\r\nتا شود ايقان تو در قلب بيش\r\n( ( 4196 ) ) هم دلت حيران شود در منتجع\r\nكه چه روياند مصرِّف زين طمع\r\n( ( 4197 ) ) طمع دارى روزيى در درزيى\r\nتا ز خياطى برى نان تازئى\r\n( ( 4198 ) ) رزق تو در زرگرى آيد پديد\r\nكه زو همت بود آن مكسب بعيد\r\n( ( 4199 ) ) پس طمع در درزيى بهر چه بود\r\nچون تو را از جاى ديگر درگشود ؟\r\n( ( 4200 ) ) بهر نادر حكمتى در علم حق\r\nكه نوشت آن حكم را در ما سبق\r\n( ( 4201 ) ) نيز تا حيران بود انديشه ات\r\nتا كه حيرانى بود كل پيشه ات\r\n( ( 4202 ) ) يا وصال يار زين سعيم رسد\r\nيا ز راهى خارج از سعى جسد\r\n( ( 4203 ) ) من نگويم زين طريق آيد مراد\r\nمىطپم تا از كجا خواهد گشاد\r\n( ( 4204 ) ) سر بريده مرغ هر سو مىفتد\r\nتا كدامين سو رهد جان از جسد\r\n( ( 4205 ) ) تا مراد من بر آيد زين خروج\r\nيا ز برجى ديگر از ذات البروج\r\n\r\nآيه\r\n« وَمَنْ يَتَّقِ الله يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ 65 : 2 - 3 » ( 1 )  ( و كسى كه به خدا تقوا بورزد ، خداوند براى او راه نجاتى قرار مىدهد و از آنجا كه به گمانش نمىرود روزى نصيبش مىكند ) .\r\n« وَهُوَ مَعَكُمْ أَيْنَ ما كُنْتُمْ 57 : 4 » ( 2 )  ( او با شما است هر كجا كه باشيد . )\r\n","description":"","footnote":" ( 1 ) سوره الطلاق ، آيهء 3 . .  ( 2 ) سوره الحديد ، آيهء 4 . . ","page_name":" 451 ","page_number":455},
  {"content":"\r\n\r\n\r\n( ( 4177 ) ) يار را چندان بجويم جدّ و چُست\r\nكه بدانم كه نمىبايست جست\r\n( ( 4178 ) ) آن معيت كى رود در گوش من\r\nتا نگردم گرد دوران ز من\r\n( ( 4179 ) ) كى كنم من ار معيت فهم راز\r\nجز كه از بعد سفرهاى دراز\r\n\r\nخدا كند كه انسان جويندهء خدا پس از سياحت و جستجوى صفحات بيرون از خود ، بار ديگر بتواند به درون خود بر گردد و پس از ارزيابى درون و برون ، طعم معيت ( بودن با خدا ) را بچشد .\r\nحسين بن علي عليه السلام در نيايش عرفه با خدايش چنين راز و نياز مىكند :\r\n« الهى ترددى فى الاثار يوجب بعد المزار فاجمعنى بخدمه توصلنى اليك » . ( 1 )  ( خداوندا ، سير و گردش در آثار خلقت ، ديدار تو را بر من دور مىسازد ، توفيقت را شامل حالم فرما تا با انجام وظيفه به سوى تو رهسپار شوم ) .\r\nجهان هستى خود را آمادهء شناسايى ما نشان مىدهد ، وسيلهء شناسايى ما همين حواس درونى و برونى و آلات ساخته شده ايست كه آنها را براى كمك به حواس به دست آورده‌ايم ، آيا اين حواس و وسايل و آلات مىتوانند با امانت كامل واقعيتها را براى ما قابل درك بسازند ؟ البته نه ، زيرا عوامل فراوانى ايجاب مىكند كه موضوعات و روابط جهان هستى را همواره در موقعيتهاى مخصوصى كه از درون و برون رنگ آميزى مىشود ، مورد درك قرار بدهيم .\r\nاز طرف ديگر تاريكى و خشونت جهان ماديات و اختلاف نمودها و حكومت مطلقهء كميتها و كيفيتها و گسترش آنها در رود خانهء دايم الجريان تحولات و كون\r\n","description":"","footnote":" ( 1 ) دعاى عرفه ، حسين عليه السلام توضيح : - بعضى از جملات اين قطعه در كتاب نيايش حسن عليه السلام تأليف اين جانب آمده است . . ","page_name":" 452 ","page_number":456},
  {"content":"\r\nو فسادها نمىتواند سنخيتى با آن موجود برين داشته باشد كه همه جهان هستى و ميلياردها برابر آن در مقابلش بيش از يك واحد تصور در برابر روح بىنهايت با عظمت آدمى نمىباشد .\r\nاين است كه انسان هر چه را كه در جهان هستى با خدا هم سنخ گرفته و بخواهد خدا را از آن چيز دريابد ، راهش دور تر و ديدگانش در تاريكى غوطه ور مىگردد و مىگويد :\r\n\r\nدر اين شب سياهم گم گشته راه مقصود\r\nاز گوشه‌اى برون آى اى كوكب هدايت\r\nاز هر طرف كه رفتم جز حيرتم نيافزود\r\nزينهار از اين بيابان وين راه بىنهايت ( 1 ) \r\n\r\nآه خداوندا ، براى ديدار تو به كوهساران سر به فلك كشيده مىنگرم و پرندگان دور پرواز را مىبينم كه پيش از وصول به نخستين قله هايش بر مىگردند و راه خود را پيش مىگردند . رسوب اعصار و قرون گذشته را در خطوط و چروكهايش مىخوانم و امتناعش را از دستبرد حوادث دگرگون كننده روزگاران در نظر مىآورم نوازشى كه اين كوهساران به تخيلات و انديشهء من مىنمايند : اين است كه لحظاتى چند ، در حيرت و احساس عظمت غوطه ورم مىسازند و آنگاه به خود مىآيم و مىبينم به همان مقدار و چگونگى كه كوهساران به من نشان داده است ، در راه جويندگى بارگاهت باز پس گشته‌ام ، ولى صدايى بدرقهء را هم مىشود [ كه آشناتر از انعكاس صوتى خودم مىباشد 
  ] در كوه طنين انداخته و مىگويد : راه برو .\r\nخداوندا ، كوههاى سر به فلك كشيده كجا و بارگاه ربوبى تو كجا ؟ درياها با آن افق و ديدگاه بس گسترده شان با عظمت و لطيفترند ، به دريا بنگرم ، شايد كه از پهنهء بىكران و امواج خروشانش گامى به سوى تو بر دارم ، دريا از استقلال و ثباتى كه از خود نشان مىدهد ، مرا به تخيل و روياهايى وادار مىكند كه حتى مىخواهم آگاهى و اختيار را هم به دريا نسبت بدهم .\r\n","description":"","footnote":" ( 1 ) حافظ . . ","page_name":" 453 ","page_number":457},
  {"content":"\r\nتجرد دريا از تعينات و تضادها ، ديدگانم را با بىكرانگى لطيف خود انبساط مىبخشد و در روياى عميق فرو مىروم ، ناگهان روزنه‌اى از دريا براى ديدار جمال و جلال نقش عالم هستى باز مىگردد ، خطوطى زرين در آن نقشه مىبينم كه مىگويد : اين جا مايست و به سير خود ادامه بده ، چند لحظه پيش خس ناچيزى چنين راز و نيازى با من داشت . و ماهى كوچكى به دهان پرنده‌اى دادم و او را بال و پر زنان به آشيانهء خود بر گردانيدم .\r\nخداوندا ، درياهاى بىكران كجا و بارگاه ربوبى تو كجا ؟ گلهاى ظريف و زيبا را تماشا مىكنم ، تبسم آنها ديدگانم را و بوى معطر آنها مشامم را مىنوازد . خنده هاى بىصدا و تبسمهاى معصومانه گل كه هيچ تيرگى دو رويى راهى به آن ندارد ، تبسم بس پر معنا در درونم به وجود مىآورد و شكوفانم مىسازد اين شكفتن به بينايى درونم مىافزايد و راهى از گلها پيش پايم گسترده مىبينم كه با خط جلى و خوانا بر سر آن راه نوشته است . كه راه برو و اين جا منزلگه نهايى تو نيست .\r\nخداوندا ، گلهاى معطر و زيبا و خندان كجا و پيشگاه ربوبى تو كجا ؟ به درختان سر سبز و خرم و دشت و چمنهاى روح افزا مىنگرم ، گوش به سكوت آنها كه عالىترين سرود را مىنوازد . فرا مىدهم ، خصوصا در آن هنگام كه نسيم بهارى بر روى آنها وزيدن مىگيرد و شكوفه ها و برگها و چمنها را به دست افشانى و پاى كوبى در مهمانسراى الهى وا مىدارد . درك پيوستگى اين همه جنبشها و لرزشها به لرزش هستى در ايوان ربوبى ، چنان در حيرت و شعف غوطه ورم مىسازد كه به توصيف هيچ كس بر نمىآيد . تا آنگاه كه لحظات نهايى آشنائى عميقم با آن مناظر دلربا فرا مىرسد و مىبينم كه شاخسارها و شكوفه ها دستهايى هستند كه با حركات\r\n","description":"","footnote":"","page_name":" 454 ","page_number":458},
  {"content":"\r\nو اشارات لطيف و ظريف خود به عبور از اين راه منزل نما مىخوانند و مىگويند : راه برو .\r\nخداوندا ، كجا ، و پيشگاه ربوبى تو كجا ؟ خداوندا ، درختان سرسبز و دشت و چمنهاى روح افزا كجا ، و پيشگاه ربوبى تو كجا ؟ به خود مىنگرم و در اعماق دل و عقل و انديشه و خيال فرو مىروم و با جهانى بس بزرگتر از عرصهء طبيعت در درون خويش رو برو مىگردم ، اين جايگاه گيرندگى و سازندگى و محو و اثبات و وجدان و تجسيم و تجسم و بىنهايت و درك ذات ، عظمتى بالاتر از جهان محسوسات به من نشان مىدهد ، آنگاه كه مىخواهم جمال و جلال ربوبى را در اين جايگاه دريابم ، يك نغمهء غيبى در فضاى درونم طنين انداز مىگردد و مىگويد : اين جا هم مايست و راه برو .\r\nخداوندا ، حس و وهم و دل و عقل و انديشه كجا و پيشگاه ربوبى تو كجا ؟ بار ديگر قدم از درون به بيرون مىگذارم و فضاى بىكران با نقطه هاى زرين را كه در مقابل ديدگانم گسترده است ، مىبينم و طاير تيز رو و سبك بال خيال با سرعت بىنهايت در آن پهنه وسيع ، كران تا به كران به پرواز در مىآيد و كرات فضايى را با يك بال زدن در هم مىنورد و ناگهان بانگ آشنائى گوشم را مىنوازد و مىگويد : كجا مىروى ؟ بر گرد و راه برو .\r\nخداوندا ، فضاى بىكران با ستارگان زرينش كجا و پيشگاه ربوبى تو كجا ؟ صدايى را مىشنوم كه مىگويد :\r\nجمعى ز كتاب و سخنت مىجويند جمعى ز گل و نسترنت مىجويند آسوده جماعتى كه دل از همه چيز برتافته از خويشتنت مىجويند و مىگويد : قدم بر دار خود را در منزلگه محبوبت ببين ، قصد كن به مقصد برس .\r\n","description":"","footnote":"","page_name":" 455 ","page_number":459},
  {"content":"\r\n\r\nاين همه راه هاى دور دراز و پهنه هاى گوناگون را در نورديدم و جز تقاضاى راه برو چيزى نشنيدم . ناتوانى و تحير در خويشتن غوطه ورم ساخت و نغمهء پر طنين راه برو تدريجا دامنهء امواج خود را از فضاى درونم كشيد و ناگهان درون و برون را ديدم كه به دنبال ناپديد شدن امواج نغمهء راه برو ، به سايهء ضعيفى تبديل گرديد و بود و نمود تاريك خود را از دست دادند و در عالمى از نور غوطه ور گشتند و همهء مفاهيم جبر و اختيار و استقلال و وابستگى و حركت و سكون و هست و نيست ، هويت معمولى خود را از دست دادند و در روشنايى آن نور ، آن معانى را كه عالىتر از آنها به تصور كسى در نمىآيد ، به خود گرفتند ، همهء اشياء و حقايق درونى و برونى در آن نور هم راه مىنمودند و هم مقصد .\r\nمقصد مىنمودند ، زيرا جاذبيت فوق العاده‌اى داشتند كه جز با رابطه با خورشيد عظمت الهى قابل دريافت نبودند و راه مىنمودند ، زيرا - منبع آن نور والاتر از آن است كه درون و برون انسان و جهان گنجايش آن را داشته باشد .\r\nتفسير ابيات\r\nمن مىروم يا در اين راه به كامم مىرسم ، يا بر مىگردم و در وطنم مىمانم . شايد كه كاميابى من وابسته به سفرى است كه در پيش گرفته‌ام و بايد اين سفر را سپرى كنم و بر گردم و در جايگاه اولىام به مقصودم نائل گردم . من در اين حال كه او را از خود جدا مىدانم ، بايستى با جديت كامل او را جستجو كنم . اين كوشش و جويندگى براى من آن قدر لازم است كه بايد بگردم ، تا به اين نتيجه برسم كه نمىباست او را جستجو كرد .\r\nآن معيت ( با من بودن ) خداوندى را بدون گردش در همهء جهان هستى درك نخواهم كرد . حق تعالى كه مهر و هو معكم اينما كنتم را بر دلها زده است ، براى آنست كه بدانيم : چنان نيست كه هر راهى را كه ما انتخاب كرديم ، مىتواند ما را به پيشگاه الهى رهنمون شود ، بلكه فيض و كمك الهى است كه مىتواند راهى پيش پاى ما\r\n","description":"","footnote":"","page_name":" 456 ","page_number":460},
  {"content":"\r\nبگستراند [ معناى عكس در بيت كه اصطلاح منطقى در تعريف است ، به معناى جامع الافراد بودن است 
  ] يعنى مهر معيت كه در دل زده شده است ، براى هر گونه كوشش و تلاش در راه حق است ، ولى پس از آن كوششها و سفرهاى دور و دراز مهر از دل بر داشته مىشود ، مانند حل مجهول با فرض دو خطا ( در حساب قديم ) ، است كه پس از فرض دو خطا و محاسبهء آن دو ، مجهول به دست مىآيد .\r\nپس از آن همه جستجو و ره نوردىها مىگويد : اگر مىدانستم كه خدا اين قدر به من نزديك است ، آن سفرهاى دور و دراز را در پيش نمىگرفتم و نمىداند كه به وجود آمدن همين دانش و بينش با تند و تيز بودن انديشه ها امكان پذير نبوده بلكه به آن سفرها و كوششها نيازمند بوده است .\r\nچنان كه در داستان شيخ احمد خضرويه گفتيم كه در حال مرگ تمام وامدارانش در بالين او بودند و وام خود را مىخواستند ، صداى حلوا فروشى را شنيد و به خادمش گفت : برو آن حلوا را بخر و بياور تا اين وام داران بخورند و اين قدر با قيافهء ناراحت در پيش من ننشينند . وقتى كه حلوا را خوردند ، كودك حلوا فروش گفت : پول حلوا را بدهيد تا بروم شيخ گفت : از كجا پول بياورم ؟ كودك گريست . در اين حال بود كه خادمى طبق روى سر نهاده وارد شد و هديهء چهار صد دينار را كه يكى از بزرگان داده بود ، در مقابل شيخ نهاد ، هم وام وامداران ادا شد و هم پول كودك حلوا فروش را پرداختند .\r\nخداوند متعال بر آورده شدن احتياج تو را در موضعى نشان مىدهد و تو با تمام جديت و اهميت همان موضع را مورد طمع قرار مىدهى ، خداوند مقصود تو را از جاى ديگر تامين مىكند . آن حرص و اشتياق خود حكمت و فايده‌اى دارد ، پس -\r\n\r\n( ( 4190 ) ) اى طمع بربسته بر يك جاى سخت\r\nكايدم ميوه ازين عالى درخت\r\n( ( 4191 ) ) آن طمع زينجا نخواهد شد وفا\r\nبل ز جاى ديگر آيد آن عطا\r\n\r\nآن طمع و حرص كه در مورد معينى دامن گير تو مىگردد ، براى آن است كه وقتى كه با دست خالى بر مىگردى ، حالت حيرت و ياس در تو به وجود آيد .\r\n","description":"","footnote":"","page_name":" 457 ","page_number":461},
  {"content":"\r\nو تدريجا در قلب تو به يقين به خداوند بر آورندهء حاجات مبدل گردد و بدانى كه بر آورندهء حقيقى احتياجات كيست .\r\nفايدهء طمع و حرص در آن است كه در آن جايگاه برگ و نوا كه دلت رفته است ، در حيرت فرو روى كه خداوند از اين جايگاه چه خواهد رويانيد .\r\nتو روزى خود را در دوزندگى مىطلبى ، روزى تو را در زرگرى نهاده است كه از گمان تو بدور بود . پس آن طمع به دوزندگى از روى حكمت خداوندى بود كه در گذشته ثبت شده است ، چنان كه گفتم : تا حيرتى سازنده تو را در خود غوطه ور بسازد .\r\nخلاصه ، من اين راه را خواهم رفت ، -\r\n\r\n( ( 4202 ) ) يا وصال يار زين سعيم رسد\r\nيا ز راهى خارج از سعى جسد\r\n\r\nمن نمىگويم مرادم از اين راه حاصل خواهد گشت ، ولى در اين راه آن قدر خواهم طپيد تا در مراد برويم گشوده شود ، چنان كه -\r\n\r\n( ( 4204 ) ) سر بريده مرغ هر سو مىفتد\r\nتا كدامين سو رهد جان از جسد\r\n\r\n","description":"","footnote":"","page_name":" 458 ","page_number":462},
  {"content":"\r\n\r\n\r\n\r\nحكايت مرد ميراث يافته در خرج اسراف كرده مفلس شد\r\n\r\n( ( 4206 ) ) بود زر ميراثئى را بىشمار\r\nجمله را خورد و بماند او زار زار\r\n( ( 4207 ) ) مال ميراثى ندارد خود وفا\r\nچون به ناكام از گذشته شد جدا\r\n( ( 4208 ) ) او نداند قدر هم كار زان بيافت\r\nكه به كدّ و كسب و رنجش كم شتافت\r\n( ( 4209 ) ) قدر جان زان مىندانى اى فلان\r\nكه بدادت حق به بخشش رايگان\r\n( ( 4210 ) ) نقد رفت و جنس رفت و خانه ها\r\nماند چون جغدان در اين ويرانه ها\r\n( ( 4211 ) ) گفت يا رب برگ دادى رفت برگ\r\nيا بده برگى و يا بفرست مرگ\r\n( ( 4212 ) ) چون تهى شد ياد حق آغاز كرد\r\nيا رب و يا رب اجرنى ساز كرد\r\n( ( 4213 ) ) چون پيمبر گفت مؤمن مزمر است\r\nدر زمان خاليى ناله گر است\r\n( ( 4214 ) ) چون شود پر ، مطربش بنهد ز دست\r\nپر مشو كاسيب دست او خوش است\r\n( ( 4215 ) ) نى شو و خوش باش بين الاصبعين\r\nكز مىلا اين سرمست است اين\r\n\r\nروايت\r\n« عن النبى : مثل المؤمن كمثل المزمار لا يحسن صوته الا بخلاء بطنه » ( 1 )  ( مثل مؤمن مانند ( عود ) است ، صداى او به خوبى در نمىآيد ، مگر با خالى بودن شكمش . )\r\n\r\n( ( 4208 ) ) او نداند قدر هم كار زان بيافت\r\nكه به كدّ و كسب و رنجش كم شتافت\r\n( ( 4209 ) ) قدر جان زان مىندانى اى فلان\r\nكه بدادت حق به بخشش رايگان\r\n\r\nاگر جان آدمى با كوشش و تلاش به دست مىآمد ، با آن جان چه مىكرد ؟\r\nمثل معروفى است كه مىگويد : مالى كه به ارث به آدمى رسيده باشد دوام و بقائى ندارد . جلال الدين براى توضيح مسئلهء جان از اين مثل معروف استفاده\r\n","description":"","footnote":" ( 1 ) پاورقى شرح مثنوى رمضانى ، ص 414 . . ","page_name":" 459 ","page_number":463},
  {"content":"\r\nكرده است .\r\nاو مىگويد : انسانها همين مقدار مىدانند كه جان دارند ، اما اين جان چيست ؟ و ارزشش كدام است ؟ و چه بهره بردارى از آن مىتوان كرد ؟ كارى با اين مسائل ندارند ، زيرا جان را با سعى و كوشش نياندوخته‌اند ، جان حقيقتى است خدا دادى ، مانند مالى كه از ارث به انسان رسيده باشد و اين مطلب فوق العاده جالب و آموزنده است .\r\nيك مسئلهء ديگر را كه مربوط به اين مسئله است جلال الدين در ابيات گذشته گفته بود كه : تو اگر چه هويت و حقيقت خود را نمىدانى ، ولى - « جهد كن چندانكه دانى كيستى » از مجموع اين دو مسئله مىتوان تكليف آدمى را در بارهء جان دريافت كه در مقابل جان چه بايد كرد ؟ آن تكليف اين است كه خود ماهيت جان كه مواد خام آن را طبيعت و قوانين آن در اختيار ما گذاشته است و همچنان آن راز نهانى كه در نهانگاه حيات به مشيت خداوندى مربوط است ، مورد مسئوليت من نيست ، زيرا به طور قطع از اختيار من بيرون است .\r\nو اما پروراندن و تصفيه و رسانيدن جان به رشد نهايى ، كارى است كه به عهدهء من گذاشته شده است و من مىتوانم جان را در پهنهء هستى به ثمر برسانم ، ولى من هوى و هوس حيوانى را سد راه خود قرار مىدهم و به همان خواص طبيعى حيات كه كمترين رنج و مشقت را در راهش متحمل نشده‌ام ، قناعت ورزيده و بهره بردارى از آن خواص را نهايت آرمان خود قرار مىدهم .\r\nبدين ترتيب گران بهاترين گوهر وجود را بدون تاسف و بدون ارزيابى واقعى مستهلك مىسازم ولى اگر در تكامل و اعتلاى جان بكوشم و رنج ببرم ، بدون ترديد قدر و ارزش آن را خواهم شناخت و از هر لحظه اش براى ابديت نتيجه ها خواهم گرفت . يكى ديگر از عوامل پوچى زندگى در دوران ما كه نيمهء دوم از قرن بيستم است ، همين\r\n","description":"","footnote":"","page_name":" 460 ","page_number":464},
  {"content":"\r\n\r\nمطلب است كه جلال الدين در اين مورد متذكر شده است : يعنى جان انسانها همانند مال ارثى است كه بىاختيار در اختيار آنها قرار گرفته است .\r\nتفسير ابيات\r\nيك وارث طلاى بىشمار به دست آورده و همهء آنها را مستهلك ساخته و بىچاره گشت . مال ميراثى وفا ندارد ، زيرا كسى كه آن ارث را از خود گذاشته است ، كام خود را از آن نگرفته ، از دست داده است .\r\nاو قدر آن مال را ندانست ، زيرا آن را ارزان يافته بود ، و « هر كه او ارزان خرد ارزان دهد » تو هم اى انسان ، قدر جان را نخواهى دانست ، زيرا كه آن را به رايگان يافته‌اى .\r\nنقد و جنس و خانه ها از دست وارث ناهشيار مىرود و مانند جغدان در ويرانه ها مىنشيند و واى واى سر مىدهد . آن وارث مىگفت : اى خداى من ، برگ و نوايى به من بخشيده بودى ، همهء آنها از دستم رفت ، يا برگ و نواى ديگرى عطايم فرما يا مرگى بفرست كه به حياتم پايان ببخشد . او -\r\n\r\n( ( 4212 ) ) چون تهى شد ياد حق آغاز كرد\r\nيا رب و يا رب اجرنى ساز كرد\r\n\r\nپيامبر فرموده است : مؤمن مانند عود است كه در زمان خالى بودن شكمش به صدا در مىآيد وقتى كه آن عود پر شود ، نوازنده اش او را ترك مىكند . هرگز خود را پر مبين ، تا از نوازش او محروم نمانى . خالى و در ميان دو انگشت خدايى خوش باش ، زيرا كه موجود مكانى از بادهء لا مكانى سرمست مىگردد .\r\n","description":"","footnote":"","page_name":" 461 ","page_number":465},
  {"content":"\r\n\r\nدر بيان سبب تأخير در اجابت دعاى مؤمن از حضرت عزت\r\n\r\n( ( 4216 ) ) رفت طغيان آب از چشمش گشاد\r\nابر چشمش زرع دين را آب داد\r\nدر دعا و لابه در زد هر دو دست\r\nزر طلب شد بىتعب آن زر پرست\r\n( ( 4217 ) ) اى بسا مخلص كه نالد در دعا\r\nتا رود دود خلوصش بر سما\r\n( ( 4218 ) ) تا رود بالاى اين سقف برين\r\nبوى مجمر از انين المذنبين\r\n( ( 4219 ) ) پس ملايك با خدا نالند زار\r\nكاى مجيب هر دعا و اى مستجار\r\n( ( 4220 ) ) بندهء مؤمن تضرع مىكند\r\nاو نمىداند به جز تو مستند\r\n( ( 4221 ) ) تو عطا بىگانگان را مىدهى\r\nاز تو دارد آرزو هر مشتهى\r\n( ( 4222 ) ) حق بفرمايد كه نز خوارى اوست\r\nعين تأخير عطا يارى اوست\r\nنالهء مؤمن همىداريم دوست\r\nگو تضرع كن كه اين اعزاز اوست\r\n( ( 4223 ) ) حاجت آوردش ز غفلت سوى من\r\nآن كشيدش موكشان در كوى من\r\n( ( 4224 ) ) گر برآرم حاجتش او وا رود\r\nهم در آن بازيچه مستغرق شود\r\n( ( 4225 ) ) گرچه مىنالد به جان يا مستجار\r\nدل شكسته سينه خسته گو به زار\r\n( ( 4226 ) ) خوش همىآيد مرا آواز او\r\nوان خدايا گفتن و آن راز او\r\n( ( 4227 ) ) و آن كه اندر لابه و در ماجرا\r\nمىفريباند به هر نوعى مرا\r\n( ( 4228 ) ) طوطيان و بلبلان را از پسند\r\nاز خوش آوازى قفس در مىكنند\r\n( ( 4229 ) ) زاغ را و جغد را اندر قفس\r\nكى كنند اين خود نيامد در قصص\r\n( ( 4230 ) ) پيش شاهد باز چون آيد دو تن\r\nآن يكى كمپير و آن يك خوش ذقن\r\n( ( 4231 ) ) هر دو نان خواهند او زوتر فطير\r\nآرد و كمپير را گويد كه گير\r\n( ( 4232 ) ) وان دگر را كه خوشستش قد و خد\r\nكى دهد نان بل به تأخير افكند\r\n( ( 4233 ) ) گويدش بنشين زمانى بىگزند\r\nكه به خانه نان تازه مىپزند\r\n( ( 4234 ) ) چون رسد آن نان گرمش بعد كد\r\nگويدش بنشين كه حلوا مىرسد\r\n( ( 4235 ) ) هم بدين فن دار دارش مىكند\r\nوز ره پنهان شكارش مىكند\r\n\r\n","description":"","footnote":"","page_name":" 462 ","page_number":466},
  {"content":"\r\n\r\n\r\n\r\n( ( 4236 ) ) كه مرا كارى است با تو يك زمان\r\nمنتظر مىباش اى خوب جهان\r\nتا بدين حيلت فريباند ورا\r\nتا مطيع و رام گرداند ورا\r\nمثل آن كمپير دان بىگانگان\r\nشاهد و خوش روى مثل مؤمنان\r\n\r\nروايت\r\n« عن ابى عبد الله عليه السلام قال ان العبد ليدعو فيقول الله تعالى قد استجبت له و لكن احبسوه بحاجته فانى احب صوته و ان العبد ليدعو فيقول الله تبارك و تعالى : عجلوا له حاجته فانى ابغض صوته » ( 1 )  ( از امام صادق عليه السلام است كه فرمود : بنده خدا دعا مىكند و خداوند به دو فرشته مىفرمايد : دعايش را مستجاب كردم ، ولى حاجتش را نگه داريد و ندهيد ، زيرا من صداى او را دوست مىدارم و بندهء ديگرى دعا مىكند ، خداوند متعال مىفرمايد : در بر آوردن حاجتش تعجيل كنيد ، زيرا آوازش را خوش نمىدارم . )\r\nتفسير ابيات\r\nسرانجام آن وارث به گريه افتاد و اشك چشمش مزرعهء دين را آبيارى كرد دو دست در دعا زد و خواستار گنج بىرنج گرديد . بسا انسان مخلص كه در دعايش ناله ها سر مىدهد و دود آه خالصش به آسمانها سر مىكشد و بوى منقل سينهء گناه كارى كه در حال ناله است بر بالاى سقف برين مىرود . فرشتگان با ناله و زارى به خدا مىگويند :\r\n« كاى مجيب هر دعا و مستجار » -\r\n\r\n( ( 4220 ) ) بندهء مؤمن تضرع مىكند\r\nاو نمىداند به جز تو مستند\r\n\r\nتو كه به همهء بىگانگان عطاها مىكنى و آرزوى هر خواهنده را بر مىآورى ، بندهء مؤمن تو ناله ها مىكند و آه ها مىكشد و تمناها دارد .\r\nخداوند در پاسخ فرشتگان مىفرمايد : ما نالهء مؤمن را دوست مىداريم به مؤمنان بگوييد : ناله كنند كه عزت آنان در ناله و زارى است .\r\n","description":"","footnote":" ( 1 ) وافى ، فيض كاشانى ، ج 5 ص 229 . . ","page_name":" 463 ","page_number":467},
  {"content":"\r\nاحتياج است كه اين انسان را به سوى من كشيده است ، اگر حاجتش را بر آورم ، در همان وقت از من روى گردان مىشود و باز در همان بازيچه هاى خود فرو مىرود .\r\nاگر با دل شكسته و سينهء خسته مىنالد ، بگو ناله كن و بزار كه آواز و ناله و خداوندا گفتن او را خوش مىدارم .\r\nاو به خيال خود با ناله و زارى مرا مىفريباند . طوطيان و بلبلان را به جهت خوش آوازى كه دارند در قفس مىاندازند . وقتى كه دو فرد پير و جوان زيبا نزد آدم زيبا دوست بيايند و نان بخواهند ، نان ناپخته را فورا به آن پير مىدهد و مىگويد : بگير و بخور . و اما به آن زيباى خوش قد و زيبا روى نانى نمىدهد و به تأخير مىاندازد و -\r\n\r\n( ( 4233 ) ) گويدش بنشين زمانى بىگزند\r\nكه به خانه نان تازه مىپزند\r\n( ( 4234 ) ) چون رسد آن نان گرمش بعد كد\r\nگويدش بنشين كه حلوا مىرسد\r\n\r\nبا اين فوت و فن او را معطل مىكند و از راه پنهانى سفارش مىكند -\r\n\r\n( ( 4236 ) ) كه مرا كاريست با تو يك زمان\r\nمنتظر مىباش اى خوب جهان\r\nتا بدين حيلت فريباند ورا\r\nتا مطيع و رام گرداند ورا\r\n\r\nمثل بىگانگان مثل آن كمپير است و مثل مؤمنان ، شاهد خوش روى .\r\n","description":"","footnote":"","page_name":" 464 ","page_number":468},
  {"content":"\r\n\r\n\r\nديدن ميراثى به خواب كه در مصر به فلان گنجى است و رفتن به شهر مصر در طلب آن\r\n\r\n( ( 4237 ) ) بىمرادى مؤمنان از نيك و بد\r\nتو يقين مىدان كه بهر اين بود\r\nاين جهان زندان مؤمن زين بود\r\nكافران را جنت حالى شود\r\n( ( 4238 ) ) خواجه چون ميراث خورد و شد فقير\r\nآمد اندر يارب و گريه و نفير\r\n( ( 4239 ) ) خود كه كوبد اين درِ رحمت نثار\r\nكه نيابد در اجابت صد بهار\r\n( ( 4240 ) ) خواب ديد او هاتفى گفت او شنيد\r\nكه غناى تو به مصر آيد پديد\r\n( ( 4241 ) ) رو به مصر آن جا شود كار تو راست\r\nكرد گريه ت را قبول ، او مرتجاست\r\n( ( 4242 ) ) در فلان موضع يكى گنجى است زفت\r\nدر پى آن بايدت تا مصر رفت\r\n( ( 4246 ) ) در فلان كوى و فلان موضع دفين\r\nهست گنجى سخت نادر بس ثمين\r\n( ( 4243 ) ) بىدرنگى هين ز بغداد اى نژند\r\nرو به سوى مصر و منبتگاه قند\r\n( ( 4244 ) ) چون ز بغداد آمد او تا سوى مصر\r\nگرم شد پشتش چو ديد او روى مصر\r\n( ( 4245 ) ) بر اميد وعدهء هاتف كه گنج\r\nيابد اندر مصر بهر دفع رنج\r\n( ( 4247 ) ) ليك نفقه اش بيش و كم چيزى نماند\r\nخواست كديه بر عوام الناس راند\r\n( ( 4248 ) ) ليك شرم و همتش دامن گرفت\r\nخويش را در صبر افشردن گرفت\r\n( ( 4249 ) ) باز نفسش از مجاعت برطپيد\r\nاز گدايى كردن او چاره نديد\r\n( ( 4250 ) ) گفت شب بيرون روم من نرم نرم\r\nتا ز ظلمت نايدم از كديه شرم\r\n( ( 4251 ) ) همچو شبكوكى كنم من ذكر و بانگ\r\nتا رسد از بامهايم نيم دانگ\r\n\r\nروايت\r\n« الدنيا سجن المؤمن و جنه الكافر » ( 1 )  ( دنيا براى مؤمن زندان و براى كافر بهشت است . )\r\n","description":"","footnote":" ( 1 ) پاورقى رمضانى ، ص 414 . . ","page_name":" 465 ","page_number":469},
  {"content":"\r\n\r\nتفسير ابيات\r\nنرسيدن مردم با ايمان به مراد خود به همان جهت است كه گفتم . يعنى به اين علت است كه دنيا زندان مؤمن و بهشت زود گذر براى كفار است و الا كيست كه اين در رحمت بخش را بكوبد و خواجه وقتى كه ميراث را خورد و مبتلاى فقر شد و به يا رب گفتن و گريه و داد و فرياد پرداخت ؟ بالاخره آن وارث مال از دست رفته در خواب شنيد كه هاتفى به او مىگويد : كه بىنيازى مالى تو در مصر صورت پذير خواهد بود ، رهسپار مصر شو كه كار تو در آنجا اصلاح مىشود و خداوند پناه دهنده ، گريه و زارى تو را قبول كرده است .\r\nبرو به مصر ، در فلان جا گنج بزرگى دفن شده است كه بسيار با ارزش و كمياب است . بدون درنگ از بغداد عازم مصر آن روييد نگاه قند شو . به اميد وعدهء هاتف كه گنج را در مصر خواهد يافت ، به راه افتاد ، ولى خرجىاش تمام شد ، خواست كه از عاميان گدائى كند ، -\r\n\r\n( ( 4248 ) ) ليك شرم و همتش دامن گرفت\r\nخويش را در صبر افشردن گرفت\r\n\r\nولى اين امتناع از سؤال ، طپش دلش را از گرسنگى باز نداشت و چاره‌اى جز گدايى نديد . با خويشتن -\r\n\r\n( ( 4250 ) ) گفت شب بيرون روم من نرم نرم\r\nتا ز ظلمت نايدم از كديه شرم\r\n\r\nو مانند گداى شب گرد دعا كنم و بانگ احتياج بر آورم ، باشد كه مردم از بامها و درها نيم دانگى به من بدهند .\r\n","description":"","footnote":"","page_name":" 466 ","page_number":470},
  {"content":"\r\n\r\nرسيدن آن شخص به مصر و بيرون آمدن به كوى در شب به جهت شبكوكى و گدايى و گرفتن عسس او را و مراد او پس از رنج حاصل آمدن و عسى ان تكرهوا شيئا و هو خير لكم ، ان مع العسر يسرا و قوله صلى الله عليه و آله اشتدى ازمة تنفرجى و جميع القرآن و الكتب فى تقرير هذا\r\n\r\n( ( 4252 ) ) اندر اين انديشه بيرون شد به كو\r\nو اندر اين فكرت همىشد سو به سو\r\n( ( 4253 ) ) يك زمان مانع همىشد شرم و جاه\r\nيك زمانى جوع مىگفتش بخواه\r\n( ( 4254 ) ) پاى پيش و پاى پس تا ثلث شب\r\nكه بخواهم يا بخسبم خشك لب ؟\r\n( ( 4255 ) ) ناگهانى خود عسس او را گرفت\r\nچوبها زد بىمحابا ناشگفت\r\n( ( 4256 ) ) اتفاقاً اندر آن شبهاى تار\r\nديده بد مردم ز شب دزدان ضرار\r\n( ( 4257 ) ) بود شبهاى مخوف و منتحس\r\nبس به جد مىجست دزدان را عسس\r\n( ( 4258 ) ) تا خليفه گفت كه ببريد دست\r\nهر كه شب گردد و گر خويش من است\r\n( ( 4259 ) ) بر عسس كرده ملك تهديد و بيم\r\nكه چرا باشيد بر دزدان رحيم\r\n( ( 4260 ) ) عشوه هاشان از چه رو باور كنيد\r\nيا چرا زايشان قبول زر كنيد\r\n( ( 4261 ) ) رحم بر دزدان و هر منحوس دست\r\nبر ضعيفان زحمت و بىرحمى است\r\n( ( 4262 ) ) هين ز رنج خاص مگسل ز انتقام\r\nرنج او كم بين نگر در رنج عام\r\n( ( 4263 ) ) اصبع ملدوغ بُر در دفع شر\r\nدر تعدّى و هلاك تن نگر\r\nگشته دزد انبه در آن ايام بس\r\nكان فقير افتاد در دست عسس\r\n( ( 4264 ) ) اتفاقاً اندر آن ايام دزد\r\nگشته بود انبوه و پخته و خام دزد\r\n( ( 4265 ) ) در چنين وقتش بديد و سخت زد\r\nچوبها و زخمهاى بىعدد\r\n( ( 4266 ) ) نعره و فرياد از آن درويش خاست\r\nكه مزن تا من بگويم حال راست\r\n( ( 4267 ) ) گفت اينك دادمت مهلت بگو\r\nتا به شب چون آمدى بيرون ؟ بگو\r\n( ( 4268 ) ) تو نه‌اى زاين جا ، غريب و منكرى\r\nراست گو تا تو به چه مكر اندرى ؟\r\n( ( 4269 ) ) اهل ديوان بر عسس طعنه زدند\r\nكه چرا دزدان كنون انبه شدند\r\n\r\n","description":"","footnote":"","page_name":" 467 ","page_number":471},
  {"content":"\r\n\r\n\r\n\r\n\r\n( ( 4270 ) ) انبهى از توست و از ياران توست\r\nوا نما ياران زشتت را نخست\r\n( ( 4271 ) ) ور نه كين جمله را از تو كشم\r\nتا شود ايمن ز شر هر محتشم\r\n( ( 4272 ) ) گفت او از بعد سوگندان پر\r\nكه نيم من خانه سوز و كسيه بُر\r\n( ( 4273 ) ) من نه مرد دزدى و بىداديم\r\nمن غريب مصرم و بغداديم\r\n\r\nآيه\r\n« وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ » 2 : 216 . ( 1 )  ( و شايد شما از چيزى كراهت داشته باشيد و آن مكروه خير شما باشد ) .\r\n« إِنَّ مَعَ اَلْعُسْرِ يُسْراً 94 : 6 . » ( 2 )  ( به تحقيق دشوارىها ، آسانىها در دنبال دارد . )\r\nروايت\r\n« عن النبى صلى الله عليه و آله : اشتدى ازمه تنفرجى . » ( 3 )  ( اى سختى و قحطى ، به شدت بگراى تا بر طرف شوى . )\r\nتفسير ابيات\r\nآن فقير با اين انديشه بيرون آمد و به اين سو و آن سو مىرفت . گاهى شرم و وقارش از سؤال مانع مىشد و گاه ديگر گرسنگى به سؤال كردن وادارش مىساخت . تا يك سوم از شب گذشته ، پايى پيش و پايى پس مىگذاشت و در ترديد بود كه آيا از مردم چيزى بخواهم يا به محرومى صبر كنم ؟ ناگهان عسس گريبانش را گرفته ، بىباكانه چوبها بر وى نواخت . زيرا اتفاقا در آن شبهاى تاريك ، مردم شهر از دزدان ضررها ديده بودند . شبهاى خوفناك و سختى بود و عسس با تمام جديت به جستجوى دزدان پرداخته بود . تا آنجا كه خليفه دستور داده بود كه دست دزد را ببريد ، اگر چه از خويشاوندان من بوده باشد . پادشاه\r\n","description":"","footnote":" ( 1 ) سوره البقره ، آيهء 216 . .  ( 2 ) سوره الانشراح ، آيهء 6 . .  ( 3 ) نهايه ، ابن اثير ، ج 1 ص 30 . . ","page_name":" 468 ","page_number":472},
  {"content":"\r\nعسس را هم تهديد كرده بود كه چرا ترحم به دزدان مىكنيد و عشوه ها و فريب كارى آنان را باور مىكنيد يا چرا از ايشان قبول پول و طلا مىكنيد از انتقام يك فرد به جهت رنجش او دست بر مدار ، و در رنج عموم اجتماع بنگر و اجتماع را فداى فرد يا افراد مساز . انگشتى كه گزيده شده و مسموم گشته است ، براى دفع شر قطع كن و بدن را از ترس درد يك انگشت به هلاكت نيافكن . در همان ايام كه دزدان زياد شده بودند ، آن فقير گرفتار عسس شد . عسس او را گرفته و چوبهاى سخت به او زد و مجروحش كرد ، تا -\r\n\r\n( ( 4266 ) ) نعره و فرياد از آن درويش خاست\r\nكه مزن تا من بگويم حال راست\r\n\r\nعسس گفت : به تو مهلت دادم ، بگو به بينم چرا در اين وقت شب بيرون آمده‌اى ؟ تو اهل اين جا نيستى ، غريب و ناشناخته‌اى ، راستش را بگو ببينم : چه مكرى به راه انداخته‌اى ؟ اهل ديوان طعنه ها به من مىزنند كه چرا دزدان در اين روزها زياد شده‌اند ؟ معلوم مىشود كه دزدان با تو مربوط و از ياران تو هستند ، بايد آن ياران زشتت را به من نشان بدهى -\r\n\r\n( ( 4271 ) ) ور نه كين جمله را از تو كشم\r\nتا شود ايمن ز شر هر محتشم\r\n\r\nپس از به ميان آمدن سوگندهاى زياد ، آن فقير گفت : من دزد خانه سوز و كيسه بر نيستم ، گوش كن -\r\n\r\n( ( 4273 ) ) من نه مرد دزدى و بىداديم\r\nمن غريب مصرم و بغداديم\r\n\r\n","description":"","footnote":"","page_name":" 469 ","page_number":473},
  {"content":"\r\n\r\nدر بيان حديث الصدق طمأنينة و الكذب ريبة\r\n\r\n( ( 4274 ) ) قصهء آن خواب و گنج و زر بگفت\r\nپس ز صدق او دل آن كس شكفت\r\n( ( 4275 ) ) بوى صدقش آمد از سوگند او\r\nسوز او پيدا شد از اسپند او\r\n( ( 4276 ) ) دل بيارامد ز گفتار صواب\r\nآنچنانكه تشنه آرامد ز آب\r\n( ( 4277 ) ) جز دل محجوب كاو را علت است\r\nاز نبىاش تا غبى تمييز نيست\r\n( ( 4278 ) ) ور نه آن پيغام كز موضع بود\r\nبرزند بر مه شكافيده شود\r\n( ( 4279 ) ) مه شكافد وان دل محجوب نى\r\nزان كه مردود است او محجوب نى\r\n( ( 4280 ) ) چشمه شد چشم عسس زاشك مبل\r\nنى ز گفت خشك بل از بوى دل\r\n( ( 4281 ) ) يك سخن از دوزخ آيد سوى لب\r\nيك سخن از شهر جان در كوى لب\r\n( ( 4282 ) ) بحر جان افزا و بحر پر حرج\r\nدر ميان هر دو بحر اين لب مرج\r\nبحر جان افزا و بحر عمر كاه\r\nهر دو آن بر لب گذر دارند راه\r\n( ( 4283 ) ) چون يپنلو در ميان شهرها\r\nاز نواحى آمد آن جا بهرها\r\n( ( 4284 ) ) كالهء معيوب و قلب كيسه بُر\r\nكالهء پر سود و مستشرف چو در\r\n( ( 4285 ) ) زان يپنلو هر كه بازرگانتر است\r\nبر سره و بر قلبها ديده ور است\r\n( ( 4286 ) ) شد يپنلو مر ورا دار الرباح\r\nوان دگر را ار عمى دار الجناح\r\n( ( 4287 ) ) هر يكى زاجراى عالم يك به يك\r\nبر غبى بند است و بر استاد فك\r\n( ( 4288 ) ) بر يكى قند است و بر ديگر چو زهر\r\nبر يكى لطف است و بر ديگر چو قهر\r\nبر يكى ديو است و بر ديگر چو حور\r\nبر يكى نار است و بر ديگر چو نور\r\nبر يكى گنج است و بر ديگر چو مار\r\nبر يكى نار است و بر ديگر چو خار\r\nبر يكى شيرين و بر ديگر ترش\r\nبر يكى سود است و بر ديگر زيان\r\nبر يكى پنهان و بر ديگر عيان\r\nبر يكى سود است و بر ديگر زيان\r\nبر يكى بند است و بر ديگر گشاد\r\nبر يكى قيد است و بر ديگر مراد\r\nبر يكى نوش است و بر ديگر چو نيش\r\nبر يكى بىگانه بر ديگر چو خويش\r\n\r\n","description":"","footnote":"","page_name":" 470 ","page_number":474},
  {"content":"\r\n\r\nبر يكى روز است و بر ديگر چو شب\r\nبر يكى عيش است بر ديگر تعب\r\nبر يكى محبوب و بر ديگر عدو\r\nبر يكى راح است و بر ديگر كدو\r\nبر يكى آب است و بر ديگر چو خون\r\nبر يكى اعجاز و بر ديگر خسون\r\nبر يكى حلوا و بر ديگر چو سم\r\nبر يكى سنگ است و بر ديگر صنم\r\nبر يكى جسم است و بر ديگر چو روح\r\nبر يكى حبس است و بر ديگر فتوح\r\nبر يكى تير است و بر ديگر كمان\r\nبر يكى نان است و بر ديگر سنان\r\nبر يكى نقص است و بر ديگر كمال\r\nبر يكى هجر است و بر ديگر وصال\r\n( ( 4289 ) ) هر جمادى با نبى افسانه گو\r\nكعبه با حاجى گواه و نطق جو\r\n( ( 4290 ) ) بر مصلى مسجد آمد هم گواه\r\nكاو همىآمد به من از دور راه\r\n( ( 4291 ) ) بر خليل آتش گل و ريحان بود\r\nليك بر نمرود تن مرگ است و درد\r\n( ( 4292 ) ) بارها گفتيم اين را اى حسن\r\nمىنگردم از بيانش سير من\r\n( ( 4293 ) ) بارها خوردى تو نان دفع ذبول\r\nاين همان نان است چون گشتى ملول\r\n( ( 4294 ) ) در تو جوعى مىرسد نو زاعتدال\r\nكه همىسوزد از او تخمه و ملال\r\n( ( 4295 ) ) هر كرا درد مجاعت نقد شد\r\nنو شدن با جزو جزوش عقد شد\r\n( ( 4296 ) ) لذت از جوع است نه از نقل نو\r\nبا مجاعت از شكر به نان جو\r\n( ( 4297 ) ) پس ز بىجوعيست و از تخمه تمام\r\nاين ملالت نى ز تكرار كلام\r\n( ( 4298 ) ) چون ز دكان و مكاس و قيل و قال\r\nوز فريب مردمت نايد ملال\r\n( ( 4299 ) ) چون ز غيبت و اكل لحم مردمان\r\nشصت سالت سيريى نامد از آن\r\n( ( 4300 ) ) مدحها در صيد شله گفته تو\r\nبىملالت همچو گل بشكفته تو\r\n( ( 4301 ) ) بار آخر گوييش سوزان و چست\r\nگرمتر صد بار از بار نخست\r\n( ( 4302 ) ) درد داروى كهن را نو كند\r\nدرد هر شاخ ملولى خو كند\r\n( ( 4303 ) ) كيمياى تو كنندهء دردهاست\r\nكو ملولى آن طرف كه درد خاست\r\n( ( 4304 ) ) هين مزن تو از ملولى آه سرد\r\nدرد جو و درد جو و درد درد\r\n( ( 4305 ) ) خادع دردند و درمانهاى ژاژ\r\nره زنند و زر ستانان رسم باژ\r\n\r\n","description":"","footnote":"","page_name":" 471 ","page_number":475},
  {"content":"\r\n\r\n\r\n\r\n( ( 4306 ) ) آب شورى نيست درمان عطش\r\nوقت خوردن گر نمايد سر دو خوش\r\n( ( 4307 ) ) ليك خادع گشت و مانع شد ز جست\r\nزآب شيرينى كز او صد سبزه رست\r\n( ( 4308 ) ) همچنين هر زرّ قلبى مانع است\r\nاز شناس زرّ خوش هر جا كه هست\r\n( ( 4309 ) ) بال و پرّت را به تزويرى بريد\r\nكه مراد تو منم گير اى مريد\r\n( ( 4310 ) ) گفت دردت چينم و خود درد بود\r\nخار بود ار چه به صورت ورد بود\r\n( ( 4311 ) ) رو ز درمان دروغين مىگريز\r\nتا شود دردت مصيب و مشك بيز\r\n\r\nآيه\r\n« مَرَجَ اَلْبَحْرَيْنِ يَلْتَقِيانِ . بَيْنَهُما بَرْزَخٌ لا يَبْغِيانِ 55 : 19 - 20 . » ( 1 )  ( دو دريا را به سوى هم مىفرستد و ميان آن دو مانعى است كه بهم مخلوط نمىشوند ) .\r\n« وَلا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيه مَيْتاً فَكَرِهْتُمُوه 49 : 12 » ( 2 )  ( بعضى از شما غيبت ديگرى را نكند ، آيا كسى از شما هست كه خوردن گوشت مردهء برادرش را دوست بدارد ؟ [ نه 
  ] شما كراهت داريد )\r\nتفسير ابيات\r\nفقير داستان خواب ديدن و گنج طلا را با عسس در ميان نهاد . عسس از صدق و خلوص او شكوفان گشت . بوى صدق از سوگند فقير و سوزش درونش از اسپندى كه در دلش مىسوخت آشكار مىگشت . از گفتار درست دل آدمى مىآرامد ، چونان تشنه كه از آب گوارا آرامش مىگيرد ، مگر آن دلهاى پوشيده كه بيماريش نمىگذارد ميان پيامبر و شخص كودن فرقى بگذارد ، و الا آن پيغام كه از محل شايسته بر خيزد ، اگر به ماه بزند ماه مىشكافد . آرى -\r\n\r\n( ( 4279 ) ) مه شكافد وان دل محبوب نى\r\nز آن كه مردود است او محبوب نى\r\n\r\n","description":"","footnote":" ( 1 ) سوره الرحمن ، آيهء 19 و 20 . .  ( 2 ) سوره الحجرات ، آيهء 12 . . ","page_name":" 472 ","page_number":476},
  {"content":"\r\nچشمان عسس از اشكتر وتر كننده اش نه از گفتار خشك ، بلكه از بوى دلش چشمه‌اى شد و بر رخسارش سرازير گشت . سخنانى كه از درون مردم بر مىآيد بر دو قسم است : -\r\n\r\n( ( 4281 ) ) يك سخن از دوزخ آيد سوى لب\r\nيك سخن از شهر جان در كوى لب\r\n( ( 4282 ) ) بحر جان افزا و بحر پر حرج\r\nدر ميان هر دو بحر اين لب مرج\r\nبحر جان افزا و بحر عمر كاه\r\nهر دوان بر لب گذر دارند و راه\r\n\r\nدهان و لبان آدمى مانند ميدان عمومى شهر است كه از نواحى مختلف كالاهاى ناسرهء كيسه بر و كالاهاى پر سود و عزيز مانند در ، به آنجا مىآورند . هر كس كه بازرگان است بر سره و ناسره آگاه تر است .\r\nميدان شهر براى اين هشياران جايگاه سود و منافع و براى نابينايان ضرر و انحراف و گناه است .\r\nبدين ترتيب هر يك از اجزاى عالم ، زنجيرى براى كودنها و آزادى براى استادان هشيار است . -\r\n\r\n( ( 4288 ) ) بر يكى قند است و بر ديگر چو زهر\r\nبر يكى لطف است و بر ديگر چو قهر . . .\r\n\r\nجمادات با پيامبران به گفت گو در مىآيند و كعبه با حجاج راستين سخنها دارد و سخنانى از حجاج مىشنود . مسجد گواه نماز گذار است كه آن شخص از دور آمده و در من نماز گذارده است . آتش به ابراهيم خليل عليه السلام گل و ريحان و به نمرود تبهكار و تن پرست مرگ و دود كننده است .\r\nمقصود از حسن بعيد است چلبى باشد بلكه مقصود معرفه غير مشخص است مانند اى زيد ، من اين مطلب را بارها گفته‌ام ، ولى از بيان مجددش سير نمىشوم ، تو هم نبايد از اين تكرار ملول شوى ، زيرا تو بارها براى دفع لاغرى و گرسنگى نان خورده‌اى ، اين هم نان روحانى است ، نبايد از خوردن آن سير گردى .\r\nگرسنگى فرا مىرسد و تخمه و ملال را از تو مرتفع مىسازد ، بار ديگر ميل\r\n","description":"","footnote":"","page_name":" 473 ","page_number":477},
  {"content":"\r\nبه غذا مىكنى . هر كس كه درد گرسنگىاش نقد و تجديد شود ، همهء اجزاء بدنش نو و تازه مىشود .\r\nلذت واقعى از مصاحبت و نياز به مصاحبت است نه صرفا از حرفهاى تازه و غير تكرارى چنان كه در حال گرسنگى نان جوين از شكر لذت بارتر است . پس اين ملالت خاطر از سيرى و تخمه بودن است ، نه از تكرار كلام .\r\nچطور شده است كه از دكان و معامله گرى و كم دادن قيمت كالا و قيل و قال و فريب دادن مردم ملول نمىشوى و از غيبت كردن و شصت سال خوردن گوشت مردمان سير نمىگردى و در بارهء شكار فرج زنان بدون ملالت از تكرارش مدحها مىگويى و هر بار كه صحبت مىكنى از گذشته گرمتر و چالاكتر مىشوى در اين اصل اساسى بيانديش كه هر دردى داروى كهنه را نو مىنمايد و هر شاخ ملول را مىبرد و بار ديگر مىآرايد .\r\nدردها كيمياى نو شدنها است . آنجا كه دردى باشد ملالت و كهنه گى محلى ندارد .\r\nاز ملولى آه سرد بر مياور و « درد جو و درد جو و درد درد » . پيشروان دروغين دردها را فريب مىدهند و درمانهاى ياوه‌اى به آن دردها هستند . آنان مانند باج گيران راهزن و زر ستاناند . آب شور سوز عطشان را درمان نمىكند اگر چه وقت آشاميدن خنك و خوش و گوارا بنمايد ، اما آن خنكى و گوارايى آب شور تشنه را فريب مىدهد و نمىگذارد آب شيرين را كه صدها سبزى از آن مىرويد جستجو كند . -\r\n\r\n( ( 4308 ) ) همچنين هر زر قلبى مانع است\r\nاز شناس زرّ خوش هر جا كه هست\r\n\r\nبال و پر تو را با تزوير و عكس پردازىها مىبرد كه اى مريد ، بيا مراد تو منم و دردهاى تو را مرتفع خواهم كرد ، ولى درد حقيقى تو خود او است . صورتش گل و باطنش خار است -\r\n\r\n( ( 4311 ) ) روز درمان دروغين مىگريز\r\nتا شود دردت مصيب و مشك بيز\r\n\r\n","description":"","footnote":"","page_name":" 474 ","page_number":478},
  {"content":"\r\n\r\n\r\nگفتن عسس خواب خود را با غريب و نشان گنج دادن در خانهء او\r\n\r\n( ( 4312 ) ) گفت نى دزدى تو و نى فاسقى\r\nمرد نيكى ليك گول و احمقى\r\n( ( 4313 ) ) بر خيال و خواب چندين ره كنى\r\nنيست عقلت را تسويى روشنى\r\nبر خيالى اين چنين راه دراز\r\nپيشگيرى از سر جهل و ز آز\r\n( ( 4314 ) ) بارها من خواب ديدم مستمر\r\nكه به بغداد است گنجى مستتر\r\n( ( 4315 ) ) در فلان كو در فلان موضع دفين\r\nبود آن خود نام كوى اين حزين\r\n( ( 4316 ) ) هست در خانهء فلانى رو بجو\r\nنام خانه گفت و نام كوى او\r\n( ( 4317 ) ) ديده‌ام اين خواب را من بارها\r\nكه برو آن جا بيابى گنج را\r\n( ( 4318 ) ) هيچ من از جا نرفتم زين خيال\r\nتو به يك خوابى بيايى بىملال ؟\r\n( ( 4319 ) ) خواب احمق لايق عقل وى است\r\nهمچو او بىقيمت است و لاشى است\r\n( ( 4320 ) ) خواب زن كمتر ز خواب مرد دان\r\nاز پى نقصان عقل و ضعف جان\r\n( ( 4321 ) ) خواب ناقص عقل و گول آمد كساد\r\nپس مرا آن جا چه باشد خواب ؟ باد\r\n( ( 4322 ) ) گفت با خود گنج در خانهء من است\r\nپس مرا آن جا چه فقر و شيون است\r\n( ( 4323 ) ) بر سر گنج از گدايى مرده ام\r\nزان كه اندر غفلت و در پرده ام\r\n( ( 4324 ) ) زين بشارت مست شد دردش نماند\r\nصد هزار الحمد بىلب او بخواند\r\n( ( 4325 ) ) گفت بد موقوف اين لب لوت من\r\nآب حيوان بود در حانوت من\r\n( ( 4326 ) ) رو كه زين لت صاحب لوتى شدم\r\nكورى آن وهم كه مفلس بدم\r\n( ( 4327 ) ) خواه احمق گو و خواهى عاقلم\r\nيافتم من آن چه مىخواهد دلم\r\n( ( 4328 ) ) من مراد خويش ديدم بىگمان\r\nهر چه خواهى گو مرا اى بد دهان\r\n( ( 4329 ) ) تو مرا پر درد گو اى محتشم\r\nپيش تو پر درد و پيش خود خوشم\r\n( ( 4330 ) ) واى اگر بر عكس بودى اين مطار\r\nپيش تو گلزار و پيش خويش خار\r\n\r\nتفسير ابيات\r\nعسس به آن فقير گفت : تو نه دزدى و نه فاسقى ، بلكه مرد نيك ولى گول و احمقى .\r\n","description":"","footnote":"","page_name":" 475 ","page_number":479},
  {"content":"\r\nتو چرا اين قدر ارزش و اعتبار به خواب و خيال مىدهى ؟ معلوم مىشود كه عقل تو كمترين روشنايى ندارد ، كه اين همه راه دور و دراز را از روى جهل و طمع سپرى كرده و آمده‌اى . من خودم بارها در خواب ديده‌ام كه در بغداد گنجى پوشيده در فلان كوى و فلان موضع دفن شده است و نام آن كوى با نام اين اندوهگين ( فقير ) يكى بود : و در خواب به من مىگفتند : برو گنج را از خانهء فلانى جستجو كن كه آن را پيدا خواهى كرد .\r\nبا اين همه خواب و خيال من از جاى خود حركت نكردم ، تو با يك خواب اين همه مشقت را به خود روا داشتى آرى -\r\n\r\n( ( 4319 ) ) خواب احمق لايق عقل وى است\r\nهمچو او بىقيمت است و لاشى است\r\n\r\nبدين جهت خواب زن بىارزشتر از خواب مرد است كه عقلش ضعيف و جانش ناتوان است . خواب مردم ناقص عقل گول و كساد است و چون بادى بىاساس . فقير با خويشتن گفت : شگفتا ، گنج در خانهء من بوده است ، پس چرا من در خانهء خودم به آن فقر و شيون تن در داده بودم ؟ من كه سر گنج از گدائى مرده‌ام نتيجهء همين پوشيدگى در پردهء غفلت مىباشد .\r\nاز اين بشارت كه عسس به او داد ، سر مست شد و تمام دردهايش مرتفع گشت و بدون اين كه به زبان بياورد ، هزاران حمد و سپاس به خدا نموده با خويشتن مىگفت : زاد و توشهء من بستگى به اين مشقتها داشت و آب حيات در دكان خودم بوده است .\r\nبرو اى عسس ، كه من به كورى و هم فقر و فلاكت ، از آن زحمتها و رنجها به نوا رسيدم . اكنون خواه مرا احمق خطاب كن يا عاقل ، من آن چه را كه دلم مىخواست دريافتم . اى بد دهان ، حالا هر چه دلت مىخواهد در بارهء من بگو ، من مراد خود را بىگمان دريافتم .\r\nتو اى محتشم ، گمان كن كه من پر دردم . من پيش تو پر درد و پيش خود بسى خوشحالم . واى بر حال من بود ، اگر قضيه عكس اين بود كه پيش تو گلزار و پيش خودم خار بودم .\r\n","description":"","footnote":"","page_name":" 476 ","page_number":480},
  {"content":"\r\n\r\n\r\nمثل\r\n\r\n( ( 4331 ) ) با فقيرى روزى يك خسى\r\nكه تو را اينجا نمىداند كسى\r\n( ( 4332 ) ) گفت او گرمى نداند عاميم\r\nخويش را من نيك مىدانم كيم\r\n( ( 4333 ) ) واى اگر بر عكس بودى در دو ريش\r\nاو بدى بيناى من من كور خويش\r\n( ( 4334 ) ) احمقم گير احمقم من نيك بخت\r\nبخت بهتر از لجاج و روى سخت\r\n( ( 4335 ) ) اين سخن بر وفق ظنت مىجهد\r\nور نه بختم داد عقلم مىدهد\r\n\r\nتفسير ابيات\r\nمرد پستى روزى به فقيرى گفت : كسى تو را اين جا نمىشناسد . فقير گفت اگر اين جا مردم مرا نمىشناسند ، من به خوبى خود را مىشناسم كه چه كسى هستم .\r\nواى بر من اگر اين درد و جراحت بر عكس بود و مردم مرا مىشناختند و من در بارهء خود نابينا بودم . تو مرا احمق بدان ، ولى من نيك بختم ، بخت نيكو بهتر از لجاجت و سخت رويى است . اين سخن كه خود را احمق مىخوانم فرض محالى است كه جهت موافقت با تو به زبان مىآورم . و گر نه بخت من داد عقلم را مىدهد .\r\n","description":"","footnote":"","page_name":" 477 ","page_number":481},
  {"content":"\r\n\r\nباز گشتن غريب مصر به بغداد و يافتن گنج را در خانه خود\r\n\r\n( ( 4336 ) ) باز گشت از مصر تا بغداد او\r\nساجد و راكع ثناگر شكر گو\r\n( ( 4337 ) ) جمله ره حيران و مست او زين عجب\r\nزانعكاس روزى و راه طلب\r\n( ( 4338 ) ) كز كجا اميدوارم كرده بود\r\nوز كجا افشاند بر من سيم جود ؟\r\n( ( 4339 ) ) اين چه حكمت بود كان كان مراد\r\nكردم از خانه برون گم راه و شاد\r\n( ( 4340 ) ) تا شتابان در ضلالت مىشدم\r\nهر دم از مطلب جداتر مىبدم\r\n( ( 4341 ) ) باز عين آن ضلالت را به جود\r\nحق وسيلت كرد اندر رشد و سود\r\n( ( 4342 ) ) گم رهى را منهج ايمان كند\r\nكژ روى را مقصد عرفان كند\r\n( ( 4343 ) ) تا نباشد هيچ محسن بىوجا\r\nتا نماند هيچ خائن بىرجا\r\n( ( 4344 ) ) اندرون زهر ترياك آن حقى\r\nكرد تا گويند ذو اللطف الخفى\r\n( ( 4345 ) ) نيست مخفى در نماز آن مكرمت\r\nدر گنه خلعت نهد آن مغفرت\r\n( ( 4346 ) ) منكران را قصد اذلال ثقات\r\nذل شده عزّ و ظهور معجزات\r\n( ( 4347 ) ) قصدشان زانكار ذلّ دين بده\r\nعين ذلّ عز رسولان آمده\r\n( ( 4348 ) ) گر نه انكار آمدى از هر بدى\r\nمعجزه و برهان چرا نازل شدى\r\n( ( 4349 ) ) خصم منكر تا نشد مصداق خواه\r\nكى كند قاضى تقاضاى گواه\r\n( ( 4350 ) ) معجزه همچون گواه آمد زكى\r\nبهر صدق مدّعى در بىشكى\r\n( ( 4351 ) ) طعنه چون مىآمد از هر ناشناخت\r\nمعجزه مىداد حقّ و مىنواخت\r\n( ( 4352 ) ) مكر آن فرعون سيصد تو شده\r\nجمله ذلّ او و قمع او شده\r\n( ( 4353 ) ) ساحران آورده حاضر نيك و بد\r\nتا كه جرح معجزهء موسى كند\r\n( ( 4354 ) ) تا عصا را باطل و رسوا كند\r\nاعتبار او ز دلها بركند\r\n( ( 4355 ) ) هين آن مكر آيت موسى شده\r\nاعتبار آن عصا بالا شده\r\n( ( 4356 ) ) لشكر آرد بىعدد تا حول نيل\r\nتا زند بر موسى و قومش سبيل\r\n\r\n","description":"","footnote":"","page_name":" 478 ","page_number":482},
  {"content":"\r\n\r\n( ( 4357 ) ) ايمنىّ امت موسى شود\r\nكاو به تحت الارض و هامون در رود\r\n( ( 4358 ) ) گر به مصر اندر بدى او نامدى\r\nوهم از سبطى كجا زايل شدى ؟\r\n( ( 4359 ) ) آمد و در سبط افكند او گداز\r\nتا بدانى كامن در خوف است راز\r\n( ( 4360 ) ) اين بود لطف خفى كاو را صمد\r\nنار بنمايد ولى نورى بود\r\n( ( 4361 ) ) نيست مخفى مزد دادن در تقا\r\nساحران را اجر بين بعد از خطا\r\n( ( 4362 ) ) نيست پنهان وصل اندر پرورش\r\nساحران را وصل داد اندر برش\r\n( ( 4363 ) ) نيست مخفى سير با پاى روا\r\nساحران را سير بين در قطع پا\r\n( ( 4364 ) ) عارفان زانند دايم آمنون\r\nكه گذر كردند از درياى خون\r\n( ( 4365 ) ) امنشان از عين خوف آمد پديد\r\nلاجرم باشند هر دم در مزيد\r\n( ( 4366 ) ) امن ديدى گشته در خوفى خفى\r\nخوف هم بين در اميدى اى صفى\r\n( ( 4367 ) ) آن امير از مكر بر عيسى تند\r\nعيسى اندر خانه رو پنهان كند\r\n( ( 4368 ) ) اندر آيد تا شود او تاجدار\r\nخود ز شبه عيسى آمد تاجدار\r\n( ( 4369 ) ) هى مىآويزد من عيسى نيم\r\nمن اميرم بر جهودان خوش پيم\r\n( ( 4370 ) ) زو ترش بردار آويزيد كاو\r\nعيسى است از دست ما تخليص جو\r\n( ( 4371 ) ) چند لشكر مىرود تا برخورد\r\nبرگ اوفَى گردد و بر سر خورد\r\n( ( 4372 ) ) چند بازرگان رود بر بوى سود\r\nعيد پندارد به سود همچو عود\r\n( ( 4373 ) ) چند در عالم بود بر عكس اين\r\nزهر پندارد بود آن انگبين\r\n( ( 4374 ) ) بس سپه بنهاده دل بر مرگ خويش\r\nروشنىها و ظفر آمد به پيش\r\n( ( 4375 ) ) ابرهه با پيل بهر ذل بيت\r\nآمده تا افكند حى را چو ميت\r\n( ( 4376 ) ) تا حريم كعبه را ويران كند\r\nجمله را زان جاى سرگردان كند\r\n( ( 4377 ) ) تا همه زوار گرد او تنند\r\nكعبهء او را همه قبله كنند\r\n( ( 4378 ) ) وز عرب كينه كشد اندر گزند\r\nكه چرا در كعبه‌ام آتش زنند\r\n( ( 4379 ) ) عين سعيش عزت كعبه شده\r\nموجب اعزاز آن بيت آمده\r\n( ( 4380 ) ) مكيان را عزّ يكى بد صد شده\r\nتا قيامت عزّشان ممتد شده\r\n\r\n","description":"","footnote":"","page_name":" 479 ","page_number":483},
  {"content":"\r\n\r\n\r\n\r\n\r\n( ( 4381 ) ) او و كعبه اش مىشود مخسوفتر\r\nاز چه است اين ؟ از عنايات قدر\r\n( ( 4382 ) ) از جهاز ابرهه همچون دده\r\nآن فقيران عرب منعم شده\r\n( ( 4383 ) ) او گمان برده كه لشكر مىكشد\r\nبهر اهل بيت خود زر مىكشد\r\n( ( 4384 ) ) اندر اين فسخ عزايم و آن همم\r\nدر تماشا بوده بر ره هر قدم\r\n( ( 4385 ) ) خامه آمد گنج زر را باز يافت\r\nكارش از لطف خدايى ساز يافت\r\nتا بدانى حكمت فرد قديم\r\nايمنىها مىنهد در خوف و بيم\r\nيادم آمد قصهء شه زادگان\r\nگوش هوش آور به من بشنو بيان\r\n\r\nآيه\r\n« أَلا إِنَّ أَوْلِياءَ الله لا خَوْفٌ عَلَيْهِمْ وَلا هُمْ يَحْزَنُونَ 10 : 62 » ( 1 )  ( بدانيد كه خوفى به اولياء الله نيست و آنان اندوهگين نمىباشند ) .\r\nروايت\r\n« عن امير المؤمنين عليه السلام عرفت الله بفسخ العزائم و حل العقود » . ( 2 )  ( خداوند را با بهم زدن تصميمها و باز كردن بسته شده ها شناختم )\r\nتفسير ابيات\r\nآن فقير در حال سجده و ركوع و شاكرانه از مصر به بغداد باز گشت . در طول راه از معكوس بودن وضع روزى و راه جويندگى ، حيران و مست و در شگفتى فرو رفته بود . كه خداوند ذو الجلال مرا به كجا اميدوار كرده بود و از كجا جودش را بر من عطا فرمود : اين چه حكمت بود كه آن منبع و كان مقاصد مرا از خانه بيرون كرد و در حالى كه در عين گم راهى شاد بودم شتابان به ضلالت مىرفتم و هر لحظه‌اى از مقصد جدا مىگشتم . باز حق تعالى عين همان ضلالت را با جود و عنايت الهىاش وسيله‌اى براى رشد و سود نمود . او خدايى است كه -\r\n\r\n( ( 4342 ) ) گم رهى را منهج ايمان كند\r\nكژ روى را مقصد عرفان كند\r\n\r\n","description":"","footnote":" ( 1 ) سوره يونس ، آيهء 62 . .  ( 2 ) مجمع البحرين ، طريحى ، ص 506 . . ","page_name":" 480 ","page_number":484},
  {"content":"\r\nتا هيچ كس بدون رنج و كوفتگى نيكو سيرت نشود و هيچ خيانت كارى هم طعمهء ياس كشنده نگردد .\r\nآن خداى مهربان در درون زهر ترياقى نهاده است تا الطاف مخفى او را بدانند . كرامت نماز كه معراج بنده به سوى خداست بر كسى پوشيده نيست ، ولى خداوند خلعت بخشش را در گناه نهفته است كه آشكار نيست . منكران پيامبران كه قصد خوار كردن انسان مورد اطمينان را در سر مىپروراندند ، موجب ظهور عزت و معجزات مىگرديد . اگر آن تبهكاران منكر نمىگشتند ، معجزه و برهانى به پيامبران نازل نمىشد . مادامى كه خصم منكر دليل صدق نخواهد ، قاضى تقاضاى گواه صادق نمىكند . معجزه همانند گواه تزكيه شده است كه شك و ترديد را از صدق ادعا بر طرف مىسازد .\r\nبدان جهت كه از منكران طعنه ها به پيامبران وارد مىشد ، لذا خداوند آنان را مىنواخت و معجزه ها به آنان مىفرستاد . مكر پردازىهاى فرعون كه سيصد لايه بود . همگى موجب ذلت و نابود شدن او گشت ساحران فرعونى هر چه از بد و نيك داشتند ، براى مبارزه با موسى و از اعتبار انداختن معجزهء او بسيج كردند ، ولى عين همان مكرها آيتى براى موسى گشته و اعتبار عصاى موسى را بالا برد . فرعون لشكريان بىشمار به پيرامون رود نيل مىآورد تا راه موسى و قومش را بزند ، ولى همان لشكر كشىها موجب ايمنى قوم موسى مىگردد و فرعون به زير زمين و هامون مىرود . اگر فرعون در مصر بود و بيرون نمىآمد ، وضع او بر سبطيان روشن نمىشد ، ولى فرعون از مصر بيرون آمد و سبطيان را به ترس و گداز انداخت ، تا بدانى كه امن و امان در درون خوف مانند رازى نهفته است . اين است لطف مخفى خداوند بىنياز كه آتش مىنماياند و حقيقتش نور است .\r\nپاداش تقوا آشكار است ، ولى پاداش ساحران پس از خطا به آنان داده شد ، چنان كه پيوستن و وصال در پرورش روح مخفى نيست ، ولى وصال ساحران پس از گسيختگى بروز كرد . سير و حركت با پاى رونده پوشيده نيست . جالب اين است كه راه رفتن ساحران پس از بريدن پايشان شروع شد .\r\n","description":"","footnote":"","page_name":" 481 ","page_number":485},
  {"content":"\r\nامن و امان عارفان هم مستند به گذشتن آنان از درياى خون است . آرى -\r\n\r\n( ( 4365 ) ) امنشان از عين خوف آمد پديد\r\nلا جرم باشند هر دم در مزيد\r\n\r\nچنان كه امن را مخفى در بيم و هراس مىبينى ، بالعكس ، خوف و وحشت را هم در اميدوارىها ببين . آن امير يهودى مىخواست عيسى عليه السلام را با مكر پردازىهاى خود بگيرد و بر دارش بزند آن امير كه گرفتن عيسى را بر عهده داشت ، شبيه به عيسى بود و مىخواست با كشته شدن عيسى تاجدار شود ، خود به جهت شباهتش با عيسى به بالاى دار رفت .\r\nاو پى در پى مىگفت : من عيسى نيستم من امير نيك پى يهودم ، مردم يهود ( 1 )  مىگفتند : او خود عيسى است ، زودتر به دارش بياويزيد كه مىخواهد از دست ما خلاص شود .\r\nبدينسان لشكريانى مىروند تا از مال و ثروت دشمن برخوردار شوند ، برگ و نواى خودشان را هم از دست مىدهند و اموالشان در اختيار دشمن قرار مىگيرد . بسا بازرگانان به بوى سود به راه مىافتند ، به گمان عيد مانند عود مىسوزند و بر مىگردند .\r\nامور فراوانى هم در دنيا بر عكس اين قضيه اتفاق مىافتد ، يعنى - « زهر پندارد بود آن انگبين » بسا لشكريان كه دل بر مرگ داده و ناگهان به روشنائىها و پيروزىها رسيده‌اند .\r\nابرههء احمق با پيل براى خراب كردن كعبه آمده و مىخواست زنده را بميراند و زايران خانهء خدا را دور خود بگرداند و خود را قبلهء همگان بسازد . او مىخواست با آسيبى كه به كعبه وارد خواهد ساخت كينه و انتقام از عرب بكشد كه چرا كعبهء مرا آتش زده اند\r\n","description":"","footnote":" ( 1 ) در قصص الانبياء ثعلبى ص 339 داستان عيسى عليه السلام را چنين آورده است : يهود مردى را مأمور كردند كه عيسى را تحت نظر بگيرد و هر كجا مىرود در دنبالش بوده باشد . عيسى بالاى كوه رفت و فرشته‌اى آمد و او را به آسمان برد و خداوند شخصى را كه شبيه به عيسى بود ، به آن مأمور نشان داد و يهود گمان كردند كه او عيسى است ، او را گرفتند . او مىگفت : من عيسى نيستم ، من فلان كس هستم ، او را تصديق نكردند و از دارش آويختند . . ","page_name":" 482 ","page_number":486},
  {"content":"\r\n\r\n( ( 4379 ) ) عين سعيش عزت كعبه شده\r\nموجب اعزاز آن بيت آمده\r\n\r\nعزت اهل كعبه كه يك بود ، به صد عزت مبدل و حملهء ابرهه موجب عزت خانهء خدا گشت . ساز و برگ . ابرههء درنده ( يا مانند پدر ) فقيران عرب را نعمتى شد و برگ و نوايى براى آنان افزود . ابرهه و كعبهء او شديدتر در زمين فرو رفتند ، اين ضد تصميم از كجا است ؟ از عنايات قدر الهى .\r\nاو گمان مىكرد كه لشكر كشى مىكند و براى دودمانش طلاها به دست خواهد آورد . در اين جريان قانون بهم خوردن تصميمها و كوششها ، در هر قدم ابرهه را نظاره مىكرد .\r\nخلاصه - آن فقير به بغداد برگشت و گنج را در خانهء خود يافت و كار و بارش از لطف الهى به راه افتاد . -\r\n\r\nتا بدانى حكمت فرد قديم\r\nايمنىها مىنهد در خوف و بيم\r\n\r\n","description":"","footnote":"","page_name":" 483 ","page_number":487},
  {"content":"\r\n\r\nمكرر كردن برادران پند برادر بزرگ و قبول ناكردن او و بىطاقتى او و خود را بىدستورى پدر به دربار پادشاه چين رساندن\r\n\r\n( ( 4386 ) ) آن گفتندش كه اندر جان ما\r\nهست پاسخها چو نجم اندر سما\r\n( ( 4387 ) ) گر نگوييم آن نيايد راست نرد\r\nور بگوييم آن دلت آيد به درد\r\n( ( 4388 ) ) همچو چغزيم اندر آب از گفت الم\r\nوز خموشى اختناق است و سقم\r\n( ( 4389 ) ) گر نگوييم آتشى را نور نيست\r\nور بگوييم اين سخن دستور نيست\r\n( ( 4390 ) ) در زمان برجست كاى ياران وداع\r\nانما الدنيا و ما فيها متاع\r\n( ( 4391 ) ) پس برون جست او چو تيرى از كمان\r\nكه مجال گفت كم بود آن زمان\r\n( ( 4392 ) ) اندر آمد مست پيش شاه چين\r\nزود مستانه ببوسيد او زمين\r\n( ( 4393 ) ) شاه را مكشوف يك يك حالشان\r\nاول و آخر غم و زلزالشان\r\n( ( 4394 ) ) ميش مشغول است در مرعاى خويش\r\nليك چوپان واقف است از حال ميش\r\n( ( 4395 ) ) كلكم راع بداند زآن رمه\r\nكه علف خوار است و كه در ملحمه\r\n( ( 4396 ) ) گر چه در صورت از آن صف دور بود\r\nليك چون دف در ميان سور بود\r\n( ( 4397 ) ) واقف از سوز و لهيب آن وفود\r\nمصلحت آن بد كه خشك آورده بود\r\n( ( 4398 ) ) در ميان جانشان بد آن سمى\r\nليك خود را كرده قاصد اعجمى\r\n( ( 4399 ) ) صورت آتش بود پايان ديگ\r\nمعنى آتش بود در جان ديگ\r\n( ( 4400 ) ) صورتش بيرون و معنى اندرون\r\nمعنى معشوق جان در رگ چون خون\r\n( ( 4401 ) ) شاه زاده نزد شه زانو زده\r\nده معرف شاهد حالش شده\r\n( ( 4402 ) ) گر چه شه عارف بد از كل پيش پيش\r\nليك مىكردى معرف كار خويش\r\n( ( 4403 ) ) در درون يك ذره نور عارفى\r\nبه بود از صد معرف اى صفى\r\n( ( 4404 ) ) گوش را رهن معرف داشتن\r\nآيت محجوبيست و حرز و ظن\r\n( ( 4405 ) ) آن كه او را چشم دل شد ديده بان\r\nديد خواهد چشم او عين العيان\r\n( ( 4406 ) ) با تواتر نيست قانع جان او\r\nبل ز چشم دل رسد ايقان او\r\n\r\n","description":"","footnote":"","page_name":" 484 ","page_number":488},
  {"content":"\r\n\r\n( ( 4407 ) ) پس معرف نزد شاه منتخب\r\nدر بيان حال او بگشود لب\r\n( ( 4408 ) ) گفت شاها صيد احسان تو است\r\nپادشاهى كن كه او آنِ تو است\r\n( ( 4409 ) ) دست در فتراك اين دولت ز دست\r\nبر سر سرمست او مىمال دست\r\n( ( 4410 ) ) گفت شه هر منصبى و ملكتى\r\nكالتماسش هست يابد آن فتى\r\n( ( 4411 ) ) بيت چندان ملك كاو شد زان برى\r\nبخشمش اين جا و ما خود بر سرى\r\n( ( 4412 ) ) گفت تا شاهيت در وى عشق كاشت\r\nجز هواى تو هوايى كى گذاشت\r\n( ( 4413 ) ) بندگى تش چنان در خورد شد\r\nكه شهى اندر دل او سرد شد\r\n( ( 4414 ) ) شاهى و شه زادگى در باخته است\r\nاز پى تو در غريبى تاخته است\r\n( ( 4415 ) ) صوفيى كانداخت خرقهء وجد در\r\nكى رود او بر سر خرقهء دگر\r\n( ( 4416 ) ) ميل سوى خرقه‌اى داده و ندم\r\nآنچنان باشد كه من مغبون شدم\r\n( ( 4417 ) ) باز ده آن خرقه اين سو اى قرين\r\nكه نمىارزيد آن يعنى بدين\r\n( ( 4418 ) ) دور از عاشق كه اين فكر آيدش\r\nور بيايد خاك بر سر بايدش\r\n( ( 4419 ) ) عشق ارزد صد چو خرقهء كالبد\r\nكه حياتى دارد و حس و خرد\r\n( ( 4420 ) ) خاصه خرقهء ملك دنيا كابتر است\r\nپنج دانگ هستيش درد سر است\r\n( ( 4421 ) ) ملك دنيا تن پرستان را حلال\r\nما غلام ملك عشق بىزوال\r\n( ( 4422 ) ) عامل عشق است معزولش مكن\r\nجز به عشق خويش مشغولش مكن\r\n( ( 4423 ) ) منصبى كانم ز رويت محجب است\r\nعين معزوليست نامش منصب است\r\n( ( 4424 ) ) موجب تأخير اين جا آمدن\r\nفقد استعداد بود و ضعف تن\r\n( ( 4425 ) ) بى بىز استعداد در كانى روى\r\nبر يكى حبه نگردى محتوى\r\n( ( 4426 ) ) همچو عنّينى كه بكرى را خرد\r\nگر چه سيمين بر بود كى برخورد\r\n( ( 4427 ) ) چون چراغى بىز زيت و بىفتيل\r\nنى كثيرستش ز شمع و نى قليل\r\n( ( 4428 ) ) در گلستان آيد اندر اخشمى\r\nكى شود مغزش ز ريحان خرمى\r\n( ( 4429 ) ) همچو خوبى دلبرى مهمان غر\r\nبانگ چنگ و بربطى در پيش كر\r\n( ( 4431 ) ) يا چو بىگندم شده در آسيا\r\nجز سپيدى ريش و مو نبود عطا\r\n\r\n","description":"","footnote":"","page_name":" 485 ","page_number":489},
  {"content":"\r\n\r\n\r\n\r\n( ( 4432 ) ) آسياى چرخ بر بىگندمان\r\nمو سپيدى بخشد و ضعف جنان\r\n( ( 4433 ) ) ليك با با گندمان اين آسيا\r\nملك بخش آمد دهد كار و كيا\r\n( ( 4434 ) ) اول استعداد جنت بايدت\r\nتا ز جنت زندگانى زايدت\r\n( ( 4435 ) ) طفل نو را از شراب و از كباب\r\nچه حلاوت وز قصور و از قباب\r\n( ( 4436 ) ) حد ندارد اين مثل كم گو سخن\r\nتو برو تحصيل استعداد كن\r\n( ( 4437 ) ) بهر استعداد تا اكنون نشست\r\nشوق از حد رفت و آن نامد به دست\r\n( ( 4438 ) ) گفت استعداد هم از شه رسد\r\nبى بىز جان كى مستعد گردد جسد\r\n( ( 4439 ) ) لطفهاى شه غمين را درنوشت\r\nشد كه صيد شه كند خود صيد گشت\r\n( ( 4440 ) ) هر كه در اشكار چون تو صيد شد\r\nصيد را ناكرده قيد او قيد شد\r\n( ( 4441 ) ) هر كه جوياى اميرى شد يقين\r\nپيش از آن اندر اسيرى شد رهين\r\n( ( 4442 ) ) عكس ميدان نقش ديباچهء جهان\r\nنام هر بندهء جهان خواجهء جهان\r\n( ( 4443 ) ) اى تن كژ فكرت معكوس رو\r\nصد هزار آزاده را كرده گرو\r\n( ( 4444 ) ) مدتى بگذر از اين حيلت پزى\r\nچند دم پيش از اجل آزاد زى\r\n( ( 4445 ) ) ور در آزاديت چون خر راه نيست\r\nهمچو دلوت سير جز در چاه نيست\r\n( ( 4446 ) ) مدتى رو ترك جان من بگو\r\nرو حريف ديگرى جز من بجو\r\n( ( 4447 ) ) نوبت من شد مرا آزاد كن\r\nديگرى را غير من داماد كن\r\n( ( 4448 ) ) اى تن صد كاره ترك من بگو\r\nعمر من بردى كسى ديگر بجو\r\n\r\nآيه\r\n« وَمَا اَلْحَياةُ اَلدُّنْيا فِي اَلآخِرَةِ إِلَّا مَتاعٌ 13 : 26 » ( 1 )  ( زندگانى دنيا در مقابل آخرت چيزى جز متاعى ناچيز نيست )\r\nروايت\r\n« الا كلكم راع و كلكم مسئول عن رعيته . » ( 2 )  ( بدانيد كه همه شما چوپان و همهء شما در باره زير دستان خود مسئوليد . )\r\n","description":"","footnote":" ( 1 ) سوره الرعد ، آيهء 26 . .  ( 2 ) جامع الصغير ، ج 2 ص 94 . . ","page_name":" 486 ","page_number":490},
  {"content":"\r\n\r\n\r\n( ( 4400 ) ) صورتش بيرون و معنى اندرون\r\nمعنى معشوق جان در رگ چو خون\r\n\r\nتاثير و جلوهء عوامل عالىتر احتياجى به وسايط معمولى ندارد\r\nصورت معشوق بيرون از جان عاشق است ، ولى معنا و جلوه و اثر آن در عاشق مانند خون در رگ آدمى است . نگاه سطحى به اجزاء و پديده هاى جهان هستى ، نتايجى را به دست مىدهد و نگاه عميق نتايج ديگرى .\r\nآدمى با نگرشهاى سطحى همه چيز را كه در ظاهر رابطهء مستقيم و همزمانى و هم موضعى با چيز ديگر ندارد ، بىگانه از يكديگر تلقى مىكند و نمىتواند اين حقيقت را تحمل نمايد كه چگونه روابط بسيار مخفى و غير متشابه حقايق را بيك ديگر مىپيوندد .\r\nآيا انديشهء بشرى نيست كه روابط نامحسوس را كه بر همگان آشكار نيست ، كشف مىكند و هزاران وسيله زندگى را براى خود آماده مىكند .\r\nاگر بشر به همان روابط محسوس و مشخص كه در ميان اجزاى طبيعت با نمودهاى آشكار وجود دارد قناعت مىكرد ، آيا مىتوانست تا كنون اين همه گامهاى شگفت انگيز در شناخت طبيعت و تمدن سازى بر دارد ؟ با يك نظر دقيقتر مىتوان گفت : اصل جريان عالم طبيعت بر روابطى استوار است كه كمتر كسى آشنائى نزديك با آن روابط دارد .\r\nاز طرف ديگر هر اندازه كه هويت يك عامل لطيفتر و عالىتر بوده باشد تاثير و جلوهء آن احتياجى به عبور از وسايط معمولى ندارد . يا وسايط معمولى در مقابل نفوذ آن عوامل نمىتوانند عرض اندامى داشته باشند ، مانند تاثير و نفوذ عوامل روحى كه مىتواند بدون احتياج به وسايط معمولى بلكه بىنياز از هر گونه واسطهء طبيعى و مادى در همهء اشياء نفوذ كند ، بدون آن كه احتياجى به هم زمانى و هم موضعى و سنخيت با اشياء مورد نفوذ داشته باشد .\r\n","description":"","footnote":"","page_name":" 487 ","page_number":491},
  {"content":"\r\n\r\n\r\n( ( 4442 ) ) عكس مىدان نقش ديباچهء جهان\r\nنام هر بندهء جهان خواجهء جهان\r\n( ( 4443 ) ) اى تن كژ فكرت معكوس رو\r\nصد هزار آزاد را كرده گرو\r\n( ( 4444 ) ) مدتى بگذار اين حيلت پزى\r\nچند دم پيش از اجل آزاد زى\r\n\r\nاى بدن ، اى كج انديش معكوس رفتار ، لحظاتى چند مرا به حال خود وا گذار ، باشد كه من هم طعم آزادى را به چشم .\r\nحقيقتا جاى تعجب و تاسف است كه جان آدمى آن قدر تنزل كند كه به جاى آن كه مالك مختار بدن مادى شود ، بدن مادى مالك مجبور جان آدمى گردد نخست اين دو مالكيت را از يكديگر تفكيك كنيم . گفتيم مالكيت جان همراه با اختيار است و مالكيت بدن همراه با اجبار .\r\nمالكيت جان نوعى است و مالكيت بدن نوعى ديگر . جان آدمى كه از احساس و خرد و انديشه و آينده بينى و ترجيح اهم بر غير اهم برخوردار بوده و توانايى تسلط بر قوانين و موضوعات را دارد ، از نوع مالكيت آزادانه است ، زيرا او با نظارت و سلطه‌اى كه به دو قطب مثبت و منفى حركات و سكنات خود و بدن خود دارد ، مىتواند آنها را رو به هدفهاى عالىتر توجيه نمايد .\r\nدر صورتى كه بدن و نيروهاى مادى آن ، تسليم ناخود آگاه خواسته ها و غرايز طبيعى حيوانى است . بدين جهت است كه فرمانروائى بدن مادى در زندگانى آدمى مساوى با بسته شدن دست و پاى موجوديت او با زنجير گران بار جبر و ناهشيارى خواهد بود .\r\nمقدمهء زندگى آزادانه را حتى اپيكور كه معروف به افراطىترين لذت خواه است ، دست بر داشتن از مقدارى اميال و تمنيات مىداند . خوبست كه ما براى تكميل و توضيح مقصود جلال الدين نظرى به جملات اپيكور بياندازيم :\r\n","description":"","footnote":"","page_name":" 488 ","page_number":492},
  {"content":"\r\n« ما سه نوع ميل داريم :\r\n1 - اميالى كه در عين حال كه طبيعى هستند ، ضرورى نيز مىباشند .\r\n2 - اميالى طبيعى كه ولى غير ضرورى هستند .\r\n3 - اميالى كه نه طبيعى و نه ضرورى هستند ، اميال دستهء اول اميال مقدماتى و ساده هستند ، چنان كه ميل به خوردن براى نمردن از گرسنگى ضرورى است . و همين طور ميل به نوشيدن براى تلف نشدن از تشنگى ضرورى است و ميل داشتن لباس و پناهگاه براى مدافعه بدن در برابر تغييرات جوى ضرورى است . اين اميال چنان است كه اقناع آنها براى ما مشكل نيست سيسرون كه افكار اپيكور را خلاصه كرده ، مىنويسد : « اميال ضرورى براى آن كه اقناع گردند ، نه مستلزم كوشش بسيار و نه هزينهء گزاف هستند » خوردن يك تكه نان و آشاميدن يك جرعه آب ، خوابيدن بر روى كاه در توى پناهگاه براى همه كس امكان پذير است و همچنين آب و نان در هنگامى كه انسان به سر حد تشنگى و گرسنگى مىرسد ، آيا به نظرش گواراترين اطعمه و اشربه نمىآيد .\r\nاميال دستهء دوم كمى مركبتراند و مثلا ميل به خوردن يك خوراك لذيذ و آشاميدن نوشابه هاى گوارا و بخصوص اقناع احتياجات جنسى از اميال دستهء دوم بشمارند . اين اميال نيز متضمن هزينهء گزافى نيستند ، زيرا طبيعت انسان به آسانى با اموال مختصرى كه تملك آنها آسان و تعدادشان محدود باشد ، خرسند مىگردد .\r\nاميال دستهء سوم به كلى با اميال دو دسته ديگر اختلاف دارد و اين اميال از زندگانى مصنوعى كه ما در جماعات بشرى براى خود ترتيب داده‌ايم ، زاييده مىگردد و اين اميال از جاه طلبى كه به حد افراط است و از بخل و آزارى كه سير نشدنى و اقناع ناپذير است و از لاف و گزافى كه جنون آسا است ناشى مىشود .\r\nاميال اين دسته نه حدى دارد و نه اعتدالى . هنوز ميل تسكين نيافته كه آتش ميل ديگرى زبانه مىكشد و در تحت تاثير آنها ، آدمى به شهوتى از شهوت ديگر\r\n","description":"","footnote":"","page_name":" 489 ","page_number":493},
  {"content":"\r\nو از اشتباهى به اشتباه ديگر و از نگرانى به نگرانى ديگر مىپردازد . پس چرا نبايد رفتارى كه موافق با خرد و اعتدال باشد در پيش گيريم . مسلما بايد اميال طبيعى و ضرورى را اقناع نمود ، چه شرط اوليه براى حفظ تعادل يك زندگانى مرفه به غير از اين نمىباشد و همچنين مىتواند بدون هيچ اشكال ، هنگامى كه اوضاع و احوال مساعد است و به شرط توليد نشدن عاداتى كه بعدا آدمى بردهء آن عادت مىگردد ، اميال طبيعى و غير ضرورى را نيز اجابت كرد . ولى راجع به اميالى كه نه طبيعى و نه ضرورى هستند ، يك تصميم بيش نبايد گرفت و آن انصراف كامل از بر آوردن آنها و كشتن و خفه كردن آنها است . » ( 1 )  و نيز در ص 39 از ماخذ مزبور در مدح شجاعت مىگويد : « شجاعت است كه در نبرد آزادى بخش با اميال ، ما را به پيروزى مىرساند » تقسيمى را كه اپيكور در بارهء اميال بيان مىكند ، بسيار خردمندانه بوده و اگر بعضى از مطالب اپيكور را در فلسفهء او به جهت داشتن تناقض ناديده بگيريم ، فلسفهء او را در بيان اميال و رها شدن از زنجير آنها قابل تحسين مىدانيم . بهر حال - نامحدود بودن اميال طبيعى و پاسخ مثبت به آنها ، با محدوديت امكانات اشباع اميال و اشتياق روان آدمى به كمال اعلا سازگار نمىباشد .\r\nدو عامل بسيار نيرومند و اساسى وجود دارد كه نامحدود بودن اميال طبيعى و پاسخ مثبت به آنها را حماقت بارترين كار انسانى نشان مىدهد :\r\nعامل يكم - محدوديت وسايل و امكانات اميال . در اين دنيا كسى را سراغ نداريم كه آن چه را كه خواسته است ، به دست آورده و خواهشهاى خود را اشباع نموده باشد ، مگر اين كه قدرت ميل و تمناى آدمى آن قدر كاهش بيابد كه از بروز ميل و خواهش جلو گير شود ، زيرا - انسانى كه قدرت طبيعى او براى به وجود آوردن اميال و آرزوها كامل است ، هرگز نمىتواند ميلى نداشته باشد و خواهشى در سر نپروراند .\r\nاما بديهىتر از همه چيز اين است كه امكانات اشباع اين اميال بىحد و مرز\r\n","description":"","footnote":" ( 1 ) فلاسفه بزرگ ، اپيكور تأليف اندره كرسون ، ترجمه عمادى ، ص 36 و 37 . . ","page_name":" 490 ","page_number":494},
  {"content":"\r\n\r\nهميشه محدود بوده و هرگز مطابق آن اميال وجود نداشته و پس از اين هم نخواهد داشت .\r\nاين يك ضربهء شديد و مستمر است كه ميل نامحدود بجوشد و امكان اشباع آن محدود بوده باشد . آيا تلفات عمدهء انسانهايى را كه زباله دان تاريخ براى مطالعهء ما بر نهاده است ، ناشى از اين ضربهء مستمر نيست ؟ آيا وارد كنندگان اين ضربه مانند فرويد در نظريهء جنسى خود و ماكياولى در مسائل اجتماعى كه پيشنهاد مىكند و هابس كه در بارهء هويت انسانى مىگويد ، هيچ انديشه‌اى در اين ضربه‌اى كه وارد كرده‌اند در سر داشته‌اند يا نه ؟ عامل دوم - اشتياق روان آدمى به كمال اعلا است كه با نامحدودى و مهار گسيختگى اميال تندترين تناقض را داشته و به هيچ وجه روى سازگارى با آن نشان نمىدهد . مهار گسيختگى اميال و نامحدوديت آنها است كه به قول جلال الدين : آدمى را مبدل به بردهء به زانو افتاده مىكند و از رها شدن روح بسوى كمال اعلا كه حتى آزادى اميال و احساسات را نتيجه خواهد داد مانع مىگردد .\r\nشگفت انگيزتر از همهء عجايب روزگار اين است كه هر چه بشر به اصطلاحى « كه خود براى تسليت خود جعل كرده است » پيشرفت مىكند ، مهار گسيختگى و ميعان در طبيعت را بيشتر مىپرستد .\r\nو نام اين جبر بىنهايت - جبر بىنهايت را آزادى مىگذارد\r\nتفسير ابيات\r\nدو برادر به برادر بزرگتر گفتند : كه ما پاسخهايى در درون جان خود مانند ستارگان در آسمان در مقابل گفتار تو داريم ، اگر آن پاسخها را نگوييم مخالف پاكبازى ما است و اگر فاش كنيم ، در اندوه و درد فرو خواهى رفت . ما مانند قورباغه در آب هستيم كه نمىتوانيم دهان باز كرده و درد خود را بيان كنيم و اگر هم خاموش بنشينيم براى ما نوعى اختناق و بيمارى به بار خواهد آورد .\r\nاگر نگوئيم و پاسخ را در درون خود حفظ كنيم ، آتشى در دل ما است كه\r\n","description":"","footnote":"","page_name":" 491 ","page_number":495},
  {"content":"\r\nروشنايى نمىدهد و اگر بخواهيم بگوييم : دستورى به گفتن نداريم .\r\nدر همان حال برادر بزرگتر از جاى خود بر جست و گفت : اى برادران ، من رفتم خدا حافظ ، زيرا دنيا و آن چه در آن است ، متاعى بيش نيست . مانند تير از كمان بر جست و مجال گفتن نداشت . سر مست به نزد شاه چين آمد و مستانه زمين ادب بوسيد . شاه چين از حال هر يك از آن برادران اطلاع كامل داشت . آغاز و پايان مقصد و اندوه و لرزش آنان را به خوبى مىدانست .\r\nگوسفند در چراگاه مىچرد و چوپان از وضع او آگاه است . مطابق گفتهء پيامبر هر چوپانى وضع گلهء خود را مىداند كه كدام يك از افراد آن گله علف مىچرد و كدامين فرد در جنگ و سختىها است . اگر چه شاه چين در ظاهر از مجمع برادران و جريانشان دور بود ، ولى مانند دف در جشنها در آن مجمع حضور داشت .\r\nاز سوزش و شعله هاى آن سه مهمان سر زمين چين اطلاع داشت ، ولى مصلحت در آن مىديد كه چيزى نگويد و اطلاع خودش را در ميان نگذارد .\r\nآن مرد بزرگ در ميان جان آن سه برادر بود ، ولى از روى قصد خود را ناآگاه و گنگ مىنمود . صورت آتش در خود ديگ نيست ، بلكه در زير آن است ، ولى معناى آن در جان و محتويات ديگ نفوذ دارد . صورتش بيرون و معنايش در درون مانند صورت معشوق كه بيرون و جدا از عاشق است ، ولى معناى او در جان عاشق مانند خون در ميان رگ است .\r\nشاه زاده در مقابل شاه چين زانو زده و ده معرف به حال او شهادت مىدهند . اگر چه شاه چين پيش از آن از جريان عشق شاه زاده با خبر بود ، ولى معرفها مشغول تعريف و توصيف بودند . يك ذره نور عارفانه در درون ، از صد معرف بيرونى بهتر است .\r\nگوش را در گرو معرف بيرون قرار دادن ، نشان محجوبى و حدس و گمان\r\n","description":"","footnote":"","page_name":" 492 ","page_number":496},
  {"content":"\r\nاست . كسى را كه ديده به آن چشم دل است ، ديدگان او عين حقيقت را خواهد ديد .\r\nجان او با خبر متواتر قانع نمىگردد ، بلكه يقين را مىجويد كه از راه چشم دل امكان مىپذيرد .\r\nمعرف در نزد شاه بر گزيده شروع به بيان حال شاه زاده كرد -\r\n\r\n( ( 4408 ) ) گفت شاها صيد احسان تو است\r\nپادشاهى كن كه او آنِ تو است\r\n\r\nدست به دوال ( بند چرمى كه به اسب مىبندند ) دولت تو زده و دستى بر سر سر مستش بنواز .\r\nشاه چين در پاسخ معرف گفت : اين شاه زاده هر چه از ملك و منصب بخواهد ، به او مىدهم . من علاوه بر آن بيست برابر آن چه را كه از دست داده است به او خواهم بخشيد . معرف گفت : از آن هنگام كه مقام شاهى تو عشق در درون شاه زاده كاشته است ، هواى ديگرى در سر او نگذاشته است .\r\nبندگى پيشگاهت چنان براى او جلوه كرده است كه حتى پادشاهى در دل او سرد و ناچيز شده است . او شاهى و شه زادگى را باخته و براى تو به غربتها تاخته است .\r\nاين شه زاده مانند آن صوفى است كه خرقهء خود را در حال وجد و هيجان از خود دور كرده است ، ديگر به آن خرقه كه انداخته است باز گشت نخواهد كرد . خواستن خرقه پس از انداختن آن ، علامت پشيمانى است كه من در از دست دادن خرقه مغبون شده‌ام .\r\nچنين انديشه‌اى از عاشق واقعى دور است و اگر چنين فكرى بر مغزش راه بيابد ، بايد خاك بر سرش ريخت .\r\nارزش عشق بيش از صد خرقهء كالبد است كه از حيات و حس و خرد برخوردار مىباشد . مخصوصاً خرقهء ملك دنيا كه بىاصل و اساس بوده و پنج دانگ هستىاش درد سرها در دنبال دارد . ما ملك دنيا را به تن پرستان وا گذاشتيم و بردگى عشق ابدى را پذيرفتيم . اين شاه زاده را به عشق خود بسپاريد و از كارش بر كنار مسازيد .\r\n","description":"","footnote":"","page_name":" 493 ","page_number":497},
  {"content":"\r\nآن منصبى كه حجاب و مانع ديدار روى تست ، عين دورى و مهجورى است ، اگر چه نامش را منصب گذاشته‌اند .\r\nسبب تاخير آمدنش به اين جايگاه نداشتن استعداد و ضعف بدن بوده است . اگر كسى بدون استعداد دست به معدن هم بيابد ، حتى يك دانه هم نمىتواند حاصل بدارد .\r\nمانند شخص ناتوان از همخوابگى كه دختر بكرى را در اختيار خود بگيرد اگر آن دختر بكر سيمين بر هم بوده باشد ، نمىتواند از او برخوردار گردد . مانند چراغى بىروغن و فتيله است كه نه كم و نه زياد ، روشنايى نخواهد داشت .\r\nاگر كسى با بينى معيوب به گلستانى رود ، هرگز مغزش از بوى گل و رياحين خرم نخواهد گشت .\r\nو مانند شخص نيكو و دلبر كه مهمان روسپى زشت باشد و چونان بانگ چنگ و ساز در پيش آدم كر . و مانند آمدن مرغ خاكى به درياها كه جز هلاكت و خسارت چيزى نصيبش نمىگردد و مانند كسى كه بدون گندم به آسياب رود كه عطايى جز سفيدى ريش و مو به دست نخواهد آورد . اين آسياب فلك براى مردم بىگندم حاصلى جز موى سپيدى و از دست رفتن توانايى نتيجه‌اى نمىدهد ، ولى براى مردمى كه سرمايه‌اى اندوخته و با گندم در اين آسياب قرار گرفته‌اند ، ملكها و كار و بارها مىبخشد .\r\nنخست بايستى استعداد بهشتى شدن را داشته باشى . سپس به حيات ابدى نايل گردى .\r\nكودك تازه به دنيا آمده از شراب و كباب و قصرها و كاخها چه لذتى خواهد ديد اين مثالها اندازه‌اى ندارد . بيش از اين ، سخن را دنبال مكن . خلاصه اظهار اشتياق و توصيفات شاه زاده سر به بىنهايت كشيد ، ولى به مقصود خود نرسيد .\r\nگفت : خود استعداد را هم از شاه بايد طلبيد ، چنان كه استعداد بدن از فيض جان است . لطفهاى پادشاه چين غم و اندوه شاه زاده را در هم پيچيد . شاه زاده كه براى شكار شاه رفته بود ، خود شكار شاه گشت . هر كسى كه در شكار كردن چون تو مصمم\r\n","description":"","footnote":"","page_name":" 494 ","page_number":498},
  {"content":"\r\nشود ، صيدش را زنجير نكرده خود به زنجير مىافتد . اين نابخردان نقش ديباچهء جهان را بر عكس مىكشند و نام بندهء بىاختيار جهان را خواجهء جهان مىنامند بيا -\r\n\r\n( ( 4443 ) ) اى تن كژ فكرت معكوس رو\r\nصد هزار آزاده را كرده گرو\r\n\r\nمدتى هم از اين حيله پزىها دست بر دار و لحظاتى پيش از مرگ طعم آزادى را بچش و اگر مىبينى مانند خرى هستى كه راهى به آزادى ندارى ، و مانند سطلى هستى كه جز به ته چاه سير و حركت از تو بر نمىآيد ، مدتى دست از من بر دار و حريف ديگرى براى خود پيدا كن . حالا نوبت من است ، مرا آزاد كن و با كس ديگرى ازدواج نما -\r\n\r\n( ( 4448 ) ) اى تن صد كاره ترك من بگو\r\nعمر من بردى كس ديگر بجو\r\n\r\n","description":"","footnote":"","page_name":" 495 ","page_number":499},
  {"content":"\r\n\r\nقصهء زن جوحى و عشوه دادن او قاضى را ، و به مكر و حيله در صندوق كردن\r\n\r\n( ( 4449 ) ) هر زمان جوحى ز درويشى به فن\r\nرو به زن كردى كه اى دل خواه من\r\n( ( 4450 ) ) چون صلاحت هست رو صيدى بگير\r\nتا بدوشانيم از صيد تو شير\r\n( ( 4451 ) ) قوس ابرو تير غمزه دام كيد\r\nبهر چه دادت خدا ؟ از بهر صيد\r\n( ( 4452 ) ) رو پى مرغى شگرفى دام نه\r\nدانه بنما ليك در خوردش مده\r\n( ( 4453 ) ) كام بنما و كن او را تلخ كام\r\nكى خورد دانه چو شد محبوس دام\r\n( ( 4454 ) ) شد زن او نزد قاضى در گله\r\nكه مرا افغان ز شوى ده دله\r\n( ( 4455 ) ) قصه كوته كن كه شد قاضى شكار\r\nاز جمال و از مقال آن نگار\r\n( ( 4456 ) ) گفت اندر محكمه است و غلغله\r\nمن نتانم فهم كردن اين گله\r\n( ( 4457 ) ) گر به خلوت آيى اى سرو سهى\r\nوز ستم كارى شو شرحم دهى\r\nفهم آن بهتر كنم بدهم سزاش\r\nآن چه حق باشد تو زين غمگين مباش\r\nمر مرا معلوم گردد حال تو\r\nشوهرت را نرم سازم بىعتو\r\n( ( 4458 ) ) گفت خانه تو ز هر نيك و بدى\r\nباشد از هر گله آمد شدى\r\n( ( 4459 ) ) خانهء سر جمله پر سودا بود\r\nصدر پر وسواس و پر غوغا بود\r\n( ( 4460 ) ) باقى اعضا ز فكر آسوده اند\r\nوان صدور از صادران فرسوده اند\r\nهمچو شاخ از برگ و از ميوه كهن\r\nگرد خالى تا رسد از امر كن\r\nبرگها و ميوه هاى نو ز غيب\r\nاز پى آن كهنگى بد هيچ ريب\r\n( ( 4461 ) ) در خزان و باد خوف حق گريز\r\nآن شقايقهاى پارين را بريز\r\n( ( 4462 ) ) كاين شقايق منع نو اشكوفه هاست\r\nكه درخت دل براى آن نماست\r\n( ( 4463 ) ) خويش را در خواب كن زين افتكار\r\nسر ز زير خواب در يقظه برآر\r\n( ( 4464 ) ) همچو آن اصحاب كهف اى خواجه زود\r\nرو بايقاظا كه تحسبهم رقود\r\n\r\n","description":"","footnote":"","page_name":" 496 ","page_number":500},
  {"content":"\r\n\r\n\r\n( ( 4465 ) ) گفت قاضى كاى صنم تدبير چيست ؟\r\nگفت خانهء اين كنيزك بس تهى است\r\n( ( 4466 ) ) خصم در ده رفت و حارس نيز نيست\r\nبهر خلوت سخت زيبا مسكنى است\r\n( ( 4467 ) ) امشب ار امكان بود آن جا بيا\r\nكار شب بىسمعه است و بىريا\r\n( ( 4468 ) ) جمله جاسوسان ز خمر خواب مست\r\nزنگى شب جمله را گردن زده است\r\n( ( 4469 ) ) خواند بر قاضى فسونهاى عجب\r\nآن شكر لب وانگهانى از چه لب\r\n( ( 4470 ) ) چند با آدم بليس افسانه كرد\r\nچون كه حوا گفت خور آن گاه خورد\r\n( ( 4471 ) ) اولين خون در جهان ظلم و داد\r\nاز كف قابيل بهر زن فتاد\r\n( ( 4472 ) ) نوح تابهء خانه مىپرداختى\r\nواهله بر تابه سنگ انداختى\r\n( ( 4473 ) ) مكر زن بر فن او چيره شدى\r\nآب صافى وعظ او تيره شدى\r\n( ( 4474 ) ) قوم را پيغام كردى از نهان\r\nكه نگه داريد دين زين گم رهان\r\nلوط را زن همچنين بد كافره\r\nخوانده باشى قصه آن فاجره\r\nيوسف از كيد زليخاى جوان\r\nمانده در زندان براى امتحان\r\nهر بلا كاندر جهان بينى عيان\r\nباشد از شومى زن در هر مكان\r\n( ( 4475 ) ) مكر زن پايان ندارد ، رفت شب\r\nقاضى زيرك سوى زن بهر دبّ\r\n\r\nآيه\r\n« وَتَحْسَبُهُمْ أَيْقاظاً وَهُمْ رُقُودٌ 18 : 18 » ( 1 )  ( گمان مىكردى كه اصحاب كهف بيدارند ، ولى آنان در خواب بودند )\r\n« ضَرَبَ الله مَثَلًا لِلَّذِينَ كَفَرُوا اِمْرَأَتَ نُوحٍ وَاِمْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ 66 : 10 » ( 2 )  ( خداوند مثل زن نوح و زن لوط را به كسانى كه كفر ورزيده‌اند ، مىزند اين دو زن در ازدواج دو بندهء صالح از بندگان ما بودند ) .\r\n","description":"","footnote":" ( 1 ) سوره الكهف ، آيهء 18 . .  ( 2 ) سوره التحريم ، آيهء 10 . . ","page_name":" 497 ","page_number":501},
  {"content":"\r\n\r\n« قالَ رَبِّ اَلسِّجْنُ أَحَبُّ إِلَيَّ مِمَّا يَدْعُونَنِي إِلَيْه وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ اَلْجاهِلِينَ 12 : 33 » ( 1 )  ( يوسف گفت : پروردگارا ، زندان براى من از آن چه كه مرا به آن مىخوانند خوشتر است و اگر تو مكر آن زنان را از من بر نگردانى ، من به آنان مبتلا مىشوم و از گروه نادانان مىگردم . )\r\n\r\n( ( 4461 ) ) در خزان و باد خوف حق گريز\r\nآن شقايقهاى پارين را بريز\r\n( ( 4462 ) ) كاين شقايق منع نو اشكوفه هاست\r\nكه درخت دل براى آن نماست\r\n\r\nآن لاله هاى رنگين كه ديروز مغز و جان تو را خرم و شادان مىكرد ، امروز با گذشت زمان پژمرده است و نه تنها امروز زيبايى ديروز را از دست داده است ، بلكه نخواهد گذاشت بوته هايى كه هر لحظه از چمنزار دل نو گرايت سر مىكشند و گلهاى تازه براى تو مىشكفانند ، برويند و سر بر آورند :\r\nبار ديگر جلال الدين ضرورت نو گرايى و نو بينى و نو جويى را به عنوان يكى از ضرورىترين فعاليتهاى جان آدمى مطرح مىكند و داد سخن را در اين باره مىدهد .\r\nآخر مگر مىتوان جويبار دايم الجريان روح را براى نشان دادن حقيقت يك موضوع يا يك مسئلهء منعكس شده در آن متوقف ساخت ، در حالى كه خود همان حقيقت هم در جريان مستمر است ؟ مگر چنين نيست كه -\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nمگر چنين نيست كه -\r\n","description":"","footnote":" ( 1 ) سوره يوسف ، آيهء 33 . . ","page_name":" 498 ","page_number":502},
  {"content":"\r\nنو به نو در مىرسد اشكال فكر آرى چنين است و جاى ترديد نيست كه تازگى مستمر روح است كه همواره حقايق دريافت شده را تازه نشان مىدهد . شقايق زيبا و خوش رنگ ، بلكه عالىترين منظره و صدا و زيباترين صورت با تكرار جلوه كهنه مىشود و جالب بودن خود را از دست مىدهد . پس تازگى همهء اين موضوعات زيبا و خوشايند ناشى از تازگى مستمر روح آدمى است .\r\nاين كه مىگوييم :\r\n\r\nهر نظرم كه بگذرد جلوهء رويش از نظر\r\nبار دگر نكوترش بينم از ديده ام\r\n\r\nاگر مقصود خود تحول موضوع زيبا به زيباتر است ، اگر براى زمانى هم اين تحول را صحيح بدانيم ، طولى نخواهد كشيد كه آن تحول توقف خواهد كرد و تدريجا به عقب خواهد برگشت ، زيرا در اين دنيا هيچ بهارى وجود ندارد كه خزانى به دنبال نداشته باشد . با اين حال اگر مشاهدهء زيبايى استمرار داشته باشد ، مسلما از تجدد خود درون سرچشمه مىگيرد ، نه از موضوع برونى .\r\nمتاسفانه اكثر آن مردم كه در دوران ما نو گرايى و نو جويى را يكى از عالىترين ايده آلهاى بشرى معرفى مىكنند ، از حقيقت كهنه و نو اطلاع درستى ندارند و گمان مىكنند كه ارتكاب هر خوشايندى كه موجب گسيختن اصلى از اصول تثبيت شدهء انسانى باشد ، گرايش و جويندگى تازه ها است و فرار از كهنه ها و مرده ها فرض كنيم كه گسيختن هر اصلى به وسيلهء اطلاع و گرايش به تازه‌اى انجام مىگيرد ، آيا بشر در مقابل آن اصول بر باد رفته اصول تازه ترى را جانشين آنها ساخته است ، يا كارى جز تمايل به « هيچ چيز شرط هيچ چيز نيست » از خود نشان نمىدهد ؟ آن تازه ها كه آبادى ندارد ، چه نتيجه‌اى را در پيش برد عالم انسانى به بار مىآورد .\r\n","description":"","footnote":"","page_name":" 499 ","page_number":503},
  {"content":"\r\n\r\nتفسير ابيات\r\nهر زمانى دلقك از روى فقر و فلاكت ، فن تازه‌اى راه مىانداخت و رو به زن خود مىكرد كه اى دل خواه من ، حال كه سلاح بسيار موثرى دارى ، برو شكارى كن تا بتوانيم شير آن شكار را بدوشيم . سلاح بس برانى در اختيار دارى : -\r\n\r\n( ( 4451 ) ) قوس ابرو تير غمزه دام كيد\r\nبهر چه دادت خدا ؟ از بهر صيد\r\n\r\nبرو دامى در راه مرغى شگرفت بگستران ، دانه را به او بنمايان ولى مگذار آن دانه را بخورد . -\r\n\r\n( ( 4453 ) ) كام بنما و كن او را تلخ كام\r\nكه خورد دانه چو شد محبوس دام\r\n\r\nزن دلقك به عنوان گله از شوهرش نزد قاضى رفت تا درد دل خود را از شوهر ده دله به قاضى مطرح كند . قصه را كوتاه مىكنم ، زن با جمال و گفتار عشوه آميزش قاضى را شكار كرد . قاضى پس از شنيدن شكايتهاى زن ، مىگويد : اين جا محكمه ايست و پر از غلغله و هياهو است ، نمىتوانم گله و شكايت تو را خوب بفهمم . اگر اى سرو سهى ، به خلوت برويم و شرحى در ستم كارىهاى شوهرت كنى -\r\n\r\nفهم آن بهتر كنم بدهم سزاش\r\nآن چه حق باشد تو زين غمگين مباش\r\n\r\nتا حال شوهرت بر من معلوم گردد و او را نرم سازم . زن جوحى گفت : قاضيا ، خانهء تو براى گله مندان از نيك و بدها جايگاه آمدن و شدن است . خانهء تو مانند سر آدمى است كه پر از سوداها است و سيئه انسانى است كه پر از وسواس و غوغاها است .\r\nبقيهء اعضاى بدن از فكر و سودا و وسوسه آلوده‌اند ، در حالى كه سينه از ورود واردان و صدور صادران خسته و فرسوده است .\r\nمانند شاخهء درخت باش كه از برگها و ميوهء كهنه خالى مىشود تا برگ و ميوهء آن از امر كن برويد .\r\nبرو خود را در خزان و طوفان خوف از خدا قرار بده و آن شقايق را كه در سال گذشته چيده و افكار خود را به آن مشغول داشته بودى از دامنت بريز -\r\n\r\n( ( 4462 ) ) كاين شقايق منع نو اشكوفه هاست\r\nكه درخت دل براى آن نماست\r\n\r\n","description":"","footnote":"","page_name":" 500 ","page_number":504},
  {"content":"\r\nاز دست اين تفكرات خود را رها كن و به خواب فرو رو و بيدارى حقيقى را از آن خواب حاصل بدار . مانند آن اصحاب كهف برو به آن بيدارى كه گمان كنند تو در خواب رفته‌اى . قاضى گفت : اى زيبا صنم ، تدبير كار من و تو چيست ؟ زن جوحى گفت : خانهء اين كنيز خالى و خلوت است ، شوهرم به ده رفته و پاسبانى هم نيست ، براى خلوت كردن بهترين مسكن است . اگر امشب بتوانى به خانهء اين كنيز بيا ، زيرا كارى كه در شب صورت بگيرد نه شنيده مىشود و نه قابل ديدن است . همهء جاسوسان مست خوابند ، زيرا زنگى شب گردن همه آنها را زده است .\r\nبدينسان آن شكر لب افسونهاى شگفت آور به قاضى خواند . آرى اين زن است و نمىتوان افسونهاى او را سرسرى تلقى كرد . شيطان افسانه هاى زيادى به آدم خواند ، ولى تاثير نكرد .\r\nوقتى كه همسرش حوا تشويقش نمود ، آدم گندم را خورد . نخستين خون كه در اين دنياى پر از ظلم و عدالت ريخته شد ، با دست قابيل به خاطر زن صورت گرفت . حضرت نوح عليه السلام تابهء خانه را مىپرداخت ، واهله زن نوح سنگ ميان تابه مىانداخت . ( نوح تبليغ مىكرد زنش كار شكنىها مىنمود ) مكر بازىهاى زن كار نوح را خنثى مىكرد و آب صافى پند و موعظه هاى نوح را تيره و مكدر مىساخت . پنهانى به مردم سفارش مىفرستاد كه دين خود را از اين گم راهان محفوظ بداريد همچنين زن لوط عليه السلام هم كافر بود ، شايد كه داستان آن فاجره را خوانده باشى . يوسف معصوم از حيله گرىهاى زليخا براى آزمايش در زندان افتاد . خلاصه -\r\n\r\nهر بلا كاندر جهان بينى عيان\r\nباشد از شومى زن در هر مكان\r\n\r\nبرخيز -\r\n\r\n( ( 4475 ) ) مكر زن پايان ندارد ، رفت شب\r\nقاضى زيرك سوى زن بهر دبّ\r\n\r\n","description":"","footnote":"","page_name":" 501 ","page_number":505},
  {"content":"\r\n\r\nرفتن قاضى به خانهء زن جوحى و حلقه زدن جوحى به تندى و خشم بر در و گريختن قاضى در صندوق\r\n\r\n( ( 4476 ) ) زن دو شمع و نقل مجلس ساز كرد\r\nزان نوازش شاد شد قاضى فرد\r\nچون كه بنشستند با هم ساعتى\r\nتا بر آسايند اندر خلوتى\r\nچون نشست او پهلوى زن با مراد\r\nگشت جان پر غمش زان وصل شاد\r\n( ( 4477 ) ) اندر آن دم جوحى آمد در بزد\r\nجست قاضى مهر بىتا در خزد\r\n( ( 4478 ) ) غير صندوقى نديد او خلوتى\r\nرفت در صندوق از خوف آن فتى\r\n( ( 4479 ) ) اندر آمد جوحى و گفت اى حريف\r\nاى وبالم در ربيع و در خريف\r\n( ( 4480 ) ) من چه دارم كه فدايت نيست آن\r\nتا ز من فرياد دارى هر زمان\r\nگفت شخصى نزد قاضى رفته اى\r\nدر حقم ناگفتنىها گفته اى\r\n( ( 4481 ) ) بر لب خشكم گشا دستى زبان\r\nگاه مفلس خوانيم گه قلتبان\r\n( ( 4482 ) ) اين دو علت گر بود اى جان مرا\r\nآن يكى از توست و ديگر از خدا\r\n( ( 4483 ) ) من چه دارم غير اين صندوق كان\r\nهست مايهء تهمت و پايهء گمان\r\n( ( 4484 ) ) خلق پندارند زر دارم درون\r\nصله وا گيرند از من زين ظنون\r\n( ( 4485 ) ) صورت صندوق بس عاليست ليك\r\nاز رخوت سيم و زر خاليست نيك\r\n( ( 4486 ) ) چون تن زرّاق خوب و با وقار\r\nو اندر آن سله نيابى غير مار\r\n( ( 4488 ) ) تا ببيند مؤمن و گبر و جهود\r\nكاندر اين صندوق جز لعنت نبود\r\n( ( 4489 ) ) گفت زن هى در گذر اى مرد از اين\r\nخورد سوگند آن كه نكنم جز چنين\r\nبا رسن صندوق را در دم ببست\r\nخويشتن را كرده بُد مانند مست\r\n( ( 4490 ) ) از پگه حمال آورد او چو باد\r\nبانگ مىزد كاى حمال و اى حمال\r\n( ( 4492 ) ) كرد آن حمال از هر سو نظر\r\nكز چه سود درمىرسد بانگ و خبر\r\n\r\n","description":"","footnote":"","page_name":" 502 ","page_number":506},
  {"content":"\r\n\r\n( ( 4493 ) ) هاتف است اين داعى من اى عجب\r\nيا پرىام مىكند پنهان طلب\r\n( ( 4494 ) ) چون پياپى گشت آن آوازه بيش\r\nگفت هاتف نيست باز آمد به خويش\r\n( ( 4495 ) ) عاقبت دانست كان بانگ و فغان\r\nبُد ز صندوق و كسى در وى نهان\r\n( ( 4496 ) ) عاشقى كاو در پى معشوق رفت\r\nگر چه بيرون است در صندوق رفت\r\n( ( 4497 ) ) عمر در صندوق برد او اندهان\r\nجز كه صندوقى نبيند از جهان\r\n( ( 4498 ) ) آن سرى كه نيست فوق آسمان\r\nاز هوس او را در آن صندوق دان\r\n( ( 4499 ) ) چون ز صندوق بدن بيرون شود\r\nاو ز گورى سوى گورى مىرود\r\n( ( 4500 ) ) اين سخن پايان ندارد قاضيش\r\nگفت اى حمال و اى صندوق كش\r\n( ( 4501 ) ) از من آگه كن درون محكمه\r\nنايبم را زودتر با آن همه\r\n( ( 4502 ) ) تا خرد اين را به زر زين بىخرد\r\nهمچنين بسته به خانهء ما برد\r\n( ( 4503 ) ) اى خدا بگمار قومى رحممند\r\nتا ز صندوق بدن ما را خرند\r\n( ( 4504 ) ) خلق را از بند صندوق فسون\r\nكه خرد جز انبياء و مرسلون ؟\r\n( ( 4505 ) ) از هزاران كس يكى خوش منظر است\r\nكه بداند كاو به صندوق اندر است\r\nآنكه داند تو نشانش آن شناس\r\nكاو ز روح اين جهان دارد هراس\r\n( ( 4506 ) ) آن جهان را ديده باشد پيش از آن\r\nتا بداند ضدّ اين ضدش گردد عيان\r\n( ( 4507 ) ) زين سبب كه علم ضالهء مؤمن است\r\nعارف ضاله خود است و موقن است\r\n( ( 4508 ) ) آنكه هرگز روز نيكو را نديد\r\nاو در اين ادبار كى خواهد طپيد\r\n( ( 4509 ) ) يا به طفلى در اسيرى اوفتاد\r\nيا ز اول خود ز مادر بند زاد\r\n( ( 4510 ) ) ذوق آزادى نديده جان او\r\nهست صندوق صور ميدان او\r\n( ( 4511 ) ) دايماً محبوس عقلش در صور\r\nاز قفس او در قفس دارد گذر\r\n( ( 4512 ) ) منفذش نى از قفس سوى علا\r\nدر قفسها مىرود از جا به جا\r\n( ( 4513 ) ) در نبى ان استطعتم تنفذوا\r\nاين سخن با انس و جن آمد ز هو\r\n( ( 4514 ) ) گفت منفذ نيست از گردونتان\r\nجز به سلطان و به وحى آسمان\r\n( ( 4515 ) ) گر ز صندوقى به صندوقى رود\r\nاو سمايى نيست صندوقى بود\r\n\r\n","description":"","footnote":"","page_name":" 503 ","page_number":507},
  {"content":"\r\n\r\n\r\n\r\n( ( 4516 ) ) فرجهء صندوق نونو مسكر است\r\nدر نيابد كاو به صندوق اندر است\r\n( ( 4517 ) ) گر نشد غرّه بدين صندوقها\r\nهمچو قاضى جويد اطلاق و رها\r\n( ( 4518 ) ) آنكه داند اين نشانش زآن شناس\r\nكاو نباشد بىفغان و بىهراس\r\n( ( 4519 ) ) همچو قاضى باشد او را ارتعاد\r\nكى برآيد يك دمى از جانش شاد\r\nرهروى را گفت آن حمال شاد\r\nكه برو در محكمهء قاضى چو باد\r\nنايبش را گوى كاين شد واقعه\r\nبر سر قاضى بيامد قارعه\r\nشغل را بگذار و زود اينجا بيا\r\nزو بخر سر بسته اين صندوق را\r\nچون كه رهور شد رسالت را رساند\r\nهر كه زو بشنيد اين خيره بماند\r\nبرد القصه خبر صندوق كش\r\nنايب قاضى حسن را از غمش\r\n\r\nآيه\r\n« يا مَعْشَرَ اَلْجِنِّ وَاَلإِنْسِ إِنِ اِسْتَطَعْتُمْ أَنْ تَنْفُذُوا مِنْ أَقْطارِ اَلسَّماواتِ وَاَلأَرْضِ فَانْفُذُوا لا تَنْفُذُونَ إِلَّا بِسُلْطانٍ 55 : 33 » ( 1 )  ( اى گروه جن و انس اگر بتوانيد از صفحات و لابلاى آسمانها و زمين بگذريد و نمىتوانيد بگذريد ، مگر با سلطه‌اى از خداوند )\r\nروايت\r\n« الحكمه ضالة المؤمن فخذ الحكمه و لو من اهل النفاق » ( 2 )  ( حكمت گم شدهء مردم با ايمان است ، پس درياب حكمت را اگر چه از زبان اهل نفاق باشد . )\r\n","description":"","footnote":" ( 1 ) سوره الرحمن ، آيهء 34 . .  ( 2 ) نهج البلاغه ، الحكم و المواعظ ، 80 . . ","page_name":" 504 ","page_number":508},
  {"content":"\r\n\r\n\r\n( ( 4497 ) ) عمر در صندوق برد او اندهان\r\nجز كه صندوقى نبيند از جهان\r\n( ( 4498 ) ) آن سرى كه نيست فوق آسمان\r\nاز هوس او را در آن صندوق دان\r\n( ( 4499 ) ) چون ز صندوق بدن بيرون شود\r\nاو ز گورى سوى گورى مىرود\r\n\r\nاگر جايگاه حيات آدمى و چشم انداز او تنها طبيعت گسترده در ديدگاهش بوده باشد و بس ، تمام تحولات او گر چه در نظرش نمايش كمال داشته باشد ، باز جز انتقال از يك طرف قفس در بسته ، به طرف ديگر آن قفس ، نتيجه‌اى نخواهد داشت\r\nاين است بستن در و ديوار طبيعت به روى آدمى ، اين است دل خوش ساختن و سر مست نمودن خويش به وسيلهء تحولات و انتقالاتى كه از مجموعه‌اى از روابط انسان با طبيعت ، به موقعيت ديگرى از تماس با اجزاء و روابط طبيعت صورت مىگيرد و نامش تكامل گذاشته مىشود .\r\nما اين مسئله را در مباحث مجلدات گذشته در اشكال مختلف متذكر شده‌ايم كه روح آدمى چه در حالت انفراد و چه در قلمرو اجتماعى بهر هدف و ايده آل اعلا كه در اين جهان مادى پيروز مىشود و موقعيت ديگرى به دست مىآورد ، همان موقعيت به دست آمده كه ديروز به عنوان ايده آل اعلا او را به خود جلب مىكرد و از مجموعهء موقعيتهايى كه تا آن موقع به دست آورده بود و نويد اعتلا به بالاتر را مىداد ، پس از پيروزى و دست يافتن به آن ، گويى پوست يا چيزى از روح او مىگردد و با همان پوست يا جزء به دست آمده در صدد جستجوى موقعيت ديگرى برآيد كه همواره براى جوينده موقعيت والاترى جلوه مىكند ، گويى روح انسانى چه در هدفهايى كه منفردا به دنبالش مىرود و چه ايده آلهايى را كه با حالت دسته جمعى تعقيب مىكند ، مانند تشنه ايست كه مىخواهند او را با قطره قطره آب شور سيرابش كنند يك صدم\r\n","description":"","footnote":"","page_name":" 505 ","page_number":509},
  {"content":"\r\nآن موقعيت شگفت انگيز كه انسان امروز در قرن بيستم آورده است ، اگر در قرون گذشته از خيالش خطور مىكرد و به او مىگفتند : دورانى فرا مىرسد كه ارتباط انسان با انسان و روابط او با طبيعت به چنين و چنان اعتلا و پيشرفت موفق مىگردد ، يقيناً شنوندهء اين نويد بهشتى اگر باور مىكرد اگر از خوشحالى سكته‌اى به زندگانىاش خاتمه نمىداد ، بدون ترديد اين مفاهيم در نظرش قطعى بود :\r\n1 - آن روز ديگر بشر به هيچ اشتباهى دچار نخواهد گشت 2 - در آن روز ايده آل گرسنه و برهنه‌اى در روى زمين پيدا نخواهد شد 3 - كيفرها و ميله هاى زندانها تنها در كتابهاى لغت باستانى قابل ديدن خواهد بود .\r\n4 - بد خواهى و كينه توزى و سياه و سفيدى و حرص و حسد از كرهء خاكى رخت بر بسته ، مردم كرهء زمين به موجودات ما فوق فرشته تبديل خواهند گشت 5 - اصطلاحات وطن و نژاد و قاره و بلوك مانند اصطلاحات غول بيابانى و عنقا و قاف تنها در موقع مطالعه و بررسى دورانهاى ما قبل تمدنها مطرح خواهد شد 6 - در آن روز طلايى تمام افراد بشرى به آفتاب و ستارگان با نظر عشق و محبت خواهند نگريست كه چنين زندگانى بهشتى را براى آنان آماده مىكنند 7 - محبت و عشق به انسانها به حد نصاب خود خواهد رسيد ، تا آنجا كه « سقراطها » و « ابوذرها » آدمهاى ابتدائى به نظر جلوه خواهند كرد 8 - كسى كه نامى از ( ماكياولى ) و فلسفه او در آن روز به زبان بياورد ، هرگز باور نخواهند كرد كه چنين شخصى با چنان فلسفه‌اى وجود داشته است اضافه خواهند كرد كه هر كس مىگويد : دو نفر به نام ماكياولى و قيصر « بورژيا » در تاريخ انسانى وجود داشته است ، يقيناً نظر توهين به نام مقدس انسانى دارد و كيفر\r\n","description":"","footnote":"","page_name":" 506 ","page_number":510},
  {"content":"\r\nاو تكذيب قطعى اوست . . . چه عرض كنم كه آن اشخاص در بارهء اين دوران ما چه روياها كه به مغز خود خطور نمىدادند .\r\nاما امروز كه بشر به آن ايده آلهاى خيالى جامهء عمل پوشانيده است ، در چه وضعى است ؟ بايستى از آمار گيران متخصص پرسيد كه در جوامع بشرى چه مىگذرد ؟ طعم زندگى مردم اين دوران چيست ؟ آينده را چگونه مىبينند ؟ افزايش حدود من و ما و مرز و نژاد در چه حد و بچه تند و تيزى است ؟ ممكن است در نظر بعضى از ساده لوحان اين گونه تحول و تغيير موقعيتها ناشايست و خلاف منطق بوده باشد ، ولى ما با اعلام مخالفت با اين نظريه ، صريحاً مىگوييم كه بشر در اين جريان هيچ اشتباهى نكرده و هيچ گونه رفتار مخالف منطق نداشته است . ما به جاى آن كه از دم معلولات گرفته و خود را كلافه كنيم لازم است كه سر علتها را پيدا كنيم .\r\nو ببينيم : حقيقت قضيه از چه قرار است ؟ ما خود را به تكرار اين اصل اساسى مجبور نمىبينيم كه :\r\n« اگر پيش روى انسان بسته باشد ، اگر چه فاصله ميان او و نقطه‌اى كه هدف و ايده آلش در آن قرار دارد ، بسيار زياد باشد ، پس از وصول به آن هدف ، بلكه پس از تصور كامل آن هدف و امكان وصول به آن ، خود را در موقعيت بسته احساس خواهد كرد و هنگامى كه ديوار آهنين موقعيت خود را بشكافد و باز بودن پيش رويش را در يابد ، به درون خود بر مىگردد ، و مدتى با در و ديوار درون خود براى باز كردن آنها تقلا مىكند ، همين كه احساس كرد كه مصالح آن در و ديوار را هم از بيرون به درون خود منتقل ساخته است ، مطالعهء او در درون به ساييدن درون منتهى مىگردد و خود را در زير بار سنگين آن زندگى مىبيند كه حتى از طبيعت جامد هم خشكتر است . »\r\n","description":"","footnote":"","page_name":" 507 ","page_number":511},
  {"content":"\r\n\r\nتفسير ابيات\r\nزن جوحى خانهء خود را كه براى قاضى خلوت كرده بود با شمع و نقل بياراست و قاضى را شادمان نمود .\r\nساعتى با هم نشستند ، كه در آن خلوت بياسايند ، قاضى كه خود را در كنار زن زيباى جوحى مىديد ، جان پر اندوهش از آن وصال شادان و خرم بود ، در همان موقع جوحى در خانه را زد . قاضى براى پنهان شدن جايگاهى مىجست كه در آن بخزد . قاضى جز صندوقى كه در آن خانه بود پناهگاه خلوتى نديده فورا توى آن صندوق رفت .\r\nجوحى وارد خانه شد و خطاب به زنش كرده گفت : اى حريف ناشايست و و بال گردنم در هر بهار و پائيز ، من در اين دنيا چه چيزى در اختيار دارم كه فداى تو نكرده‌ام ، كه همواره فريادت از دست من بلند مىشود . شخصى به من گفته است كه تو به نزد قاضى رفته و در حق من بىگناه ناگفتنىها گفته‌اى زبان ياوه گوئى به من بىبرگ و نوا باز كرده - گاه مفلس خوانيم گه قلتبان اگر من حقيقتا داراى اين دو بدبختى هستم ، يكى ( فقر و فلاكت ) از تو و ديگرى ( بى بىغيرتى ) از قضاى الهى است . من چيزى جز اين صندوق ندارم كه موجب تهمت و بد گمانىها در حق من مىباشد .\r\nمردم گمان مىكنند ؟ من در اين صندوق طلاها دارم ، و بايد از من صله و بخشش بگيرند .\r\nصورت اين صندوق بسيار عالى ، ولى درونش از لباس و سيم و زر به كلى خالى است . اين صندوق مانند بدن مردم خود آرا ظاهرى خوب و موقر ، ولى در درونش چيزى جز مار نتوان يافت .\r\nمن اين صندوق را فردا به چهار سو مىبرم و در آنجا مىسوزانم .\r\n\r\n( ( 4488 ) ) تا ببيند مؤمن و گبر و جهود\r\nكاندرين صندوق جز لعنت نبود\r\n\r\nزن گفت : اى مرد چه مىكنى ؟ از اين خيالات در گذر . مرد سوگند خورد\r\n","description":"","footnote":"","page_name":" 508 ","page_number":512},
  {"content":"\r\nكه جز اين كه گفتم چارهء ديگرى ندارم . اين پاسخ را بزن داد و خود را كه به مستى و بىاختيارى زده بود ، فورا صندوق را با طنابى بست و بامداد حمالى را آورد و صندوق را بر پشتش گذاشت .\r\nقاضى از ترس رسوايى از درون صندوق بانگ مىزد : حمال حمال حمال هر طرف نگريست كه به بيند صدا از كجا مىآيد كسى را نديد .\r\nآيا صاحب اين صدا هاتف است ؟ يا از پريان است كه مرا مىخواند ؟ بالاخره فهميد و پس از تكرار آواز به خود آمد و گفت : نه ، هاتف نيست كه مرا صدا كند ، بلكه اين صدا و افغان از كسى است كه در صندوق پنهان است . اين اصل را ثابت شده تلقى كنيد كه -\r\n\r\n( ( 4496 ) ) عاشقى كاو در پى معشوق رفت\r\nگر چه بيرون است در صندوق رفت\r\n( ( 4497 ) ) عمر در صندوق برد او اندهان\r\nجز كه صندوقى نبيند از جهان\r\n\r\nبه طور كلى هر آدمى كه سرش از چاه هوى و هوس بالا نرود و بر فراز آسمان نرسد ، او در صندوقى محبوس است كه تغيير موقعيتهاى او در زندگانى جز رفتن از اين سوى صندوق به آن سوى صندوق چيز ديگرى نخواهد بود و بدين ترتيب رخت بر بستن او از اين زندگانى و انتقال او از اين جهان بسيار وسيع به زير خاك تيره ، نقل مكان از گورى به گور ديگر است .\r\nاز اين سخن هم بگذريم كه پايانى ندارد ، قاضى از توى صندوق به حمال گفت : اى صندوق كش ، نايب مرا در محكمه از اين حادثه آگاه ساز ، تا اين صندوق را به وسيلهء طلا از اين نابخرد خريدارى نمايد و صندوق را با سر بسته به خانهء خودم ببرد .\r\nاى خداى كريم ، با عنايات ربانى خود انسانهاى راه طى كرده‌اى را بر ما درماندگان سلوك بگمار ، باشد كه ما را از صندوق اين بدن مادى و مقتضيات پستش خريدارى كنند .\r\nجز پيامبران كسى در اين دنيا وجود ندارد كه مردم را از اين صندوق پر\r\n","description":"","footnote":"","page_name":" 509 ","page_number":513},
  {"content":"\r\nافسون بخرد و رها كند .\r\nاز هزاران كس ، فردى نادر پيدا مىشود كه داراى ديدگاه عالى بوده و بفهمد كه در اين زندگى در توى صندوق گرفتار است . نشانى آنان اين است كه از اين دنيا همواره در بيم و هراسند ، بيم و هراس از اين زندگانى خود دليل آنست كه جهان ما فوق اين جهان صندوقوش را ديده و از آن ضد پى به اين ضد برده‌اند .\r\nبه همين جهت است كه چون علم و حكمت مرد با ايمان را از چاه طبيعت بالاتر مىبرد ، لذا دايماً در جستجوى آن است .\r\nولى كسى كه روز نيكوى آزادى از قفس را نديده است ، براى او اسارت و گرفتارى در اين صندوق طبيعت هيچ ناخوشايندى نداشته و او را به اضطراب نمىاندازد ، او مانند كسى است كه از كودكى اسير شود يا از مادر بنده به دنيا بيايد ، كسى كه -\r\n\r\n( ( 4510 ) ) ذوق آزادى نديده جان او\r\nهست صندوق صور ميدان او\r\n\r\nعقل او دايماً در حبس صورتها گرفتار و كارى جز تبديل قفسى به قفس ديگر ندارد . چون از آن قفسها منفذى به عالم بالاتر ندارد لذا « در قفسها مىرود او جا بجا » .\r\nشما در قرآن مجيد اين آيه را خوانده‌ايد كه اى گروه جن و انس ، اگر بتوانيد در اقطار آسمانها و زمين نفوذ كنيد و از آنها در گذريد ، اين كار براى شما محال است ، مگر با وحى و سلطهء الهى كه به شما بخشيده شود .\r\nكسى كه زندگى او رفتن از صندوقى به صندوق ديگر است ، او را نتوان انسان آسمانى خواند ، بلكه نام او آدم صندوقى است ، فاصلهء صندوقها و تغيير نو به نو آنها مستى آور است كه نمىگذارد انسان بفهمد كه موقعيتش چيست و او چگونه محبوس صندوق است . اگر صندوقهاى زندگى كسى را نفريبد ، اگر از آگاهى برخوردار باشد ، او مانند قاضى راه نجات مىجويد . نشان كسى كه موقعيت خود را بداند ، اين است\r\n","description":"","footnote":"","page_name":" 510 ","page_number":514},
  {"content":"\r\nكه بىفغان و بىهراس زندگى نمىكند . و مانند قاضى دايماً در اضطراب و لرزش بسر مىبرد و هرگز نمىتواند نفسى به راحتى خيال و شادمانى بر آورد .\r\nحمال به يك راهرو مىگويد : مانند باد تند رو به محكمه قاضى برو و نايبش را از اين حادثه مطلع بساز كه بر سر قاضى چه رويداد كوبنده‌اى آمده است و دست از كار خود بر دار و زود بيا ، و اين صندوق را سر بسته از جوحى بخر ، وقتى كه راهرو اين پيغام را به نايب رسانيد ، هر كس اين پيشامد را شنيد خيره و حيرت زده گشت .\r\n","description":"","footnote":"","page_name":" 511 ","page_number":515},
  {"content":"\r\n\r\nآمدن نايب ميان بازار و خريدارى كردن صندوق را از جوحى\r\n\r\n( ( 4520 ) ) نايب آمد گفت صندوقت به چند\r\nگفت نه صد بيشتر زر مىدهند\r\n( ( 4521 ) ) من نمىآيم فروتر از هزار\r\nگر خريدارى تو پيش آ زر شمار\r\n( ( 4522 ) ) گفت شرمى دار اى كوته نمد\r\nقيمت صندوق خود پيدا بود\r\n( ( 4523 ) ) گفت بىرويت شرى خود فاسديست\r\nبيع ما زير گليم اين راست نيست\r\n( ( 4524 ) ) برگشايم گر نمىارزد مخر\r\nتا نباشد بر تو حيفى اى پدر\r\n( ( 4525 ) ) گفت اى ستار برمگشاى راز\r\nسر ببسته مىخرم با من بساز\r\n( ( 4526 ) ) ستر كن تا با تو ستارى كنند\r\nتا نبينى ايمنى بر كس مخند\r\n( ( 4527 ) ) بس در اين صندوق چون تو مانده اند\r\nخويش را اندر بلا بنشانده اند\r\n( ( 4528 ) ) آنچه بر خود خواهدت بودن پسند\r\nبر دگر كس آن كن از رنج و گزند\r\nآنچه تو بر خود روا دارى همان\r\nمىبكن از نيك و از بد با كسان\r\nوان چه نپسندى به خود از نفع و ضرّ\r\nبر كسى مپسند هم اى بىهنر\r\n( ( 4529 ) ) زان كه بر مرصاد حق اندر كمين\r\nمىدهد پاداش پيش يوم دين\r\n( ( 4530 ) ) آن عظيم العرش عرش او محيط\r\nتخت دادش بر همه جانها بسيط\r\n( ( 4531 ) ) گوشهء عرشش به تو پيوسته است\r\nهين مجنبان جز به دين و داد دست\r\n( ( 4532 ) ) رو مراقب باش بر احوال خويش\r\nنوش بين در داد و بعد از ظلم نيش\r\nپس همين جا خود جزاى نيك و بد\r\nمىرسد با هر كسى چون بنگرد\r\nوان جزا كانجا رسد در يوم دين\r\nهيچ با او اين نماند نيك بين\r\nبىحد و بىعد بود آنجا جزا\r\nدوزخ و نار است جاى ناسزا\r\n( ( 4533 ) ) گفت آرى آنچه كردم استم است\r\nليك هم ميدان كه بادى اظلم است\r\n( ( 4534 ) ) گفت نايب يك به يك ما بادئيم\r\nبا سواد وجه اندر شادييم\r\n( ( 4535 ) ) همچو آن زنگى كه بُد شادان و خوش\r\nاو نبيند غير او بيند رخش\r\n( ( 4536 ) ) ماجرا بسيار شد در من يزيد\r\nداد صد دينار از وى خريد\r\n\r\n","description":"","footnote":"","page_name":" 512 ","page_number":516},
  {"content":"\r\n\r\n\r\n\r\n\r\n( ( 4537 ) ) هر زمان صندوقيى اى ناپسند\r\nهاتفان و غيبيانت مىخرند\r\nاين يقين ميدان كاسير و بنده اى\r\nزان كه در صندوق غمها مانده اى\r\nبند هر چه گشته‌اى از نيك و بد\r\nهر يكى بر تو چو صندوقيست شَد\r\nتا نگردى زاين همه آزاد تو\r\nكى شود اى جان ز غم دلشاد تو\r\n\r\nآيه\r\n« إِنَّ رَبَّكَ لَبِالْمِرْصادِ 89 : 14 . » ( 1 )  ( به تحقيق خداى تو ديده بان است . )\r\nروايت\r\nابن الحجاج عن ابى الحسن ( موسى بن جعفر عليهما السلام ) فى الرجلين يتسابان ؟ قال البادى منهما اظلم و وزره على صاحبه ما لم يعتذر الى المظلوم . ) ( 2 )  ( ابن الحجاج از موسى بن جعفر عليهما السلام روايت كرده است كه دو مرد بيك ديگر فحش و ناسزا مىگويند ؟ فرمود : كسى كه شروع به ناسزا گفتن كرده است ، ستم كارتر است . و گناه طرف ديگر هم به گردن او است . مادامى كه از مظلوم پوزش نطلبد ) .\r\nتوضيح\r\n- جملهء و وزره على صاحبه اشتباهى در بر دارد كه مسلما از راوى و يا از نسخه است ، زيرا به طور قطع مقصود امام اين است كه گناه دومى هم به گردن آغاز كنندهء ناسزا گويى است ، در صورتى كه ظاهر جمله مىرساند كه گناه او به گردن طرف ديگر است .\r\n","description":"","footnote":" ( 1 ) سوره الفجر ، آيهء 14 . .  ( 2 ) مكاسب ، انصارى ، ص 32 . . ","page_name":" 513 ","page_number":517},
  {"content":"\r\n\r\n\r\n( ( 4534 ) ) گفت نايب يك به يك ما بادئيم\r\nبا سواد وجه اندر شادييم\r\n( ( 4535 ) ) همچو آن زنگى كه بُد شادان و خوش\r\nاو نبيند غير او بيند رخش\r\n\r\nآيا هر يك از افراد جامعهء فاسد مقصرند ؟\r\nاين حكم مطلق كه جلال الدين در بارهء همهء افراد نموده است ، قابل اعتراض به نظر مىرسد . در روايتى از امير المؤمنين على بن ابى طالب عليه السلام چنين نقل شده است .\r\n« سئل علي عليه السلام عن فساد العامه ؟ فقال : انما هى من فساد الخاصه العلماء هم الادلاء على الله و الزهاد هم الطرق الى الله و التجار هم امناء الله و الغزاة هم انصار دين الله و الحكام و هم رعاة خلق الله . فاذا كان العالم طماعا و للمال جماعا فبمن يستدل ؟ و اذا كان الزاهد راغبا فبمن يقتدى ؟ و اذا كان التاجر خائنا فبمن يستوثق و اذا كان الغازى مرائيا و للكسب ناظرا فبمن يذب عن المسلمين ؟ و اذا كان الحاكم ظالما و فى الحكم جائرا فبمن ينصر المظلوم على الظالم ؟ فو الله ما اتلف الناس الا العلماء الطماعون و الزهاد الراغبون و التجار الخائنون و الغزاة المراؤن و الحكام الجائرون و سيعلم الذين ظلموا اى منقلب ينقلبون » .\r\n( از امير المؤمنين علي عليه السلام در بارهء فساد عموم يا عاميان پرسيده شد ؟ پاسخ فرمود : فساد عاميان ناشى از فساد خواص است . علماء دليل و راهبر راه خدايند ، پارسايان راه هايى به سوى خدا هستند ، بازرگانان ( و به طور عموم كسانى كه قدرت مالى در اختيار آنها است ) ، امناء خداوندى مىباشند . مجاهدين و سربازان يارى كنندگان دين خدا و حكام چوپانان و گردانندگان خلق خدايند ، هنگامى كه عالم طمع كار و عشق به اندوختن مال و مزاياى دنيوى بورزد ، مردم به وسيلهء چه كسى به سوى خدا\r\n","description":"","footnote":"","page_name":" 514 ","page_number":518},
  {"content":"\r\nرهبرى شوند ؟ وقتى كه پارسايان جامعه اسير ميل به شهرت و خود خواهى باشند ، مردم از چه كسى پيروى نمايند ؟ وقتى كه قدرتمندان مالى خيانت پيشه باشند ، مردم بچه كسى اطمينان بورزند ؟ موقعى كه مجاهد و سرباز ريا كار و هدفش اندوختن مال باشد ، به وسيلهء چه كسى از جامعهء مسلمانان دفاع مىتوان كرد ؟ و اگر حاكم ستم كار و در حكومتش جور و جفا پيشه باشد ، به وسيلهء چه كسى ستم ديده را به ستم كار پيروز مىتوان ساخت ؟ سوگند به خدا مردم را تلف نكرد مگر علماى طمع كار و پارسايان اسير اميال و سوداگران خيانت پيشه و مجاهدين و سربازان ريا كار و حكام ستم پيشه . و به زودى ستم كاران خواهند فهميد كه كدامين سرنوشت نهايى در انتظار آنها است ) براى هر يك از طبقات فوق كه در روايت آمده است ، ملحقات و مشتقاتى وجود دارد . و اين مطابق همان مضمون است كه جلال الدين در دفترهاى گذشته گفته بود :\r\n\r\nنفس اول راند بر نفس دوم\r\nماهى از سر گنده گردد نى ز دم\r\n\r\nدليل اجمالى اين مسئله اين است كه افراد يك جامعه داراى نيروهاى سازنده و ويرانگر هستند كه بر فعليت رسيدن و فعاليت آنها وابسته به عوامل ما فوق است كه اغلب مردم تحت تاثير جبرى يا شبه جبرى آنها قرار مىگيرند .\r\nمگر اين كه بگوييم : مقصود جلال الدين طبيعت حيوانى همهء انسانها است كه اگر به حال خود گذاشته شوند ، آن موجود پستى طلباند كه گريز از تكليف صفت قطعى آن است .\r\nگاهى مىشود كه اثر ناهنجار يكى از طبقات بالا به طور غير مستقيم مثلًا به وسيلهء نوابغ ، مردم را به بدبختىها مىكشاند ، در داستان انعقاد شخصيت ماكياولى با اين گونه تاثير رو برو مىشويم . اين داستان به اين قرار است :\r\n« در سال 1502 باز براى ماكياولى بر خلاف ميل خود او ماموريت ديگرى پيش آمد كه در افكار سياسى بعدى او خيلى موثر بود .\r\nاين ماموريت اين بود كه به رسالت پيش قيصر بورژيا برود و در ضمن به طور\r\n","description":"","footnote":"","page_name":" 515 ","page_number":519},
  {"content":"\r\n\r\nمحرمانه مواظب اعمال او باشد .\r\nقيصر بورژيا پسر پاپ الكساندر ششم است كه شرح آن در ضمن كتاب شهريار مشروحاً آمده است .\r\nاين شخص در عالم سياست و عمل يكى از اشخاص قسى القلب و سفاك بىبدلى بوده است كه اعمال و رفتار پر مكر و حيلهء او در سياست و بر انداختن مخالفين خود و در محو و اضمحلال آنها مهارت حيرت انگيزى داشت ، تماما در افكار مصنف ما ( ماكياولى ) تاثير فوق العاده داشته است .\r\nتوقف طولانى ماكياولى در دربار اين شخص و مشاهدهء دقيق كردار و عمليات او از نزديك و ايجاد يگانگى و دوستى بعدى بين اين دو نفر تا اندازه‌اى بلكه بيشتر مصنف ما را شيفته سياست او گردانيد . . . از مكتوبات اين زمان ماكياولى ظاهر مىشود كه او چقدر فريفته سياست تند و خشن . و مفتون هوش و فراست آميخته با تدبير و مال انديشى قيصر بورژيا گرديده و قيصر مورد ستايش ماكياولى شده بود . . . » ( 1 )  با نظر به مشاهدات فراوان مىتوان به اين نتيجه رسيد كه اغلب سرنوشت طبيعى انسانها به دست انسانهاى بالاتر ساخته مىشود .\r\nتفسير ابيات\r\nنايب قاضى پس از شنيدن پيغام قاضى فورا خود را به چهار سو رسانيده و به جوحى گفت :\r\nاين صندوق را به چند مىفروشى ؟ جوحى گفت : اين صندوق را بيش از نه صد سكه طلا مىخرند ، ولى من به كمتر از هزار سكه طلا نمىفروشم ، اگر تو ميل خريدن دارى ، بيا پيش .\r\nنايب قاضى گفت : پاچه ورماليده ، خجالت بكش ، ارزش صندوق معلوم است .\r\nجوحى گفت : بدون ديدن جنس خريد و فروش جايز نيست ، ما نمىتوانيم معاملهء\r\n","description":"","footnote":" ( 1 ) شهريار ، ماكياولى ، ترجمه آقاى محمود محمود ، ص 5 . . ","page_name":" 516 ","page_number":520},
  {"content":"\r\nسر پوشيده انجام بدهيم . من حالا صندوق را باز مىكنم به بين در توى صندوق چيست ؟ و به چند طلا مىارزد .\r\nنايب قاضى گفت : اى پوشانندهء صندوق احتياجى بگشودن صندوق راز دار نيست ، من اين صندوق را سر بسته مىخرم . تو راز اين صندوق را بپوشان ، تا رازهاى تو را هم بپوشانند .\r\nافراد فراوانى مانند تو در اين صندوقها گرفتار شده‌اند . تو خود كه در معرض رسوايىها قرار دارى ، بر ديگران مخند . اين اصل را گوش كن و عمل نما -\r\n\r\n( ( 4528 ) ) آن چه بر خود خواهدت بودن پسند\r\nبر دگر كس آن كن از رنج و گزند\r\nآن چه تو بر خود روا دارى همان\r\nمىبكن از نيك و از بد با كسان\r\nو آن چه نپسندى به خود از نفع و ضرّ\r\nبر كسى مپسند هم اى بىهنر\r\n\r\nزيرا خداوند ديان كه بر همه چيز نظاره مىكند ، پاداش كار تو را در روز رستاخيز خواهد داد . سلطهء آن صاحب عرش عظيم بر همهء جانها گسترده است و گوشه‌اى از آن عرش بر تو پيوسته ، مبادا كه جز با دين و دادگرى حركتى از تو صادر گردد .\r\nبرو مراقب احوال خويشتن باش و نتيجهء عدالت را نوش و محصول ستم را نيش بدان . اگر كسى درست دقت كند ، خواهد ديد كه مجازات اعمال نيك و بدش در همين دنيا عملى مىگردد . و مجازات ديگرى را كه در روز رستاخيز خواهى ديد ، شباهتى با مجازات دنيوى ندارد . مجازات روز رستاخيز از حد و شمارش بيرون است ، آنجا موضوع دوزخ و آتش در كار است .\r\nجوحى گفت : آرى ، من ستم كرده‌ام ولى كسى كه ستم را آغاز كرده است ، او ستم كارتر از من است .\r\nنايب قاضى گفت : همهء ما آغاز و سبب اصلى ستمگرىها هستيم و با اين روى سياه شادمان هم مىباشيم -\r\n\r\n( ( 4535 ) ) همچو آن زنگى كه بد شادان و خوش\r\nاو نبيند غير او بيند رخش\r\n\r\n","description":"","footnote":"","page_name":" 517 ","page_number":521},
  {"content":"\r\nدر زياد كردن قيمت صندوق بگو مگو ميان جوحى و نايب قاضى زياد شد و نايب صد دينار داد و صندوق را خريد . آرى -\r\n\r\n( ( 4537 ) ) هر زمان صندوقيى اى ناپسند\r\nهاتفان و غيبيانت مىخرند\r\nاين يقين مىدان كاسير و بنده اى\r\nزان كه در صندوق غمها مانده اى\r\nبند هر چه گشته‌اى از نيك و بد\r\nهر يكى بر تو چو صندوقيست شَد\r\n\r\n","description":"","footnote":"","page_name":" 518 ","page_number":522},
  {"content":"\r\n\r\n\r\nدر بيان حديث نبوى كه من كنت مولاه فهذا على مولاه\r\n\r\n( ( 4538 ) ) زين سبب پيغمبر با اجتهاد\r\nنام خود و آن على مولا نهاد\r\n( ( 4539 ) ) گفت هر كاو را منم مولا و دوست\r\nابن عمّ من على مولاى اوست\r\n( ( 4540 ) ) كيست مولا ؟ آنكه آزادت كند\r\nبند رقّيت ز پايت بركند\r\n( ( 4541 ) ) چون به آزادى نبوّت هادى است\r\nمؤمنان را زانبيا آزادى است\r\n( ( 4542 ) ) اى گروه مؤمنان شادى كنيد\r\nهمچو سرو و سوسن آزادى كنيد\r\n( ( 4543 ) ) ليك مىگوييد هر دم شكر آب\r\nبىزبان چون گلستان خوش خضاب\r\n( ( 4544 ) ) بىزبان گويند سرو و سبزه زار\r\nشكر آب و شكر عدل نو بهار\r\n( ( 4545 ) ) حلَّه ها پوشيده و دامن كشان\r\nمست و رقاص و خوش و عنبر فشان\r\n( ( 4546 ) ) جزو جزو آبستن از شاه بهار\r\nجسمشان چون درج پر درّ ثمار\r\n( ( 4547 ) ) مريمان بىشوى آبست از مسيح\r\nخامشان بىلاف و گفتارى فصيح\r\n( ( 4548 ) ) ماه ما بىنطق خوش برتافته است\r\nهر زبان نطق از فر او يافته است\r\n( ( 4549 ) ) نطق عيسى از فر مريم بود\r\nنطق آدم پرتو آن دم بود\r\n( ( 4550 ) ) تا زيادت گردد از شكر اى ثقات\r\nبس نبات ديگر است اندر نبات\r\n( ( 4551 ) ) عكس آن اينجا است ذل من قنع\r\nاندر اين طور است عزّ من طمع\r\n( ( 4552 ) ) در جوال نفس خود چندين مرو\r\nاز خريداران خود غافل مشو\r\nتا نمانى تو پريشان حال از آن\r\nآن چنان فرمود اى صاحب دل آن\r\n\r\nآيه\r\n« لَئِنْ شَكَرْتُمْ لأَزِيدَنَّكُمْ وَلَئِنْ كَفَرْتُمْ إِنَّ عَذابِي لَشَدِيدٌ 14 : 7 . » ( 1 )  ( اگر سپاس گزار باشيد به نعمتهاى شما خواهم افزود و اگر كفران بورزيد عذاب من سخت است . )\r\n","description":"","footnote":" ( 1 ) سوره ابراهيم ، آيهء 7 . . ","page_name":" 519 ","page_number":523},
  {"content":"\r\n\r\n\r\nروايت\r\n« عن النبى صلى الله عليه و آله أ لست اولى بكم من انفسكم ؟ قالوا بلى ، قال من كنت مولاه فهذا على مولاه اللهم انصر من نصره و اخذل من خذله . » ( 1 )  ( پيامبر اكرم در قضيهء غدير خم كه ده ها هزار جمعيت همراه پيامبر اكرم در حال بر گشتن از حجة الوداع بوده‌اند ، جملات فوق را خطاب به مسلمانان فرموده است : ( آيا من از خود شما به شما مسلطتر نيستم ؟ گفتند : بلى . فرمود : هر كس كه من سلطهء ولايت به او دارم ، على سلطهء ولايت به او دارد ، خداوندا ، يارى كن كسى را كه او را يارى كند و رسوا كن كسى را كه از او دور شود ) به جهت اهميت اين حادثهء بزرگ مطالبى را در اين مورد متذكر مىشويم :\r\n\r\n( ( 4538 ) ) زين سبب پيغمبر با اجتهاد\r\nنام خود و آن على مولا نهاد\r\n( ( 4539 ) ) گفت هر كس را منم مولا و دوست\r\nابن عمّ من على مولاى اوست\r\n( ( 4540 ) ) كيست مولى آن كه آزادت كند\r\nبند رقّيت ز پايت بركند\r\n( ( 4541 ) ) چون به آزادى نبوت هادى است\r\nمؤمنان را زانبيا آزادى است\r\n( ( 4542 ) ) اى گروه مؤمنان شادى كنيد\r\nهمچو سرو و سوسن آزادى كنيد\r\n\r\nعلى مولاى انسانها است\r\nباز كردن چشم و گوش انسانها و بينا ساختن و شنوا كردن آنان در عرصهء زندگى . و گستردن جهان هستى در مقابل ديدگان انسانها .\r\n","description":"","footnote":" ( 1 ) مأخذ اين روايت از حد تواتر گذشته است و ما بعضى از راويان و نقل كنندهء اين روايت را در اين مباحث متذكر خواهم شد . . ","page_name":" 520 ","page_number":524},
  {"content":"\r\nآشنا نمودن آدميان با جان و روان خود و بيرون كردن آنان از لجنزار حيطهء جانوران .\r\nمنتقل ساختن مرده هاى متحرك از محيط و اجتماع مرگبار به قلمرو حيات حقيقى و زنده كردن آنان .\r\nپيوستن زندگانى طبيعى به حيات طيبهء الهى ، سپس آزاد كردن آن در حوزهء جاذبيت ربوبى .\r\nاين است رسالت پيامبر و معناى مولا بودن او تصورى بس خطا كارانه است كه گمان كنيم : وظيفهء پيامبرى خاتم الانبياء صلى الله عليه و آله تنها اين بود كه بتها را بشكند و خرافات جاهلانه را از ميان مردم مرتفع بسازد و نگذارد دختران را زنده به گور كنند و راه معاش را به آنان بنماياند و به مقدارى از عبادات معتادشان بسازد و سپس رو به زير خاك بگذارد . پيامبر اكرم صلى الله عليه و آله همهء مسائل فوق را مطرح نموده در ابلاغ آنها به طور كامل بهدف خود رسيده و فرموده است :\r\n« اَلْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ اَلإِسْلامَ دِيناً 5 : 3 . » ( 1 )  ( من امروز دين شما را تكميل و نعمتم را بر شما تمام نموده اسلام را به عنوان دين نهايى براى شما پسنديدم ) .\r\nولى بنياد اساسى ابلاغ رسالت جوشانيدن منبع حيات طيبه در درون انسانها بوده است ، كه زنده شوند و خود را در يابند و حيات آزادانه به دست بياورند .\r\nنابودى بتهاى جامد از بتخانه ها موقعى به ثمر مىرسد كه بتهاى جاندار از دلهاى آدميان بيرون رود ، امروزه كشورهاى متمدن بت پرست نيستند ، اما از پرستش حقيقى كه هدف زندگى است محرومند ، زيرا به آن آزادى روحى كه بدون آن به نعمت عظماى پرستش نمىتوان نائل شد نرسيده‌اند .\r\n","description":"","footnote":" ( 1 ) سوره المائده ، آيهء 3 . . ","page_name":" 521 ","page_number":525},
  {"content":"\r\nامروزه كسى نيست كه دخترى را زنده به گور كند ، اما اين احترام ناشى از ارزيابى دختر و صنف زن نيست ، زيرا به جهت محروميت از آزادى روحى هر دو صنف مرد و زن و دختر و پسر در نو بهار زندگانى بدون اين كه زحمت در گور كردن خود را به ديگران بدهند با دست خودشان تيشه به ريشهء نهال زندگيشان مىزنند و خود كشى مىنمايند و بزرگانشان هم جز تماشا چارهء ديگر ندارند .\r\nهمهء اين تيره بختىها و تزلزل در حيات بيش از يك علت ندارد و آن اين است كه بشر امروزى مولا ندارد .\r\nاو براى خود مولاهاى فراوانى تراشيده است ، و زندگانى خود را در راه آن بتهاى بىزبان به پايان مىرساند ، كار مىكند و مىكوشد و هدفى جز وصول به لذايذ و ظواهر فريبنده ندارد . اين آرمانها كه هر يك مولاى مخصوصى براى انسان امروزى تلقى شده است ، امروز او را مىخواند و همان مولا فردا در اشك سوزان غوطه ورش مىسازد .\r\n« يَدْعُوا لَمَنْ ضَرُّه أَقْرَبُ مِنْ نَفْعِه لَبِئْسَ اَلْمَوْلى وَلَبِئْسَ اَلْعَشِيرُ 22 : 13 . » ( 1 )  ( كسى را مىخواند كه ضررش نزديكتر از نفعش مىباشد ، اين خوانده شده كه تمام نيروهاى انسان بىنوا را مستهلك مىسازد ) مولا و پيشواى بدى است كه گروه بدى را دنبال خويش مىكشد ) .\r\nآزاد ساختن مردم از زنجيرهاى گران بار طبيعى كه مانند مگسهاى ناچيز دور شيره ى خود طبيعى انسانى گرد آمده‌اند ، بدون تعين يك مولا كه ماهيت او را عوض كند و نگذارد مگسها و حشرات طبيعت به روح او راه يابند امكان ندارد . تاكيد مكرر قرآن مجيد در موضوع مولا چه علتى بالاتر از اين دارد كه روح انسانى را از آن همه عوامل پست حيوانى آزاد نموده و او را به مبدء مطلق خود بسپارد .\r\n« وَإِنْ تَوَلَّوْا فَاعْلَمُوا أَنَّ الله مَوْلاكُمْ نِعْمَ اَلْمَوْلى وَنِعْمَ اَلنَّصِيرُ 8 : 40 . » ( 2 ) \r\n","description":"","footnote":" ( 1 ) سوره الحج ، آيهء 13 . .  ( 2 ) سوره الانفال ، آيهء 40 . . ","page_name":" 522 ","page_number":526},
  {"content":"\r\n( اگر آن تبهكاران روى بگردانند ( اندوهگين و مضطرب مباشيد ) به طور يقين خدا مولاى شما است ، چه مولاى نيكو و چه ياور نيكو ) .\r\n« وَاِعْتَصِمُوا بِالله هُوَ مَوْلاكُمْ فَنِعْمَ اَلْمَوْلى وَنِعْمَ اَلنَّصِيرُ 22 : 78 » ( 1 )  ( به دامان كبرياى خداوندى چنگ بزنيد ، مولاى شما اوست ، چه مولاى نيكو و چه ياور نيكو ) .\r\nآرى تنها مردم با ايمان هستند كه از آزادى روحى بهره مند و برخوردارند ، زيرا - الله مولاى آنهاست . مردم بىايمان و تبهكار كه از چنگ زدن به دامان مبدء و منهاى حقيقى محرومند ، آنان مبدء و منهاى حقيقى نداشته و بىگانه از خويشتناند مولايى ندارند .\r\n« ذلِكَ بِأَنَّ الله مَوْلَى اَلَّذِينَ آمَنُوا وَأَنَّ اَلْكافِرِينَ لا مَوْلى لَهُمْ 47 : 11 . » ( 2 )  ( خداوند مولاى كسانى است كه ايمان آورده‌اند ، كفار مولايى ندارند ) در يكى از ايام جهاد ، كفار شعارهاى تحريك كننده‌اى مىدادند و مىگفتند : « نحن لنا العزى و لا عزى لكم » ( اى مسلمانان ، ما بت عزى داريم شما عزى نداريد ) .\r\n« پيامبر اكرم صلى الله عليه و آله فرمود : شما هم بگوييد : « الله مولانا و لا مولى لكم » ( الله مولاى ما است و شما مولى نداريد ) .\r\nشعار « نحن لنا العزى و لا عزى لكم » ( ما عزى داريم شما عزى نداريد ) در هر دوره و در هر جامعه ميان افراد و طبقات رايج بوده است . نيرومندى و ثروت و مقام و زيبايى ظاهرى مانند بت همواره همان جنبهء پشتيبانى به افراد داشته است كه بت عزى به مردم جاهليت . امروزه شعارهاى فردى تحت الشعاع شعارهاى كشورها و جوامع بيك ديگر قرار گرفته است . يك جامعه نيرومند به جوامع ديگر مىگويد :\r\n« نحن المال و لا مال لكم »\r\n","description":"","footnote":" ( 1 ) سوره الحج ، آيهء 87 . .  ( 2 ) سوره محمد صلى الله عليه و آله ، آيهء 11 . . ","page_name":" 523 ","page_number":527},
  {"content":"\r\n( ماييم كه ثروت و مال داريم ، شما مالى نداريد ) ماييم كه سلاح و معادن و سياست بازى داريم شما چيزى نداريد .\r\nدر مقابل اينان وجدان رنج ديدهء جوامع با نويد :\r\n« وَنُرِيدُ أَنْ نَمُنَّ عَلَى اَلَّذِينَ اُسْتُضْعِفُوا فِي اَلأَرْضِ وَنَجْعَلَهُمْ أَئِمَّةً وَنَجْعَلَهُمُ اَلْوارِثِينَ 28 : 5 » ( 1 )  ( ما مىخواهيم به آنان كه در روى زمين بىنوا شده‌اند احسان نموده آنان را پيشوايان و وارث زمين قرار بدهيم ) .\r\nفرياد مىزند « الله مولانا و لا مولى لكم » ( خدا مولاى ما است و شما مولا نداريد ) اگر ما مولا نداشتيم شما از مدتها پيش مىتوانستيد مانند يك دستمال ما را بدزديد . شما با آن عزىهاى فراوان چه كرده‌ايد آيا زندگى را تفسير كرده‌ايد ؟ آيا دردهاى جوامع خودتان را تقليل داده‌ايد ؟ آيا نگرانىهايتان را بر طرف ساخته‌ايد ؟ آيا از نسيم روح افزاى آزادى واقعى بهره‌اى بر داشته‌ايد ؟ آيا بيمارستانهاى روانىتان از حد شمارش مناسب زيادتر نشده است ؟ آيا اسير پيچ و مهرهء آهن ناخود آگاه اسلحه و ماشين نيستيد ؟ دروغ گويى ما در تكيهء واقعى به مولى حقيقى ما را بروز سياه نشانيده است ، شما كه عزىها را نجات بخش واقعى انسانها مىدانيد و حقيقتا به آنها تكيه كرده‌ايد ، چرا كتابى به اين نام « تمدن و دواى آن » ( بيمارى عزى پرستى و دواى آن ) مىنويسيد ؟\r\n\r\n( ( 4540 ) ) كيست مولا آن كه آزادت كند\r\nبند رقّيت ز پايت بر كند\r\n\r\n","description":"","footnote":" ( 1 ) سوره القصص ، آيهء 5 . . ","page_name":" 524 ","page_number":528},
  {"content":"\r\n\r\nهر موجودى كه خود بستهء زنجير بردگى است نمىتواند موجود ديگر را آزاد كند\r\nآيا تا كنون شنيده‌ايد كه يك انسان عاقل برود و در مقابل يك ديوار آجرى و سنگى بايستد و با آن ديوار به راز و نياز پرداخته و بگويد : من حيات دارم ، هوش و تعقل و اراده دارم ، من روح دارم ، بيا اى ديوار عزيز ، حيات و جان و عقل و ارادهء مرا هماهنگ بساز و آنها را مطيع روحم نموده روحم را به كمال اعلاى انسانى رهنمون باش ؟ آيا تا كنون شنيده‌ايد يك فرد از انسان كه داراى درك و عقل معتدل باشد برود و در كنار جويبار يا دريا يا در مقابل يك درخت يا يك كوه سر به فلك كشيده دست به سينه بايستد و تقاضاهاى فوق را متوجه آنها بسازد و به مقصودش برسد ؟ چنين اتفاقى در گذشته و حال و آينده مساوى آنست كه روزى از مغز خود خواهش كنيد كه 2 را با 2 جمع كند و نتيجه ى 176002 را به دست آورده و در اختيار شما بگذارد چرا تقاضاى فوق خنده آور و امكان ناپذير است ؟ پاسخ اين سؤال خيلى روشن است ، زيرا ديوار و جويبار و دريا و درخت و كوه هيچ يك از پديده هاى حيات و عقل و جان و هوش را دارا نيست تا بتواند آن را درك نموده و در وجود شما آنها را با يكديگر هماهنگ ساخته و فرمانبر روح شما قرار بدهد .\r\nاين تقاضا را بايستى از كسى كنيد كه خود داراى پديده هاى فوق است و خود توانسته است آنها را هماهنگ ساخته و مطيع روحش گرداند ، و روح را با پديدهء با عظمت آزادى شكوفان ساخته و به ميوهء حقيقى خود برساند .\r\nاين قانون را در رديف بديهىترين و ضرورىترين قوانين هستى كه تا كنون به شما روشن شده است بگذاريد :\r\n\r\nذات نايافته از هستى بخش\r\nكى تواند كه شود هستى بخش ؟\r\nخشك ابرى كه شود زآب تهى\r\nنايد از وى صفت آب دهى\r\n\r\n","description":"","footnote":"","page_name":" 525 ","page_number":529},
  {"content":"\r\n\r\nهر وقت كه ديديد يا شنيديد كسى كه دست و پاى خودش به طور اجبار در زنجير آهنين بسته شده و مىگويد : من مىتوانم زنجير فولادين جبر را از دست و پاى شما بر كنار بسازم ، يا خود عقل ندارد يا مىخواهد به عقل شما بخندد و به قول جبران خليل جبران : « من به وعظ و اندرز آن سرباز در بارهء دفاع از وطن كه خود او به جهت تن پرورى در جبهه شكست خورده است هرگز نمىتوانم گوش بدهم . »\r\nمولاى حقيقى خدا است كه توانسته است پيامبران را از زنجير گران بار خود طبيعى رها كند و آنها را به منصب مولايى برساند\r\nجلال الدين در ابيات مورد تحليل مىگويد :\r\n\r\n( ( 4540 ) ) كيست مولا آن كه آزادت كند\r\nبند رقّيت ز پايت بركند\r\n( ( 4541 ) ) چون به آزادى نبوّت هادى است\r\nمؤمنان را زانبيا آزادى است\r\n\r\nانرژىهاى كلان فكرى صرف مىشود و سرمايه ها مستهلك مىگردد ، مغزها خسته و فرسوده مىشود ، زنجيرى را از دست و پاى يك فرد يا يك جامعه بر مىدارند ، زنجير ديگرى مساوى اولى ، يا گران بارتر و تنگتر از اولى را به دست و پاى او مىزنند . زنجير جهالت را كنار مىگذاريم و دانش حرفه‌اى را كه فقط براى تقويت خود طبيعى مناسب است به جايش مىنهيم . بارها در زندگانى خود شنيده و خوانده‌ايم كه آن چه كه از دست انسانها بر مىآيد كار و كوشش است كه زمينه را براى وصول به هدف آماده و موانع را از پيش پاى آنان بر مىدارد ، اما سازندهء هدفها و قابل وصول كنندهء آنها مربوط به عنايت ربانى خدا است . ما جز اين كه از مقدار ناچيزى از آزادى برخوردار بوده به كار بيندازيم كار ديگرى نمىتوانيم انجام بدهيم . اما وقتى كه همين مقدار ناچيز از آزادى را مورد اهميت قرار بدهيم رو به افزايش مىرود ، يعنى زمينهء افزايش آزادى را به تدريج در درون خود فراهم مىسازيم .\r\nچنان كه با اهميت دادن به فعاليتهاى تعقلى زمينهء افزايش عقل در مغز ما آماده تر مىگردد .\r\n","description":"","footnote":"","page_name":" 526 ","page_number":530},
  {"content":"\r\nلذا مىتوانيم بگوييم : آزادى در طبيعت امكان پذير نيست ، بلكه آزادى را بايد تحصيل كرد .\r\nاما هر اندازه هم كه بتوانيم نيروى آزادى را در درون خويشتن تقويت كنيم ، باز از آن جهت كه جزئى از اجزاى طبيعت هستيم ، و روح ما در مقابل قوانين و پديده هاى طبيعت تاثر مىپذيرد ، هرگز به آزادى مطلق دست نخواهيم يافت ، بنا بر اين اگر بتوانيم موقعيت رهبرى به انسانها پيدا كنيم و در رسانيدن آنها به آزادى اثرى داشته باشيم ، نمىتوانيم جز مقدار محدودى از آزادى به آنها ببخشيم .\r\nآزادى مطلق از آن خدا است و تا كسى از جبر طبيعت و آزادى طبيعى محدود رها نشود ، نمىتواند شايستگى پذيرش نمونه‌اى از آزادى مطلق خداوندى را دارا شود .\r\nابراهيم خليل عليه السلام نمونه‌اى از آزادى مطلق را از پروردگارش دريافته بود . اين دريافت پس از :\r\n« و إذ ابتلى ابراهيم ربه بكلمات فأتمهن قال انى جاعلك للناس اماما »\r\n( وقتى كه خداى ابراهيم با دستوراتى ابراهيم را آزمايش كرد و او از عهده ى آزمايش به طور كامل بر آمد ، در نتيجه خدا فرمود : تو را پيشواى مردم قرار مىدهم ) ابراهيم اموالش را در راه خدا داده از وطن آواره گشته با تمام افراد و گروههاى جامعه خود به تنهايى به مبارزه برخاسته ، بالاخره بنا بفرمان خداوندى پسر نازنينش را هم در راه خدا به زمين خوابانيد كه او را ذبح كند . به اضافهء پرستشهاى خالصانهء ابراهيم . همهء اينها زمينهء پذيرش نمونهء آزادى مطلق را در ابراهيم عليه السلام فراهم ساخت .\r\nو همچنين ساير پيامبران الهى . از مجموع ملاحظات مربوطه ، به اين نتيجهء قطعى مىرسيم كه چون پيامبران مىخواستند نعمت عظماى آزادى انسانى را كه ما فوق آزادى معمولى طبيعى است به انسانها بدهند ، مىبايست خود آنان از نعمت\r\n","description":"","footnote":"","page_name":" 527 ","page_number":531},
  {"content":"\r\n\r\nعظماى آزادى مطلق برخوردار باشند . اين نعمت بزرگ الهى را پيامبران به دست آورده بودند .\r\nبايستى مقام والاى ( پيشواى آزادى بخش ) از پيامبر به وصى او عطا شود .\r\nسزاوار نبوده است كه ما در تاريخ طولانى اسلام در بارهء كلمهء مولا آن همه هياهو و جنجال راه بيندازيم ، كتابها را پر كنيم به جنگ و جدال برخيزيم كه مولا كدامست ؟ اگر از خود پيامبر مىپرسيدند كه شما كه مولاى مطلق ما و به نفوس ما از خود ما شايسته تر و اولى به تصرف هستيد ، از كجا اين منصب را به دست آورده‌ايد ؟ پيامبر پاسخى جز اين نداشت كه چون من آزادىهاى محدودم را فداى خواسته ها و دستورات خدايم نمودم ، لذا مقام مولايى و آزادى بخشى را او به من عطا فرموده است .\r\nبيانات گوناگون پيامبر اسلام نمونه آزادى مطلق را در على بن ابى طالب عليه السلام سراغ مىدهد :\r\n1 - يا على انت منى به منزله هارون من موسى الا انه لا نبى بعدى » .\r\n( صحيح البخارى باب فضائل صحابه ) ( 1 )  ( اى على نسبت تو به من همان نسبت هارون است به موسى ، جز اين كه پس از من پيامبرى وجود ندارد .\r\n2 - « الحق مع على و على مع الحق ) حق با على است و على با حق است ) .\r\n3 - « على منى و انا من على » ( من از على و على از منست ) .\r\n4 - « من كنت مولاه فهذا على مولاه » ( هر كس من مولاى او هستم على مولاى او است ) .\r\nاين جمله ايست كه پيامبر اكرم صلى الله عليه و آله در غدير خم در موقع مراجعت از حجة الوداع در ميان ده ها هزار نفر در بارهء امير المؤمنين علي عليه السلام فرموده است . شمارهء راويان اين حديث بنا به تحقيقات علامهء فقيد آقا شيخ عبد الحسين امينى صد و ده\r\n","description":"","footnote":" ( 1 ) صحيح البخارى باب فضايى صحابه . . ","page_name":" 528 ","page_number":532},
  {"content":"\r\n\r\nنفر از صحابه و هشتاد و چهار نفر از تابعين ( 1 )  و راويان ديگر در حدود 360 نفر نقل نموده‌اند .\r\nما تنها نامهاى صحابه و تابعين را در اين جا مىآوريم و سپس به بحث مختصرى در بارهء كلمهء مولا مىپردازيم .\r\nنامهاى صحابه‌اى كه داستان غدير خم را نقل كرده‌اند .\r\n1 - ابو هريره الدوسى 2 - ابو ليلى انصارى 3 - ابو زينب بن عوف انصارى 4 - ابو فضالهء انصارى 5 - ابو قدامه انصارى 6 - ابو عمره بن عمرو 7 - ابو الهيثم بن التيهان 8 - ابو رافع القيطى 9 - ابو ذؤيب خويلد 10 - ابو بكر بن ابى قحافه 11 - اسامه بن زيد 12 - ابى بن كعب انصارى 13 - اسعد بن زراره انصارى 14 - اسماء بنت عميس 15 - ام سلمه زن پيغمبر 16 - ام هانى بنت ابى طالب 17 - ابو حمزه انس بن مالك 18 - براء بن عازب 19 - بريده بن الحصيب 20 - ابو سعيد ثابت بن وديعه 21 - جابر بن سمره 22 - جابر بن عبد الله انصارى 23 - جبلة بن عمرو 24 - جبير بن مطعم 25 - جرير بن عبد الله البجلى 26 - ابو ذر غفارى 27 - ابو جنيده بن جندع انصارى 28 - ابو قدامه حبه بن جوين 29 - حبشى بن جناده 30 - حبيب بن بديل خزاعى 31 - حذيفة بن اليمان\r\n","description":"","footnote":" ( 1 ) صحابه اشخاصى را گويند كه خود پيامبر اسلام را ديده‌اند ، تابعين كسانى هستند كه پيامبر را نديده‌اند ولى صحابه را درك كرده‌اند . . ","page_name":" 529 ","page_number":533},
  {"content":"\r\n32 - حسان بن ثابت 33 - الحسن بن علي عليهما السلام 34 - ابو ايوب انصارى 35 - حذيفة بن اسيد 36 - الحسين بن علي عليهما السلام 37 - خالد بن الوليد 38 - خزيمة بن ثابت الانصارى 39 - ابو شريح خويلد 40 - رفاعة بن عبد المنذر 41 - زبير بن العوام القرشى 42 - زيد بن ارقم انصارى 43 - ابو اسحاق سعد بن ثابت 44 - يزيد بن شراحيل انصارى 45 - زيد بن عبد الله انصارى 46 - ابو اسحاق سعد بن ابى وقاص 47 - سعد بن عباده خزرجى 48 - ابو سعيد سعد بن مالك انصارى 49 - سعيد بن زيد قرشى 50 - سعيد بن سعد بن عباده 51 - سلمان فارسى 52 - ابو مسلم سلمه بن عمرو 53 - ابو سليمان سمرة بن جندب 54 - سعد بن جناده العوفى 55 - سهل بن حنيف انصارى 56 - سهل بن سعد انصارى 57 - ابو امامه بن الصدى الباهلى 58 - ضميرة الاسدى 59 - طلحة بن عبيد الله التميمى 60 - عامر بن عمير المنيرى 61 - عامر بن ليلى بن ضميره 62 - عامر بن ليلى غفارى 63 - ابو الطفيل عامر بن واثله 64 - عايشه بنت ابى بكر 65 - عباس بن عبد المطلب 66 - عبد الرحمن بن عبد ربه انصارى 67 - عبد الرحمن بن عوف 68 - عبد الرحمن بن يعمر الديلمى 69 - عبد الله بن ابى عبد الاسد 70 - عبد الله بن بديل بن ورقا 71 - عبد الله بن بشير ما زنى 72 - عبد الله بن ثابت انصارى 73 - عبد الله بن جعفر بن ابى طالب 74 - عبد الله بن حنطب قرشى 75 - عبد الله بن ربيعه 76 - عبد الله بن عباس 77 - عبد الله بن ابى اوفى\r\n","description":"","footnote":"","page_name":" 530 ","page_number":534},
  {"content":"\r\n\r\n78 - عبد الله بن عمر بن الخطاب 79 - عبد الله بن مسعود هذلى 80 - عبد الله بن يا ليل 81 - عثمان بن عفان 82 - عبيد بن عازب 83 - عدى بن حاتم 84 - عطيه بن بسر مازنى 85 - عقبه بن عامر جهنى 86 - امير المؤمنين على بن ابى طالب عليه السلام 87 - عمار بن ياسر 88 - عماره خزرجى 89 - عمر بن ابى سلمه 90 - عمر بن الخطاب 91 - ابو نجيد عمران بن حصين فزارى 92 - عمرو بن الحمق خزاعى 93 - عمرو بن شراحيل 94 - عمرو بن العاص 95 - عمرو بن مره جهنى 96 - فاطمه دختر پيامبر اكرم صلى الله عليه و آله 97 - فاطمه بنت حمزة بن عبد المطلب 98 - قيس بن ثابت بن شماس 99 - قيس بن سعد بن عباده 100 - ابو محمد كعب بن عجره 101 - ابو سليمان مالك بن حويرث 102 - مقداد بن عمرو الكندى 103 - ناجيه بن عمرو الخزاعى 104 - ابو برزه فضله بن عتبه 105 - نعمان بن عجلان انصارى 106 - هاشم المرقال 107 - وهب بن حمزه 108 - ابو وسمه وحشى بن الحرب 109 - ابو جحيفه وهب بن عبد الله 110 - ابو مرازم يعلى بن مره .\r\nنامهاى تابعين كه داستان غدير را نقل كرده‌اند :\r\n1 - ابو راشد البحرانى الشامى 2 - ابو سلمه عبد الله بن عبد الرحمن بن عوف 3 - ابو سليمان المؤذن 4 - ابو صالح السمان 5 - ابو عنفوانه مازنى 6 - ابو عبد الرحيم الكندى 7 - ابو القاسم اصبغ نباته 8 - ابو ليلى الكندى 9 - اياس بن نذير 10 - جميل بن عماره\r\n","description":"","footnote":"","page_name":" 531 ","page_number":535},
  {"content":"\r\n11 - حارثه بن نصر 12 - حبيب بن ابى ثابت الاسدى 13 - الحرث بن مالك 14 - الحسين بن مالك بن الحويرث 15 - حكم بن عتيبه الكوفى 16 - حميد بن عماره الخزرجى 17 - حميد الطويل 18 - خيثمة بن عبد الرحمن 19 - ربيعة الجرشى 20 - ابو المثنى رياح بن الحارث 21 - ابو عمرو زاذان 22 - ابو مريم زرين حبش 23 - زياد بن ابى زياد 24 - زيد بن يثيغ 25 - سالم بن عبد الله بن عمر بن الخطاب 26 - سعيد بن جبير الاسدى 27 - سعد بن ابى حدان 28 - سعيد بن المسيب قرشى 29 - سعيد بن وهب الهمدانى 30 - ابو يحيى سلمه بن كهيل 31 - ابو صادق سليم بن قيس هلالى 32 - ابو محمد سليمان بن مهران 33 - سهم بن الحصين الاسدى 34 - شهر بن حوشب 35 - الضحاك بن مزاحم هلالى 36 - طاووس بن كيسان يمانى 37 - طلحة بن المصرف الايامى 38 - عامر بن سعد بن ابى وقاص 39 - عايشه بنت سعد 40 - عبد الحميد بن المنذر بن الجارود 41 - ابو عماره عبد خير بن يزيد همدانى 42 - عبد الرحمن بن ابى ليلى 43 - عبد الرحمن بن سابط 44 - عبد الله بن اسعد بن زراره 45 - ابو مريم عبد الله بن زياد الاسدى 46 - عبد الله بن شريك العامرى 47 - ابو محمد عبد الله بن محمد بن عقيل الهاشمى 48 - عبد الله بن يعلى بن مره 49 - عدى بن ثابت انصارى 50 - ابو الحسن عطيه بن سعد 51 - على بن زيد بن جدعان بصرى 52 - ابو هارون عماره بن جوين العبدى 53 - عمر بن عبد العزيز خليفه اموى 54 - عمر بن عبد الغفار 55 - عمر بن على امير المؤمنين 56 - عمرو بن جعدة بن هبيره\r\n","description":"","footnote":"","page_name":" 532 ","page_number":536},
  {"content":"\r\n57 - عمرو بن مره الكوفى 58 - ابو اسحاق عمرو بن عبد الله السبيعى 59 - ابو عبد الله عمرو بن ميمون 60 - عميره بن سعد همدانى 61 - عميره بنت سعد بن مالك 62 - عيسى بن طلحة بن عبيد الله تميمى 63 - ابو بكر فطر بن الخليفه المخزومى 64 - قبيصه بن ذويب 65 - ابو مريم قيس ثقفى 66 - محمد بن عمر بن على امير المؤمنين 67 - ابو الضحى مسلم بن صبيح 68 - مسلم الملائى 69 - ابو زراره مصعب بن سعد بن ابى وقاص 70 - مطلب بن عبد الله قرشى 71 - مطر الوراق 72 - معروف بن خر بوذ 73 - منصور بن ربعى 74 - مهاجر بن مسمار الزهرى 75 - موسى بن اكتل بن عمير 76 - ابو عبد الله ميمون بصرى 77 - نذير الضبى الكوفى 78 - هانى بن هانى الهمدانى 79 - ابو بلج يحيى بن سليم فزارى 80 - يحيى بن جعدة بن هبيره 81 - يزيد بن ابى زياد الكوفى 82 - يزيد بن حيان التيمى 83 - ابو داود يزيد بن عبد الرحمن 84 - ابو نجيح يسار الثقفى\r\nتاريخ اسلام در بارهء داستان غدير غوغائى دارد و هياهويى .\r\nبه نظر مىرسد كه قضيهء غدير خم به وسيلهء صد و ده صحابى و هشتاد و چهار تابعى و سيصد و شصت نفر علماى عالى مقام اسلامى ، جاى ترديدى در اين داستان سازنده باقى نمىگذارد .\r\nو همچنين وارد كردن هزاران شاعر عرب و غير عرب قضيهء غدير و مولويت علي عليه السلام را در اشعارى كه از صميم قلب سروده‌اند . مجالى به ترديد در وجود چنين حادثهء بزرگ نگذارد . اگر كسى به خود اجازه بدهد كه در ثبوت چنين حادثه‌اى با وجود نقل فوق متواتر ترديد كند ، او مىتواند تمام حوادث يقينى تاريخ را مورد انكار قرار بدهد .\r\nاز آن طرف داستان غدير مىگويد : « پيامبر اكرم صلى الله عليه و آله در آن روز\r\n","description":"","footnote":"","page_name":" 533 ","page_number":537},
  {"content":"\r\nعلي عليه السلام را به مردم نشان داده و گفته است : « جبرئيل از طرف پروردگارم به من دستور داده است كه در اين جايگاه كه جمعيت انبوهى از مردم حاضرند ، بايستم و بهر سفيد و سياه اعلام كنم كه على بن ابى طالب برادر و وصى و خليفه و پيشواى مسلمين بعد از من مىباشد . . . محكمات قرآن را بفهميد و در متشابهاتش سر گردان نشويد ، اين قرآن را ( يا متشابهاتش را ) كسى پس از من تفسير نخواهد كرد مگر اين شخص كه از دستش گرفته و بازويش را بلند كرده‌ام .\r\n« من كنت مولاه فهذا على مولاه » ( هر كس من مولاى او هستم ، على مولاى اوست ) . . . ( 1 )  در جملهء فوق ( من كنت مولاه . . . ( عده‌اى از گذشتگان كه به قول جلال الدين مغز با عظمتشان را در باز كردن و بستن و دوباره باز كردن و بستن گره مستهلك مىسازند كلمهء مولا را مانند جنازهء بىصاحب به اين گورستان و به آن خرابه كشانيده و با اين بلا تكليفى محصول داستان غدير را به شكل يك حادثهء خنده آور در آورده‌اند .\r\nتا كنون بيست و هفت معنى براى مولا پيدا كرده‌اند كه مقصود از جملهء فوق براى ابد در تاريكى محض فرو رود گفته‌اند مولا به معانى ذيل آمده است :\r\n1 - خدا 2 - عمو 3 - پسر عمو 4 - پسر 5 - پسر خواهر 6 - آزاد كنندهء برده 7 - بردهء آزاد شده 8 - برده 9 - مالك - 10 پيرو 11 - كسى كه به او نعمت داده شده است 12 - شريك 13 - هم پيمان 14 - رفيق 15 - همسايه 16 - كسى كه به جايى وارد شده باشد 17 - داماد 18 - نزديك 19 - سر دهندهء نعمت 20 - كسى كه مرده يا مفقود شده است 21 - ولى 22 - كسى كه به چيزى از همه شايسته تر است 23 - شريف و آقا نه خصوص مالك و آزاد كنندهء برده 24 - دوست 25 - ياور 26 - متصرف در امر 27 - متولى امر . ( 2 ) \r\n","description":"","footnote":" ( 1 ) ابو جعفر محمد بن جرير طبرى در كتاب ولايت از زيد بن ارقم به نقل از علامهء فقيد شيخ عبد الحسين امينى در كتاب الغدير ، ج 1 ص 214 . .  ( 2 ) الغدير ، ج 1 ص 362 و 363 . . ","page_name":" 534 ","page_number":538},
  {"content":"\r\nاز شمارهء 1 - تا شمارهء 12 يا از نظر عقلى و يا از نظر جريان خارجى براى تفسير كلمهء مولا در جملهء فوق كاملًا نامفهوم است .\r\n13 ( هم پيمان ) حقيقتى نيست كه در بارهء خود پيامبر اكرم صلى الله عليه و آله واقعيت داشته باشد ، زيرا پيامبر جز بيعت الهى و پيمان اسلامى با كسى پيمان ديگر ( كه در ميان عرب آن روز رسم بوده ) نبسته بود . و پيمان الهى كه به وسيلهء بيعت با پيامبر صورت گرفته بود ، اختصاص به علي عليه السلام نداشت . بلكه تمام مسلمانان آن روز با پيامبر هم پيمان بودند .\r\nاز شمارهء 14 تا 20 همان اشكال كه در شماره هاى اولى گفتيم وجود دارد .\r\nشمارهء 21 مبهم يا داراى يك معناى عمومى است .\r\nشمارهء 23 ( آقا ) باز يك معناى عمومى عرفى است كه با نظر به اهميت حادثه مورد احتمال نيست .\r\nشمارهء 24 و 25 ( دوست و ياور ) نيز نمىتواند مقصود پيامبر اكرم صلى الله عليه و آله بوده باشد ، زيرا قرآن مجيد بالاتر از دو پديدهء دوستى و ياورى را با بيانات گوناگون مانند « المؤمنون اخوه » بيان نموده است .\r\nاگر پيامبر اكرم در آن حادثه عجيب كه ده ها هزار نفر را در زير آفتاب سوزان عربستان معطل كرده و دستور اكيد صادر كند كه كسى حركت نكند .\r\nخدا را گواه گرفته و توصيه هاى نهايى خود را به وسيلهء آن اشخاص به گوش تمام قرون و اعصار آينده مىرساند و مولويت على را مانند با اهميتترين مادهء توصيه هايش اعلام مىكند ، آيا پيامبر با اين وضع مىخواست در بارهء على عليه السلام چيزى بگويد كه قرآن شديدتر و با اهميتتر از آن را در بارهء همهء مردم با ايمان گفته است ؟ پيامبر اكرم صلى الله عليه و آله در بارهء علي عليه السلام پيش از حادثهء غدير آن مطالب عالى را گفته بود كه دوستى و ياورى در مقابل آنها هيچ اهميتى ندارد .\r\nمانند « يا على انت منى به منزله هارون من موسى الا انه لا نبى بعدى »\r\n","description":"","footnote":"","page_name":" 535 ","page_number":539},
  {"content":"\r\nاگر پيامبر از آن مىترسيد كه مردم دوستى و ياورى علي عليه السلام را فراموش كنند ، لذا حادثهء غدير را برپا كرد .\r\nاگر مردم بتوانند مطالب عاليه را فراموش كنند ، ياورى و دوستى علي عليه السلام را هم مىتوانند فراموش كنند ، و الا غائلهء جمل و صفين و خوارج و حوادث مربوط به آنها نمىبايست صورت بگيرد .\r\nبا نظر به اهميت حادثه و عظمت مقام علي عليه السلام در ميان مسلمين و احتجاجاتى كه بعدها خود امير المؤمنين و ساير مردان الهى در بارهء مولا بودن علي عليه السلام و نتيجه گيرى پيشوائى او نموده‌اند ، اين نتيجه را مىگيريم كه مقصود از مولا همان معناى اولى به تصرف بوده است كه خود پيامبر داراى آن بوده است .\r\nاگر منظور پيامبر اكرم صلى الله عليه و آله از كلمهء مولا آن روز روشن نبود ، آيا در ميان ده ها هزار نفر مردان آزاده كسى پيدا نمىشد كه بگويد : يا رسول الله كلمهء مولا معانى متعدد دارد ، مقصود شما كدام يك از آن معانى است . معلوم مىشود خود مردمى كه آن روز جملهء مزبور را شنيده‌اند مقصود پيامبر را كاملًا درك كرده‌اند كه هيچ گونه استفسارى نكرده‌اند .\r\nبعضى از معانى مولا جز اولى به تصرف « در آن مورد عقلانى نبوده است . بعضى ديگر توضيح واضحات و شماره هاى ديگر داراى اهميتى نبوده است ، به همين جهت بود كه پس از حادثهء غدير اغلب مهاجرين و انصار به منصب مولويت علي عليه السلام تبريك مىگفتند .\r\nآيا دوستى و ياورى كه بارها در قرآن مجيد و گفته هاى خود پيامبر اكرم در بارهء همهء مسلمانان با يكديگر اعلام شده است احتياج به اعلام تبريك جديد داشته است ؟ روشى كه جلال الدين در تفسير مولا انتخاب كرده است ، بسيار جالب و نزديك به منظور پيامبر مىباشد ، زيرا به آن نمونه از آزادى مطلق كه علي عليه السلام رسيده بود در هيچ يك از صحابه ديده نمىشود . اين حقيقتى است كه كردار و گفتار امير المؤمنين\r\n","description":"","footnote":"","page_name":" 536 ","page_number":540},
  {"content":"\r\n\r\nدر آن زندگانى پر غوغايش به خوبى اثبات مىكند خوابيدن او در رختخواب پيامبر آزادى او را از حيات ، و راست گويى او در قضيهء شوراى شش نفرى كه او را از آقائى دنيا بر كنار كرد ، عدالت مطلقهء او در تمام دوران حياتش ، آزادى او را از زنجير گران بار طبيعت و شئون آن به خوبى اثبات مىكند .\r\nتفسير ابيات\r\nبدين جهت بود كه پيامبر كوشا نام خود و نام على بن ابى طالب را مولا بيان فرمود و -\r\n\r\n( ( 4539 ) ) گفت هر كاو را منم مولا و دوست\r\nابن عم من على مولاى اوست\r\n\r\nهيچ مىدانيد معناى مولا چيست ؟ مولا كسى است كه زنجير بردگى را از پايت باز نموده و آزادت بسازد .\r\nمعناى نبوت هم اين است ، كه مؤمنين را به آزادى هدايت مىكند و زنجير حيوانيت را از پايشان در مىآورد . اى گروه مردم با ايمان شادمان باشيد : مانند سرو و سوسن از آزادى برخوردار شويد .\r\nاگر هم آبيارى شدن به وسيلهء آب حيات پيامبران را به زبان نياوريد ، هر لحظه سپاس آن آب را مانند گلستان خوش رنگ بدون احتياج به زبان ، بيان مىكنيد ، چنان كه -\r\n\r\n( ( 4544 ) ) بىزبان گويند سرو و سبزه زار\r\nشكر آب و شكر عقل نو بهار\r\n\r\nلباس زيبا پوشيده و دامن كشان ، مست و رقصان و عنبر فشان شكرگزارىها دارند .\r\nهمهء اجزاء درختان و گلها و چمنزارها به وسيلهء بهار آبستن مىشوند و اجسام آنها مانند صندوقى پر از در ميوه ها مىگردد .\r\nمريمهاى اجزاء گلها و درختان از مسيح بهارى آبستن مىشوند در عين خاموشى گويندگان فصيح مىگردند .\r\n","description":"","footnote":"","page_name":" 537 ","page_number":541},
  {"content":"\r\nآن ماه مطلوب ما بدون نياز به نطق و گفتار به درخشندگى و جلوه پرداخته و همه ناطقين اين زبان را از شكوه و جلال او يافته‌اند . آرى -\r\n\r\n( ( 4549 ) ) نطق عيسى از فر مريم بود\r\nنطق آدم پرتو آن دم بود\r\n\r\nشكر موجب مزيد نعمتها است كه پياپى از يكديگر به وجود مىآيند . در اين راه شكرگزارى و پيروى از پيامبران بر عكس موارد مالى است ، هر كس كه قناعت به اندك بورزد ذليل و پست است و هر كس كه طمع و حرص زياد به تكامل دارد عزيز خواهد بود . اين قدر در جوال نفس حيوانى مرو ، بگذار خريداران ما فوق طبيعت تو را بخرند .\r\n","description":"","footnote":"","page_name":" 538 ","page_number":542},
  {"content":"\r\n\r\nباز آمدن زن جوحى سال ديگر نزد قاضى و شناختن قاضى او را\r\n\r\n( ( 4553 ) ) بعد سالى باز آن جوحى ز فن\r\nرو به زن كرد و بگفت اى چست زن\r\n( ( 4554 ) ) آن وظيفهء پار را تجديد كن\r\nپيش قاضى از گلهء من گو سخن\r\n( ( 4555 ) ) زن برِ قاضى درآمد با زنان\r\nمر زنى را كرد آن زن ترجمان\r\n( ( 4556 ) ) تا بنشناسد ز گفتن قاضيش\r\nياد نايد از بلاى ماضيش\r\n( ( 4557 ) ) هست فتنه غمزهء غماز زن\r\nليك آن صد تو شود زآواز زن\r\n( ( 4558 ) ) چون نمىيارست آوازى فراشت\r\nغمزهء تنهاى زن سودى نداشت\r\n( ( 4559 ) ) گفت قاضى رو تو خصمت را بيار\r\nتا دهم كار تو را با وى قرار\r\n( ( 4560 ) ) جوحى آمد قاضيش نشناخت زود\r\nكاو به وقت لقيه در صندوق بود\r\n( ( 4561 ) ) زو شنيده بود آواز از برون\r\nدر شرى و بيع و در نقص و فزون\r\n( ( 4562 ) ) گفت نفقهء زن چرا ندهى تمام ؟\r\nگفت كز جان شرع را هستم غلام\r\n( ( 4563 ) ) ليك اگر ميرم ندارم من كفن\r\nدر قمارم مفلس و شش پنج زن\r\n( ( 4564 ) ) زين سخن قاضى مگر بشناختش\r\nياد آورد آن دغل و آن باختش\r\n( ( 4565 ) ) گفت آن شش پنج با من باختى\r\nپا رو اندر شش درم انداختى\r\n( ( 4566 ) ) نوبت من رفت امسال آن قمار\r\nبا دگر كس باز دست از من بدار\r\n( ( 4567 ) ) از شش و از پنج عارف گشت فرد\r\nمحترز گشته است زين شش پنج نرد\r\n( ( 4568 ) ) رست او زين پنج حس و شش جهت\r\nاز وراى آن همه كرد آگهت\r\n( ( 4569 ) ) شد اشاراتش اشارات ازل\r\nجاوز الاوهام طرا و اعتزل\r\n( ( 4570 ) ) زين چَه شش گوشه گر نبود برون\r\nچون برآرد يوسفى را از درون ؟\r\n( ( 4571 ) ) واردى بالاى چرخ بىستن\r\nجسم او چون دلو در چَه چاره كن\r\n( ( 4572 ) ) يوسفان چنگال در دلوش زده\r\nرسته از چاه و شه مصرى شده\r\n( ( 4573 ) ) دلوهاى ديگر از چه آب جو\r\nدلو او فارغ ز آب ، اصحاب جو\r\n( ( 4574 ) ) دلوها غواص آب از بهر قوت\r\nدلو او قوت و حيات جان حوت\r\n\r\n","description":"","footnote":"","page_name":" 539 ","page_number":543},
  {"content":"\r\n\r\n\r\n( ( 4575 ) ) دلوها وابستهء چرخ بلند\r\nدلو او در اصبعين زورمند\r\n( ( 4576 ) ) دلو چه ؟ يا حبل چه ؟ يا چرخ چى ؟\r\nاين مثالى بس ركيك است اى اچى\r\n( ( 4577 ) ) از كجا آرم مثالى بىشكست\r\nكفو او نى آيد و نى آمدست\r\n( ( 4578 ) ) صد هزاران مرد پنهان در يكى\r\nصد كمان و تير درج ناوكى\r\n( ( 4579 ) ) ما رميت اذ رميت فتنه اى\r\nصد هزاران خرمن اندر حفنه اى\r\n( ( 4580 ) ) آفتابى در يكى ذره نهان\r\nناگهان آن ذره بگشايد دهان\r\n( ( 4581 ) ) ذره ذره گردد افلاك و زمين\r\nپيش آن خورشيد چون جست از كمين\r\n( ( 4582 ) ) اين چنين جانى چه در خورد تن است\r\nهين بشو اى تن از اين جان هر دو دست\r\n( ( 4583 ) ) اى تن گشته وثاق جان بس است\r\nچند تاند بحر در مشكى نشست\r\n( ( 4584 ) ) اى هزاران جبرئيل اندر بشر\r\nاى مسيحاى نهان در جوف خر\r\nاى كليم الله نهان اندر نمد\r\nواقف است از خوف و رست از بند و بد\r\nاى حبيب الله نهان در غار تن\r\nگنج ربّانى نهان در مار تن\r\n( ( 4585 ) ) اى هزاران كعبه پنهان در كنيس\r\nاى غلط انداز عفريت و بليس\r\n( ( 4586 ) ) سجده گاه لا مكانى در مكان\r\nمر بليسان را ز تو ويران كنم\r\n( ( 4587 ) ) كه چرا من سجده اين طين كنم\r\nصورتى دون را لقب چون دين كنم\r\n( ( 4588 ) ) نيست صورت چشم را نيكو بمال\r\nتا ببينى شعشعهء نور جلال\r\n\r\nآيه\r\n« وَجاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَه قالَ يا بُشْرى هذا غُلامٌ وَأَسَرُّوه بِضاعَةً 12 : 19 . » ( 1 )  ( كاروانى آمد و كسى را براى پيدا كردن آب فرستادند ، آن شخص آمد و سطلش را به ته چاه فرستاد ، [ يوسف در آن سطل نشست و وقتى كه سطل را بالا كشيد 
  ] گفت : بشارت باد ، اين پسرى است و او را كالا و متاعى پوشيده داشتند ) .\r\n","description":"","footnote":" ( 1 ) سوره يوسف ، آيهء 19 . . ","page_name":" 540 ","page_number":544},
  {"content":"\r\n\r\n« ما رَمَيْتَ إِذْ رَمَيْتَ وَلكِنَّ الله رَمى 8 : 17 . » ( 1 )  ( تو نبودى كه آن مشت شن را انداختى بلكه خدا بود كه آن را انداخت ) .\r\n« قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ 7 : 12 . » ( 2 )  ( شيطان گفت : من از آدم بهترم ، زيرا تو مرا از آتش و او را از گل آفريدى . )\r\n\r\n( ( 4579 ) ) ما رميت اذ رميت فتنه اى\r\nصد هزاران خرمن اندر حفنه اى\r\n( ( 4580 ) ) آفتابى در يكى ذره نهان\r\nناگهان آن ذره بگشايد دهان\r\n( ( 4581 ) ) ذره ذره گردد افلاك و زمين\r\nپيش آن خورشيد جست از كمين\r\n\r\nآيا مقصود جلال الدين از ابيات فوق انفجارهاى اتمى است ؟\r\nسه نظريه در بارهء تفسير ابيات فوق در زبان اهل مطالعهء مثنوى معروف شده است :\r\nنظريهء يكم - اين كه مقصود از ذره اصطلاح آتمى نبوده ، بلكه جلال الدين مىخواهد با كلمهء ذره حقيقت كوچك نما را گوشزد كند كه نبايد به كوچكى و محدود بودن يك حقيقت فريب خورد ، چه بسا كارهاى بسيار بزرگ كه از حقايق كوچك نما بر مىآيد و اين كه مىگويد : « ناگهان آن ذره بگشايد دهان » منظورش اين است كه حقيقت كوچك نما ناگهان دست به كار مىشود و بزرگترين كارها را انجام مىدهد .\r\nاين نظريه بعقيدهء ما مستلزم ناديده گرفتن تمام مفاهيم دو بيت فوق است . مفاهيمى كه در دو بيت فوق وجود دارد ، در بيان نظريهء سوم مطرح خواهيم كرد .\r\n","description":"","footnote":" ( 1 ) سوره الانفال ، آيهء 17 . .  ( 2 ) سوره الاعراف ، آيهء 12 . . ","page_name":" 541 ","page_number":545},
  {"content":"\r\nنظريهء دوم مىگويد : ابيات مورد بحث صريحا انفجار اتمها را پيش كشيده است ، زيرا تمام مفردات و تركيب آنها در دو بيت فوق به معنايى جز قدرت انرژى موجود در اتمها و انفجار آنها تطبيق نمىشود .\r\nنظريهء سوم - اولًا مفاهيم موجوده در دو بيت مورد تحليل را بررسى مىكند ، اين مفاهيم بدين قرار است :\r\n1 - كوچكترين مقدار .\r\n2 - آفتابى در آن ذره مخفى است ، اگر مفاهيم موجود در دو بيت به همين دو مفهوم منحصر بود ، مىگفتيم : جلال الدين يك مسئله عرفانى را گوشزد كرده است و بس ، مانند بيتى كه در ابيات زير سرودهء هاتف آمده است : ( 1 ) \r\n\r\nچشم دل باز كن كه جان بينى\r\nآن چه ناديدنى است آن بينى\r\nگر به اقليم عشق رو آرى\r\nهمه آفاق گلستان بينى\r\nبر همه اهل آن زمين به مراد\r\nگردش دور آسمان بينى\r\nآن چه بينى دلت همان خواهد\r\nو آن چه خواهد دلت همان بينى\r\nبىسر و پا گداى آنجا را\r\nسر ز ملك جهان گران بينى\r\nهم در آن پا برهنه جمعى را\r\nپاى بر فرق فرقدان بينى\r\nگاه وجد و سماع هر يك را\r\nبر دو كون آستين فشان بينى\r\nدل هر ذره را كه بشكافى\r\nآفتابيش در ميان بينى\r\n\r\nاين ابيات را نقل كرديم تا روشن شود كه منظور هاتف چيزى جز ديدن بزرگ در كوچك در قلمرو عرفان نبوده است .\r\nولى واحدهاى انديشهء جلال الدين به دو مفهوم مزبور قناعت نكرده و پيشتر رفته و موضوعات ديگرى را هم به ميان مىكشد :\r\n3 - آن ذره قابل انفجار است ، يا مطابق عبارت خود جلال الدين دهان مىگشايد .\r\n","description":"","footnote":" ( 1 ) ديوان هاتف ص 28 . . ","page_name":" 542 ","page_number":546},
  {"content":"\r\n4 - افلاك و زمين از اين انفجار متلاشى مىگردد .\r\n5 - وقتى كه آن ذره از كمين بر جست چون خورشيد مىگردد ، يا وقتى كه آن خورشيد از كمين بر جست ، افلاك و زمين متلاشى مىگردد .\r\nپس از در نظر گرفتن اين مفاهيم دو احتمال مهم در بارهء منظور جلال الدين مىرود :\r\nاحتمال يكم - اين كه منظور جلال الدين از ذره جان يك فرد عارف است كه با آن فرديت و كوچك نماىى كه دارد با داشتن عظمت درونى فوق الطبيعه مىتواند جهانى را متلاشى بسازد ، چنان كه پيامبر اكرم ماه را با يك اشاره شكافت . اين احتمال با ابيات قبلى و بعدى مناسب به نظر مىرسد . زيرا ابيات قبلى در وصف مرد عارف و عظمت او است :\r\n\r\n( ( 4578 ) ) صد هزاران مرد پنهان در يكى\r\nصد كمان و تير درج ناوكى\r\n( ( 4579 ) ) ما رميت اذ رميت فتنه اى\r\nصد هزاران خرمن اندر حفنه اى\r\n\r\nبيت بعدى همچنين است :\r\n\r\n( ( 4582 ) ) اين چنين جانى نه در خورد تن است\r\nهين بشو اى تن ازين جان هر دو دست\r\n\r\nاحتمال دوم - اين است كه منظور جلال الدين همان مسئلهء اتمها و انفجار و قدرتى كه در آنها نهفته است مىباشد . اين احتمال با مفاهيمى كه دو بيت را از ابيات قبلى و بعدى جدا مىكند و وحدت مضمون را مختل مىسازد ، چنين پاسخ داده مىشود كه روابط تداعى معانىهاى جلال در كتاب مثنوى به هيچ وجه مانند روابط منطقى تداعى معانى ديگر دانشمندان و متفكران نيست ، چه بسا با شباهت مختصر لفظى جلال الدين از مضمونى به مضمون ديگر منتقل مىگردد . به طور فراوان جلال الدين معانى را با زنجير رابطهء شخصى خود كه در ما فوق روابط انديشه ها و احساسات معمولى است بيك ديگر مىپيوندد ، گاه ديگر به كلى رابطه ميان دو مضمون پشت سر هم بريده مىشود و هر يك مستقلا جلال الدين را به خود جلب مىكند . اين پديدهء روانى جلال الدين را مىتوان با تجدد مستمر و نو گرائى و هيجانات پر جهش او تفسير و\r\n","description":"","footnote":"","page_name":" 543 ","page_number":547},
  {"content":"\r\n\r\nتوجيه نمود . اعتراض ديگرى وجود دارد كه مهمتر از اعتراض گذشته است و آن اين است كه سريش خيلى زياد احتياج دارد كه كشفيات دوران اخير را كه هزاران انديشه ها و انتقالات ذهنى نوابغ آنها را به وجود آورده است به محصول مغزى جلال الدين هفتصد سال پيش بچسبانيم و بگوييم : مقصود جلال الدين همين حقايق علمى است كه ما در دورانهاى اخير شاهد آن هستيم . در پاسخ اين اعتراض مىگوييم : اين مطلب فى نفسه متين است ، ولى اگر اين مسئله را بپذيريم كه گروه زيادى از مسائل علمى تحققى كه در دورانهاى اخير به وجود آمده است ، ريشه هاى فلسفى خود را از پيش داشته است ، مانند مسئله اتمها كه 1200 سال پيش از ميلاد مسيح به وسيله موكس صيدونى سپس به وسيلهء متفكران سر زمين هند و پس از آن به وسيله لوكيبس و ديموكريت يونانى ارائه شده است . پذيرش فلسفى مسئلهء انفجار اتمها به وسيلهء جلال الدين مولوى در 700 سال پيش قابل هضم مىگردد .\r\nمخصوصاً اگر قبول كنيم كه اصول جهان بينى در يك قلمرو اعلى در درون همهء انسانها وجود دارد و استاد و آموزش و تماس با جهان عينى مانند انگيزه هايى است براى تحريك آنها و به عبارتى كه سقراط آورده است : استاد و آموزش و تماس با جهان عينى قابله هايى هستند كه معارف جهان بينى را از درون آدمى مىزايانند .\r\nتفسير ابيات\r\nسالى بر آن داستان گذشت و بار ديگر جوحى به زنش گفت : اى زن زيرك و چالاك .\r\nآن مقررى پارسال را تجديد كن و برو پيش قاضى و سخنها در گله از من بگو . زن برخاست و با چند زن ديگر پيش قاضى آمد و يكى از آن زنها را ترجمان خود قرار داد تا قاضى فورا او را نشناسد و داستان و بلاى گذشته به خاطرش نيايد .\r\nاگر چه غمزه هاى خود زن فتنه‌اى است ولى اگر با آواز زنانه همراه شود ، صد برابر مىگردد ، و چون نمىتوانست آواز خود را بلند كند - زيرا قاضى فورا او را مىشناخت - لذا چون غمزهء بىصدا راه مىانداخت ، سودى نداشت .\r\n","description":"","footnote":"","page_name":" 544 ","page_number":548},
  {"content":"\r\nقاضى گفت : برو خصمت را بياور تا قرار كار تو را با او بگذارم . زن رفت و جوحى را آورد و قاضى او را نشناخت ، زيرا هنگام ملاقات با جوحى قاضى در صندوق بود و جوحى را نديده بود . تنها در موقع معاملهء صندوق و كم و زياد كردن قيمت آن با نايب قاضى صدايش را شنيده بود . قاضى به جوحى گفت : چرا خرجى زنت را نمىدهى ؟ جوحى گفت من از جان و دل غلام شرع مقدس هستم . -\r\n\r\n( ( 4563 ) ) ليك اگر ميرم ندارم من كفن\r\nدر قمارم مفلس و شش پنج زن ( 1 ) \r\n\r\nاز اين سخن كه جوحى گفت ، قاضى او را شناخت و دغل بازىهاى سال گذشتهء جوحى و باختن خودش را به ياد آورد و گفت : آرى ، تو شش پنج زن هستى ، اما آن شش پنج را با من باختى و مرا در شش در انداختى .\r\nنوبت من تمام شده امسال كس ديگرى را براى شش پنج زدن پيدا كن . مرد عارف از شش جهات و پنج حواس اعراض كرده و رها گشته است و از ماوراى اين جهات و حواس به تو خبر مىدهد . او به جاى كتاب اشارات - ابن سينا اشارات ازلى را كه ما فوق همهء اوهام است ، بر گزيده و از دار الغرور بر كنار شده است .\r\nاگر بالاتر از اين چاه شش گوشه ، عالمى ما فوق طبيعى نبود ، چطور امكان داشت كه يوسفها از اين چاه بيرون روند ؟ روح مرد عارف مانند آن مرد آب جو است كه در بالاى چرخ بىستون دنيا قرار گرفته و جسم مادى او مانند سطل در چاه طبيعت به چاره جوئى مشغول است .\r\nيوسف منشان چاه طبيعت چنگ به دلو موجوديت مادى او زده از چاه بر مىآيند و عزيز مصر مىشوند . اگر دلوهاى ديگران از چاه طبيعت آب مىجويد ، دلو مردان عارف در جستجوى ياران الهى از چاه طبيعت است . دلوهاى ديگران براى به دست آوردن توشه در آب فرو مىروند ، ولى دلو مرد عارف قوت و آب حيات - چون ماهيان درياى - الهى مىجويد .\r\n","description":"","footnote":" ( 1 ) شش پنج زن قمار باز و در بازى نرد اصطلاحى است با اين تعبير « شش و بش » . . ","page_name":" 545 ","page_number":549},
  {"content":"\r\nدلوهاى عاميان وابسته به چرخ عالم طبيعت است ، در حالى كه دلو انسان عارف در ميان دو انگشت تواناى خداوندى است . باز صحبت از دلو و حبل و چرخ آوردم ؟\r\n\r\n( ( 4576 ) ) دلو چه ؟ يا حبل چه ؟ يا چرخ چى\r\nاين مثالى بس ركيك است اى اچى\r\n\r\nمن مثال صحيح از كجا بياورم ، با اين كه مثل حقيقى او نه آمده و نه بوجود خواهد آمد . [ من كه نمىتوانم حتى در مفاهيم معمولى مثل حقيقى براى تفهيم حقايق بياورم - زيرا -\r\n\r\nمتحد نقشى ندارد اين سرا\r\nتا كه مثلى وا نمايم مر تو را\r\n\r\nچگونه مىتوانم از عهدهء بيان عالم پاك با تمثيل به شئون عالم خاك بر آيم ؟ 
  ] در آن دو قلمرو كه سنخيت و كميت وجود ندارد ، با تشبيهات و تمثيلات چكارى از دست من بر مىآيد . عظمت روح آدمى خيلى بالاتر از مقياسات معمولى است ، زيرا .\r\n\r\n( ( 4578 ) ) صد هزاران مرد پنهان در يكى\r\nصد كمان و تير درج ناوكى\r\n\r\nيك مشت ريگ بود كه پيامبر اكرم به طرف كفار انداخت ، و همان مشت ريگ سپاه كفار را متلاشى كرد و كفر را سرنگون نمود . يك مشت و يك پيمانه از ديدگاه غيبى صدها هزار خرمن در بر دارد . آفتابى در ذره‌اى مخفى است كه ناگهان دهان مىگشايد و افلاك و زمين را ذره ذره و متلاشى مىسازد و آن آفتاب از كمين ذره مىجهد . حال كه جان عارف داراى چنين عظمتى است . تن را چه شايستگى در بر داشتن آن جان خواهد بود .\r\nبيا اى تن پست ، دو دست از اين جان بشوى .\r\nاى بدن كه خود را جايگاه حبس جان كرده‌اى ، بس است ، جان را رها كن ، تا كى اين دريا در يك مشك ناچيز جايگير خواهد بود .\r\nاى جان من ،\r\n\r\n( ( 4584 ) ) اى هزاران جبرئيل اندر بشر\r\nاى مسيحاى نهان در جوف خر\r\nاى كليم الله نهان اندر نمد\r\nواقف است از خوف و رست از بند و بد\r\n\r\n","description":"","footnote":"","page_name":" 546 ","page_number":550},
  {"content":"\r\n\r\n( ( 4584 ) ) اى هزاران كعبه پنهان در كنيس\r\nاى غلط انداز عفريت و بليس\r\n\r\nاى جان كه سجده گاه لا مكانى در پهنهء مكانى بوده ، ويرانگر دكان شياطين و شيطان صفتان هستى . آن شيطان كه به موجوديت خاكى تو نگريست و گفت :\r\n\r\n( ( 4587 ) ) كه چرا من سجده ها بر طين كنم\r\nصورتى دون را لقب چون دين كنم\r\n\r\nاى شيطان پليد -\r\n\r\n( ( 4588 ) ) نيست صورت ، چشم را نيكو بمال\r\nتا ببينى شعشعهء نور جلال\r\n\r\n","description":"","footnote":"","page_name":" 547 ","page_number":551},
  {"content":"\r\n\r\n\r\nباز آمدن به قصهء شاه زاده و ملازمت او در حضرت پادشاه\r\n\r\n( ( 4589 ) ) شاه زاده پيش شه حيران اين\r\nهفت گردون ديده در يك مشت طين\r\n( ( 4590 ) ) هيچ ممكن نى به بحثى لب گشود\r\nليك جان با جان دمى خامش نبود\r\n( ( 4591 ) ) آمده در خاطرش كاين بس خفيست\r\nاين همه معنيست پس صورت ز چيست\r\n( ( 4592 ) ) صورتى از صورتت بيزار كن\r\nخفته‌اى مر خفته را بيدار كن\r\n( ( 4593 ) ) آن كلامت مىرهاند از كلام\r\nو آن سقامت مىجهاند از سقام\r\n( ( 4594 ) ) پس سقام عشق جان صحت است\r\nرنجهايش حسرت هر راحت است\r\n( ( 4595 ) ) اى تن اكنون دست خود زين جان بشو\r\nور نمىشويى جز اين جانى بجو\r\n( ( 4592 ) ) صورتى از صورتت بيزار كن\r\nخفته‌اى مر خفته را بيدار كن\r\n( ( 4593 ) ) آن كلامت مىرهاند از كلام\r\nو آن سقامت مىجهاند از سقام\r\n\r\nبراى توجه به ناشايستگى صورت و كلام و كردار خويش صورت و كلام و كردارهاى شايسته به حد لازم و كافى در اين دنيا مىتوان يافت .\r\nدر اين دنيا در امتداد زندگى با هر گونه صورت و كلام و كردار مواجه مىشويم ، و هر يك از آن پديده ها مىتواند تاثيرى در ما ايجاد كند . اين مثل حكمت آميز از قديم وجود داشته است كه « نفس آدمى دزد ماهرى است » هر اندازه هم كه من آدمى نيرومند بوده باشد . باز از احتمال تاثر پذيرى بر كنار نمىباشد . مخصوصاً اگر موضوعاتى كه من آدمى با آنها رو برو مىشود ، به طور مكرر و در فراز و نشيب و سرد و گرم زندگانى در ديدگاه علمى و عملى انسان قرار بگيرد .\r\n","description":"","footnote":"","page_name":" 548 ","page_number":552},
  {"content":"\r\n\r\nبنا بر اين صحيح است كه ما بگوييم : اغلب انسانها ساخته شدهء خويشتن نيستند ، و اين انسانها تنها مولود قوانين طبيعت و وراثت محض و فعاليت و سازندگى خويشتن نمىباشند . بلكه براى شناختن يك انسان لازم است كه بدانيم در ميان چه صورتها و چه سخنان و چه كردارها بزرگ شده است .\r\nبدين ترتيب تاريخ انسانها اگر از چند عنصر اساسى تركيب شود ، يكى از آن عناصر اساسى تاثير و تاثر متقابل از يكديگر است كه به طور فراوان شيوع و رواج دارد .\r\nلذا - جاى تاسف است كه هويت انسان تعريفى جز اين نداشته باشد كه : او موجوديست مركب از :\r\n1 - طبيعت مادى ناخود آگاه .\r\n2 - وراثت از پدران .\r\n3 - عكسى از صورت و كلام و كردار محيط خود . اين هر سه عنصر مانند زنجير سنگين بارى است كه روح تكامل جوى بشرى را در ميان حلقه هاى سختتر از پولادش مىفشارد و براى تسليت به خويشتن به بعضى از فلسفه ها يا مواد مخدر پناهنده مىشود .\r\nحالا كه چنين خاصيت حساسى ( تاثير و تاثر متقابل ) در روان انسانها وجود دارد ، بياييد در به وجود آوردن انسانهاى شايسته و سخنان اصيل بكوشيم .\r\nتفسير ابيات\r\nشاه زاده در حضور شاه چنين نشسته و در عظمت آن شاه كه هفت گردون را در مشتى از گل تن نشان مىداد ، در حيرت فرو رفته بود . نمىتوانست لب به سخن و بحث باز كند ، ولى جان شاه زاده با شاه چين دمى خاموش نبود .\r\nدر ذهنش چنين خطور مىكرد كه اين چه راز مخفى است كه من هر چه در اين موجود ( شاه چين ) مىبينم ، معنا است ، پس صورت كو ؟ بيا تو اى انسان ، بيا تحت تاثير صورتى قرار بگير كه تو را از هر صورتى بيزار\r\n","description":"","footnote":"","page_name":" 549 ","page_number":553},
  {"content":"\r\nكند و بيا وجود خفته ات را از اين بيدار خفته نما بيدار ساز . تحت تاثير كلامى باش كه تو را از كلام برهاند و در حوزهء آن بيمار نما وارد شو كه تو را از بيمارىها نجات ببخشد ، زيرا بيمارى عشق روح تندرستى ، و رنجهايش باعث حسرت هر راحتى و آسايش است .\r\nاى بدن تاريك جو ، دست از اين جان بشوى و برو جان ديگرى پيدا كن .\r\n","description":"","footnote":"","page_name":" 550 ","page_number":554},
  {"content":"\r\n\r\n\r\nدر بيان نوازش و احترام شاه چين شاه زادهء غريب را\r\n\r\n( ( 4596 ) ) حاصل آن شه نيك او را مىنواخت\r\nاو از آن خورشيد چون مه مىگداخت\r\n( ( 4597 ) ) آن گداز عاشقان باشد نمو\r\nهمچو ماه اندر گدازش تازه رو\r\n( ( 4598 ) ) جمله رنجوران دوا دارند اميد\r\nنالد اين رنجور كم افزون كنيد ( 1 ) \r\nجمله رنجوران شفا يابند و اين\r\nرنج افزون جويد و درد و حنين\r\n( ( 4599 ) ) خوبتر زين سم نديدم شربتى\r\nزين مرض خوشتر نباشد صحتى\r\n( ( 4600 ) ) زين گنه بهتر نباشد طاعتى\r\nسالها نسبت بدين دم ساعتى\r\n( ( 4601 ) ) مدتى بد پيش آن شه زين نسق\r\nدل كباب و جان نهاده بر طبق\r\n( ( 4602 ) ) گفت شاه از هر كسى يك سر بريد\r\nمن از او هر لحظه قربانم جديد\r\n( ( 4603 ) ) من فقيرم از زر و از سر غنى\r\nصد هزاران سر خلف داد آن سنى\r\n( ( 4604 ) ) با دو پا در عشق نتوان تاختن\r\nبا يكى سر عشق نتوان باختن\r\n( ( 4605 ) ) هر كسى را خود دو پا و يك سر است\r\nبا هزاران پا و سر تن نادر است\r\n( ( 4606 ) ) زين سبب هنگامه ها شد كل هدر\r\nهست اين هنگامه هر دم گرمتر\r\n( ( 4607 ) ) معدن گرميست اندر لا مكان\r\nهفت دوزخ از شرارش يك دخان\r\n\r\nتفسير ابيات\r\nخلاصه ، پادشاه چين آن شاه زاده را نوازشها مىكرد و شاه زاده مانند ماه در مقابل آن خورشيد مىگداخت . اما گمان مبر كه گداختن عاشقان مانند گداختن ساير اشياء است كه رو بنا بودى مىرود ، بلكه -\r\n\r\n( ( 4597 ) ) آن گداز عاشقان باشد نمو\r\nهمچو ماه اندر گدازش تازه رو\r\n\r\nهمهء بيماران در جستجوى دوا هستند ، اما بيمار عشق مىگويد : دردم را زياد كنيد .\r\n","description":"","footnote":" ( 1 ) كم كه‌ام . . ","page_name":" 551 ","page_number":555},
  {"content":"\r\nمن شربتى بهتر از اين زهر نديدم و تندرستى شايسته تر از اين بيمارى سراغ ندارم . طاعتى بهتر از اين گناه نيست و سالها در مقابل يك لحظهء عشق ، ساعتى بيش نيست .\r\nمدتى گذشت و شاه زاده بدين سان در مقابل شاه چين دل كباب و جان در طبق نهاده بسر مىبرد .\r\nشاه زاده گفت : اگر شاه از هر كسى در بارهء دخترش يك سر بريده است ، من هر لحظه سرى را در پيش پايش مىافكنم .\r\nاگر چه از مال دنيا فقيرم ، ولى سرهاى زيادى دارم و غنى هستم ، آن موجودى كه جانم را در راه عشقبازى گرفت ، صدها هزار سر به جايش به من بخشيده است . در راه عشق با دو پا نمىتوان تاخت و با يك سر عشق نمىتوان باخت . هر كسى بيش از دو پا و يكسر ندارد ، انسانى كه هزاران پا و سر دارد نادر الوجود است .\r\nبه همين جهت است كه هر هنگامه‌اى در سر گذشت بشر خاموش شده و از بين رفته است ، مگر هنگامهء عشق كه هر لحظه داغتر مىگردد .\r\nمعدن اين حرارت كه هفت دوزخ در برابرش يك دود ناچيزى بيش نيست از ما فوق مكان و زمان است .\r\n","description":"","footnote":"","page_name":" 552 ","page_number":556},
  {"content":"\r\n\r\n\r\n\r\nدر بيان حديث جز يا مؤمن فان نورك أطفأ نارى\r\n\r\n( ( 4608 ) ) زآتش مؤمن از اين رو اى صفى\r\nمىشود دوزخ ضعيف و منطقى\r\n( ( 4609 ) ) گويدش بگذر سبك اى محتشم\r\nور نه زآتشهاى تو مرد آتشم\r\n( ( 4610 ) ) كفر كه كبريت دوزخ اوست و بس\r\nبين چه پخسانيد او را اين نفس\r\n( ( 4611 ) ) زود كبريتت بدين سودا سپار\r\nتا نه دوزخ بر تو تازد نه شرار\r\n( ( 4612 ) ) گويدش جنت گذر كن همچو باد\r\nور نه گردد هر چه من دارم كساد\r\n( ( 4613 ) ) كه تو صاحب خرمنى من خوشه چين\r\nمن بتىام تو ولايتهاى چين\r\n( ( 4614 ) ) هست لرزان زو جحيم و هم جنان\r\nنى مر اين رانى مر آن را زو امان\r\n\r\nروايت\r\n« تقول النار للمؤمن جز يا مؤمن فقد أطفأ نورك لهبى » .\r\n( آتش دوزخ به مؤمن مىگويد : بگذر از من اى مؤمن ، زيرا نور تو شعله هاى مرا خاموش كرد ) .\r\nتفسير ابيات\r\nبدين جهت است كه آتش دوزخ از شعله هاى ربانى مؤمن ضعيف و خاموش مىگردد و به مؤمن مىگويد : اى انسان با حشمت و جلال ، از من به زودى در گذر و گر نه شعله هاى ربانى تو آتشم را خاموش مىكند . مادهء كبريتى دوزخ كه كفر است ، ببين اين نفس مؤمن چگونه او را به تاب و تپش و سوز و گداز وادار مىكند . تو هم اى انسان ، فورا كبريت نفست را به سوداى عشق الهى بسپار - « تا نه دوزخ بر تو تازد نه شرار » همچنين بهشت الهى هم وقتى كه عظمت مؤمن را ببيند ، مىگويد : مانند باد سبك رو از من در گذر و گر نه هر چه دارم در مقابل تو كساد مىشود ، زيرا كه تو صاحب خرمن و من خوشه چين تو هستم ، من اگر بتى هستم تو ولايتهاى چين هستى . پس هم دوزخ و هم بهشت از مرد مؤمن لرزان است و در تاب و تپش ، و از عظمت مؤمن امانى نه بر دوزخ است و نه بر بهشت .\r\n","description":"","footnote":"","page_name":" 553 ","page_number":557},
  {"content":"\r\n\r\nوفات يافتن برادر بزرگ آن شاه زادگان و ملازمت كردن برادر ميانه پادشاه چين را\r\n\r\n( ( 4615 ) ) رفت عمرش چاره را فرصت نيافت\r\nصبر بس سوزان به دو جان بر نتافت\r\n( ( 4616 ) ) مدتى دندان كنان اين مىكشيد\r\nنارسيده عمر او آخر رسيد\r\n( ( 4617 ) ) صورت معشوق از او شد در نهفت\r\nرفت و شد با معنى معشوق جفت\r\n( ( 4618 ) ) گفت لُبسش گر ز شعر و شوشتر است\r\nاعتناق بىحجابش خوشتر است\r\n( ( 4619 ) ) من شدم عريان ز تن او از خيال\r\nمىخرامم در نهايات الوصال\r\n( ( 4620 ) ) اين مباحث تا بدينجا گفتنى است\r\nهر چه آيد زين سپس بنهفتنى است\r\n( ( 4621 ) ) گر بپوشى ور بگويى صد هزار\r\nهست بىكار و نگردد آشكار\r\n( ( 4622 ) ) تا به دريا سير اسب و زين بود\r\nبعد از آنت مركب چوبين بود\r\n( ( 4623 ) ) مركب چوبين به خشكى ابتر است\r\nخاص مر درياييان را رهبر است\r\n( ( 4624 ) ) اين خموشى مركب چوبين بود\r\nنعره هاى عشق زان سو مىزند\r\n( ( 4626 ) ) تو همىگويى عجب خامش چراست\r\nاو همىگويد عجب گوشش كجاست\r\n( ( 4627 ) ) من ز نعره كر شدم او بىخبر\r\nتيز گوشان زين سمر هستند كر\r\n( ( 4628 ) ) آن يكى در خواب نعره مىزند\r\nصد هزاران بحث و تلقين مىكند\r\n( ( 4629 ) ) اين نشسته پهلوى آن بىخبر\r\nخفته آن است و كر زان شور و شر\r\n( ( 4630 ) ) آن كسى كش مركب چوبين شكست\r\nغرقه شد در آب او خود ماهى است\r\n( ( 4631 ) ) نه خموش است و نه گويا نادريست\r\nحال او را در عبارت نام نيست\r\n( ( 4632 ) ) نيست اين دو هر دو هست آن بو العجب\r\nشرح آن گفتن برون است از ادب\r\n( ( 4633 ) ) اين مثال آمد ركيك و بىورود\r\nليك در محسوس از اين بهتر نبود\r\nحاصل آن شه زاده از دنيا برفت\r\nجانش پر آذر جگر پر سوز تفت\r\n\r\n","description":"","footnote":"","page_name":" 554 ","page_number":558},
  {"content":"\r\n\r\n\r\n( ( 4618 ) ) گفت لُبسش گر ز شعر و شوشتر است\r\nاعتناق بىحجابى خوشتر است\r\n( ( 4619 ) ) من شدم عريان ز تن او از خيال\r\nمىخرامم در نهايات الوصال\r\n\r\nنه تنها كالبد مادى ، معشوق اصلى نيست ، بلكه صورت خيالى معشوق هر قدر هم كه در درون عاشق زيبا منعكس شود ، معشوق واقعى نيست .\r\nمنطق عشق كه بر كنار از منطقها است ، چنان كه سر و كارى با كلى و جزئى و تساوى و تخالف و به اضافه و منها ندارد ، همچنين كارى به آن موضوع كه عاشق را به عنوان معشوق به خود جلب مىكند ، نداشته و در جستجوى حقيقتى است كه اصلًا قابليت قرار گرفتن در ديدگاه او را ندارد .\r\nآن چه كه نخست در ديدگاه عاشق قرار مىگيرد ، آن زيبايى است كه در مقدارى از مادهء تشكل يافته نقش بسته است ، چنان كه در مباحث عشق و عاشق و معشوق مطرح كرده‌ايم ، تدريجا ذهن عاشق مشغول فعاليتهاى تجسيمى مىگردد و آن زيبايى نقش بسته در اجزاء متشكل ماده را از محدوديت و نسبيت بالاتر برده مطلق زيبايى را به او بخشد و مانند تماشاى انسان به پنكهء متحرك كه به جهت ساختمان مخصوص ذهن آن را دايره مىبيند ، زيباى مطلق را كه ساختهء ذهن عاشق است ، در جهان عينى مقابل ديدگانش مىگذارد و به او عشق مىورزد . گويى هر اندازه كه مزاياى زيبايى را به آن صورت ساخته شده در ذهن خود اضافه مىكند ، همين كه آن را صورتى نقش بسته در اجزائى از ماده تصور مىكند ، زنجير محدوديت و نسبيت آن زيبايى عينى ، عصيانى در او توليد مىكند و به تحريك عامل مطلق جوئى ، بالاتر از آن زيبايى را مىجويد .\r\nعشق در اين مرحله از خاصيت تحرك و عدم استقرار بيشتر برخوردار است ، تا احساس وصول به معشوق كه ثبات و استقرار را در دنبال خود مىآورد . بنا بر اين\r\n","description":"","footnote":"","page_name":" 555 ","page_number":559},
  {"content":"\r\n\r\nعشقهاى مجازى بزرگترين محرك به خلا محض است ، زيرا هر چه كه عاشق بيشتر در معشوق نفوذ كند جز پوستهاى پيازى تو در تو چيزى نمىبيند ، مگر اين كه قدرت ادامهء تحرك عشق را از دست بدهد و به كاميابىهاى ابتدايى قناعت بورزد كه اغلب كار عشاق مجازى است . اين نكته را كه جلال الدين متذكر شده و مىگويد :\r\n\r\n( ( 4619 ) ) من شدم عريان ز تن او از خيال\r\nمىخرامم در نهايات الوصال\r\n\r\nمسأله‌اى را كه متذكر شديم ، در عالىترين و مختصرترين جمله آورده است . احتمال ديگرى هم در بيت وجود دارد كه بگوييم :\r\nمنظور جلال الدين عشق حقيقى است و مىخواهد اين نكته را بگويد كه مادامى كه روح به بدن متعلق است و هنوز معشوق حقيقى در عالم خيال و روياهاى ذهنى عشاق دريافت مىشود ، عشق الهى به ثمر مطلوب نمىرسد . با اين حال هر دو نوع عشق اگر چه در پهنهء طبيعت شروع شده است ، ولى به ثمر رسيدن و پايان آن در قلمروى والاتر از جهان طبيعت صورت خواهد گرفت ، نهايت امر چون عشق مجازى همان اشتياق و خواهندگى شديد و تند و تيز حيوانى است ، نه تنها در پهنهء طبيعت به ثمر واقعى نخواهد رسيد ، حتى پس از مرگ و در قلمرو ماوراى طبيعت هم كه مقتضيات حيوانى راهى به آن ندارد ، محصولى نخواهد داشت .\r\n\r\n( ( 4631 ) ) نه خموش است و نه گويا نادرى است\r\nحال او را در عبارت نام نيست\r\n\r\nيك حالت روانى ديگر كه انسان در آن حالت نه خاموش است و نه گويا\r\nممكن است اين موضوع كه حالت سومى براى روان وجود دارد كه انسان در آن حالت نه خاموش است نه گويا ، يك امر متناقض جلوه كند كه چگونه مىشود انسان حالتى داشته باشد كه نه خاموش است و نه گويا ؟ مىتوان گفت : طرح اين حالت روانى و اعتقاد به وجود چنين حالت كه شايد روان شناسان و روان كاوان\r\n","description":"","footnote":"","page_name":" 556 ","page_number":560},
  {"content":"\r\n\r\nاطلاع درستى از آن ندارند ، يكى از اكتشافات فوق العاده با اهميت جلال الدين در پديده هاى روانى است كه بدون اين كه سر و صدايى به راه بياندازد و طبلى بكوبد و حماسه سرايى كند ، مانند يك مطلب عادى گوشزد كرده است . براى توضيح وجود اين حالت ، نخست از يك پديدهء ابتدائى كه براى همگان قابل فهم است ، استشهاد مىكنيم : در آن هنگام كه معنايى در ذهن انسان سر كشيده و به جهت تناسب با موقعيت به مراكز سخن فشار مىآورد كه آن را ابراز كند ، ولى موانع ديگرى در آن موقعيت وجود دارد كه نمىگذارد آن معنى در كالبد لفظ بيرون بيايد . انسان در اين حالت هم خاموش است و هم سخن مىگويد . خاموش است زيرا سدى در مقابل گفتارش مىبيند و آن را ابراز نمىكند و سخن مىگويد ، زيرا - درونش پر از هياهو و هيجان است كه مىخواهد بيرون بريزد . اين پديدهء نه خاموشى و نه گويايى را به مورد ديگرى هم مىتوان تطبيق كرد ، و آن موردى است كه انسان بدون اين كه لبش حركت كند و زبانش بجنبد و تموجى در فضا نقش ببندد ، با خويشتن گفت گو مىكند . گفته شده است : كه اسرار آميزترين و با شكوه ترين سخن همين است كه گوينده و مخاطب آن خود انسان است ، بدون اين كه صدايى و كلمه‌اى از دهانش بيرون بيايد . مورد سوم كه انسان در آن مورد حالتى دارد كه نه خاموش است و نه گويا ، وقتى است كه هم سخنى مىگويد و هم خاموش است ، زيرا خواص سخن با انديشه و تاثير و تاثر احساساتى كه در بر دارد ، در درون او به جريان افتاده است ، ولى آن مفاهيم جاريه در درون مانند مفاهيم الفاظ عينى داراى حد و مرز مشخص نبوده ، دو عنوان شكل و محتوا را در هم مىآميزد .\r\nتفسير ابيات\r\nعمر برادر بزرگتر سپرى شد و فرصتى براى وصال به معشوق خود نيافت و جانش طاقت صبر سوزان را از دست داده صورت عينى معشوق از او مخفى شد و جان شاه زاده از اين جهان رفت و با معنا و جان معشوق در هم آميخت .\r\n","description":"","footnote":"","page_name":" 557 ","page_number":561},
  {"content":"\r\nآرى بدن مادى معشوق كه جامهء او است ، خواه از كرك باشد يا از حرير شوشترى به زيبايى و عظمت جان معشوق نمىباشد . اكنون كه من اين زندگانى را در پشت سر مىگذارم -\r\n\r\n( ( 4619 ) ) من شدم عريان ز تن او از خيال\r\nمىخرامم در نهايات الوصال\r\n\r\nاين گفت گوها و مباحث تا اين جا قابل ابراز بود ، دنبال اين گفت گوها مطالبى است كه نمىتوان آنها را فاش كرد .\r\nآنها مطالبى است كه اگر آنها را بپوشانى و يا آشكار كنى ، حتى مقدارى از آن مطالب كه در درجهء اعلا قرار گرفته است بر خواص سالكين نيز نمىتواند كارى صورت بدهد ، زيرا ما فوق فهم و درك آنها است . سير و حركت اسب و زين تا ساحل دريا است ، اگر بخواهى از ساحل بگذرى و به خود دريا قدم بگذارى ، براى در نورديدن دريا مركب چوبين لازم است و بالعكس -\r\n\r\n( ( 4623 ) ) مركب چوبين به خشكى ابتر است\r\nخاص مر درياييان را رهبر است\r\n\r\nاين خاموشى همان مركب چوبين است و مىتواند به دريا نوردان روحانيت اثبات كند كه عارف خاموش ، از خشكى معارف معمولى درگذشته و در درياى حقايق ما فوق مشغول شناورى است . اين گونه خاموشىها كه در نظرت سكوت جلوه مىكند و براى تو ملالت خاطر مىآورد ، در حقيقت نعره هاى عشق ما فوق طبيعت را بر مىآورد ، اما -\r\n\r\n( ( 4626 ) ) تو همىگويى عجب خامش چراست ؟\r\nاو همىگويد عجب گوشش كجاست ؟\r\n\r\nمن از نعره هاى عشق كر شدم ، ولى او خبر از اين بانگ و فرياد ندارد ، اين نعره و بانگ و فرياد افسانه‌اى است كه حتى تيز گوشان هم نمىتوانند آن را بشنوند . اين كر بىنوا در پهلوى آن خاموش پر هياهو نشسته است و با خويشتن مىگويد :\r\nعجب اين انسان خاموش نشسته است و نمىداند كه -\r\n\r\n« خفته خود آن است و كر ز آن شور و شر » .\r\n\r\n","description":"","footnote":"","page_name":" 558 ","page_number":562},
  {"content":"\r\nكسى كه مركب چوبين را در دريا بشكند ، در آب دريا غرق و تبديل به ماهى مىشود . آن عارفان كه سخنى از دهانشان بر نمىآيد -\r\n\r\n( ( 4631 ) ) نه خموش است و نه گويا نادريست\r\nحال او را در عبارت نام نيست\r\n\r\nآرى نه خاموش است و نه گويا ، ولى هم خاموش است و هم گويا ، شرح اين حالت شگفت انگيز بيرون از آداب و رسوم گفت گوها و انديشه ها است ، لذا مىگذاريم و مىگذريم .\r\n","description":"","footnote":"","page_name":" 559 ","page_number":563},
  {"content":"\r\n\r\nآمدن برادر ميانه به جنازهء برادر كه آن برادر كوچك بر فراش رنجورى بود و نواختن پادشاه او را تا ملازم شود و صد هزار از غنايم غيبى و عينى به دو رسيدن از نظر شاه\r\n\r\n( ( 4634 ) ) كوچكين رنجور بود و آن وسط\r\nبر جنازهء آن بزرگ آمد فقط\r\n( ( 4635 ) ) شاه ديدش گفت قاصد كاين كى است\r\nكه از آن بحر است و اين هم ماهى است\r\n( ( 4636 ) ) پس معرف گفت پور آن پدر\r\nاين برادر زان برادر خردتر\r\n( ( 4637 ) ) شه نوازيدش كه هستى يادگار\r\nكرد او را هم بدين پرسش شكار\r\n( ( 4638 ) ) از نوازشهاى آن شاه وحيد\r\nدر تن خود غير جان جانى بديد\r\nدر دل خود يافت عالى عالمى\r\nكان نيابد كس به صد خلوت همى\r\n( ( 4639 ) ) در دل خود يافت عالى غلغله\r\nكه نيابد صوفى آن در صد چله\r\n( ( 4640 ) ) عرصه و ديوار و سنگ و كوه يافت\r\nپيش او چون نار خندان مىشكافت\r\n( ( 4641 ) ) ذره ذره پيش او چون آفتاب\r\nدم بدم مىكرد صد گون فتح باب\r\n( ( 4642 ) ) باب گه روزن شدى و گه شعاع\r\nخاك گه گندم شدى و گاه صاع\r\n( ( 4643 ) ) در نظرها چرخ بس كهنه و قديد\r\nپيش چشمش هر دمى خلقى جديد\r\n( ( 4644 ) ) روح زيبا چون كه وارست از جسد\r\nاز قضا بىشك چنين چشمش رسد\r\n( ( 4645 ) ) صد هزاران غيب پيشش شد پديد\r\nآن چه چشم محرمان بيند بديد\r\n( ( 4646 ) ) آنچه او اندر كتب برخوانده بود\r\nچشم را در صورت آن برگشود\r\n( ( 4647 ) ) از غبار موكب آن شاه نر\r\nيافت او كحل عزيزى در بصر\r\n( ( 4648 ) ) بر چنين گلزار دامن مىكشيد\r\nجزو جزوش نعره زن هل من مزيد\r\n( ( 4649 ) ) گلشنى كز نقل رويد يك دم است\r\nگلشنى كز عقل رويد خرم است\r\n( ( 4650 ) ) گلشنى كز گل دمد گردد تباه\r\nگلشنى كز دل دمد وا فرحتاه\r\n( ( 4651 ) ) علمهاى با مزهء دانسته مان\r\nزان گلستان يك دو سه گلدسته دان\r\n\r\n","description":"","footnote":"","page_name":" 560 ","page_number":564},
  {"content":"\r\n\r\n( ( 4652 ) ) زان زبون اين دو سه گلدسته ايم\r\nكاين درِ گلزار بر خود بسته ايم\r\n( ( 4653 ) ) آن چنان مفتاحها هر دم به نان\r\nمىفتد هر دم دريغا از بنان\r\n( ( 4654 ) ) ور دمى هم فارغ آرندت ز نان\r\nگرد چادر گردى و عشوهء زنان\r\n( ( 4655 ) ) باز استسقات چون شد موج زن\r\nملك شهرى بايدت پر نان و زن\r\n( ( 4656 ) ) مار بودى اژدها گشتى مگر\r\nيك سرت بود اين زمانى هفت سر\r\n( ( 4657 ) ) اژدهاى هفت سر دوزخ بود\r\nحرص تو دانه است و دوزخ فخ بود\r\n( ( 4658 ) ) دام را بدران بسوزان دانه را\r\nباز كن درهاى اين نو خانه را\r\n( ( 4659 ) ) چون تو عاشق نيستى اى نر گدا\r\nهمچو كوهى بىخبر دارى صدا\r\n( ( 4660 ) ) كوه را گفتار كى باشد ز خود\r\nعكس غير است آن صدا اى معتمد\r\n( ( 4661 ) ) گفت تو زان رو كه عكس ديگريست\r\nجمله احوالت به غير عكس نيست\r\n( ( 4662 ) ) خشم و ذوقت هست عكس ديگران\r\nشادى قوادى و خشم عوان\r\n( ( 4663 ) ) آن عوان را آن ضعيف آخر چه كرد\r\nكه دهد او را به كينه زجر و درد\r\n( ( 4664 ) ) تا به كى عكس خيال لامعه\r\nجهد كن تا گرددت اين واقعه\r\n( ( 4665 ) ) تا كه گفتارت ز حال تو بود\r\nسير تو با پرّ و بال تو بود\r\n( ( 4666 ) ) صيد گيرد تير هم با پرّ غير\r\nلاجرم بىبهره است از لحم طير\r\n( ( 4667 ) ) باز صيد آرد به خود از كوهسار\r\nلاجرم شاهش خوراند كبك و سار\r\n( ( 4668 ) ) منطقى كز وحى نبود از هواست\r\nهمچو خاكى بر هوا و در هباست\r\n( ( 4669 ) ) گر نمايد خواجه را اين دم غلط\r\nزاول و النجم برخوان چند خط\r\n( ( 4670 ) ) تا كه ما ينطق محمد عن هوى\r\nان هو الا بوحى احتوى\r\n( ( 4671 ) ) احمدا چون نيستت از وحى ياس\r\nجسميان را ده تحرى و قياس\r\nتا بدانى كه محمد از هوا\r\nوا نگفت و گفت از وحى خدا\r\n( ( 4672 ) ) كز ضرورت هست مردارى حلال\r\nكه تحرى نيست در كعبهء وصال\r\n( ( 4673 ) ) بىتحرى و اجتهادات هدى\r\nهر كه بدعت پيشه گيرد از هوا\r\n( ( 4674 ) ) همچو عادش بر برد باد و كشد\r\nنى سليمان است تا تختش كشد\r\n\r\n","description":"","footnote":"","page_name":" 561 ","page_number":565},
  {"content":"\r\n\r\n( ( 4675 ) ) عاد را باد است حمال خذول\r\nهمچو بره در كف مرد اكول\r\n( ( 4676 ) ) همچو فرزندش نهاده بر كنار\r\nمىبرد تا بكشدش قصابوار\r\n( ( 4677 ) ) عاديان را باد زاستكبار بود\r\nيار مىپنداشتند اغيار بود\r\n( ( 4678 ) ) چون بگردانيد ناگه پوستين\r\nخردشان بشكست آن بئس القرين\r\n( ( 4679 ) ) باد را بشكن كه بد قبله است باد\r\nپيش از آن كت بشكند او همچو عاد\r\n( ( 4680 ) ) هود دادى پند كاى پر كبر خيل\r\nبركند از دستتان اين باد ذيل\r\n( ( 4681 ) ) لشكر حق است باد و از نفاق\r\nچند روزى با شما كرد اعتناق\r\n( ( 4682 ) ) او به سر با خالق خود راست است\r\nچون اجل آيد برآرد باد دست\r\n( ( 4686 ) ) اين همان باد است كايمن مىگذشت\r\nبود جان كِشت و مرگِ كشت گشت\r\n( ( 4687 ) ) دست آن كس كه بكردت دست بوس\r\nوقت خشم آن دست مىگردد دبوس\r\n( ( 4683 ) ) باد را اندر دهان بين ره گذر\r\nهر نفس آيان روان با كرّ و فر\r\n( ( 4684 ) ) حلق و دندانها از آن ايمن بود\r\nحق چو فرمايد به دندان در رود\r\n( ( 4685 ) ) كوه گردد ذرهء باد و ثقيل\r\nدرد دندان داردش زار و عليل\r\n( ( 4688 ) ) يارب و يارب برآرد او ز جان\r\nكه ببر اين باد را اى مستعان\r\n( ( 4689 ) ) اى دهان غافل بدى زاين باد رو\r\nاز بن دندان در استغفار شو\r\n( ( 4690 ) ) چشم سختش اشكها باران كند\r\nمنكران را درد الله خوان كند\r\n( ( 4691 ) ) چون دم يزدان نپذرفتى ز مرد\r\nوحى حق را هين پذيرا شو ز درد\r\n( ( 4692 ) ) باد گويد پيكم از شاه بشر\r\nگه خبر خير آورم گه شور و شر\r\n( ( 4693 ) ) زان كه مأمورم امير خود نيم\r\nمن چو تو غافل ز شاه خود كيم\r\n( ( 4694 ) ) گر سليمانوار بودى حال تو\r\nچون سليمان گشتمى حمال تو\r\n( ( 4695 ) ) عاريه ستم گشتى ملك كفت\r\nكردمى بر راز خود من واقفت\r\n( ( 4696 ) ) ليك چون تو ياغئى من مستعار\r\nمىكنم خدمت تو را روزى سه چار\r\n( ( 4697 ) ) پس چو عادت سرنگونىها دهم\r\nزاسپه تو ياغيانه برجهم\r\n( ( 4698 ) ) تا به غيب ايمان تو محكم شود\r\nآن زمان كايمانت مايهء غم شود\r\n\r\n","description":"","footnote":"","page_name":" 562 ","page_number":566},
  {"content":"\r\n\r\n( ( 4699 ) ) آن زمان خود جملگان مؤمن شوند\r\nآن زمان خود سركشان بر سر دوند\r\nرو نمايد پادشاهى مقيم\r\nنى دو روزه مستعار و نى سقيم\r\n( ( 4700 ) ) آن زمان زارى كنند و افتقار\r\nهمچو دزد و راهزن در زير دار\r\n( ( 4701 ) ) ليك گر در غيب گردى مستوى\r\nمالك دارين و شحنهء خود تويى\r\n( ( 4703 ) ) رستى از پيكار و كار خود كنى\r\nهم تو شاه و هم تو طبل خود زنى\r\n( ( 4704 ) ) چون گلو تنگ آورد بر ما جهان\r\nكاش خوردى خاك اين حلق و دهان\r\n( ( 4705 ) ) اين دهان خود خاك خوارى آمده است\r\nليك خاكى را كه آن رنگين شده است\r\n( ( 4706 ) ) اين كباب و اين شراب و اين شكر\r\nخاك رنگين است و نقشين اى پسر\r\n( ( 4707 ) ) چون كه خوردى و شد آنها لحم و پوست\r\nرنگ لحمش داد و اين خاك كوست\r\n( ( 4708 ) ) هم ز خاكى بخيه بر گل مىزنند\r\nجمله را هم باز خاكى مىكنند\r\n( ( 4709 ) ) هندو و قبچاق و رومى و حبش\r\nجمله يك رنگند اندر گور خوش\r\n( ( 4710 ) ) تا بدانى كان همه نقش و نگار\r\nجمله رو پوش است و ملك مستعار\r\n( ( 4711 ) ) رنگ باقى صبغة الله است و بس\r\nغير آن بربسته دان همچون جرس\r\n( ( 4712 ) ) رنگ صدق و رنگ تقوى و يقين\r\nتا ابد باقى بود بر صادقين\r\n( ( 4713 ) ) رنگ كفران و شك و شرك و نفاق\r\nتا ابد باقى بود بر جان عاق\r\n( ( 4714 ) ) چون سيه رويى فرعون دغا\r\nرنگ او باقى و جسم او فنا\r\n( ( 4715 ) ) برق و فرّ روى خوب صادقين\r\nتن فنا شد وان بجا تا يوم دين\r\n( ( 4717 ) ) خاك را رنگى و فرهنگى دهد\r\nطفل خوبان را بر آن جنگى دهد\r\n( ( 4718 ) ) از خميرى اشتر و شيرى پزند\r\nكودكان از حرص آن كف مىمزند\r\n( ( 4719 ) ) شير و اشتر نان شود اندر دهان\r\nدر نگيرد اين سخن با كودكان\r\nدامن پر خاك ما چون كودكان\r\nرفته از سر جهد اسباب و دكان\r\n( ( 4720 ) ) كودك اندر جهل و پندار و شك است\r\nشكر بارى قوت او اندك است\r\nواى از آن طفلان كه پيرى مىكنند\r\nلنگ مورانند و ميرى مىكنند\r\n\r\n","description":"","footnote":"","page_name":" 563 ","page_number":567},
  {"content":"\r\n\r\n( ( 4721 ) ) طفل را استيزه و صد آفت است\r\nشكر آن كاو بىفن و بىآلت است\r\n( ( 4722 ) ) واى از آن پيران طفل نااديب\r\nگشته از قوّت بلاى هر لبيب\r\n( ( 4723 ) ) چون سلاح و جهل جمع آمد به هم\r\nگشت فرعونى جهانسوز از ستم\r\n( ( 4724 ) ) شكر كن اى مرد درويش از قصور\r\nكه ز فرعونى رهيدى و از كفور\r\n( ( 4725 ) ) شكر كه مظلومى و ظالم نه اى\r\nايمن از فرعونى و هر فتنه اى\r\n( ( 4726 ) ) خالى اشكم لاف اللهى نزد\r\nكاتشش را نيست از هيزم مدد\r\n( ( 4727 ) ) اشكم خالى بود زندان ديو\r\nكش غم نان مانع است از مكر و ريو\r\n( ( 4728 ) ) اشكم پر لوت دان بازار ديو\r\nتاجران ديو را در وى غريو\r\n( ( 4729 ) ) تاجران ساحران لا شىء فروش\r\nعقلها را تيره كرده از خروش\r\n( ( 4730 ) ) خم روان گردد ز سحرى چون فرس\r\nكرده كرباسى ز مهتاب و غلس\r\n( ( 4731 ) ) چون به ريشم خاك را برمىتنند\r\nخاك بر چشم مميز مىزنند\r\n( ( 4732 ) ) چندلى را رنگ عودى مىدهند\r\nبر كلوخيمان حسودى مىدهند\r\n( ( 4733 ) ) پاك آن كان خاك را رنگى دهد\r\nهمچو كودكمان بر آن چنگى دهد\r\n( ( 4734 ) ) دامن پر خاكمان چون كودكان\r\nدر نظرمان خاك همچون زرّ كان\r\n( ( 4735 ) ) طفل را با بالغان نبود جدال\r\nطفل را حق كى نشاند با رجال\r\n( ( 4736 ) ) ميوه گر كهنه شود تا هست خاك\r\nپخته نبود غوره خوانندش به نام\r\n( ( 4737 ) ) گر شود صد ساله آن خام ترش\r\nطفل و غوره است او بر هر تيز هُش\r\n( ( 4738 ) ) گر چه باشد ريش و موى سر سپيد\r\nهم در آن طفلى خوف است و اميد\r\nماند خواهم نارسيده يا رسم\r\nحق كند با من غضب يا خود كرم\r\n( ( 4739 ) ) كه رسم يا نارسيده ماندم\r\nاى عجب با من كند كرم آن كرم\r\n( ( 4740 ) ) با چنين ناقالبى و دوريى\r\nبخشد اين غورهء مرا انگورئى\r\n( ( 4741 ) ) نيستم اميدوار از هيچ سو\r\nوان كرم مىگويدم لا تيأسوا\r\n( ( 4742 ) ) كرد آن خاقان ما طويى نكو\r\nگوش ما را مىكشد لا تقنطوا\r\n( ( 4743 ) ) گرچه ما زين نااميدى در گُويم\r\nچون صلا زد دست اندازان رويم\r\n\r\n","description":"","footnote":"","page_name":" 564 ","page_number":568},
  {"content":"\r\n\r\n\r\n\r\n( ( 4744 ) ) دست اندازيم چون اسبان سپس\r\nدر دويدن سوى مرعاى انس\r\n( ( 4745 ) ) گام اندازيم و آنجا گام نى\r\nجام پردازيم و آنجا جام نى\r\n( ( 4746 ) ) زان كه آنجا جمله اشيا جانى است\r\nمعنى اندر معنى ربانى است\r\n( ( 4747 ) ) هست صورت سايه معنى آفتاب\r\nنور بىسايه بود اندر خراب\r\n( ( 4748 ) ) چون كه آنجا خشت بر خشتى نماند\r\nنور مه را سايهء زشتى نماند\r\n( ( 4749 ) ) خشت اگر زرّين بود بركندنى است\r\nچون به جاى خشت وحى و روشنى است\r\n( ( 4750 ) ) كوه بهر دفع سايه مندك است\r\nپاره گشتى بهر اين نور اندك است\r\n( ( 4751 ) ) بر برون كُه چو زد نور صمد\r\nپاره شد تا در درونش هم زند\r\n( ( 4752 ) ) گرسنه چون بر كفش زد قرص نان\r\nوا شكافد از هوس چشم و دهان\r\n( ( 4753 ) ) صد هزاران پاره گشتن ارزد اين\r\nاز ميان چرخ برخيز اى زمين\r\n( ( 4754 ) ) تا كه نور چرخ گردد سايه سوز\r\nشب ز سايهء توست اى ياغىّ روز\r\n( ( 4755 ) ) اين زمين چون گاهوارهء كودكان\r\nبالغان را تنگ مىدارد مكان\r\n( ( 4756 ) ) بهر طفلان حق زمين را مهد خواند\r\nشير در گهواره بر طفلان فشاند\r\n( ( 4757 ) ) خانه تنگ آمد از اين گهواره ها\r\nطفلكان را زود بالغ كن شها\r\nهان مكن اى گاهواره خانه تنگ\r\nتا تواند رفت بالغ بىدرنگ\r\n( ( 4758 ) ) خانه‌اى گهواره رو ضيّق مدار\r\nتا تواند كرد بالغ انتشار\r\n\r\nآيه\r\n« أَفَعَيِينا بِالْخَلْقِ اَلأَوَّلِ . بَلْ هُمْ فِي لَبْسٍ مِنْ خَلْقٍ جَدِيدٍ 50 : 15 . » ( 1 )  ( آيا ما پس از به وجود آوردن نخستين خلقت عاجز شديم . بلكه آنان از آفرينش استمرارى در اشتباهند ) .\r\nتوضيح\r\n- يعنى آنان گمان مىكنند كه ما با به وجود آوردن آسمانها و زمين ، ديگر نظارت و سلطه‌اى به آن نداريم و در حقيقت گمان مىكنند ما اختيار و سلطهء خود را با اولين خلقت از دست داده‌ايم . آنان نمىفهمند كه بقاى عالم هستى وابسته به جريان\r\n","description":"","footnote":" ( 1 ) سوره ق ، آيهء 15 . . ","page_name":" 565 ","page_number":569},
  {"content":"\r\nمستمر فيض ما است . اين آيهء شريفه از روشنترين آيات قرآنى است كه تحرك دايمى و وابستگى مطلق جهان هستى را به خدا اثبات مىكند .\r\n« وَما يَنْطِقُ عَنِ اَلْهَوى إِنْ هُوَ إِلَّا وَحْيٌ يُوحى 53 : 3 - 4 . » ( 1 )  ( و آن پيامبر از روى هوى سخن نمىگويد ، بلكه گفته او چيزى نيست جز وحى كه به او القاء مىشود ) .\r\n« وَإِذا مَسَّ اَلإِنْسانَ اَلضُّرُّ دَعانا لِجَنْبِه أَوْ قاعِداً أَوْ قائِماً 10 : 12 . ( 2 )  ( وقتى كه آسيبى به انسان برسد ، ما را مىخواند در حالى كه به پهلو خوابيده يا نشسته و يا ايستاده است ) .\r\n« صِبْغَةَ الله وَمَنْ أَحْسَنُ مِنَ الله صِبْغَةً 2 : 138 . » ( 3 )  ( رنگرزى خداوندى در هستى است ، كيست كه رنگرزى او بهتر از خدا باشد ) .\r\n« وَلا تَيْأَسُوا مِنْ رَوْحِ الله 12 : 87 . » ( 4 )  ( از رحمت الهى مايوس نشويد ) .\r\n« لا تَقْنَطُوا مِنْ رَحْمَةِ الله إِنَّ الله يَغْفِرُ اَلذُّنُوبَ جَمِيعاً 39 : 53 . » ( 5 )  ( از رحمت خداوندى مايوس نشويد ، زيرا خداوند تمام گناهان را مىبخشد ) .\r\n« فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً 7 : 143 . » ( 6 )  ( هنگامى كه خداى موسى به كوه جلوه كرد ، كوه را شكافت و موسى بىهوش افتاد ) .\r\n","description":"","footnote":" ( 1 ) سوره النجم ، آيهء 3 و 4 . .  ( 2 ) سوره يونس ، آيهء 12 . .  ( 3 ) سوره البقره ، آيهء 138 . .  ( 4 ) سوره يوسف ، آيهء 87 . .  ( 5 ) سوره الزمر ، آيهء 53 . .  ( 6 ) سوره الاعراف ، آيهء 143 . . ","page_name":" 566 ","page_number":570},
  {"content":"\r\n\r\n« أَلَمْ نَجْعَلِ اَلأَرْضَ مِهاداً 78 : 6 . » ( 1 )  ( آيا زمين را گهواره قرار نداديم . )\r\n\r\n( ( 4639 ) ) در دل خود يافت عالى غلغله\r\nكه نيابد صوفى آن در صد چله\r\n( ( 4640 ) ) عرصه و ديوار و سنگ و كوه يافت\r\nپيش او چون نار خندان مىشكافت\r\n( ( 4641 ) ) ذره ذره پيش او چون آفتاب\r\nدم بدم مىكرد صد گون فتح باب\r\n( ( 4642 ) ) باب گه روزن شدى و گه شعاع\r\nخاك گه گندم شدى و گاه صاع\r\n( ( 4643 ) ) در نظرها چرخ بس كهنه و قديد\r\nپيش چشمش هر دمى خلقى جديد\r\n\r\nبار ديگر به اين حقيقت توجه كنيم كه تحول در حواس و روان آدمى قيافه ها و مبادى و اصول ديگرى از جهان را بر او نشان مىدهد\r\nاين مسئله در اشكال گوناگون در دفترهاى مثنوى مطرح شده و جلال الدين در بيان اين مسئله جوش و خروش زيادى نشان مىدهد ، سخنان او در بارهء اين تحول فوق العاده جدى است .\r\nاو بدون اين كه حواس طبيعى ، و جهانى را كه در مقابل آنها گسترده است انكار كند و يا ترديدى در آن به خود راه بدهد ، سراغ دريافتهاى والاترى را مىدهد كه آدمى با آن دريافتها مىتواند قيافه ها و مبادى و اصول ديگرى از جهان را دريابد . كسى كه منكر چنين عظمتى در انسان و جهان باشد ، كارى با او نداشته باشيم ، بگذاريم مانند كودك به اصطلاح جلال الدين در همين ابيات ، در گهوارهء خاكى بجنبد و به پرده ها و در و ديوار پيرامون خود بنگرد و قانع شود .\r\nچكار داريم كه خفاش بىنوا را به زحمت بياندازيم و ناراحتش كنيم و براى او در\r\n","description":"","footnote":" ( 1 ) سوره النبأ ، آيهء 6 . . ","page_name":" 567 ","page_number":571},
  {"content":"\r\nبارهء خورشيد جهان آرا سخنها بگوييم ، وقتى كه مىدانيم با به دست گرفتن ميكرسكپ با چه عالمى رو برو مىشويم كه با ديدگان عادى يك هزارم آن را از نظر كميت و كيفيت نمىديديم ، وقتى كه مىدانيم هر ذره‌اى در اين جهان براى خود منظومهء شمسى دارد و مزون هايپرون وجود دارد كه ده ميليونم ثانيه عمر مىكند .\r\nو مىبينيم كه وقتى عينك رياضى را در تماشاى يك منظره به چشم مىزنيم ، زيبايى و مفاهيمش به اعداد خشن تبديل مىشود . . . بگذاريد اشخاصى هم به اين دل خوش شوند كه ما جز همين حواس طبيعى چيز ديگرى نداريم و اين حواس جز كارى را كه در روى نمودهاى معين انجام مىدهد ، كارى ديگر از دستش بر نمىآيد و جهان واقعى هم جهانى است كه من با او در تماس هستم و هر چه فحش و ناسزا كه در اين دنيا انسانى به انسان ديگر داده است ، به زنبور عسل بدهد كه اين حيوان نفهم و پر ادعا و خرافاتى و موهوم پرست و كهنه گرا مىگويد : من از علف و گياه عسل شيرين در مىآورم هرگز ابدا باور كردنى نيست كه شتر به آن بزرگى گياه و گل را بخورد و آن را به صورت پشگل دفع كند ، ولى اين زنبور احمق به آن كوچكى و با آن وز وزش از همان گياه و گل عسل به وجود بياورد اين خرافاتيان چيزهاى ديگرى هم ادعا مىكنند ، مثلًا مىگويند : ما مىتوانيم اين قرن و سال و ماه و روز و ساعت و دقيقه و ثانيه را از حوادث گذران منفى كنيم و به جاى نگريستن در حوادث يكى پشت سر ديگرى ، آنها را يكى در كنار ديگرى ببينيم ، بدتر از همهء اينها ادعايى است كه با دهان پر به طرف مردم پرتاب مىكنند و در آن ادعا مىگويند : شما كه در گوشه‌اى از زمين خاكى كه در مقابل يك ميليون كهكشان [ مطابق كشفيات اخير 
  ] ناچيزتر از قطره‌اى در مقابل دريا است نشسته و با حواس بسيار محدود و مغزى كه زير استخوان جمجمه قرار گرفته و هيچ جا را نمىبيند ، چطور مىتوانيد تكليف جهان هستى را روشن بسازيد و مكتبى در بارهء آن به وجود بياوريد بلى اين همه اعتراضات و ناسزاها از فيل و شتر و حتى جانوران به زنبور عسل\r\n","description":"","footnote":"","page_name":" 568 ","page_number":572},
  {"content":"\r\n\r\nوارد مىشود و آن حيوان ضعيف هم وز وز كنان امواج اعتراضات و ناسزاهاى آنها را مىشكافد و سراغ گل و گياه خود را مىگيرد . زيرا كارگاهى كه در وجود او ساخته شده است بقدرى اساسى و نيرومند است كه ، به هيچ وجه نمىگذارد موج اعتراضات و ناسزاها آن را مختل بسازد .\r\n\r\n( ( 4661 ) ) گفت تو ز اين رو كه عكس ديگريست\r\nجمله احوالت به غير عكس نيست\r\n( ( 4662 ) ) خشم و ذوقت هست عكس ديگران\r\nشادى قوادى و خشم عوان\r\n( ( 4664 ) ) تا به كى عكس خيال لامعه\r\nجهد كن تا گرددت اين واقعه\r\n( ( 4665 ) ) تا كه گفتارت ز حال تو بود\r\nسير تو با پرّ و بال تو بود\r\n\r\nاى انسان وابسته ، اى عكسى از ديگران ، اى نسخهء ناخوانا از اصل بىگانگان\r\nآيا اين آرزو كه روزى فرا رسد و هر انسانى خودش باشد ، جامهء عمل خواهد پوشيد ؟ آيا ممكن است اين يگانه نسخه بهبودى بخش « اى انسان خودت باش » روزى از صفحات كتابها بيرون بيايد و در قلمرو تعليم و تربيت در دسترس مبتلايان به بيمارى بىگانگى از خود قرار بگيرد و تندرستى شخصيت را به آنان باز گرداند ؟ ما انسانها در اين زندگانى دو نوع عكس بردارى و تاثر پذيرى داريم :\r\nنوع يكم - عكس بردارى و تاثر پذيرى از قوانين جبرى طبيعت و عوامل ضرورى محيط . اين نوع عكس بردارى و تاثر پذيرى ، اخلالى به موجوديت و وحدت شخصيت مخصوص به خودمان وارد نمىسازد ، زيرا خود شخصيت ما به جبر طبيعت و ضرورتهاى محيط آشناتر و آگاه تر از ساير قواى درك و مشاعر ما است ، يعنى شخصيت به خوبى مىداند كه بايستى سطوح طبيعى او از عوامل جبر طبيعت و ضرورى محيطى ، پوستى براى خود ببافد و بدوزد ، ولى هويت درونى و سطوح عميق شخصيت با تمام\r\n","description":"","footnote":"","page_name":" 569 ","page_number":573},
  {"content":"\r\nنيرو آمادهء اشراف و سلطه به جريانات طبيعى و محيطى بوده و با ورود عوامل مختل كنندهء سطوح عميق ، تا مدت زيادى به مبارزه بر مىخيزد ، تا آنگاه كه نيروهاى سازنده اش مستهلك گردد و از مبارزه ناتوان شود و دست بر دارد .\r\nنوع دوم - عكس بردارى و تاثر پذيرى ، نه تنها جبر و ضرورت قطعى ندارد بلكه منجر به محو ساختن پوست و مغز شخصيت مىگردد و به نواختن چنگ « خر برفت و خر برفت » وادارش مىسازد . اگر قضيه در همين جا ختم مىشد ، مىگفتيم : وقتى كه جوامع و تاريخ بشرى را توضيح مىدهيد و يا موقعى كه روان شناسى مىخوانيد ، اين جمله را هم فراموش نكنيد كه مطالعهء يك نسخه از انسان شما را از مطالعهء نسخه هاى ديگر بىنياز خواهد كرد ، زيرا افراد آدمى چونان نسخه هاى متعددى هستند كه از روى يكديگر استنساخ شده‌اند . پس در حقيقت ما به جاى چهار ميليارد انسان در نيمهء دوم قرن بيستم در روى زمين مثلًا هزار نفر انسان داشته‌ايم كه ساير آدمها نسخه هايى هستند كه از روى آن هزار نفر مثلًا استنساخ شده‌اند . البته نبايد به اين هزار نفر هم دست بزنيم ، زيرا اگر آنان را هم مورد دقت قرار بدهيم ، ناگهان عدد هزار به صد تقليل مىيابد ، زيرا ممكن است چند نفر از قرون گذشته بر خيزند و بگويند : همه چيز را غصب كرديد ، چيزى نگفتيم ، آن نه صد نفر ما را بما بدهيد ، زيرا آنان نسخه هايى هستند كه از روى ما نوشته شده‌اند . خوب ، با اين حال اشكال زيادى وجود ندارد ، آدمها از اول هم مىدانند كه آدم بسيار اندك است و ضعف باصرهء ما است كه تمام شهرها و ده ها را پر از آدم مىبيند . ولى چنان كه گفتيم : قضيه در اين جا ختم نمىشود . يعنى اشكال كار اين نيست كه اين انسان نسخهء آن انسان است ، بلكه به جهت دارا بودن هر فرد از انسان به هويت خاص خود ، وقتى كه خطوط و نقوش عكس ديگران را بر خود مىپذيرد ، اختلاطى ميان آن هويت خاص و خطوط و نقوش عكس ديگران به وجود مىآيد كه نه توماس هابس مىتواند آن را به عضويت مكتب خود بپذيرد و نه روسو ، نه حزب على بن ابى طالب عليه السلام او را مىپذيرد و نه نسخه هاى صد در صد مطابق اصل معاوية بن ابى سفيان . براى نجات دادن\r\n","description":"","footnote":"","page_name":" 570 ","page_number":574},
  {"content":"\r\n\r\nبشر از اين بيمارى از خود بىگانگى بايستى تضاد و ضرورت وابستگى و استقلال او را به طور منطقى هماهنگ ساخته و شخصيت او را به دست خود سپرد .\r\n\r\n( ( 4724 ) ) شكر كن اى مرد درويش از قصور\r\nكه ز فرعونى رهيدى وز كفور\r\n( ( 4725 ) ) شكر كه مظلومى و ظالم نه اى\r\nايمن از فرعونى و هر فتنه اى\r\n\r\nمظلوم باش و ظالم مباش ، چه معنا مىدهد ؟\r\nمسلم است كه منظور جلال الدين از اين مصرع كه « شكر كه مظلومى و ظالم نه‌اى » آن نيست كه گردن بىنوايان را به لبهء شمشير بران نيرومندان بسپارد . و نمىخواهد بگويد : ظالم مباش ، ولى اگر به تو ظلم كردند ، بپذير - زيرا - اگر اين جمله را به طور عموم بپذيريم ، خود دستور جلال الدين نقض و مختل خواهد گشت . مگر پذيرفتن ظلم به خويشتن به عنوان ظالم لنفسه تطبيق نمىگردد ؟ خود جلال الدين هم در ابيات دفاتر گذشته اين مسئله را تاكيد كرده بود كه هر شاخهء جوانه‌اى را كه از وجود خود مىبريد ، در حقيقت دست به نوعى خود كشى مىزنيد . اين آيهء قرآنى را دقت كنيم :\r\n« إِنَّ اَلَّذِينَ تَوَفَّاهُمُ اَلْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ؟ قالُوا كُنَّا مُسْتَضْعَفِينَ فِي اَلأَرْضِ قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً 4 : 97 . ( 1 )  ( كسانى را كه فرشتگان در حالى كه به خويشتن ستم پذيرفته‌اند ، دريابند ، به آنان مىگويند : در چه وضعى بوديد ؟ مىگويند : ما در روى زمين بىنوايان بوديم ، فرشتگان مىگويند : مگر زمين خدا پهناور نبود كه در آن مهاجرت كنيد ، جايگاه آنان دوزخ و جايگاه نهايى بدى است ) .\r\n","description":"","footnote":" ( 1 ) سوره النساء ، آيهء 97 . . ","page_name":" 571 ","page_number":575},
  {"content":"\r\n\r\nبه اضافهء اين كه مگر انسان پاره‌اى از انسان نيست ؟ پس پذيرش ظلم به خويشتن مساوى پذيرش ظلم به همهء انسانها است ، چنان كه پيمودن راه رشد و كمال يك فرد اثرى در رشد و كمال همهء انسانها مىبخشد .\r\nبنا بر اين بايد بگوييم : مقصود جلال الدين اين است كه اگر آدمى ميان دو ظلم مخير شود : ظلم به خويشتن و ظلم به ديگران ، بايد ظلم به خويشتن را ترجيح بدهد . اين مطلب هم بايد مورد تأمل قرار بگيرد ، زيرا بر گرداندن ضرر از ديگران به سوى خود را ايثار ديگران نامند ، نه ظلم به خويشتن . مانند دست بر داشتن از لذايذ ، و تحمل آلام ، بلكه فدا كردن جان در راه سعادت ديگران كه نه تنها ارتباطى با مفهوم ظلم ندارد ، بلكه عين عدالت است كه ناشى از كمال روحى آدمى است .\r\n\r\n( ( 4732 ) ) چندلى را رنگ عودى مىدهند\r\nبر كلوخىمان حسودى مىكنند\r\n\r\nچوب صندل را عود مىبينند و كلوخ پاره ها را در دانه هاى گران قيمت ، آنگاه به اين صندل و كلوخ پاره حسادتها مىورزند\r\nاين ديگر خيلى تماشايى است اين ديگر خيلى خنده دار است كه من انسان آن چه را كه ندارم ، به من مىبندند و شروع به عشق ورزيدنها و حسادتها مىنمايند براستى نكتهء انسانى شگفت انگيز است كه جلال الدين متوجه شده و مطرح نموده است . اين نكته فوق العاده پر معنا و ابراز كنندهء دردهاى متنوع بشرى است . مىتوان اين نكته را با مسئله زير توضيح داد :\r\n1 - دست از خود طبيعى بشرى بر مىدارند و به آن نمىنگرند كه طبيعت حيوانى و پست گراى بشر چه هويتى دارد و چه مىخواهد ، و آنگاه زر و زيورهاى ساختگى را از اين شاعر و از آن شاعر و از اين قوم و از آن ملت مىگيرند و به طبيعت انسانى مىچسبانند و آنگاه نه تنها خودشان ، بلكه به همهء انسانها توصيه مىكنند\r\n","description":"","footnote":"","page_name":" 572 ","page_number":576},
  {"content":"\r\nكه اين انسان موجودى است كه بايد به عظمت آن غبطه ها خورد و به زيباييش عشقها ورزيد .\r\nچه عامل خنده‌اى بهتر از اين سراغ داريد كه گل پاره‌اى در يك موقعيت ، كلوخ پارهء ديگرى را مىآرايد و شعرها در حقش مىسرايد و روياها در باره اش مىبيند و گاهى هم افتخار و مباهات مىورزد كه كلوخ پاره ها در اختيار من گل پاره است اى گل پارهء خام و ساده لوح ، به كدامين مزيت و عظمت من حسادت مىورزى ؟ و كدامين عظمت را در من سراغ گرفته‌اى كه در راه من دين و دل باخته و شب و روز مىگويى :\r\n\r\nدين و دل بردند و قصد جان كنند\r\nالغياث از جور خوبان الغياث\r\n\r\nمن كلوخ پاره كه از آب حيات محرومم ، چرا در بارهء من بروياها فرو مىروى و مىگويى :\r\n\r\nما همه لب بسته‌ايم از تشنگى\r\nدر لبانش آب حيوان الغياث\r\n\r\nآيا به ضعف و ناتوانى من در مقابل پيك عدالت كه به سراغم مىآيد ، عشق و حسادت مىورزى ؟ يا به نابينايى من و ناشنوايى من در مقابل اندرزهاى تاريخ و رويدادهاى عبرت انگيز ؟ يا به فرار از زير بار ناملايمى كه گريبان مرا قانونا گرفته است و بر گرداندن آن ناملايم به ديگران هر چند كه بىگناه باشند و از مجراى آن قانون بر كنار ؟ به كدامين امتياز من عشق و حسادت مىورزى ، به شتاب زدگىهاى من ، به خود پرستى من ، به سوء استفادهء من از عالىترين وسايل انسانى و طبيعى و الهى ؟ اين انسان غير قابل تفسير تو را بچه كار آيد كه علم را براى نابود كردن علم و گرايش به خدا را در راه سرد كردن شعله هاى ربانى مردم در راه تقرب به پيشگاه خدا ، به كار مىبرد به من حسادت مورز ، با من عشقبازى هم مكن ، به نابودى من كلوخ پاره هم دست بلند مكن ، يك كلوخ پاره چه هست كه از بين برود يا به وجود خود ادامه بدهد .\r\nپس نخست بكوشيم اين كلوخ پاره ها را به فعليتى كه در انتظار آنان نشسته\r\n","description":"","footnote":"","page_name":" 573 ","page_number":577},
  {"content":"\r\n\r\nاست ، نايل بسازيم ، بكوشيم كه اين گل پاره ها حركتى كنند و دانه هاى پاشيده در زير خاك درونشان را برويانيم و چراغ درونشان را روشن بسازيم تا از تاريكىهاى مرگبار نجات پيدا كند و قيافه انسانى واقعى خود را نشان بدهد ، آنگاه به او عشق بورزيم و به مقام والايش رشكها ببريم .\r\nاما در آن موقع است كه لغت عشق و حسادت هم از قاموس زندگىاش رخت بر مىبندد و مبدل به انجذاب به بىنهايت مىشود كه يك سر آن خود همين انسان است .\r\n\r\n( ( 4742 ) ) كرد آن خاقان ما طويى نكو ( 1 ) \r\nگوش ما را مىكشد لا تقنطوا\r\n( ( 4743 ) ) گرچه ما زاين نااميدى در گُويم\r\nچون صدا زد دست اندازان رويم\r\n( ( 4744 ) ) دست اندازيم چون اسبان سپس\r\nدر دويدن سوى مرعاى انس\r\n( ( 4745 ) ) گام اندازيم و آنجا گام نى\r\nجام پردازيم و آنجا جام نى\r\n( ( 4746 ) ) زان كه آنجا جمله اشياء جانى است\r\nمعنى اندر معنى و ربانى است\r\n( ( 4747 ) ) هست صورت سايه معنا آفتاب\r\nنور بىسايه بود اندر خراب\r\n\r\nاندوهگين مباشيد ، جشن با عظمتى را كه موجود برين براى آغاز ابديت به راه خواهد انداخت ، ما صورتها را هم دنبال آفتابهاى ربانى به آن جشن راه خواهد داد .\r\nشاد باد روانت اى جلال الدين ، پاداش عظيم تو را خداى دادگرت دهاد . اگر\r\n","description":"","footnote":" ( 1 ) طوى به تركى عروسى و جشن . . ","page_name":" 574 ","page_number":578},
  {"content":"\r\nساير متفكر نماها و انديشمندان مردم را در بيابان بىسر و ته مشتى از معارف گسيخته رها مىكنند ، اگر ديگران براى خواندن كتاب هستى و آغاز و پايان آن دستوراتى صادر مىكنند كه - ما ز آغاز و ز انجام جهان بىخبريم اول و آخر اين كهنه كتاب افتاده است اگر ديدروها و مترلينگها با نظر به عظمت خداوندى و ناچيزى ما انسانها ، ما را از پيشگاه انس و الفت با او و ديدار او محروم مىسازند و اگر مشتى از خود راضىها ما را از خدايمان دور مىكنند ، اين تويى كه در سايهء قرآن آن نامهء پر مهر الهى ما را به او نزديك مىكنى و نويد روز ديدار و شركت در جشن آغاز ابديت را بما مىدهى و ما را از خدايمان نمىگسلى ، و پيوند مىدهى .\r\nتويى كه روح اميد در اين كالبدهاى حيات از دست دادهء ما مىدهى و گاهى با و هو معكم و گاه ديگر با و نحن اقرب اليه من حبل الوريد بار ديگر با آيهء لا تيأسوا ، بار ديگر با نداى نويد بخش لا تقنطوا به خداى مهربانمان نزديك مىكنى و با تشبيهات و تمثيلاتى كه در خور فهم ما باشد ، لطف و عنايت او را كه چون آفتاب جهانتاب ما را در بر خود گرفته است ، بما قابل فهم مىسازى . خداوند دادگر پاداش بزرگى براى تو عنايت كناد .\r\nچه زيبا و دل پذير و عقل پسند مىگويى ؟ مىگويى اگر ابراهيم خليل و محمد صلى الله عليه و آله و عيسى و موسى و اولياء الله دعوت شدگان اصيل آن جشن الهى هستند ، بگذاريد آنان چون خورشيدهاى فروزان و چون معانى ما فوق صورتها راهى آن جشن الهى شوند ، بگذاريد آن سواران قهرمان ميدان هستى رهسپار كوى او شوند ، ما درماندگان هم چونان سايهء آن آفتابها و صورت آن معانى و مركب آن سواران پاى كوبان و دست افشان دنبال آنان خواهيم رفت . چرا مايوس شويم و چرا خود را از آنان جدا بگيريم آرى ما هم راهى آن جشن الهى خواهيم بود ، پس از هم اكنون جامه هايمان را تميز و نظيف كنيم و با آب حيات باز گشت به خدا خود را شستشو بدهيم و منتظر دعوت او بنشينم .\r\n","description":"","footnote":"","page_name":" 575 ","page_number":579},
  {"content":"\r\n\r\nتفسير ابيات\r\nبرادر بزرگ در گذشت و برادر كوچك بيمار بود ، نتوانست در بالين بستر مرگ برادر بزرگ حاضر شود ، لذا تنها برادر ميانين بر جنازهء برادر بزرگ حاضر گشت .\r\nشاه چين اين برادر را ديد و از روى قصد گفت : اين كيست ؟ گويا اين هم از آن درياى عشق و ماهى شناور در آن است . معرف گفت : اين هم پسر آن پدر و كوچكتر از آن برادر است كه جان در راه عشق به جهان آفرين تسليم كرده است . شاه چين او را نوازشها كرد كه تو يادگار آن برادرى و با همين پرسش اين برادر را هم شكار كرد .\r\nوقتى كه نوازشهاى آن شاه يگانه در اعماق درونش فرو رفت ، جان ديگرى در بدن خود ديد كه شباهتى با جان پيشينش نداشت .\r\nيك جهان والايى در دلش يافت كه صد خلوت نمىتواند روزنه‌اى از آن جهان را به روى آدمى بگشايد . در دل خويشتن غلغله‌اى بس عالى و با شكوه يافت كه صوفى با رياضت صد چله نمىتواند به آن غلغله نايل گردد . به اين سوى و آن سوى مىنگريست . عرصه و در و ديوار و سنگ و كوه را مانند انار خندان مىديد . هر ذره‌اى از ذرات آن موجودات را كه در پيرامونش مىديد ، خورشيد درخشانى شده بود كه هر دم صد نوع در به رويش باز مىكرد . در را مىديد كه گاه روزنه‌اى مىشد و گاهى ديگر شعاعى فروزان ، خاك زير پايش لحظه‌اى گندم مىنمود و لحظهء ديگر پيمانه .\r\nآن كهنگى و قدمت كه در نظرهاى معمولى ، جهان هستى را جامد نشان مىدهد ، پيش چشم او هر لحظه فيض جديدى از خدا بود كه استمرار داشت ، آن روح زيبا كه به حكم قضا از جسم خاكى رها شود ، بدون شك حقايق هستى را بدانسان مىبيند كه شه زاده مىديد .\r\nصدها هزار حقايق غيبى در مقابل ديدگانش پديدار گشت ، چنان كه به ديده گان محرم واقعيات مىنمايد . آن چه را كه در سطور كتابها خوانده بود ، صورتهاى\r\n","description":"","footnote":"","page_name":" 576 ","page_number":580},
  {"content":"\r\nآنها را با چشمانش مىديد .\r\nاز غبار موكب روحانى آن شاه بزرگ ، سرمهء بس عزيزى به ديدهء درونىاش كشيده بود .\r\nدر چنين گلزار معنوى بود كه تمام اجزاى موجوديت شه زاده نعرهء هل من مزيد ( آيا باز به اين حالت مىتوان افزود ) مىزد . گلزار واقعى همين است كه گفتيم ، آن گلشن كه از سبزيجات بوجود بيايد چند صباحى مىدرخشد و سپس راه نيستى پيش مىگيرد ، ولى آن گلشنى كه خرمى و شكوه جاويدان دارد ، گلشن عقل است و بس ، گلشنى كه در عرصهء دل سر بر كشد شاديهاى ابدى مىبخشد ، در صورتى كه گلشن دميده از گل هم خوش مىدرخشد ولى دولتى است مستعجل .\r\nاين همه علوم با مزه و خوشايندى كه داريم يك دو سه گلدسته از همان گلستان معنى است .\r\nمىدانيد براى چه اسير اين دو سه گلدسته و به آنها قناعت مىورزيم ؟ براى آن است كه در آن گلزار اصيل و ابدى را به روى خود بسته‌ايم ، دريغا كه كليدهاى آن گلزارهاى الهى با گرفتن نان و سود مادى از انگشتانمان مىافتند . اگر هم دمى از نان فارغ شوى گرد زنان چادر آنان و عشق به آنان طواف خواهى كرد .\r\nاگر بار ديگر تشنگى شديد و حرص تند وز تو موج بزند ، مالكيت شهرى را جستجو خواهى كرد كه پر از نان و زن است تو در گذشته مار بودى و يك سر داشتى اكنون اژدهائى گشته‌اى با هفت سر .\r\nاژدهاى هفت سر از آن دوزخ يا خود همان دوزخ است و حرص تو دانه ايست كه روى دام دوزخ ريخته شده است ، تو اگر بخواهى خود را نجات بدهى ، بايستى دام را پاره كرده و دانه را بسوزانى و تا بتوانى درهاى آن گلزارها را به روى خود باز كنى .\r\nتو اى نر گدا كه از عشق الهى محرومى ، مانند آن كوه ناآگاه و بىصدائى كه تنها صداى ديگران را در خود طنين انداز مىكند ، مگر كوه مىتواند گفتارى از خود\r\n","description":"","footnote":"","page_name":" 577 ","page_number":581},
  {"content":"\r\nداشته باشد ؟ اى مرد معتمد ، تو خود مىدانى كه صداى پيچيده در كوه انعكاسى از صداى ديگرى است .\r\nتو كه مىبينى گفتار تو عكسى از ديگران است ، بدان كه همهء احوالت جز انعكاس چيز ديگرى نيست .\r\nخشم و ذوقت مانند خشم مامور اجرا و ذوق واسطهء فحشاء است كه ارتباطى به خود آنان ندارد ، مگر آن ناتوان كه در دست مامور اجرا گرفتار است ، به آن مامور بدى كرده است كه او را زجر و شكنجه مىدهد ؟ به خود بيا و بيانديش ، آخر تا كى اسير خيالاتى خواهى گشت كه به صورت انعكاس در مغزت مىدرخشد بكوش و بكوش تا بتوانى به حالت استغراق در درياى معرفت موفق گردى ، باشد كه گفتارت مستند به حال خود باشد و سير و پروازت با بال و پر خويشتن . آرى تير هم با پرش از ديگرى شكار مىگيرد ، ولى چون پرتاب شدن از خود او نيست ، لذا از گوشت شكارى كه به آن خورده است برخوردار نمىباشد .\r\nاما باز شكارى كه خود از كوهساران شكار را مىگيرد و مىآورد ، شاه كه آن باز را فرستاده است ، گوشت كبك و سار به او مىخوراند .\r\nآن گفتار كه مستند به وحى الهى نيست مانند گرد پاشيده از هوى در هوا است اگر اين مطلب را كه گفتم ، براى تو غلط بنمايد ، چند آيه از اول سورهء و النجم را بخوان -\r\n\r\n( ( 4670 ) ) تا كه ما ينطق محمد عن هوى\r\nان هو الا بوحى احتوى\r\n\r\nرا بدانى احمدا ، صلى الله عليه و آله تويى كه شايستهء وحى الهى هستى ، بگذار اسيران جسم خاكى در اجتهاد و قياس غوطه ور شوند ، زيرا توانايى گيرندگى وحى را ندارند ، اينان از روى اضطرار بايستى به اجتهاد و قياس پناه ببرند ، چونان ضرورت كه مردار را بر انسان حلال مىنمايد ، ولى كسى كه راه به كعبهء وصال يافته است ، چه احتياجى به اجتهاد دارد ؟ اين اجتهاد و كوشش مشروع كه براى هدايت مردم مقرر شده است\r\n","description":"","footnote":"","page_name":" 578 ","page_number":582},
  {"content":"\r\nراه دوم به واقعيات است ، بدون اين راه هر بدعتى كه پيش گرفته شود از هوا و هوس است و بالاخره اين نابخردان را مانند قوم « عاد » با خود خواهد برد و به حياتشان پايان خواهد داد .\r\nاينان ( سليمان ) نيستند كه هوا براى آنان تختى شود و آنان را بر دارد و به سير و سياحتشان ببرد . باد براى عاد و قوم عاد حمال رسوا كننده ايست ، مانند برهء ناتوان در چنگال مرد پر خور .\r\nباد تبهكاران را در ظاهر مانند فرزند در كنارش مىگيرد و مىبرد ولى به كجا ؟ به كشتارگاه . آن باد تكبر بود كه به صورت باد تند وز عاديان را نابود كرد ، آنان آن باد را يار مىپنداشتند ، ولى اغيار خصمى بود كه لقمهء كام مرگشان ساخت . وقتى كه آن باد قيافهء ديگر خود را به آنان نشان داد ، بدترين همراهى بود كه آنان را در هم شكست و متلاشى نمود .\r\nاين باد هوا را كه به نظرت يار مىآيد بشكن و گر نه روزى خواهد رسيد كه مانند باد مرگبار « عاد » تو را نابود خواهد كرد . حضرت « هود » اندرزهاى پى در پى به قوم خود مىداد و مىفرمود كه اى مردم پر از تكبر و نخوت ، روزى باد ويرانگرى بر شما وزيدن مىگيرد و دامن اختيار را از دستتان مىربايد .\r\nاين باد را كه مىبينيد يكى از لشكريان حق تعالى است كه براى چند روز به شما روى موافق نشان مىدهد ، اين باد روى ديگرى هم دارد كه اگر به امر حق با آن رو به سراغ شما بيايد ، دمار از روزگارتان در خواهد آورد .\r\nاين دو رويى باد براى شما دو رويان است ، ولى در بارگاه خداوندى يك رو بيش ندارد .\r\nاين همان باد است كه تا مشيت الهى تعلق به دگرگون شدن آن نيافته بود آرام و ايمن مىگذشت و به ماموريت خود مىرفت و براى بارور ساختن يا تصفيهء محصول كشتها مانند جان بود ، ولى موقعى كه تبهكارى شما از حد تجاوز كرد ، همين\r\n","description":"","footnote":"","page_name":" 579 ","page_number":583},
  {"content":"\r\nباد احيا كننده به عامل مرگ مبدل گشت .\r\nمثل اين باد ، مثل دست آن انسان است كه قبلا دست تو را مىبوسيد ، در موقع خشم همان دست گرز آهنينى مىشود و بر سرت فرود مىآيد ، باز همين باد در صورت نفس در دهان تو مىآيد و مىرود و مايهء حيات آن را تامين مىكند و همهء دندانها و گلو از آن نفس در امن و امان است ، وقتى كه خدا امر فرمايد كه مقدار ناچيزى از باد آن نفس وارد دندانت شود ، همان باد ناچيزى كه ذره‌اى بيش نبود . مانند كوه مىشود و سنگين مىگردد و زار و بيمارت مىسازد .\r\nآنگاه از اعماق جان يا رب و يا رب بر مىآورى كه اى خداوند مستعان ، اين باد را از من بگردان .\r\nاى دهان ناآگاه ، تو از اين باد و هواى رونده در غفلت بودى ، اكنون كه آن را شناختى و ديدى كه مىتواند به حكم پروردگار عامل درد و شكنجهء تو باشد ، از بن دندان استغفار كن .\r\nحال كه باد دندان يا هر گونه عامل ضرر ، بازى با جانش را شروع كرده است .\r\n\r\n( ( 4690 ) ) چشم سختش اشكها باران كند\r\nمنكران را درد الله خوان كند\r\n\r\nتو كه از مردان ربانى دم الهى را نپذيرفتى ، حالا پذيراى وحى حق به وسيلهء درد دندان باش . باد به آدميان مىگويد : من پيكى از خداى انسانها هستم كه كارم پيام آورى است - « گه خبر خير آورم گه شور و شر « زيرا من مامورم و امير خود نيستم . من مانند تو نيستم كه از حاكم مطلق خود در غفلت بسر ببرم .\r\nاگر حال روحانى تو مانند ( سليمان ) عليه السلام بود ، حمال تو بودم و تو را در فضاهاى دور و بلند به سير و سياحت مىبردم ، من كه براى تو موجود عاريتى هستم ، در آن موقع كه روح سليمانى در خود به وجود بياورى ، مملوك بىاختيار دست تو مىشوم و از اسرار نهانىام آگاهت مىسازم .\r\n","description":"","footnote":"","page_name":" 580 ","page_number":584},
  {"content":"\r\n\r\n( ( 4695 ) ) ليك چون تو ياغئى من مستعار\r\nمىكنم خدمت تو را روزى سه چار\r\n\r\nولى آنگاه كه منحرف شوى تو را همانند قوم عاد به زمين خواهم كوبيد و از سپاهيان شئون زندگيت بر جهم و روى ديگرم را به تو نشان بدهم ، باشد كه ايمانت به غيب محكمتر شود ، و به اندوهبار بودن ايمان حرفه‌اى كه در آن غوطه ورى آگاه شوى ، در آن زمان كه عوامل اضطراب و درد و زجر به سر آدمى باريدن مىگيرد ، با همهء وجودش مؤمن مىشود و گردنكشان طغيانگر به جاى پا با سر مىدوند .\r\nو سرورى دايمى و صحيح نه موقت و مختل ، به سراغشان مىآيد . به طور كلى در زمان گرفتارى و بلا زاريها و نيازمندىها اظهار مىكنند ، مانند دزد و راهزن كه در زير چوبه دار قرار گرفته‌اند ، اما اگر بتوانى در سرزمين غيب مستقر شوى ، مالك دو دنيا و شحنه و حاكم خود خواهى گشت .\r\nدر اين موقع است كه از پيكارها رها گشته و دست به كار خود ميزنى كه حكمت بالغهء الهى براى تو خواسته است . در آن كار مقرر الهى - « هم تو شاه و هم تو طبل خود زنى « اى كاش در آن موقع كه گلو و معدهء حريص ، دنياى به اين پهناورى را بر ما تنگ مىسازد . به جاى خوردنىها خاك مىخورد . دهان آدمى با طبيعتى كه دارد ، خود خاك خوارى است محقر ، ولى خشك نشدن اشتياق و ادامهء حرصش بدان جهت است كه خاكهاى خوراكى او رنگارنگ است .\r\n\r\n( ( 4706 ) ) اين كباب و اين شراب و اين شكر\r\nخاك رنگين است و نقشين اى پسر\r\n( ( 4707 ) ) چون كه خوردى و شد آنها لحم و پوست\r\nرنگ لحمش داد و اين هم خاك كوست\r\n\r\nخاكها را بر مىدارد و بخيه بر گلها مىزند و باز همهء آنها را به خاك مبدل مىنمايد ، اگر درست بنگرى -\r\n\r\n( ( 4709 ) ) هندو و قبچاق و رومى و حبش\r\nجمله يك رنگند اندر گور خوش\r\n\r\nاز اين يك رنگىهاى آغاز و پايان عبرت بگير و بدان كه آن همه نقش و نگار همگى رو پوش و ملكهاى عاريتى هستند .\r\nرنگى كه براى انسان ابديت دارد ، آن رنگ است كه از بالا آمده و به خاك\r\n","description":"","footnote":"","page_name":" 581 ","page_number":585},
  {"content":"\r\nآلوده نمىشود و پاك و پاكيزه به جايگاه خود بر مىگردد . اين همان صبغه‌اى است كه با دست تواناى رنگرز ازل و ابد تعبيه شده است و همان رنگ است كه آزاد آمده و انسان را آزاد مىكند و آزاد خواهد ماند ، ولى - « غير آن بر بسته دان همچون جرس « اى انسانها ، رنگهاى الهى صدق و تقوى و يقين در روى موجوديت مردم صادق براى ابد ثابت خواهد ماند - و همچنين ، رنگ كفران و شرك و شك و دو رويى از جان مردم منحرف زايل شدنى نيست -\r\n\r\n( ( 4714 ) ) چون سيه رويى فرعون دغا\r\nرنگ او باقى و جسم او فنا\r\n\r\nو بالعكس -\r\n\r\n( ( 4715 ) ) برق و فرّ روى خوب صادقين\r\nتن فنا شد وان بجا تا يوم دين\r\n( ( 4716 ) ) زشت آن زشت است و خوب آن خوب و بس\r\nدايم اين ضحاك و آن اندر عبس\r\n\r\nقوانين جهان هستى مطابق مشيت پروردگارى -\r\n\r\n( ( 4717 ) ) خاك را رنگى و فرهنگى دهد\r\nطفل خويان را بر آن جنگى دهد\r\n\r\nگاهى مردم از موم و خمير شتر و شير درست مىكنند . كودكان با اشتياق از موم و خمير ، شتر و شير درست مىكنند و با اشتياق در بارهء آن شتر و شير ساخته شدهء دست انسان به شور و ذوق مىافتند و خوشحالىها مىكنند وقتى كه آنها را به دهانشان گذاشتند نرم و آب مىشوند و مىروند ، اما چه بايد كرد كه اين سخن براى كودكان قابل فهم و هضم نيست . زيرا -\r\n\r\n( ( 4720 ) ) كودك اندر جهل و پندار است و شك\r\nشكر بارى ، قوت او اندك است\r\n\r\nخيلى بايد سپاس گزار بود كه اين موجود ابتدائى تازه سر از طبيعت بلند كرده ، قدرتى ندارد ، زيرا با اين جهل و پندار و جديتى كه او در اجراى تمنيات خود دارد ، اگر قدرتى داشت ، دود از دودمان خود و ديگران در مىآورد . واى از آن طفلان هفتاد و هشتاد ساله كه به مشق پيرى افتاده و هواى رهبرى بسرشان زده است . اينان موران لنگى هستند كه اميرى را بر خود مىبندند . طفل نو رس صدها ستيزه و آفت دارد ، جاى شكر است كه نه فنى دارد و نه وسيله‌اى .\r\nواى از آن موقع كه سلاح و قدرت و جهل در يك فرد يا يك جامعهء كودك بزرگ نما جمع شود\r\n","description":"","footnote":"","page_name":" 582 ","page_number":586},
  {"content":"\r\nاين اتفاق همان فرعون و فرعون منشى را به وجود مىآورد كه جهانى را در آتش ظلم شعله ور مىسازد . لذا -\r\n\r\n( ( 4724 ) ) شكر كن اى مرد درويش از قصور\r\nكه ز فرعونى رهيدى وز كفور\r\n\r\nسپاس گزار باش كه مظلوم و ستم ديده‌اى نه ظالم . با دورى از ستمگرى از هر فتنه و بلائى در امن و امانى . هيچ گاه گرسنه‌اى ادعاى خدايى و سرورى ندارد ، زيرا كه هيزمى ندارد كه آتشش را تقويت و شعله ور بسازد .\r\nشكم خالى شيطان را در خود زندانى مىكند ، زيرا اندوه نان و برگ و نوا نمىگذارد كه به مكارى و حيله گريها بپردازد . و بالعكس شكم پر بازار پر رونق شيطان است كه سوداگران شياطين در آن بازار غلغله ها و هياهوها به راه مىاندازند .\r\nسوداگران ساحر كه متاعى جز لا شىء ( هيچ ) براى فروش ندارند ، عقول ساده لوحان را با آن هياهوها و غلغله ها تيره و كدر مىسازند . اين ساحران با سحر و جادو خم را مانند اسب به حركت در مىآورند و از روشنايى مهتاب و تاريكى پايان شب كرباسها مىبافند خاك را به صورت ابريشم در مىآورند و خاك بر چشمان مردم آگاه مىپاشند .\r\nچوب صندل را با رنگ عود رنگ آميزى مىكنند تا ما را بفريبند و گاه با اين دغل بازيها حسادت ما را نسبت به كلوخ ناچيزى كه تغيير شكل ظاهرى داده بر مىانگيزد .\r\nپاك پروردگارى كه خاك تيره را رنگ آميزىها مىكند و ما را كودكوار به بازى و تقلا روى آن خاكهاى رنگين به تكاپو وا مىدارد . دامنها از آن خاكها پر مىكنيم و آنها را طلاى معدنى ناب مىپنداريم كودك جدال و مناقشه‌اى با مردم بالغ ندارد ، خداوند كودك و بالغ را در يك رديف ننشانيده است ، زيرا كودك آن ميوهء نارس است كه نرسيده و نامش غوره است نه انگور . مادامى كه آن معراج و بلوغ واقعى به سراغ انسان نيايد -\r\n\r\n( ( 4737 ) ) گر شود صد ساله آن خام ترش\r\nطفل و غوره است او برِ هر تيز هُش\r\n( ( 4738 ) ) گر چه باشد ريش و موى او سپيد\r\nهم در آن طفلى به خوف است و اميد\r\n\r\n","description":"","footnote":"","page_name":" 583 ","page_number":587},
  {"content":"\r\nمن خود را در اين گذرگاه بىنهايت و اسرار آميز در مانده مىبينم و نمىدانم غضب يا كرم الهى با من چه خواهم كرد . شگفتا ، چه من برسم و انگور شوم و چه نرسم و غوره بمانم : درخت مو آن منبع الهى ، با من همان لطف را خواهد كرد كه با رسيده ها ، بلكه من نارسيده را رسيده تلقى خواهد كرد -\r\n\r\n( ( 4740 ) ) با چنين ناقابلى و دوريى\r\nبخشد اين غورهء مرا انگورئى\r\n( ( 4741 ) ) نيستم اميدوار از هيچ سو\r\nوان كرم مىگويدم لا تيأسوا\r\n\r\nپادشاه ما عروسى و جشن خوبى به راه انداخته و ما را هم با نداى لا تقنطوا به آن جشن سرور خواهد برد . اگر چه ما از اين نوميدى در لجن فرو رفته‌ايم ، ولى چون خود او نداى لطف و عنايت را طنين انداز نموده است ، ما هم پاى كوبان و دست افشان رهسپار كوى او خواهيم گشت . ما هم مانند اسبان تند رو دست اندازان رو به چراگاه انس و الفت با او روانه خواهيم گشت :\r\nآنجا گامها خواهيم بر داشت ، ولى گامى در آنجا وجود ندارد ، جامها بسر خواهيم كشيد ، ولى آنجا جامى نيست -\r\n\r\n( ( 4746 ) ) زآن كه آنجا جمله اشياء جانى است\r\nمعنى اندر معنى و ربانى است\r\n\r\nصورت چون سايه و معانى چون آفتاب است ، وقتى در جايى ساختمان مادى وجود نداشت نور بدون سايه و نور مطلق است . چون در آن جشن الهى خشت مادى روى هم قرار نخواهند گرفت تا سايه محقرى را به وجود بياورند ، لذا ما سايه ها هم در آن قلمرو ، پستى و دنائت مادى خود را از دست خواهيم داد . خشت هر چه باشد براى آمادگى به پذيرش نور وحى بايستى آن را بر انداخت .\r\nكوه طور در مقابل نور الهى از هم شكافت ، تا سايهء طبيعى خود را مرتفع بسازد و نور الهى بر همهء اجزاى موجوديت آن بتابد .\r\nمانند آن گرسنه كه اگر قرص نان بر دستش بگذارى ، چشم و دهان خود را هم باز مىكند . اى زمين سايه انداز ، از ميان چرخ برخيز و بگذار روشنايى مطلق به همهء اجزاء هستى بتابد و -\r\n\r\n( ( 4754 ) ) تا كه نور چرخ گردد سايه سوز\r\nشب ز سايهء توست اى ياغى روز\r\n\r\n","description":"","footnote":"","page_name":" 584 ","page_number":588},
  {"content":"\r\nاين زمين چونان گهوارهء كودكان است كه مردم بالغ از استقرار در آن احساس ننگ مىكنند . بدين جهت است كه -\r\n\r\n( ( 4756 ) ) بهر طفلان حق زمين را مهد خواند\r\nشير در گهواره بر طفلان فشاند\r\n\r\nخداوندا ، زمين از اين گهواره ها تنگ مىگردد ، اين طفلكان را زود به بلوغ خود برسان ( 1 )  اى گاهوارهء زمين خود را بر كودكان خيلى تنگ مكن ، بگذار كسانى كه بالغ مىشوند ، بدون درنگ از تو بيرون روند .\r\n","description":"","footnote":" ( 1 ) شايد جلال الدين نظرى هم به افزايش جمعيت در كرهء زمين و تنگ آمدن مواد آن بر مردم دارد ( به قول مالتوس ) ، ولى جلال الدين دست و پاچه نمىشود و مىگويد : اگر اين مردم به رشد و كمال و بلوغ برسند و از كودكى و حيوانيت دست بردارند ، زمين بر مردم تنگ نخواهد گشت . . ","page_name":" 585 ","page_number":589},
  {"content":"\r\n\r\nدر بيان استغنا و عجب شاه زاده و زخم خوردن از باطن شاه\r\n\r\n( ( 4759 ) ) چون مسلم گشت بىبيع و شرا\r\nاز درون شاه در جانش جرى\r\n( ( 4760 ) ) قوت مىخوردى ز نور جان شاه\r\nماه جانش همچو از خورشيد ماه\r\n( ( 4761 ) ) راتبهء جانى ز شاه بىنديد\r\nدم به دم در جان مستش مىرسيد\r\n( ( 4762 ) ) آن نه كش ترسا و مشرك مىخورند\r\nزان غذايى كش ملايك مىچرند\r\n( ( 4763 ) ) اندرون خويش استغنا بديد\r\nگشت طغيانى ز استغنا پديد\r\n( ( 4764 ) ) كه نه من هم شاه و هم شه زاده ام\r\nچون عنان خود بدين شه داده‌ام ؟\r\n( ( 4765 ) ) چون مرا ماهى برآمد با لُمَع\r\nپس چرا باشم غبارى را تبع ؟\r\n( ( 4766 ) ) آب در جوى من است و وقت ناز\r\nناز غير از چه كشم من بىنياز ؟\r\n( ( 4767 ) ) سر چرا بندم چو درد سر نماند\r\nرفت روى زرد و چشمتر نماند\r\n( ( 4768 ) ) چون شكر لب گشته‌ام عارض قمر\r\nباز بايد گرد دكان دگر\r\nسرو قد و ماه رخسارى مراست\r\nهمچو من شه زاده‌اى اكنون كجاست\r\n( ( 4769 ) ) زين منى چون نفس زاييدن گرفت\r\nصد هزاران ژاژ خاييدن گرفت\r\n( ( 4770 ) ) صد بيابان زان سوى حرص و حسد\r\nتا بدانجا چشم بد هم مىرسد\r\n( ( 4771 ) ) بحر شه كه مرجع هر آب اوست\r\nچون نداند آنچه اندر سيل و جوست\r\n( ( 4772 ) ) شاه را دل درد كرد از فكر او\r\nناسپاسى عطاى بكر او\r\n( ( 4773 ) ) گفت آخر اى خس واهى ادب\r\nاين سزاى داد من بود اى عجب\r\n( ( 4774 ) ) من چه كردم با تو زين گنج نفيس\r\nتو چه كردى با من از خوى خسيس\r\n( ( 4775 ) ) من تو را ماهى نهادم در كنار\r\nكه غروبش نيست تا روز شمار\r\n( ( 4776 ) ) در جزاى آن عطاى نور پاك\r\nتو زدى در ديدهء من خار و خاك\r\n( ( 4777 ) ) من تو را بر چرخ گشته نردبان\r\nتو شده در حرب من تير و كمان\r\n( ( 4778 ) ) درد غيرت آمد اندر شه پديد\r\nعكس درد شاه اندر وى رسيد\r\n\r\n","description":"","footnote":"","page_name":" 586 ","page_number":590},
  {"content":"\r\n\r\n( ( 4779 ) ) مرغ دولت در عتابش برطپيد\r\nپردهء آن گوشه گشته بردريد\r\n( ( 4780 ) ) چون درون خود بديد آن خوش پسر\r\nاز سيه كارى خود ناخوش اثر\r\n( ( 4781 ) ) آن وظيفه لطف و نعمت كم شده\r\nخانهء شادى او پر غم شده\r\n( ( 4782 ) ) با خود آمد او ز مستى عقار\r\nزان گنه گشته سرش خانهء خمار\r\nهر كه خود بينى كند در راه دوست\r\nمغز را بگذاشت كلى ديد پوست\r\nدشمن من در جهان خود بين مباد\r\nزان كه از خود بين نيايد جز فساد\r\nمىاز آن آمد حرام اندر جهان\r\nكه خورى خود بين شوى اندر زمان\r\nبهتر ار خود رو تصور نابدت\r\nوين همه از نفس خود بين زايدت\r\nآنكه با خود مىخورد مىبا خود است\r\nاين چنين مىخواره خوار و مرتد است\r\nو آن كه با او مىخورد بادش حلال\r\nزان كه بىاو دم زند بادش و بال\r\nچون كه با او مىخورم از جام هو\r\nچشم بگشايم ببينم روى او\r\nبعد از آن از خود به كلى بگسلم\r\nهم ز مىخوردن شود اين حاصلم\r\nاى كه مىخواهى كه از خود بگسلى\r\nتا كى اندر بند اين جان و دلى\r\nجان به جانان وا گذارى جان من\r\nتا ببينى يار دل رنجان من\r\nدل به دلدارى ده و آزاد شو\r\nغم خور او باش از وى شاد شو\r\nنفس خود بر خود مگردان چير تو\r\nزود او را باز گير از شير تو\r\nهر چه هست آن مستئى دارد يقين\r\nخواه شير و خواه خمر و انگبين\r\nمستى گندم بُد آن اى آدمى\r\nكه بكرد آن آدمى را اعجمى\r\n( ( 4783 ) ) خورده گندم حله زو بيرون شده\r\nخلد بر وى باديه و هامون شده\r\n( ( 4784 ) ) ديد كان شربت ورا بيمار كرد\r\nزهر آن ما و منىها كار كرد\r\n( ( 4785 ) ) جان چون طاووس در گلزار ناز\r\nهمچو جغدى شد به ويرانهء مجاز\r\n( ( 4786 ) ) همچو آدم دور ماند او از بهشت\r\nدر زمين مىراند گاوى بهر كشت\r\n( ( 4787 ) ) اشك مىراند كه او اى هندوى زاو\r\nشير را كردى اسير دم گاو ؟\r\n( ( 4788 ) ) كردى اى نفس بد بارد نفس\r\nبىحفاظى با شه فرياد رس\r\n\r\n","description":"","footnote":"","page_name":" 587 ","page_number":591},
  {"content":"\r\n\r\n\r\n( ( 4789 ) ) دام بگزيدى ز حرص گندمى\r\nبر تو شد هر گندم او كژ دمى\r\n( ( 4790 ) ) در سرت آمد هواى ما و من\r\nقيد بين بر پاى خود پنجاه من\r\n( ( 4791 ) ) نوحه مىكرد اين نمط بر جان خويش\r\nكه چرا گشتم ضد سلطان خويش ؟\r\n( ( 4792 ) ) آمد او با خويش و استغفار كرد\r\nبا انابت چيز ديگر يار كرد\r\n( ( 4793 ) ) درد كان از وحشت ايمان بود\r\nرحم كن كان درد بىدرمان بود\r\n( ( 4794 ) ) مر بشر را خود مبا جامهء درست\r\nچون رهيد از صبر در حين صدر جست\r\n( ( 4795 ) ) مر بشر را پنجه و ناخن مباد\r\nكاو نه دين انديشد آنگه نى سداد\r\n( ( 4796 ) ) آدمى اندر بلا كشته به است\r\nنفس كافر نعمت است و گم ره است\r\nنفس كافر خود همىندهد امان\r\nگشت طاغى چون كه فارغ شد ز نان\r\nآدمى خود مبتلا بهتر بود\r\nزان كه زار و عاجز و مضطر بود\r\n\r\nآيه\r\n« فَدَلَّاهُما بِغُرُورٍ فَلَمَّا ذاقَا اَلشَّجَرَةَ بَدَتْ لَهُما سَوْآتُهُما وَطَفِقا يَخْصِفانِ عَلَيْهِما مِنْ وَرَقِ اَلْجَنَّةِ 7 : 22 . » ( 1 )  ( شيطان آدم و حوا را با فريب كارى ، به خوردن از آن درخت ممنوع تحريك و دلالت كرد . وقتى كه آن دو از درخت چشيدند ، اعضاى پوشيدنىشان آشكار شد و شروع به پوشانيدن آن با برگهاى بهشتى نمودند ) .\r\n« كَلَّا إِنَّ اَلإِنْسانَ لَيَطْغى . أَنْ رَآه اِسْتَغْنى 96 : 6 - 7 . » ( 2 )  ( نه هرگز ، انسان البته طغيان مىكند ، وقتى كه خود را بىنياز ببيند . )\r\n","description":"","footnote":" ( 1 ) سوره الاعراف ، آيهء 22 . .  ( 2 ) سوره العلق ، آيهء 6 و 7 . . ","page_name":" 588 ","page_number":592},
  {"content":"\r\n\r\n\r\n( ( 4794 ) ) مر بشر را خود مبا جامهء درست\r\nچون رهيد از صبر در هين صدر جست\r\n( ( 4795 ) ) مر بشر را پنجه و ناخن مباد\r\nكاو نه دين انديشد آنگه نه سداد\r\n\r\nبريده باد پنجه و ناخن آن انسان كه خود طبيعىاش مالك سرنوشت او است ، كه همهء مكتبها و اقدامات انسانى تاريخ بشرى را مىخراشد و متلاشى مىسازد .\r\nما در مقابل اين پديدهء حيوانى - انسان نما ، چه مىتوانيم انجام بدهيم ؟ مكتبهاى اخلاقى مىسازيم ، داد از اومانيسم مىزنيم . پيامبران الهى از تمام موجوديتشان در تبديل پنجه و ناخن حيوانهاى انسان نما به نيروهاى مثبت دست بر مىدارند . باز مىبينيم : بدون اعتنا به اين همه فداكارى و گذشتهاى بالاتر از توصيف و تمجيد صفها متشكل مىشود و بوق و كرناىها به صدا در مىآيد و پنجه و ناخنها تيز مىشود و شروع به وارد كردن جراحت به پيكر انسانى مىنمايد . شگفت آورتر و اندوهبارتر از اين حيوان صفتى ، كارى است كه فروشندگان انديشه و خريداران گردنهاى انسانى ، قيافهء تفكر به خود مىگيرند و به ضرورت اين پديده فلسفه ها مىبافند . گوش انگور را گرفته به اجبار ، ولى با اصطلاحات آراسته و پيراستهء علم و فلسفه به عالم غوره گى مىكشانند و قيافهء پر از اطمينان و آرامش خود را در پشت جلد يا صفحهء اول كتابشان چاپ مىكنند كه اى آيندگان ، ما را فراموش نكنيد ، ما بوديم كه راه تقويت و تيز كردن پنجه و ناخن را بر حيواناتى كه كم كم مىخواستند انسان شوند ، تعليم كرديم و چه زحمتها كشيديم و لطفها فرموديم ، تا جنگ را جزئى از موجوديت آدمى معرفى كرديم سود جويى بىحساب و كامكارى مطلق را بر پيشانى كروموزومهايش ثبت نموديم كه ديگر از روى خطا به دنبال ابوذرها نروند و هواى سقراط سازى\r\n","description":"","footnote":"","page_name":" 589 ","page_number":593},
  {"content":"\r\n\r\nراهى به مغزشان باز نكند ما هم براى قدر دانى اين پيامبران شر و خود پرستى و استادان تبديل انگور به غوره ، پيامى از تحسين و تمجيد ستم ديدگان تاريخ داريم كه زبانه هاى آتشينش تا ابد وجدانشان را شعله ور بسازد .\r\nتفسير ابيات\r\nاز درون شاه چين بدون خريد و فروش و داد و ستد ، جريان روحانى مانند مقررى رسمى به درون شاه زاده شروع شد . درون شاه زاده از نور جان شاه ، مانند ماه از خورشيد تغذى مىكرد .\r\nمقررى روحانى مرتب و پى در پى دم بدم از شاه بىنظير به جان مست شاه زاده مىرسيد ، نه آن غذايى كه ترسا و مشرك از آن برخوردارند ، بلكه آن غذاى روحانى كه فرشتگان در چراگاه معنى مىچرند .\r\nدريغا ، كه اين شه زاده ظرفيت نداشت و كم كم در درون خود احساس بىنيازى كرد و آن استغناء طغيانى در درونش آورد .\r\nحال كه ماه فروزانى در درون من درخشيدن گرفته است ، بچه علت از گرد ناچيزى تبعيت كنم ؟ اكنون كه آب در جويبار درون من موج مىزند و وقت ناز كردن و باليدن من است ، بچه جهت من بىنياز ناز ديگرى را بكشم ؟ حال كه براى من درد سرى نمانده است ، چرا دستمال به سرم ببندم ، ديگر آن دوران افسردگى و زرد رويى و چشم گريان بودن من سپرى شده است . اكنون كه من لبى شكرين و گونه‌اى چون ماه دارم ، بايستى براى خود موقعيت والاترى را پيدا كنم - قدى چون سرو و رخسارى چون ماه دارم ، اكنون مثل من شه زاده‌اى در روى زمين وجود ندارد .\r\nاز اين حالت من پرستى نفس شه زاده شروع به زاييدن هزاران وسوسه ها و خيالات نموده و ژاژ خايىها و بىهوده گويىها به راه انداخت . ديدهء ناشايستش صد بيابان از آن سوى حرص و حسد را چشم انداز خود كرد . درياى روح شاه كه مرجع هر آب\r\n","description":"","footnote":"","page_name":" 590 ","page_number":594},
  {"content":"\r\nاست ، چگونه نمىتواند از آن چه كه در سيل و جو مىگذرد ، آگاه بوده باشد ؟ وقتى كه درون شاه زاده به جهت ناسپاسى عطاى بىسابقهء شاه ، پر از دود خفقان آور من و من بافىها گشت ، دل شاه چين به درد آمد و -\r\n\r\n( ( 4773 ) ) گفت آخر اى خس واهى ادب\r\nاين سزاى داد من بود اى عجب\r\n\r\nمن در بارهء تو جز تسليم گنج گران قيمت چه كردم و تو در مقابلش با آن خوى پستت با من چه كردى ؟ من ماه فروزانى در كنار تو نهادم كه تا روز رستاخيز غروب كردنى نيست ، ولى -\r\n\r\n( ( 4776 ) ) در جزاى آن عطاى نور پاك\r\nتو زدى در ديدهء من خار و خاك\r\n( ( 4777 ) ) من تو را بر چرخ گشته نردبان\r\nتو شده در حرب من تير و كمان\r\n\r\nدرد غيرت در شاه پديدار گشت و همان درد به درون شاه زاده سرازير شد و در روح وى منعكس گشت . مرغ دولت كه به سراغ شاه زاده آمده بود ، براى عتابش طپيدن گرفت و پردهء آن چه كه در گوشهء دلش مىگذشت دريده شد . وقتى كه آن خوش پسر درون خود را ديد و سيه كارى و اثر شوم را كه من من گفتن به وجود آورده بود ، و كم شدن وظيفهء لطف و عنايت شاه را كه دايماً به درونش سرازير مىگشت ، مشاهده كرد -\r\n\r\n( ( 4782 ) ) با خود آمد او ز مستى عقار\r\nزان گنه گشته سرش خانه خمار ( 1 ) \r\n\r\nاين قاعدهء كلى است : هر كس كه در راه دوست به خود بينى مبتلا گردد ، مغز را از دست داده و سر و كارش با پوست مىافتد . خدايا ، در اين جهان مردم خود بين دشمن من مباد ، زيرا از مردم خود بين جز فساد كارى ساخته نيست . علت حرمت مىبدان جهت است كه آدم مىخوار خود بين مىگردد . ( 2 )  ولى كسى كه از خود دست\r\n","description":"","footnote":" ( 1 ) عقار مى . .  ( 2 ) علتى را كه جلال الدين براى حرمت مىخوارى مىآورد ، قابل تأمل است ، زيرا علتى كه در منابع اسلامى براى حرمت شراب گفته شده است ، سكر ( مستى ) است و مستى پديدهء بىخودى را به بار مىآورد ، نه خود بينى را و چون اين بىخودى ناشى از وارد كردن اختلال به دماغ و خود هشيارى به معناى عمومى است ، لذا شراب تحريم شده است . . ","page_name":" 591 ","page_number":595},
  {"content":"\r\nبرداشته و با توجه به خدا مىمىخورد ، مىبراى او حلال است ( 1 )  و كسى كه بىتوجه به خدا دمى بر آورد ، و بال گردن او باد .\r\nوقتى كه من از جام هو با رابطهء عبوديت با او باده‌اى را بياشامم ، چشم مىگشايم و روى او را مىبينم ، پس از آن به كلى از خود گسيخته مىشوم و از بند جان و دل رها مىشوم ، اى جان من ، دل به جانان بسپار ، تا او را ببينى ، دل به دلدار ده تا آزاد شوى ، غم او را بر گزين تا شادمان گردى . مگذار نفس تو بر تو چيره گردد و او را فورا از شير پستان طبيعت باز گير .\r\nزيرا آن چه را كه طبيعت ارزانى مىكند ، چه شير و چه شراب و چه عسل ، موجب مستى آدمى مىگردد . اى آدمى ، مستى گندم بود كه پدر تو آدم را گنگ نمود و با خوردن گندم لباس آراسته اش از تنش بيرون آمد و بهشت براى او باديه و هامون گشت .\r\nشاه زاده ديد كه شربت ما و من كار خود را صورت داد و بيمارش ساخت و جان چون طاوس زيبايش در گلزار ناز ، مانند جغدى بر خرابهء واقعيت مجازى دنيا واى واى سر داد . مانند آدم ابو البشر از بهشت دور شد و در زمين خاكى مشغول راندن گاو براى زراعت گشت . اشكها مىريخت و با نفس خويشتن چنين مىگفت : كه اى هندوى چابك و نيرومند ، بالاخره كار خود را كردى و شير را اسير دم گاو نمودى -\r\n\r\n( ( 4788 ) ) كردى اى نفس بد بارد نفس\r\nبىحفاظى با شه فرياد رس\r\n( ( 4789 ) ) دام بگزيدى ز حرص گندمى\r\nبر تو شد هر گندم او كژ دمى\r\n\r\nهواى ما و من در سرت موج زد و پنجاه من زنجير به پايت بست . او بدينسان بر جان خود نوحه مىكرد كه چرا ضد سلطان خويش گشتم ؟ به خود آمد و استغفار نمود و به اين باز گشت و توبه چيز ديگرى را ضميمه كرد كه حقيقت توبه بود . دردى كه از\r\n","description":"","footnote":" ( 1 ) اين مطلب را هم كه جلال الدين مىگويد ، اگر به مىمحبت الهى تأويل نشود ، قابل پذيرش نيست . . ","page_name":" 592 ","page_number":596},
  {"content":"\r\nوحشت ايمان بر خيزد جاى ترحم است ، چون درمانى ندارد . در اين دنيا براى بشر همه چيز آماده مباد ، زيرا صبر را از دست مىدهد و صدر جو مىگردد . آرى -\r\n\r\n( ( 4795 ) ) مر بشر را پنجه و ناخن مباد\r\nكاو نه دين انديشد آنگه نى سداد\r\n( ( 4796 ) ) آدمى اندر بلا كشته به است\r\nنفس كافر نعمت است و گم ره است\r\n\r\nنفس كافر هرگز امان نمىدهد ، زيرا همين كه فكرش از نان آسوده شد ، بناى طغيانگرى مىگذارد ، لذا -\r\n\r\nآدمى خود مبتلا بهتر بود\r\nزان كه زار و عاجز و مضطر بود\r\n\r\n","description":"","footnote":"","page_name":" 593 ","page_number":597},
  {"content":"\r\n\r\nخطاب حق تعالى به عزراييل كه تو را رحم بر كه بيشتر آمد از اين خلايق كه قبض روح ايشان كردى ؟ و جواب دادن او حضرت عزت را\r\n\r\n( ( 4797 ) ) حق به عزراييل مىگفت اى نقيب\r\nبر كه رحم آمد تو را از هر كئيب ؟\r\n( ( 4798 ) ) گفت بر جمله دلم سوزد به درد\r\nليك نتوان امر را اهمال كرد\r\n( ( 4799 ) ) تا بگويم كاشكى يزدان مرا\r\nدر عوض قربان كند بهر فتى\r\n( ( 4800 ) ) گفت بر كه بيشتر رحم آمدت\r\nاز كه دل پر سوز و بريانتر شدت ؟\r\n( ( 4801 ) ) گفت روزى كشتيى بر موج تيز\r\nدرشكستم زامر تا شد ريز ريز\r\n( ( 4802 ) ) پس بگفتى قبض كن جان همه\r\nجز زنى با طفلكى اندر رمه\r\n( ( 4803 ) ) هر دو آن بر تخته‌اى درماندند\r\nموجها آن تخته را مىراندند\r\nچون به ساحل او فكند آن تخته باد\r\nاز خلاص هر دوام دل گشت شاد\r\n( ( 4804 ) ) باز گفتى جان مادر قبض كن\r\nطفل را بگذار تنها زامر كن\r\n( ( 4805 ) ) چو ز مادر بگسليدم طفل را\r\nخود تو مىدانى چه تلخ آمد مرا\r\n( ( 4806 ) ) پس بديدم درد ماتمهاى زفت\r\nتلخى آن طفل از يادم نرفت\r\n( ( 4807 ) ) گفت حق آن طفل را از فضل خويش\r\nموج را گفتم فكن در بيشه ايش\r\n( ( 4808 ) ) بيشهء پر سوسن و ريحان و گل\r\nپر درخت ميوه دار خوش اُكُل\r\n( ( 4809 ) ) چشمه هاى آب شيرين زلال\r\nپروريدم طفل را با صد دلال\r\n( ( 4810 ) ) صد هزاران مرغ و مطرب خوش صدا\r\nاندر آن روضه فكنده صد نوا\r\n( ( 4811 ) ) بسترش كردم ز برگ نسترن\r\nكردم او را ايمن از صدمهء فتن\r\n( ( 4812 ) ) گفته مر خورشيد را كاو را مگز\r\nباد را گفتم بر او آهسته وز\r\n( ( 4813 ) ) ابر را گفتم بر او باران مريز\r\nبرق را گفتم بر او مگر اى تيز\r\n( ( 4814 ) ) زين چمن اى دى مبر آن اعتدال\r\nپنجهء بهمن بر اين روضه ممال\r\n\r\n","description":"","footnote":"","page_name":" 594 ","page_number":598},
  {"content":"\r\n\r\nتفسير ابيات\r\nروزى خداوند متعال به عزراييل فرمود : از اندوه مرگها كه به وسيلهء تو سراسر عالم را گرفته است ، در كدامين رويداد مرگ دلت سوخت ؟ عزراييل عرض كرد دل من به همهء آدميان كه جانشان را قبض مىكنم ، مىسوزد ، ولى نمىتوانم دستور تو را مهمل بگذارم ، -\r\n\r\n( ( 4799 ) ) تا بگويم كاشكى يزدان مرا\r\nدر عوض قربان كند بهر فتى\r\n\r\nخداوند فرمود : بگو ببينم حس ترحمت بچه كسى بيشتر بر انگيخته شد و چه كسى دل تو را بيشتر سوخت و كباب كرد ؟ عرض كرد : روزى يك كشتى را روى موج تند و تيز با امر تو شكستم و متلاشىاش كردم .\r\nفرمودى جان همهء كشتى نشينان را قبض كن ، مگر زنى از آنها را كه طفلى در آغوش داشت .\r\nمادر و طفلش روى تخته پاره‌اى ماندند و امواج دريا آن تخته را مىراند .\r\nوقتى كه باد آن تخته را به ساحل افكند ، من از نجات يافتن مادر و طفلش خوشحال گشتم ، ولى باز امر فرمودى : جان مادر را هم بگير و مطابق دستور كن طفل را رها ساز . وقتى كه طفل را از مادر جدا كردم ، تو خود مىدانى كه اين جدا كردن براى من چقدر تلخ و درد آور بود . من درد ماتمهاى زيادى ديده‌ام ، ولى هنوز تا كنون تلخى تنها ماندن آن طفل از يادم نرفته است .\r\nخداوند فرمود : من با فضل ربانىام به موج دستور دادم آن طفل را در بيشه‌اى بياندازد - اما چه بيشه‌اى -\r\n\r\n( ( 4808 ) ) بيشه‌اى پر سوسن و ريحان و گل\r\nپر درخت ميوه دار خوش اكل\r\n( ( 4809 ) ) چشمه هاى آب شيرين زلال\r\nپروريدم طفل را با صد دلال\r\n\r\n","description":"","footnote":"","page_name":" 595 ","page_number":599},
  {"content":"\r\nصدها هزار مرغ و مطرب خوش صدا را گماشتم كه در آن باغ نغمه ها بخوانند ، برگ نسترن را بسترش كردم و او را از آسيب فتنه ها ايمن نمودم و -\r\n\r\n( ( 4813 ) ) ابر را گفتم بر او باران مريز\r\nبرق را گفتم بر او مگر اى تيز\r\n\r\nخورشيد را گفتم : از حرارت خود آن طفل را مگز و ناراحتش مكن و به باد دستور دادم ، به آن طفل آهسته بوز .\r\n\r\n( ( 4814 ) ) زين چمن اى دل مبر آن اعتدال\r\nپنجهء بهمن بر اين روضه ممال\r\n\r\n","description":"","footnote":"","page_name":" 596 ","page_number":600},
  {"content":"\r\n\r\n\r\nذكر كرامات شيبان راعى و بيان معجزهء هود\r\n\r\n( ( 4815 ) ) همچو آن شيبان كه از گرگ عنيد\r\nوقت جمعه بر رعا خط مىكشيد\r\n( ( 4816 ) ) تا برون نايد از آن خط گوسفند\r\nنى درآيد دزد و گرگ با گزند\r\n( ( 4817 ) ) بر مثال دايره تعويذ هود\r\nكاندر آن صرصر امان آل بود\r\n( ( 4818 ) ) هشت روزى اندر اين خط تن زنيد\r\nور برون مُثله تماشا مىكنيد ( 1 ) \r\n( ( 4819 ) ) بر هوا بردى فكندى بر حجر\r\nتا دريدى عظم و لحم از يكديگر\r\n( ( 4820 ) ) يك گُره را بر هوا بر هم زدى\r\nتا چو خشخاش استخوان ريزان شدى\r\n( ( 4821 ) ) آن سياست را كه لرزيد آسمان\r\nمثنوى اندر نگنجد شرح آن\r\n( ( 4822 ) ) گر به طبع اين مىكنى اى باد سرد\r\nگرد خط و دايرهء آن هود گرد\r\nور به حرص اين مىكند گرگ نژند\r\nگو بيا در خط راعى كن گزند\r\n( ( 4823 ) ) اى طبيعى فوق طبع اين ملك بين\r\nيا بيا و محو كن از مصحف اين\r\n( ( 4824 ) ) مقريان را منع كن بندى بنه\r\nيا معلم را به مال و سهم ده\r\n( ( 4825 ) ) عاجزى و خيره كاين عجز از كجاست\r\nعجز تو تابى از آن روز جزاست\r\n( ( 4826 ) ) عجزها دارى تو در پيش اى لجوج\r\nوقت شد پنهانيان را نك خروج\r\n( ( 4827 ) ) خرم آن كاين عجز و حيرت قوت اوست\r\nدر دو عالم خفته اندر ظل دوست\r\n( ( 4828 ) ) هم در آخر عجز خود را او بديد\r\nمرده شد دين عجايز برگزيد\r\n( ( 4829 ) ) چون زليخا يوسفى بر وى بتافت\r\nاز عجوزى در جوانى راه يافت\r\n( ( 4830 ) ) زندگى در مردن و در محنت است\r\nآب حيوان در درون ظلمت است\r\nهمچنان نمرود آن الطاف را\r\nزير پا بنهاد از جهل و عمى\r\n\r\nآيه\r\n« سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ 69 : 7 . » ( 2 ) \r\n","description":"","footnote":" ( 1 ) مثله بريدن اعضاى شريف آدمى از روى تعذيب و اهانت بر او . .  ( 2 ) سوره الحاقه ، آيهء 7 . . ","page_name":" 597 ","page_number":601},
  {"content":"\r\n\r\n\r\n( خداوند باد را بقوم هود هفت شب و هشت روز مسلط كرد . )\r\nروايت\r\n« عن النبى صلى الله عليه و آله عليكم بدين العجايز . » ( 1 )  ( بر شما باد دين سادهء پير زنها ) .\r\n\r\n( ( 4827 ) ) خرّم آن كاين عجز و حيرت قوت اوست\r\nدر دو عالم خفته اندر ظل دوست\r\n( ( 4828 ) ) هم در آخر عجز خود او را بديد\r\nمرده شد دين عجايز برگزيد\r\n\r\nآيا عجز و حيرت نهايى با آرامش روانى پير زنان ساده لوح يكى است ؟\r\nممكن است بعضى چنين گمان كنند كه جلال الدين آن عجز و حيرت نهايى را كه براى سالكين راه طى كرده دست مىدهد ، با دين پير زنان ساده لوح كه در سطحىترين مفاهيم خلاصه مىشود و آرامش روانى آنان را تامين مىكند ، يكى مىداند .\r\nولى هيچ راهى براى ترديد در اين نيست كه آن عجز و حيرتى كه به سراغ سالكين راه پيموده مىآيد و آنان را در خود غوطه ور مىسازد ، نه تنها با آن آرامش خاطر مردم ساده لوح در حقايق دينى سازگار نيست ، بلكه اصلًا قابل مقايسه با يكديگر نمىباشند .\r\nما در يكى از مجلدات گذشته مراحل حيرت و انواع آن را مشروحاً بررسى نموده و گفته‌ايم : به كار بردن كلمهء حيرت و بهت و دهشت در مراحل عالى تحير از\r\n","description":"","footnote":" ( 1 ) احياء العلوم ، ج 3 ص 57 . استناد اين روايت به پيامبر اكرم صلى الله عليه و آله ثابت نشده است ، گروهى مىگويند : اين جمله از سفيان ثورى است كه در قرن دوم هجرى زندگى مىكرده است ، نيز مضمون جمله فوق با آن همه آيات و روايات و تأكيد عقل و وجدان كه به كوشش براى تحصيل معارف الهى عالى تحريك و تأكيد مىكند ، به هيچ وجه سازگار نيست . . ","page_name":" 598 ","page_number":602},
  {"content":"\r\n\r\nناچارى است كه ناشى از نارسايى كلمات از بيان آن پديده هاى بسيار عالى و ممتاز روانى است .\r\nو ما نبايد از كلمهء عجز و ناتوانى و حيرت و بهت كه در آن موارد به كار مىرود مفاهيم معمولى را انتظار داشته باشيم ، بلكه مقصود از آن كلمات با عظمتترين حالات روانى است كه ما فوق دانش و انديشه و تعقل و انجذابهاى روانى معمولى و احاطه هاى متعارف به موضوعات است .\r\nبنا بر اين چگونه مىتوان اين مفاهيم را با وضع روانى پير زنهاى ساده لوح مقايسه كرد . لذا بايد گفت : منظور جلال الدين از دين عجايز كه تنها شباهتى با كلمه حيرت و عجز عالى دارد ، احساس ناتوانى است كه مقدمهء مراحل عالى عجز و حيرت مىباشد .\r\nبا اين حال استشهاد جلال الدين به دين عجايز كه در اذهان اهل مطالعه ، معناى معرفت بىدليل و سطحى ولى آرامش بخش را دارد ، مناسب به نظر مىرسد .\r\nتفسير ابيات\r\nمانند آن شيبان چوپان كه براى حضور نماز جمعه ، از ترس گرگ دور گلهء گوسفندان خط مىكشيد ، تا هيچ گوسفندى از آن خط بيرون نيايد و گزندى از دزد و گرگ به آن حيوانها وارد نشود ، تعويذ حضرت هود عليه السلام هم در صورت دايره امانى براى مؤمنان در آن باد تند وز مرگبار بود . هود به مؤمنين دستور داد كه تا هشت روز در ميان اين دايره كه كشيده‌ام بمانيد و اعضاى قطعه قطعه شدهء تبهكاران را در بيرون از دايره تماشا كنيد .\r\nآن باد تند وز بعضى از كفار را به هوا بلند مىكرد و بر سنگ مىكوبيد و استخوان و گوششان را متلاشى مىساخت . گروه ديگرى از آن كفار را در هوا بيك ديگر مىزد و مانند دانه هاى خشخاش استخوانهايشان را ريز ريز كرده به زمين مىريخت .\r\nشرح آن سياستى را كه خدا به قوم هود وارد كرد و آسمان را لرزانيد ، در\r\n","description":"","footnote":"","page_name":" 599 ","page_number":603},
  {"content":"\r\nاين مثنوى نمىگنجد . اى باد اگر تو اين كارها را بر اساس طبع خود و به ارادهء خود مىكنى ، اگر مىتوانى بيا و در قلمرو دايره و خط هود چنين كن و نيز تو اى گرگ دريده اگر بنا بر طبيعت خود گوسفند مىدرى بيا و در خطى كه شيبان راعى به دور گوسفندانش كشيده است چنين كن .\r\nاى طبيعت پرست ساده لوح ، اين قدرت و ملك الهى را ما فوق طبيعت بدان ، يا بيا آياتى را كه در قرآن معجزه ها را بيان مىكند ، بردار و محو كن قرآن خوانها را زنجير كن و آموزندگان قرآن را بمال و آنان را بترسان . اگر مىبينى عاجز و ناتوانى ، بيانديش كه اين عجز و خيرگى از كجا است ، و بدان كه ناتوانى امروز تو نمونه‌اى از ناتوانى و بدبختى تو در روز رستاخيز است .\r\nتو اى لجاجت پيشه ، در گذرگاهى كه سير مىكنى ناتوانىها سر راه دارى ، وقتى كه آن ناتوانىهاى پنهانى آشكار گشت ، چه خواهى كرد ؟ خرم حال آن كسى كه اين ناتوانى و حيرت از آغاز كار از روى دانش و بينش به سراغش آيد و در دو عالم در سايهء دوست بيارامد .\r\nاينان كسانى هستند كه ناتوانى خود را در پايان كار از هم اكنون در مىيابند و دست از خود بر مىدارند و دين عجايز را بر مىگزينند ، مانند زليخا كه حسن يوسف بر دلش بتابد و از پيرى به جوانى بر گردد . بارها گفته‌ام كه :\r\n\r\n( ( 4830 ) ) زندگى در مردن و در محنت است\r\nآب حيوان در درون ظلمت است\r\n\r\nآن طفل ناتوان را كه خداوند از آغوش مادرش گرفت و با تمام مهر و محبت او را در آغوش مادر طبيعت پرورانيد ، نمرود گشت و الطاف الهى را از روى نادانى و نابينايى زير پا نهاد .\r\n","description":"","footnote":"","page_name":" 600 ","page_number":604},
  {"content":"\r\n\r\nرجوع به قصهء پروردن حق تعالى نمرود را به شير پلنگ\r\n\r\n( ( 4831 ) ) حاصل آن روضه چو باغ عارفان\r\nاز سموم و صرصر آمد در امان\r\n( ( 4832 ) ) يك پلنگى طفلكان نوزاده بود\r\nگفتم او را شير ده طاعت نمود\r\n( ( 4833 ) ) پس بدادش شير و خدمتهاش كرد\r\nتا كه بالغ گشت و زفت و شير مرد\r\n( ( 4834 ) ) چون فطامش شد بگفتم با پرى\r\nتا در آموزند نطق و داورى\r\n( ( 4835 ) ) پرورش دادم مر او را زين چمن\r\nكه بگفت اندر نيايد فن من\r\n( ( 4836 ) ) داده من ايوب را مهر پدر\r\nبهر مهمانى كرمان بىضرر\r\n( ( 4837 ) ) داده كرمان را بر او مهر ولد\r\nبر پدر من اينت قدرت اينت يد\r\n( ( 4838 ) ) مادران را مهر من آموختم\r\nچون بود شمعى كه من افروختم\r\n( ( 4839 ) ) صد عنايت كردم و صد رابطه\r\nتا نبيند لطف من بىواسطه\r\n( ( 4840 ) ) تا نباشد از سبب در كشمكش\r\nتا بود هر استعانت از منش\r\n( ( 4841 ) ) تا خود از ما هيچ عذرى نبودش\r\nشكوه‌اى نبود ز هر يار بدش\r\n( ( 4842 ) ) اين حضانت ديد با صد رابطه\r\nكه بپروردم ورا بىواسطه\r\n( ( 4843 ) ) شكر او آن بود اى بندهء جليل\r\nكه شد او نمرود و سوزندهء خليل\r\n( ( 4845 ) ) كه چرا من تابع غيرى شوم\r\nچون كه صاحب ملك و اقبالى بوم\r\n( ( 4846 ) ) لطفهاى شه كه ذكر آن گذشت\r\nاز تبختر بر دلش پوشيده گشت\r\n( ( 4847 ) ) همچنان نمرود آن الطاف را\r\nزير پا بنهاد از جهل و عمى\r\n( ( 4848 ) ) اين زمان كافر شد و ره مىزند\r\nكبر و دعوى خدايى مىكند\r\n( ( 4849 ) ) رفت سوى آسمان با جلال\r\nبا سه كركس تا كند با من قتال\r\n( ( 4850 ) ) صد هزاران طفل بىتلويم را\r\nكشت او تا يابد ابراهيم را\r\n( ( 4851 ) ) كه منجم گفت اندر حكم سال\r\nزاد خواهد دشمنى بهر قتال\r\n( ( 4852 ) ) هين بكن در دفع آن خصم احتياط\r\nهر كه مىزاييده مىكشت از خباط\r\n\r\n","description":"","footnote":"","page_name":" 601 ","page_number":605},
  {"content":"\r\n\r\n\r\n\r\n( ( 4853 ) ) كورى او رَست طفل وحى كش\r\nماند خونهاى دگر در گردنش\r\n( ( 4854 ) ) از پدر يابيد آن ملك اى عجب\r\nتا غرورش داد ظلمات نسب\r\n( ( 4855 ) ) ديگران را گر اب و ام شد حجيب\r\nاو ز ما يابيد گوهرها به جيب\r\n( ( 4856 ) ) گرگ درنده است نفس بد يقين\r\nچه بهانه مىنهى بر هر قرين\r\n( ( 4857 ) ) در ضلالت هست صد كل را كله\r\nنفس زشت كفرناك پر سفه\r\n( ( 4858 ) ) زين سبب مىگويم اى بندهء فقير\r\nسلسله از گردن سگ بر مگير\r\n( ( 4859 ) ) گر معلم گشت اين سگ هم سگ است\r\nباش ذلت نفسه كاو بد رگ است\r\n( ( 4860 ) ) فرض مىآرى به جا گر طايفى\r\nبر سهيلى چون اديم طايفى\r\n( ( 4861 ) ) تا سهيلت وا خرد از ننگ پوست\r\nهم شوى چون موزه‌اى بر پاى دوست\r\n( ( 4862 ) ) جمله قرآن شرح خبث نفسهاست\r\nدر قتال انبيا مو مىشكاف\r\n( ( 4864 ) ) قرن قرن از نفس شوم بىادب\r\nمىفتاد اندر جهان مىزد لهب\r\n\r\nروايت\r\n« طوبى لمن ذلت نفسه و طاب كسبه و حسنت سريرته و كرمت علانيته و عزل عن الناس شره . » ( 1 )  ( خوشا به حال كسى كه نفسش پست و رام گشته و كسب او پاكيزه و درونش اصلاح شده و بيرونش كرامت داشته و شرش را از مردم كنار نموده است . )\r\n\r\n( ( 4843 ) ) شكر او آن بود اى بندهء جليل\r\nكه شد او نمرود و سوزندهء خليل\r\n\r\nداستان پرورده شدن نمرود با عنايت خداوندى و انحراف و طغيان او\r\nعوفى اين داستان را چنين نقل كرده است : « آورده‌اند كه روزى مصطفى صلى الله عليه و آله\r\n","description":"","footnote":" ( 1 ) جامع صغير ، ج 2 ص 54 . . ","page_name":" 602 ","page_number":606},
  {"content":"\r\nنشسته بود و عزراييل به زيارت مهتر صلى الله عليه و آله آمد مهتر عليه السلام از وى بپرسيد كه اى برادر چندين هزار سال است كه تو متقلد اين شغلى و چندين هزار خلق را از جان جدا كردى و چندين هزار فرزند را يتيم كردى ، تو را بر هيچ كس رحم آمد و بر هيچ كس دلت سوخت ؟ عزراييل گفت : يا رسول الله ، در اين مدت مرا دل بر دو كس سوخته است ، روزى كشتى در دريا از تلاطم امواج دريا و تزاحم امواج آب بشكست ، اهل كشتى غرق گشتند . زن حامله بر روى تخته پاره‌اى بماند ، گاهى از پايين آمدن موج دريا به حضيض مىرسيد و گاه از تهور حركت باد ، آتش بر فرق ايوان مىفشاند .\r\nدر اين ميان فرزندى كه در رحم مادرش مستور بود روى به عالم ظهور نهاد .\r\nمادر چون از طلق مخاض فارغ شد و به شاخ فراغ دستى زد ، چشمش بر جمال پسر افتاد كه آب دريا طراوت از رخ زيباى او مىگرفت . خواست كه از شراب خانهء پستان شربتى بياورد و پيش مهمان تازه رسيده ببرد به من بنده فرمان رسيد كه جان آن ضعيفه را بر دار و روان كودك را در ميان موج دريا بگذار .\r\nچون جان آن زن را قبض كردم ، مرا بر آن كودك رحم آمد ، بىچاره از زندان اندوه جسته و در صدمات امواج درياى بىكران درمانده بود . ديگر بر شداد عادم رحمت آمد كه سالها در آن بود كه باغى بسازد و بهشتى پردازد و جملهء اموال عالم در آن صرف كند و اهل قصص گويند : باغش را راغ از زر بود و خوشه از مرواريد و مشك و سنگ ريزه از جواهر نفيس و درخت از مرجان و شاخ از زمرد و آب از عرق و خاك از خون ناف آهوان چينى . بخارش بخور بيز ، بادش عبير آميز .\r\nچون آن بستان بدان صفت تمام شد ، خواست كه در آن بستان رود و به نظاره آن دوح روح افزايد ، چون بدر بستان رسيد و قصد آن كرد كه از اسب فرود آيد ، پاى راست از ركاب بيرون كرد و هنوز پاى چپ در ركاب بود كه فرمان رسيد كه جان اين ملعون بر دار و آن بىدين را از پشت اسب بر زمين آر .\r\nچون جان او قبض كردم ، دلم بر وى سوخت كه بىچاره عمرى بر اميد گذاشت\r\n","description":"","footnote":"","page_name":" 603 ","page_number":607},
  {"content":"\r\n\r\nو چون شاخ جاه او به بر آمد ، چشمش بر آن نيفتاد و در اين مغافصه بود كه جبرئيل امين در رسيد و گفت : يا محمد خدايت سلام مىگويد ، مىفرمايد كه به عزت و جلال من كه شداد عاد همان طفل بود كه در آن درياى بىكران بىمادرش بپروردم و از امواج درياى بىكرانش نگاه داشتم و به ملك و پادشاهى رسانيدم تا بر من برون آمد و نعمت مرا به كفران مقابله كرد و علم خويشتن بينى بر افراشت . لا جرم از آتش عذاب آب او ببردم ، تا عقلان را معلوم گردد كه ما كافران را مهلت دهيم ، اما مهمل نگذاريم . »\r\nتفسير ابيات\r\nخلاصه ، آن باغ كه طفل در آن پرورده مىشد . مانند باغ عارفان از بادهاى سموم و تند وز در امان بود . در آن روزها پلنگى چند طفل زاييده بود ، من به پلنگ دستور دادم كه آن طفل را شير بدهد ، پلنگ اطاعت نمود و به آن طفل شير داد و خدمت كرد . تا آنگاه كه كودك بالغ و بزرگ و شير مرد گشت . وقتى كه دوران شير خوارگى او گذشت ، به پريان دستور دادم تا نطق و تشخيص حق و باطل را بر او بياموزند .\r\nمن آن طفل را در آن چمن چنان پروراندم كه قابل توصيف نيست . من همان خدايم كه به پيامبر گراميم ايوب عليه السلام در بارهء كرمها كه به بدنش افتاده بودند ، مهر پدرى دادم و كرمها مانند فرزندان ايوب از مهر و عاطفهء او برخوردار مىشدند ، اين است قدرت و اين است سلطهء من . محبتهايى را كه مادران به فرزندانشان دارند من به آنان تعليم كرده‌ام ، شمعى را كه من بيافروزم چگونه مىدرخشد . من به آن كودك عنايتها كردم و رابطه ها ميان او و اجزاء هستى و ميان او و خودم بر قرار كردم تا الطاف بىواسطهء مرا ببيند و در كشا كش علل و معلولات گرفتار نشود و هر كمك كه بخواهد از من طلب كند . نيز هيچ عذرى در برابر من و شكايتى از هيچ يار بد نداشته باشد . كودك آن حراست و پروراندن در آغوش محبت را با صد رابطه با من ديد و فهميد كه من او را بىواسطه پرورده‌ام ، اما -\r\n\r\n( ( 4843 ) ) شكر او آن بودى اى بندهء جليل\r\nكه شد او نمرود و سوزندهء خليل\r\n\r\n","description":"","footnote":"","page_name":" 604 ","page_number":608},
  {"content":"\r\nمانند اين شاه زادهء ميانين كه با تكبر و صاحب مقام بودن شكر شاه چين را ادا كرد و با خويشتن گفت كه حال كه من صاحب ملك و اقبال هستم ، چرا از كس ديگر تبعيت كنم ؟ آن همه لطفهاى شاهانه كه در حقش صورت گرفته بود ، به جهت نخوت و تكبر در دلش پوشيده گشت .\r\nمانند نمرود كه از روى نادانى و نابينايى آن همه الطاف الهى را زير پا گذاشت . آن كودك ناتوان -\r\n\r\n( ( 4848 ) ) اين زمان كافر شد و ره مىزند\r\nكبر و دعوى خدايى مىكند\r\n\r\nبا بال و پر سه كركس مىخواهد به آسمان صعود كند و با من بجنگد اين پليد حق نشناس صدها هزار طفل بىگناه را مىكشد ، تا ابراهيم خليل را پيدا كند چرا ؟ زيرا -\r\n\r\n( ( 4851 ) ) كه منجم گفت اندر حكم سال\r\nزاد خواهد دشمنى بهر قتال\r\n( ( 4852 ) ) هين بكن در دفع آن خصم احتياط\r\nهر كه مىزاييده مىكشت از خباط\r\n\r\nبه كورى چشمش طفل وحى گير متولد شد و خون صدها هزار طفل در گردنش ماند . شگفتا ، آن نمرود گويى ملك و سلطنت كبر آور را از پدر دريافته بود كه نه بلكه غرورى باعث شد كه اصل و نسب خود را فراموش كند . اگر ديگران از پدر و مادر پرده‌اى در درونشان آويختند ، نمرود گوهرهاى گران بها را از مادر يافته بود . امان از دست اين نفس -\r\n\r\n( ( 4856 ) ) گرگ درنده است نفس بد يقين\r\nچه بهانه مىنهى بر هر قرين\r\n\r\nاين نفس زشت كافر و احمق از ضلالتى كه دارد ، صد كلاه به سر كچل مىگذارد و آن را مىپوشاند . اى بنده فقير ، به اين دليل است كه مىگويم : زنجير از گردن اين سگ هار بر مدار .\r\nاگر اين سگ را تعليم كنى و سگ معلم شود ، باز سگ است ، آن را ذليل و رام كن كه موجود بد رگى است .\r\n","description":"","footnote":"","page_name":" 605 ","page_number":609},
  {"content":"\r\nپليدى اين نفس حتى در حال طواف خانهء خدا نيز گريبانت را رها نمىكند ، زيرا تو در آن حال كه مشغول طواف خانه خدايى ، مانند چرم طايف كه معروف است ، نفست ميل به سهيل دارد كه رنگ و بويى از آن ستاره بگيرد ، تا از ننگ پوستى تو را بخرد و چكمه‌اى بر پاى دوست شوى . من در بارهء نفس چه بگويم ؟ -\r\n\r\n( ( 4862 ) ) جمله قرآن شرح خبث نفسهاست\r\nبنگر اندر مصحف آن چشمت كجاست ؟\r\n\r\nداستان نفس قوم عاد را در نظر بياور كه وقتى براى خود وسيله پيدا كرد ، در پيكار با پيامبران مو شكافىها مىنمود . قرن بعد از قرن آتشها از نفس پليد در جهان مىافتاد و شعله ها مىكشيد .\r\n","description":"","footnote":"","page_name":" 606 ","page_number":610},
  {"content":"\r\n\r\nرجوع به قصهء شاه زاده كه زخم خورده از خاطر شاه پيش از استكمال فضايل ديگر از دنيا برفت\r\n\r\n( ( 4865 ) ) قصه كوته كن كه راى نفس كور\r\nبرد او را بعد سالى سوى گور\r\n( ( 4866 ) ) شاه چون از محو شد سوى وجود\r\nخشم مريخيش آن خون كرده بود\r\n( ( 4867 ) ) چون به تركش بنگريد آن بىنظير\r\nديد كم از تركشش يك چوبه تير\r\n( ( 4868 ) ) گفت كو آن تير و از حق باز جست\r\nگفت اندر حلق او آن تير توست\r\n( ( 4869 ) ) عفو كرد آن شاه دريا دل ولى\r\nآمده بُد تير او بر مقبلى\r\n( ( 4870 ) ) كشته شد در نوحهء او مىگريست\r\nاوست جمله هم كشنده هم وليست\r\n( ( 4871 ) ) ور نباشد هر دو او پس جمله نيست\r\nهم كشندهء حلق و هم ماتم كنيست\r\n( ( 4872 ) ) شكر مىكرد آن شهيد زرد خدّ\r\nكان بزد بر جسم و بر معنى نزد\r\n( ( 4873 ) ) جسم ظاهر عاقبت خود رفتنيست\r\nتا ابد معنى بخواهد شاد زيست\r\n( ( 4874 ) ) آن عتاب ار رفت هم بر پوست رفت\r\nدوست بىآزار سوى دوست رفت\r\n( ( 4875 ) ) گرچه او فتراك شاهنشه گرفت\r\nآخر از عين الكمال او ره گرفت\r\n( ( 4876 ) ) و آن سيم كاهلترين هر سه بود\r\nصورت و معنى به كلى در ربود\r\nدختر و ملك و خلافت او گرفت\r\nمىسزد گر زاين نمانى در شگفت\r\nمن ز طول قصه گشتستم ملول\r\nمن غريق بحر معنى تو عجول\r\nآن كهين از ذلت و عجز و نياز\r\nيافت مقصود از كريم كار ساز\r\n\r\n","description":"","footnote":"","page_name":" 607 ","page_number":611},
  {"content":"\r\n\r\n\r\n( ( 4866 ) ) شاه چون از محو شد سوى وجود\r\nخشم مريخيش آن خون كرده بود\r\n( ( 4867 ) ) چون به تركش بنگريد آن بىنظير\r\nديد كم از تركشش يك چوبه تير\r\n( ( 4868 ) ) گفت كو آن تير ؟ و از حق باز جست\r\nگفت اندر حلق او آن تير توست\r\n\r\nنتيجهء گناهان و مخصوصاً اثر ظلم كار خود را مىكند ، خواه شخص مظلوم و كسى كه گناه در حق او صورت گرفته است ، از آن گناه و ستم ، ناروايى و درد را احساس كند يا نه و چه از آن گناه و ستم كه در باره اش صورت گرفته آهى بكشد و اظهارى كند يا نه .\r\nمضمون ابيات مورد تحليل با نظر به -\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nو با نظر به آيات و روايات بسيار فراوانى كه صريحاً براى هر گناه مخصوصاً ستم اثرى را اثبات مىكند و مىگويد : اثر آن گناه و ستم كار خود را خواهد كرد ، بدون احتياج به آگاهى طرفين و اظهار كسى كه ستمى در حق او صورت گرفته است . اين قانون مسلم مىشود كه -\r\n\r\nيا سبو يا خم مىيا قدح باده كنند\r\nيك كف خاك درين ميكده ضايع نشود\r\n\r\nو معلوم مىشود كه -\r\n\r\nدانه‌اى در صيدگاه عشق بىرخصت مچين\r\nكز بهشت آدم به يك تقصير بيرون مىكنند\r\n\r\nاين قانون را شما مىتوانيد به جهت اختلاف عينكها با عبارات گوناگون از همه كس بشنويد . كسانى هستند كه سلطهء الهى را به جهان هستى نمىپذيرند و مىترسند كه بگويند : موجود برين است كه نتيجه‌اى را دنبال كارى پديد مىآورد ، اگر چه در مجراى طبيعت قابل مشاهده نيست ، لذا مطلب را به طبيعت ناخود آگاه\r\n","description":"","footnote":"","page_name":" 608 ","page_number":612},
  {"content":"\r\nنسبت داده مىگويند : « انتقام طبيعت ، « دست انتقام طبيعت از آستين بيرون آمد و نتيجهء كارش را روى دستش گذاشت » با اين گونه جملات ، محاسبهء پشت پرده را با مفاهيم روى پردهء طبيعت بيان مىكنند .\r\nكلمهء انتقام همان اندازه از ديدگاه آنان : مناسب است كه حسابگر آگاه و مسلط ولى چرا كلمهء انتقام به جاى معلول جبرى انجام وظيفه مىكند ، ولى كلمهء حسابگر آگاه و مسلط مورد حساسيت و آلرژى افراطى قرار مىگيرد ؟ احتياج به تأمل زيادى دارد .\r\nبهر حال قانون عمل و عكس العمل آن عموميت را دارد كه در ما فوق جريان عليت محسوس در جهان هستى مشاهده مىشود ، با هر تعبيرى كه اين حقيقت را برساند ، پذيرش قانون مزبور همگانى است .\r\nمگر با همين مناقشات لفظى در بارهء خود طبيعت رو برو نيستم ؟ ما در نظريات طبيعت گرايان ، تجريدها و حقايق ما فوق را مىبينيم كه با فرض صحت تعريفى كه به طبيعت گفته مىشود ، خود طبيعت را از مقام خدايى هم بالاتر مىبرد و در عين حال كه ماوراى طبيعت را انكار مىكند ، طبيعتى ما وراى طبيعت را اثبات مىنمايد . نكته‌اى را كه جلال الدين در ابيات مورد تحليل آورده است ، اين حقيقت را هم روشن مىسازد كه چنان كه در آمدن اثر گناه ، آگاهى خود گناه كار به آن اثر شرط نيست ، همچنان آگاهى شخصى كه گناه و ستم در حق او انجام گرفته است . آگاهى به اثر آن گناه و ستم شرط نمىباشد . -\r\n\r\nديدى كه خون ناحقِ پروانه شمع را\r\nچندان امان نداد كه شب را سحر كند\r\n\r\nخواه پروانه و شمع بدانند كه چه مىكنند و اثر كار آنان چيست و چه ندانند ، پروانه خواهد سوخت و شمع در دنبالش راه خاموشى را پيش خواهد گرفت .\r\nمسئلهء ديگرى كه در ابيات مورد تحليل جلب توجه مىكند ، اين است كه مىگويد :\r\n\r\n( ( 4867 ) ) چون به تركش بنگريد آن بىنظير\r\nديد كم از تركشش يك چوبه تير\r\n\r\n","description":"","footnote":"","page_name":" 609 ","page_number":613},
  {"content":"\r\n\r\nو نمىفهمد كه آن تير گم شده از تركشش كجا پريده است ؟ لذا از خدا سؤال مىكند و مىفهمد كه در حلقوم آن شه زاده جاى گرفته است . اين مطلب اثبات مىكند كه نيروهاى روانى مردان عارف قابل شمارش و تعين مىباشد ، به طورى كه افزايش و كاهش در آنها امكان پذير است ، در صورتى كه اگر نيروهاى روحى عارف به سبب تزكيهء نفس به منبع الهى به پيوندد ، كاهشى بر آنها راه نخواهد يافت ، مگر اين كه خود عارف از آن حالت ربانى تنزل كند ، چنان كه در ديوان شمس تبريزى مجسم كرده است .\r\n\r\nاندك اندك راه زد سيم و زرش\r\nمرگ و جسك نو فتاد اندر سرش\r\nعشق گردانيد با او پوستين\r\nمىگريزد خواجه از شور و شرش\r\nعارف اينك گشته اكنون خرقه دوز\r\nرفت و جد و حالت خرقه درش . . .\r\nعشق را بگذاشت دمّ خر گرفت\r\nعاقبت شد خرمگس سرلشكرش\r\nملك را بگذاشت بر سرگين نشست\r\nلاجرم سرگين خر شد عنبرش\r\n\r\nمگر اين كه بگوييم : جلوهء آن نيروى الهى در سطح طبيعى روح قابل افزايش و كاهش مىباشد .\r\nتفسير ابيات\r\nداستان را كوتاه كن . بالاخره نفس نابيناى شه زاده كشان كشان او را به سوى گور تيره و تاريك برد . وقتى كه پادشاه از حالت محو و استغراق در بىهشى به خود آمد ، كار از كار گذشته و خشم مريخى او خون شاه زاده را ريخته بود . ( 1 )  وقتى كه به تير دان درونىاش نگريست ، يك تير در آن تير دان كم شده بود . پرسيد آن تير كجا است ؟ از حق تعالى خواست كه جاى آن تير گم شده را به او نشان بدهد . خدا فرمود : آن تير به گلوى شه زاده نشسته است .\r\nاگر چه آن شاه دريا دل شه زاده را عفو كرد ، ولى تير از كمان جسته و كار خود را كرده بود .\r\n","description":"","footnote":" ( 1 ) ستارهء مريخ را در افسانه هاى كهن مظهر خشم و غضب مىدانستند . . ","page_name":" 610 ","page_number":614},
  {"content":"\r\nشه زاده كشته شد و پادشاه بر او گريه ها و نوحه كرد ، آرى همه امور دست او است و او است كه ولى حيات و موت است ( خدا ) يا مانند عيسى عليه السلام كه دست به حيات و موت مىبرد ، ولى به ذن خداوندى ، اگر او نتواند چنين كارى انجام بدهد ، پس پيروز مطلق كيست ؟ آن شهيد زرد روى شكرها مىكرد كه آن آسيب بر بدنش خورد نه بر معنى و روحش ، زيرا -\r\n\r\n( ( 4873 ) ) جسم ظاهر عاقبت خود رفتنى است\r\nتا ابد معنى بخواهد شاد زيست\r\n\r\nعتاب الهى در پوستش اثر گذاشت و بدون اين كه صدمه‌اى به روحش وارد شود ، مانند دوستى بىآزار به سوى دوست خود رفت . ( 1 )  اگر چه او نخست از دوال شاه توسل جست ، ولى عاقبت راه به سوى عين الكمال پيش گرفت . برادر سوم كاهلترين برادرها بود ، صورت و معنى يعنى دختر و ملك و خلافت را گرفت . شايسته است كه تو از اين تقسيم در شگفتى فرو نروى .\r\nمن از طول قصه ملول گشته و غرق در درياى معنا شده‌ام و تو شتاب زده‌اى كه باقى داستان را بشنوى . برادر كوچكتر با پذيرش ذلت و ناتوانى و نيازمندى ، مقصود خود را از خداوند كار ساز دريافت .\r\n","description":"","footnote":" ( 1 ) مضمون اين بيت بايد مورد تأمل قرار بگيرد . زيرا تكبر و نخوت چنان كه جلال الدين بارها در مثنوى گوشزد كرده است : آتش در خود روح شعله ور مىسازد ، مگر اين كه بگوييم : شه زاده در موقع عبور از اين دنيا و پيش از مرگ توبه كرده بود . . ","page_name":" 611 ","page_number":615},
  {"content":"\r\n\r\nمثل وصيت كردن آن شخص كه سه پسر داشت كه ميراث او به كاهلترين اولاد او دهند\r\n\r\n( ( 4877 ) ) آن يكى مردى به وقت مرگ خويش\r\nگفته بود اندر وصيت پيش پيش\r\n( ( 4878 ) ) سه پسر بودش چو سه سرو روان\r\nوقت ايشان كرده او جان و روان\r\n( ( 4879 ) ) گفت هر چه كاله و سيم و زر است\r\nآن برد زآن هر سه كاو كاهلتر است\r\n( ( 4880 ) ) گفت با قاضى و بس اندرز كرد\r\nبعد از آن جام شراب مرگ خورد\r\n( ( 4881 ) ) گفته فرزندان به قاضى كاى كريم\r\nنگذريم از حكم او ما سه يتيم\r\n( ( 4882 ) ) سمع و طاعت مىكنيم او راست دست\r\nآنچه او فرمود بر ما نافذ است\r\n( ( 4883 ) ) ما چو اسماعيل ز ابراهيم خود\r\nسر نپيچيم ار چه قربان مىكند\r\n( ( 4884 ) ) گفت قاضى هر يكى با عاقليش\r\nتا بگويد قصه‌اى از كاهليش\r\n( ( 4885 ) ) تا ببينم كاهلى هر يكى\r\nتا بدانم حال هر يك بىشكى\r\n( ( 4886 ) ) عارفان از دو جهان كاهلترند\r\nزآن كه بىشديار خرمن مىبرند\r\n( ( 4887 ) ) كاهلى را كرده‌اند ايشان سند\r\nكار ايشان را چو يزدان مىكند\r\n( ( 4888 ) ) كار يزدان را نمىبينند عام\r\nمىنياسايند از كد صبح و شام\r\nكار دنيا را ز كل كاهلترند\r\nدر ره عقبى ز مه گو مىبرند\r\nاين گزيند هر كه او باشد رشيد\r\nهين كه دنيا رفت و عقبى در رسيد\r\nمهترين را گفت قاضى باز گو\r\nقصه‌اى از كاهلى اى مال جو\r\n( ( 4889 ) ) هين ز حد كاهلى گوييد باز\r\nتا بدانم حد آن از كشف راز\r\nهين ز حد كاهلى شرحى دهيد\r\nتا ببينم من به چه حد كاهليد ؟\r\n( ( 4890 ) ) بىگمان خود هر زبان پردهء دل است\r\nچون بجنبد پرده سرها و اصل است\r\n( ( 4891 ) ) پردهء كوچك چو يك شرحهء كباب\r\nمىبپوشد صورت صد آفتاب\r\n( ( 4892 ) ) گر بيان نطق كاذب نيز هست\r\nليك بوى از صدق و كذبش مخبر است\r\n( ( 4893 ) ) آن نسيمى كه بيايد از چمن\r\nهست پيدا از سموم گولخن\r\n\r\n","description":"","footnote":"","page_name":" 612 ","page_number":616},
  {"content":"\r\n\r\n( ( 4894 ) ) بوى صدق و بوى كذب گول گير\r\nهست پيدا در نفس چون مشك و سير\r\nبوى اخلاص و نفاق بىمزه\r\nهست ظاهر همچو عود و انگزه\r\n( ( 4895 ) ) گر ندانى يار را از ده دله\r\nاز مشام فاسد خود كن گله\r\nور ندانى تو عجوز از شاهدى\r\nبىگمان گشته است چشمت فاسدى\r\nور تو نشناسى شكر را از صبر\r\nبىگمان شد حس ذوق تو خدر\r\nور يكى شد صوت بلبل با غراب\r\nهست بىشك حس سمع تو خراب\r\nور يكى گشتت سمور و خارپشت\r\nحس لمس تو به تو بنمود پشت\r\n( ( 4896 ) ) بانگ حيزان و شجاعان دلير\r\nهست پيدا چون فن روباه و شير\r\nچارهء كار حواس خويش كن\r\nوانگهى راه طلب در پيش كن\r\n( ( 4897 ) ) يا زبان همچون سر ديگ است راست\r\nچون بجنبد تو بدانى چه اباست\r\n( ( 4898 ) ) از بخار آن بداند تيز هش\r\nديگ شيرين را ز سكباج ترش\r\n( ( 4899 ) ) دست بر ديگ نوى چون زد فتا\r\nوقت به خريدن بديد اشكسته را\r\nآن يكى پرسيد صاحب درد را\r\nگفت در چندى شناسى مرد را\r\n( ( 4900 ) ) گفت دانم مرد را در حين ز پوز\r\nور نگويد دانمش اندر سه روز\r\n( ( 4901 ) ) و آن دگر گفت ار بگويد دانمش\r\nور نگويد در سخن پيچانمش\r\n( ( 4902 ) ) گفت اگر اين مكر بشنيده بود\r\nلب ببندد در خموشى در رود\r\nگفت مىرو گوى تا هفتم زمين\r\nتا ابد پوشيده بادم حال اين\r\nحال يك تن گر ندانم چه شود\r\nو اندر آن نقصان دينم چه بود\r\n\r\n","description":"","footnote":"","page_name":" 613 ","page_number":617},
  {"content":"\r\n\r\n\r\n( ( 4886 ) ) عارفان از دو جهان كاهلترند\r\nو آنكه بىشديار خرمن مىبرند\r\n( ( 4887 ) ) كاهلى را كرده‌اند ايشان سند\r\nكار ايشان را چو يزدان مىكند\r\n( ( 4888 ) ) كار يزدان را نمىبينند عام\r\nمىنياسايند از كد صبح و شام\r\n\r\nكدامين كاهلى است كه از كوشش و تكاپو برتر و شايسته تر است ؟\r\nگمان نمىرود كه دفاع جلال الدين از كوشش و تقلا در اين جهان هستى و تحريك او به سعى و حركت كه در سر تا سر مثنوى ديده مىشود ، از روى شوخى و ذوق پردازى بوده باشد ، زيرا جلال الدين است كه مىگويد :\r\n\r\nدوست دارد يار اين آشفتگى\r\nكوشش بىهوده به از خفتگى\r\nجهد كن جدى نما تا وا رهى\r\nور تو از جهدش بمانى ابلهى\r\nپاى دارى چون كنى خود را تو لنگ\r\nدست دارى چون كنى پنهان تو چنگ\r\nخواجه چون بيلى به دست بنده داد\r\nبىزبان معلوم شد او را مراد\r\nدست همچون بيل اشارتهاى اوست\r\nآخر انديشى عبارتهاى اوست\r\nچون اشارتهاش را بر جان نهى\r\nدر وفاى آن اشارت جان دهى\r\nپس اشارتهاش اسرارت دهد\r\nبار بر دارد ز تو كارت دهد\r\nاى مسيح خوش نفس چونى ز رنج\r\nكه نبود اندر جهان بىرنج گنج\r\n\r\nاين مضمون با تلفيقى از قدر الهى در سر تا سر دفترهاى مثنوى فراوان آمده است ، لذا ممكن است با مضمونى كه در ابيات مورد تحليل ديده مىشود ، سازگار نباشد . ولى با نظر به مقصودى كه جلال الدين در اين ابيات دارد مىتوان گفت : دو مضمون با يكديگر كاملًا سازگار مىباشد . به توضيح اين كه مقصود جلال الدين از كلمهء كاهلى در اين ابيات آن تن پرورى تبهكارانه نيست كه ضد عقل و آيات و روايات اسلامى است ،\r\n","description":"","footnote":"","page_name":" 614 ","page_number":618},
  {"content":"\r\n\r\nبلكه منظور عدم توجه به اراده و تصميم و عدم اطمينان به عليت قاطعانهء كارها و نتايجى است كه انسان عارف انجام مىدهد . يعنى مرد عارف كه مىداند سلطه و نظارت مطلقهء الهى در تمام اجزاء و شئون جهان هستى حكم فرما است ، و چون مىداند كه فيض هستى و تمام قدرتها هر لحظه از خداوند متعال به عالم هستى سرازير مىگردد لذا حالت تسليم راستين به خود مىگيرد و كمترين تكيه‌اى به كار و كوشش و اراده و تصميم خود نمىنمايد . اين تسليم منافاتى با تقلا و جهد و رنج بردن در زندگانى ندارد ، نهايت امر اين است كه او با تكيه و كار و كوشش نه براى جهان هستى و رويدادهاى قانونىاش وظيفه‌اى تعيين مىكند و نه براى خدا تكليفى . شاهد اين تاويل اين است كه نسبت كار و كوشش به مردان عارف در راه عالم آخرت مىدهد ، با اين كه آخرت جاى كار و كوشش نيست . نيز مىگويد :\r\n\r\nكار دنيا را ز كل كاهلترند\r\nدر ره عقبى ز مه گو مىبرند\r\n\r\nتفسير ابيات\r\nمردى در هنگام مرگ ، وصيتى كرده بود . اين مرد سه پسر مانند سرو روان داشت كه جان و روان خود را به آنان وقف كرده بود . در وصيت خود چنين گفته بود كه : من هر چه كالا و سيم و زر دارم ، به آن فرزندم بدهيد كه از همه تنبلتر است اين وصيت را به قاضى كرد و شراب مرگ را سر كشيد .\r\nفرزندان آن مرد به قاضى گفتند : ما هيچ يك از وصيت پدر روى گردان نخواهيم گشت ، مىشنويم و اطاعت مىكنيم و هر چه پدرمان گفته است ، در حق ما نافذ است .\r\nمانند حضرت اسماعيل عليه السلام هستيم كه از فرمان پدرمان اگر چه ما را قربانى كند سر پيچى نخواهيم كرد . سپس قاضى گفت : هر يك از شما داستان تنبلى خود را از روى عقل و خردى كه دارد باز گو كند .\r\n\r\n( ( 4885 ) ) تا ببينم كاهلى هر يكى\r\nتا بدانم حال هر يك بىشكى\r\n\r\n","description":"","footnote":"","page_name":" 615 ","page_number":619},
  {"content":"\r\nداستان خود را گفتند ، معلوم شد كه سومى كاهلتر از دو برادر ديگر مىباشد ، لذا صورت و معنى به كلى نصيب او گشت ، عارفان در هر دو جهان حالت تسليم دارند كه بدون شخم و شيار كردن ، خرمن خود را به دست مىآورند .\r\nچون حقيقت كار آنان به دست خدا است ، لذا تكيه بر مسند كاهلى زده‌اند . ولى چون عاميان كار يزدانى را نمىبينند ، لذا صبح و شام مشغول جان كندن هستند . مردم راه طى كرده در كارهاى دنيا از همه كاهلتر ، ولى در راه آخرت گوى سبقت از ماه مىبرند . قاضى به آن سه فرزند گفت :\r\n\r\n( ( 4889 ) ) هين ز حد كاهلى گوييد باز\r\nتا بدانم حد آن از كشف راز\r\n\r\nاگر بگوييد من وضع درونى شما را مىفهمم ، زيرا -\r\n\r\n( ( 4890 ) ) بىگمان خود هر زبان پردهء دل است\r\nچون بجنبد پرده سرها و اصل است\r\n\r\nيك پردهء كوچك كه پيش چشمان آدمى قرار بگيرد ، صورت صد آفتاب را مىپوشاند .\r\nاگر چه در ميان انسانها دروغ گويى هم رايج است ، ولى بوى سخن صدق غير از بوى سخن كذب است و سخن خود حقيقت خود را آشكار مىسازد . نسيمى كه از فضاى چمن عبور كرده است ، يا باد سمومى كه از گلخن سير نموده و بر مشام آدمى رسيده است بيك ديگر مشتبه نمىشود .\r\nبوى صدق و بوى كذب گول گير در نفس گوينده مانند بوى مشك و سير تشخيص داده مىشود . همچنان بوى اخلاص و دو رويى بىمزه ، مانند عود و گياه صمغى است كه هرگز بهم ديگر مخلوط نمىشوند ، بنا بر اين -\r\n\r\n( ( 4895 ) ) گر ندانى يار را از ده دله\r\nاز مشام فاسد خود كن گله\r\n\r\nاگر ديدى جوان زيبا رو را از پير زن زشت نمىتوانى بشناسى ، حتما اختلالى در چشمت وجود دارد .\r\nاگر شكر را از دواى تلخ به نام صبر نتوانستى تفكيك كنى يقيناً ذائقهء تو تخدير شده است .\r\n","description":"","footnote":"","page_name":" 616 ","page_number":620},
  {"content":"\r\n\r\nاگر صداى بلبل و كلاغ را يكى مىشنوى ، بدون شك حس شنوايى تو ويران گشته است .\r\nاگر سمور و خار پشت براى تو يكى بنمايد ، حتما حس لامسه ات از تو روى گردان شده است . بانگ مردم ترسو و حيز از بانگ دلاوران شجاع مانند فن روباه و شير از يكديگر جدا است . پس نخست -\r\n\r\nچارهء كار حواس خويش كن\r\nوانگهى راه طلب در پيش كن\r\n\r\nبار ديگر بگويم كه زبان مانند سر ديگ است ، اگر حركت كند ، معلوم مىشود كه در ديگ درون تو چه آشى پخته است . هشياران از بخارى كه از ديگ بيرون مىآيد مىفهمند كه درون ديگ غذاى شيرينى پخته مىشود يا آش سركهء ترش .\r\nمردم در موقع خريدن ديگ نو دست به آن مىزنند ، سالمش را از شكسته اش تشخيص مىدهند .\r\nشخصى از يك صاحب درد آگاه پرسيد ، چگونه و با چند نشان مىتوانى مرد را بشناسى ؟ پاسخ داد : با اولين سخن كه از دهان او در آيد ، او را مىشناسم و اگر سخنى نگويد ، در مدت سه روز وضع او را به دست مىآورم .\r\nديگرى گفت : اگر سخنى بگويد ، او را مىشناسم و اگر ساكت شود ، او را در سخن پيچانم تا حقيقتش را درك كنم .\r\nسؤال كننده گفت : اگر اين حيله گرى تو را فهميده باشد ، و لب ببندد چه مىكنى ؟ در پاسخ او گفت : تا ابد حال آن شخص براى من پوشيده خواهد ماند .\r\nتمثيل\r\n\r\n( ( 4903 ) ) آن چنان كه گفت مادر بچه را\r\nگر خيالى آيدت در شب فرا\r\n( ( 4904 ) ) يا به گورستان و جاى سهمگين\r\nتو خيالى زشت بينى پر ز كين\r\n( ( 4905 ) ) دل قوى دار و بكن حمله بر او\r\nاو بگرداند ز تو در حال رو\r\nزآن كه بىترسى به سويش هر كه رفت\r\nآن خيال ديووش بگريخت تفت\r\n\r\n","description":"","footnote":"","page_name":" 617 ","page_number":621},
  {"content":"\r\n\r\n\r\n( ( 4906 ) ) گفت كودك با خيال ديووش\r\nاين چنين گر گفته باشد مادرش\r\n( ( 4907 ) ) حمله آرد افتد اندر گردنم\r\nزامر مادر پس من آنگه چون كنم ؟\r\n( ( 4908 ) ) تو همىآموزيم كه چست ايست\r\nآن خيال زشت را هم مادريست\r\n( ( 4909 ) ) ديو و مردم را ملقن آن يكيست\r\nغالب از وى گردد از خصم اندكيست\r\n( ( 4910 ) ) تا كدامين سوى باشد آن يواش\r\nالله الله رو تو هم زان سوى باش\r\n( ( 4911 ) ) گفت اگر از مكر نايد در كلام\r\nحيله را دانسته باشد آن همام\r\n( ( 4912 ) ) سرّ او را چون شناسى راست گو\r\nگفت من خامش نشينم پيش او\r\n( ( 4913 ) ) صبر را سلَّم كنم پيش درج\r\nتا برآيم بر سر بام فرج\r\nهست مر هر صبر را آخر ظفر\r\nهست روزى بعد هر تلخى شكر\r\n( ( 4914 ) ) ور بجوشد در حضورش از دلم\r\nمنطقى بيرون از اين شادى و غم\r\n( ( 4915 ) ) من بدانم كاو فرستاد آن به من\r\nاز ضمير چون سهيل اندر يمن\r\n( ( 4916 ) ) در دل من آن سخن زان ميمنه است\r\nزان كه از دل جانب دل روزنه است\r\nهست باقى شرح اين ليكن درون\r\nبسته شد ديگر نمىآيد برون\r\n( ( 4917 ) ) مر بزرگى ورا گردن نهم\r\nمنتى هم بر دل و بر تن نهم\r\n( ( 4918 ) ) چون فتاد از روزن دل آفتاب\r\nختم شد و الله اعلم بالصواب\r\n( ( 4909 ) ) ديو و مردم را ملقن آن يكيست\r\nغالب از وى گردد ار خصم اندكيست\r\n\r\nتلقين كنندهء مردم به خيرات و اخلاص كيست و تلقين كنندهء شيطان به اغوا كردن مردم كيست ؟\r\nجلال الدين در بيت مورد نقد و تحليل تلقين كنندهء شيطان و مردم را يكى مىداند و مسلم است كه منظورش از يك تلقين كننده خدا است . اين مطلب قابل تأمل است ، زيرا اين كه خداوند مردم را به وسيلهء وجدان و عقل و پيامبران به اخلاص و خيرات تلقين مىكند ، كاملًا صحيح است و اوست كه بر مبناى عدالت و لطف الهىاش در رسيدن مردم به هدف زندگى كمك مىكند و دايماً آيات خود را در طبيعت\r\n","description":"","footnote":"","page_name":" 618 ","page_number":622},
  {"content":"\r\n\r\nو انسانها نشان مىدهد .\r\nخداوند به وسيلهء عقل و وجدان تحريك و تشويق مىنمايد . پيامبران را براى ارشاد مردم مىفرستد ، ولى اغواى شيطان مردم را ، مستند به خدا نيست ، زيرا معصيت بزرگ شيطان كه سجده نكردن به آدم بود ، باعث شد كه او پليد و تبهكار شود .\r\nدر مقابل عبادات پيشين كه براى خدا انجام داده بود ، از خداوند عمر طولانى تا روز رستاخيز خواست . خداوند خواستهء او را به او بخشيد . قرار گرفتن شيطان در نظام هستى پس از پليد شدن - چنان كه در مباحث مربوط به شيطان گفته‌ايم ، مانند قرار گرفتن مدفوعات پليد انسانى است در تقويت مزارع و درختان .\r\nاين حالت قرار گرفتن در نظام خلقت با تلقين خداوندى نيست ، بلكه بهره بردارى از موجودى است كه با اختيار خود را پليد ساخته است .\r\n\r\n( ( 4923 ) ) هست باقى شرح اين ليكن درون\r\nبسته شد ديگر نمىآيد برون\r\nمر بزرگى را ورا گردن نهم\r\nمنتى هم بر دل و بر تن نهم\r\nچون فتاد از روزن دل آفتاب\r\nختم شد و الله اعلم بالصواب\r\n\r\nآفتابى كه ساليان متمادى از افق روح جلال الدين مىدرخشيد در اين جا غروب مىكند و ديگر اشعهء معرفت آن خورشيد از روزنهء دل بيرون نمىآيد جلال الدين سر تسليم بر خاك مىگذارد و به انتظار ابديت مىآرامد .\r\n\r\nدر غم ما روزها بىگاه شد\r\nروزها با سوزها همراه شد\r\nروزها گر رفت گو رو باك نيست\r\nتو بمان اى آن كه جز تو پاك نيست\r\n\r\nاينك جلال الدين ستاره گان و ماه و خورشيد و خاكدان كهن سال را مانند ميليونها كاروانيان پيش از خود و پس از خود وداع مىكند و مىرود در بستر خاك تيره مىآرامد\r\n","description":"","footnote":"","page_name":" 619 ","page_number":623},
  {"content":"\r\nو انبوهى از خاك را در سرزمين قونيه به روى خود مىكشد ، ولى هنوز آتش بانگ نايى كه در وى دميده است ، زبانه مىكشد و شعله هايش را در دلها و عقول هشياران تاريخ وارد مىكند .\r\nاين دل باختهء راه معرفت ، با انسانها سخن گفت ، و بهر جمعيتى نالان شد و جفت بد حالان و خوشحالان گشت . از اين سير و سياحت در انسان و جهان گلها چيد و آنها را در اختيار فرهنگ عموم بشر قرار داد . مغزى پر هيجان و روانى خندان داشت . در حيرتها فرو رفت و واقعيات فراوانى را دريافت و هر چه بود چنين مىنمايد كه :\r\nاو خودش بود و كس ديگر نبود ما هر چه فكر كرديم ، در تعريف شخصيت جلال الدين جز اين جمله‌اى پيدا نكرديم : كه چنين مىنمايد كه « او خودش بود » درخت بارورى در باغ فرهنگ اسلامى و ساخته شدهء فرهنگ انسانى پايدار اسلام بوده و اين دين جاويد را براى انسان شدن لازم و كافى مىديد و معتقد بوده است كه انسان مىتواند با شناخت فرهنگ اسلامى و پيروى عملى از آن خويشتن را بسازد و در گذرگاه انا لله و انا اليه راجعون شخصيت خود را به ثمر برساند .\r\nبار ديگر به اين نكته اشاره مىكنيم كه جلال الدين در انديشه ها و دريافتهاى عالى خود واقعيات و حقايق فراوانى را بيان نموده است و كمترين ترديد در عظمت فكرى و دريافتى او وجود ندارد . اعتقاد به اين كه جلال الدين از مردان كم نظير تاريخ فرهنگ بشرى چه شرقى و چه غربى است ، اعتقاد كاملًا به جا است ، ولى نبايد فراموش كنيم كه ما هرگز حق نداريم كه تكليف مغز و روان و واقعيات هستى را تعيين نموده و در بارهء جلال الدين به قضاوت افراطى مرتكب بشويم و بگوييم : نظير اين مرد را تاريخ بشرى پس از پيامبران نه در گذشته ديده است و نه در آينده نظير آن را خواهد ديد .\r\nتا آنجا كه امكانات ما اجازه مىداد ، با دقت و عشق و علاقهء فراوان در دفترهاى\r\n","description":"","footnote":"","page_name":" 620 ","page_number":624},
  {"content":"\r\n\r\nمثنوى انديشيديم .\r\nدر موارد زيادى عظمت معنى چنان ما را خيره مىساخت كه بىاختيار قلم را به زمين مىگذاشتيم و در بهت و حيرت فرو مىرفتيم . محصولى كه پس از حدود ده سال كار روى دفترهاى ششگانهء مثنوى به دست آمده همان است كه بارها گفتيم : جلال الدين مانند كوه آتش فشان پر جوش و خروش بوده است كه مواد بسيار مفيد را به فرهنگ انسانى - الهى تقديم كرده است و چون هيچ كس معتقد به عصمت جلال الدين نيست ، لذا در اسناد اشتباه و خطا به آن مغز نيرومند گناهى نيست ، بلكه گناه نابخشودنى تعيين حد و مرز به نبوغ و عظمتهاى مخفى در انسان است كه از محدوديت ديدگاه قضاوت كننده ناشى مىشود\r\nتفسير ابيات\r\nچنان كه مادرى به بچه اش گفت : اگر خيالى در تاريكى شب در گورستان يا جاى وحشتناك ديگر تو را فرا بگيرد ، دل قوى باش و به آن خيال حمله كن و اگر به او حمله كردى در همان دم فرار مىكند . هر كس بىترس و هراس به آن صورت خيال حمله كند ، آن خيال ديو صفت ، از او به تندى مىگريزد . كودك به مادرش مىگويد : اگر ما در آن خيال همچنين حرفى را به خيال بگويد ، و مرا مورد حمله قرار بدهد و به گردنم بيافتد ، چه كنم ؟ تو كه به من مىگويى در مقابل خيال نيرومند و چالاك بايستم ، آن خيال هم مادرى دارد و از اين سفارشات به او كرده است .\r\nتلقين كنندهء شيطان و مردم يكى است ، غلبه و پيروزىها مربوط به او است ، اگر چه عددش كمتر باشد . تا اسب آرام مشيت به كدامين سوى رو نمايد - « الله الله تو هم از آن سوى باش « بار ديگر آن سؤال كننده مىگويد اگر از شدت مكر پردازى حيلهء تو را بداند و اصلًا سخنى نگويد ، چطور راز نهانى او را كشف خواهى كرد ؟ گفت : من در پيش او خاموش مىنشينم و صبر را نردبان وصول به مقصودم قرار مىدهم و به فرج نهايى مىرسم .\r\nپايان صبر پيروزى و دنبال هر تلخى ، شكر شيرين است .\r\n","description":"","footnote":"","page_name":" 621 ","page_number":625},
  {"content":"\r\n\r\n\r\nاگر هم در حضورش منطقى بيرون از اين شاديها و اندوه ها بجوشد -\r\n\r\nمن بدانم كه فرستاد او به من\r\nاز ضمير چون سهيل اندر يمن\r\n\r\nآن سخن كه به درونم سرازير شده است ، يقيناً از آن جانب مبارك است ، « زان كه از دل جانب دل روزنه است » تتمهء اين مطلب شرحى دارد و ليكن درونم بسته شد و سخنى ديگر بيرون نخواهد آمد . پس از اين\r\n\r\n( ( 4917 ) ) مر بزرگى ورا گردن نهم\r\nمنتى هم بر دل و بر جان نهم\r\n( ( 4918 ) ) چون فتاد از روزن دل آفتاب\r\nختم شد و الله اعلم بالصواب\r\n\r\nخاتمة لولده الكامل المحقق بهاء الدين\r\n\r\n( ( 4919 ) ) مدتى اين مثنوى چون والدم\r\nشد خمش گفتم ورا كاى زنده دم\r\n( ( 4920 ) ) از چه رو ديگر نمىگويى سخن\r\nاز چه بربستى در علم لدن ؟\r\n( ( 4921 ) ) قصهء شه زادگان نامد به سر\r\nماند ناسفته دُر سوم پسر\r\n( ( 4922 ) ) گفت نطقم چون شتر زين پس بخفت\r\nنيستش با هيچ كس تا حشر گفت\r\n( ( 4923 ) ) هست باقى شرح اين ليكن درون\r\nبسته شد ديگر نمىآيد برون\r\nهمچو اشتر ناطقه اينجا بخفت\r\nار بگويد من زبان بستم ز گفت\r\n( ( 4924 ) ) وقت رحلت آمد و جستن ز جو\r\nكل شىء هالك الا وجهه\r\n( ( 4925 ) ) باقى اين گفت آيد بىزبان\r\nدر دل آن كس كه دارد زنده جان\r\n( ( 4926 ) ) گفت گو آخر رسيد و عمر هم\r\nمژده كامد وقت كز غم وا رهم\r\n( ( 4927 ) ) در جهان جان كنم جولان همى\r\nبگذرم زين نم در آيم در يمى\r\n\r\nتفسير ابيات\r\nمدتى مىگذرد كه اين مثنوى مانند پدرك خاموش شده و ديگر سخنى نمىگويد .\r\nبه او گفتم : اى بيدار زنده دم ، چرا ديگر سخنى نمىگويى ؟ چرا در علم لدنى را به روى مردم بسته‌اى ؟ داستان شه زادگان به پايان نرسيده و در فرزند سوم همچنان ناسفته و راز وجودش ناگفته ماند .\r\n","description":"","footnote":"","page_name":" 622 ","page_number":626},
  {"content":"\r\nپاسخ داد : ناطقهء تند و سبك بالم ، حال از كار افتاده و مانند شير راهرو در اينجا خوابيد . ديگر تا روز رستاخيز با كسى سخن نخواهد گفت -\r\n\r\n( ( 4923 ) ) هست باقى شرح اين ليكن درون\r\nبسته شد ديگر نمىآيد برون\r\n( ( 4924 ) ) وقت رحلت آمد و جستن ز جو\r\nكل شيء هالك الا وجهه\r\n( ( 4925 ) ) باقى اين گفته آيد بىزبان\r\nدر دل آن كس كه دارد زنده جان\r\n( ( 4926 ) ) گفت گو آخر رسيد و عمر هم\r\nمژده كامد وقت كز غم وا رهم\r\n\r\nو در جهان جان جولانها كنم و از نم ناچيز بگذرم و در درياها فرو روم حمد و سپاس بىكران مر خدا را كه توفيقش را شامل حالم فرمود كه در حدود ده سال از عمرم را در نيت كمك به خدمت گذاران فرهنگ سازندهء بشرى - الهى گذرانم و مقدمه‌اى بر نوع خاصى از فهم مثنوى نوشتم .\r\nاميدوارم فضلا و دانشورانى كه سر و كار با انسان خواهند داشت . در اين راه قدمهاى عالىتر و شايسته ترى را بردارند و دين خود را به فرهنگ بشرى - الهى ايفا نمايند . خداوندا -\r\n\r\nگر خطا گفتيم اصلاحش تو كن\r\nمصلحى تو اى سلطان سخن\r\nكيميا دارى كه تبديلش كنى\r\nگر چه جوى خون بود نيلش كنى\r\nاين چنين ميناگرىها كار توست\r\nوين چنين اكسيرها زاسرار توست\r\n\r\nبه تاريخ روز چهار شنبه 21 اسفند ماه 1353 شمسى مطابق 28 صفر 1395 قمرى پايان يافت .\r\n","description":"","footnote":"","page_name":" 623 ","page_number":627},
  {"content":"\r\n\r\nتذكرات لازم\r\n1 - غالب مطالبى كه در مجلدات يكم و دوم باجمال مورد بحث شده ، در مجلدات بعدى مشروحاً مورد بررسى قرار گرفته است .\r\n2 - ترجمه هايى كه در اين مجلدات از زبانهاى خارجى آورده شده است ، بر دو نوع است .\r\nنوع يكم - ترجمه هايى است كه از زبان اصلى به دست آورده‌ايم .\r\nنوع دوم - از ترجمه هايى است كه از زبان خارجى به فارسى و عربى به وسيلهء مترجمين محترم صورت گرفته است .\r\nدر اين نوع نيز دقت لازم شده است كه در بعضى موارد كه مطلب با اهميتى بوده است ، بوسيلهء متخصصين زبان اصلى تطبيق شود . گاهى نيز به ترجمه هاى متعدد مراجعه شده است .\r\nو در بعضى از موارد كه كتاب اصل را در اختيار نداشتيم ، به ترجمه ها اكتفا نموديم . اگر چه احتمال اشتباه در ترجمه ها احتمال با مورد است ، ولى ما محاسبهء علمى و فلسفى را روى آن ترجمه انجام داده‌ايم . در حقيقت مقصود ما اين بوده است : اگر مؤلف كتاب چنين چيزى را كه در ترجمه ديده مىشود ، گفته است ، صحت و بطلان و تفسير و توجيه آن به قرارى است كه مطرح كرده‌ايم .\r\nنظير تحقيق در بارهء آن جمله كه به جالينوس نسبت داده‌اند كه او گفته است : من آن قدر زندگانى را دوست دارم كه -\r\n\r\nراضيم كز من بماند نيم جان\r\nتا ز . . . اشترى بينم جهان\r\n\r\nجلال الدين در انتقاد از اين جمله مىگويد : من نمىدانم جالينوس اين سخن را گفته است يا نه ؟ روى سخن من با كسى است كه چنين سخنى را گفته باشم .\r\n3 - در سال 1344 شمسى هجرى ، جمعى از دوستان دانشمند و فضلاى پاك دل كه شيفتهء مقامات علمى و معرفتى جلال الدين مولوى بودند ، در تهران دور هم گرد\r\n","description":"","footnote":"","page_name":" 624 ","page_number":628},
  {"content":"\r\nآمده و با خلوص نيت و جديت كامل كتاب مثنوى را مورد بحث و بررسى قرار دادند اين جانب توفيق شركت در اين مجمع علمى و فلسفى و عرفانى را داشتم ، پيش از تاريخ فوق به مدت زيادى با مغز سرشار و روان پر جوش و خروش جلال الدين آشنايى داشته و از حقايق فراوانى كه در كتاب مثنوى آوردهاست ، بهره بردارى كرده بودم . مجمع فوق به اضافهء يك جلسهء ديگر كه تدريس مثنوى را در آن جلسه به عهده داشتم ، آشنايى اين جانب را با مثنوى جلال الدين نزديكتر و جدىتر نمود . اين دو جلسهء تحقيقى را با احساس عظمتى كه از كتاب مثنوى داشتم ، مرا به آن وادار كرد كه در حدود امكانات خود تفسير و نقد و تحليلى در بارهء اين كتاب بنويسم باشد كه در آماده كردن زمينه براى فهم مقاصد جلال الدين در مثنوى و بهره بردارى صحيح از آن قدمى برداشته شود و چنان كه متذكر شدم : اين اقدام تنها مقدمه‌اى براى اين نوع بهره بردارى از مثنوى تلقى شود .\r\n4 - در اينجا لازم مىدانم كه تشكرات صميمانهء خود را به دوست ارجمندم جناب آقاى حاج مهدى فكورى كه وسايل چاپ اين مجلدات را بىدريغ آماده كردند ، تقديم كنم .\r\nهمچنين تشكرات صميمانه‌ام را به دوست گراميم جناب آقاى حسين چهل تنى كه در تنظيم فهرستهاى مجلدات كوشيده و در اختيار ما گذاشتند ، تقديم مىنمايم .\r\nنيز از جناب آقاى رضا حيدرى مدير چاپخانهء حيدرى و آقاى عباس يوسفى و ساير متصديان حروف چينى كه نهايت كوشش را در چاپ اين مجلدات مبذول فرموده‌اند ، سپاس گزارم و توفيقات همهء آن دوستان را از خداوند متعال مسئلت مىدارم .\r\nپايان تفسير و نقد و تحليل مثنوى - جلال الدين محمد مولوى\r\n\r\n","description":"","footnote":"","page_name":" 625 ","page_number":629}
  ]