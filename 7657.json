[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد دوم\r\nباهتمام : دكتر سادات ناصرى\r\nحق طبع براى مترجم محفوظ است\r\nبتصحيح : دكتر : مهيار خليلى\r\nناشر :\r\nELMI\r\nمؤسسه مطبوعاتى علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمهء مترجم\r\nدر آغاز جلد اول از مجلد دوم همين كتاب به خود دارى از مقدمه اشاره نموده بآينده موكول داشتيم باز هم مىتوان شرح فوايد و منابع و تصرفات گوناگون مؤلف دانشمند را به زمان ديگرى موكول نمود و مطالعهء آن بدون شرح و بيان براى محققين كافى مىباشد ولى ناگزير براى احتراز از اشتباهاتى كه ممكن است فكر خواننده را منحرف كند به چند نكته اشاره كنيم .\r\nدر ترجمه نص كتاب بدون تصرف بسيار سعى شده و اين سعى گاهى به حد جمود و حتى عدم فهم كامل مترجم حمل شده ولى ما ترجيح داديم كه امانت ترجمه را بر - خودنمائى و تظاهر بفضل برتر نمائيم و لو اينكه حقايق بيك تأمل و تعمق كشيده و خواننده حيران شود . بزرگترين و بهترين شرط ترجمه هم امانت است و گر نه مترجم هر كه باشد چون داراى قدرت نقل و بيان باشد مسلما مىتواند از تمام اصل يك نحو بيان مستقل و حتى مجرد از خرافات نقل كند و در اينجا حاجت بذكر ترجمه نيست بلكه مترجم مىتواند خود مؤلف و نويسنده و مصنف باشد و فضل او در اين كار بيشتر از يك مترجم جامد ظاهر مىشود زيرا مترجم ناگزير كور كورانه مطالب را نقل كند و تعبدا عقايد مولف را و لو مقرون باوهام باشد پى روى نمايد مثل اينكه خواه و ناخواه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبافكار و آراء مؤلف بايد معتقد شود و در اينجا فضل مترجم محقق زايل مىشود زيرا خود داراى عقيده و حتى فهم و ادراك نخواهد بود در اينجا ترجمه از تاليف جدا مىشود و مترجم از خود داراى اعتقاد و تميز و فهم و حتى اضافه توضيح و حسن تعبير نخواهد بود از اين كتاب و كتب ديگر كه در عرض آن يا بهتر و كمتر كه خود مترجم مطالعه كرده و توانسته ما بين خوب و بد بتفاوت قائل شود يا خود تمام اخبار و حوادث و روايات و افكار را در بحث و تحقيق انتقاد كرده توانسته صحيح را از سقيم و خوب را از بد مجرد كند مىتواند از مجموع مطالعات و مقايسهء مؤلفات يك كتاب مفيد و منزه از اوهام و خرافات تاليف كند ولى در اينجا بر هر چيزى از اين مباحث مقدم و ارجمندتر باشد سند حقيقى تاريخ است كه چگونه نقل و ذكر شده تا خواننده خود شخصا بتواند حق را از باطل تميز دهد و بوجدان و فكر و ذوق خود عمل نمايد نه اينكه ديگرى براى او ميزان فهم و ادراك بسازد و بگويد حق اين است و باطل آن بنابر اين عين روايت از يك سند ترجمه و بوجدان خواننده واگذار شود بهتر از اين است كه نويسنده و مصنف و خود آن روايت را بفهم يا وجدان خود مجرد كرده و به صورت يك واقعه غير قابل ترديد ذكر نمايد در اينجا بطور مثال يك روايت از يك جنگ نقل مىشود تا خواننده بر فضيلت ترجمه واقف شود : مرحب يهود براى مبارزه بميدان رفت و جنگ مرد و مرد خواست . محمد بن مسلمه گفت : من بخونخواهى برادرم كه ديروز بدست يهود كشته شده بمبارزه مىروم پيغمبر هم قبول كرد و فرمود : خداوندا او را يارى كن . محمد رفت و او را كشت اين روايت را هم با جزئيات كارزار و آب و تاب بسيار نقل كرده و بر روايات ديگر هم مقدم داشته مثل اينكه واقعه اين است و بس پس از آن هم روايت قتل مرحب بدست على را نقل و خود هم داورى مىكند كه اين اشهر و اصح روايات است و ديگر شكى نمىماند كه مرحب پهلوان يهود بدست على كشته شده و با ترجيح اين روايت خبر محمد بن مسلمه نقض مىشود و در اينجا امتياز ترجمه از تاليف و فضيلت ذكر اسناد مختلفه و اشاره به صحت و سقم كاملا نمايان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمىشود و اگر مثلا يك مؤلف كه بعقيده خود اصح روايات را بدون بحث نقل كرده كسى مطلع نمىشود كه روايت ديگرى هم براى قتل مرحب مشهور ذكر شده و فوايد ذكر روايات مختلفه و حتى نقل اخبار متواتره يا متناقضه با عين سند بسيار است و بدون آن صحت و سقم نمايان نمىشود . از اين قبيل روايات مختلفه بسيار است و عقيدهء مسلمين اعم از اهل تشيع و تسنن ضمن بيان حقايق ظاهر مىشود . در جلد دوم هم اخبار و حقايق از خلال همين روايات مختلفه خصوصا در خلافت ابى بكر و چگونگى وقوع آن نمايان مىشود و باز با همين مباحث حق از باطل تميز مىشود و مترجم بوجدان و فهم و انصاف خواننده اعتماد مىكند كه عين روايات متناقضه را نقل كرده نه اينكه عقيده يا ادراك يا تعصب خود را به او تحميل و او را باطاعت كوركورانه يا تقليد و تعبد بدون ترديد تكليف مىكند .\r\nيكى از شروط ترجمه التزام بنقل عين عقايد مولف است و لو اينكه مخالف وجدان و عقل و قريحه و فهم مترجم باشد . بسيارى از خرافات كه شايد ذكر آنها در عالم اسلام ضرورت ندارد بلكه اهمال آنها يكى از ضروريات دين است با وجود اين و با جدال با وجدان خود و استهزاء بذكر و نقل آنها ناگزير آنها را عينا ترجمه نموديم گاهى هم بر حسب اقتضا و با احتياط بسيار از ملامت جهال كه نوعا معتقد هستند بفساد و بطلان آنها اشاره نموديم ولى اغلب آنها قابل اشاره نيست و براى توضيح بطلان آنها هم مجال يا محيط مساعد نيافته‌ايم و اگر هم اين باب را باز كنيم از اصل موضوع باز مىمانيم و شيوع و رسوخ بسيارى از آنها در افكار مردم قابل دفع و زوال نمىباشد و اگر همچنين بحثى اقتضا نمايد خود چندين كتاب لازم دارد و اين هم مخالف شروط ترجمه است و در اينجا هم مىتوان يك مثال باختصار نقل شود . در جلد اول و دوم ضمن وقايع مكررا بغيب - گوئى پيغمبر تصريح شده . مثلا شتر گم شده را خبر داده كه در فلان محل و بفلان نحو و صورت است . يا فردا چنين خواهد بود و چنان و اين قبيل روايات مخالف نص صريح قرآن است كه اين آيه باشد\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n« قل لا يعلم للغيب الا اللّه » يا آيه صريح ديگر « قل  لَوْ كُنْتُ أَعْلَمُ الْغَيْبَ »  و در عين حال در همان وقايع كه علم غيب را برسول اكرم بسته‌اند از قول و فعل آن بزرگوار اخبارى نقل شده كه علم غيب و معجزه را نقض و تكذيب نموده و خود پيغمبر آن را نفى فرموده و حتى در قبال اعتراض ياران و خردمندان از تصميم و عقيده خود منصرف شده و عقيده آنها را ترجيح داده مثلا در جنگ بدر در يك محل پرخطر اقامت فرمود يكى از ياران اعتراض كرد و پرسيد آيا انتخاب اين محل وحى منزل است كه كوركورانه اطاعت كنيم يا راى خود پيغمبر است فرمود : وحى نيست و بسته بتدبير و صلاح ديد شماست . معترض گفت :\r\nرخت بنديد و بجاى ديگر خالى از خطر برويد كه اين محل مخالف سياست جنگ است .\r\nبنابر اين همواره به اين آيه عمل مىكرد :  « وَ شاوِرْهُمْ فِي الْأَمْرِ »  كه خود هرگز بدون مشورت و مصلحت اقدام نمىفرمود و در اين كتاب و تمام كتب تاريخ از اين حيث و از جهات ديگر تناقض و اختلاف مقرون باوهام و خرافات بسيار است و مترجم هر قدر توانا باشد حق تصرف در خوب و بد ندارد ولى اگر اشاره كند خيانت در امانت ترجمه نكرده و گاهى ما هم و لو با علامت استفهام يا تعجب اشاره مىكنيم و در بعضى اوقات هم مجملا توضيح مىدهيم مانند واقعه معراج كه با آب و تاب ذكر شده و خود پيغمبر آن را به صورت رؤيا و تخيل آورده و اين موضوع يكى از بزرگترين مباحث دين اسلام است كه با يك جمله يا اشاره در آن غور نمىشود و نمىتوان عوام را كه بر آن شاخ و برگ نهاده‌اند متقاعد نمود و در عين حال خارج از موضوع و وظيفه ترجمه است كه ما بايد آن را با صحت انجام دهيم نه با معتقدات خود .\r\nيكى از مباحث بسيار سودمند و عجيب و لذت بخش وقايع حقيقى و حوادث عبرت آور است كه نمىتوان آنها را بدون شرح و جلب توجه خواننده اهمال نمود . مثلا بزرگترين دشمن اسلام بهترين دوست مسلمين شده . عمر كه قصد قتل پيغمبر يا آزار آن بزرگوار يا باز داشتن مسلمين از آن دين مبين را داشت و در اندك مدتى خود در مقدمه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبزرگترين ياران و ناشرين اسلام واقع گرديد تا بمقام خلافت رسيد . يا خالد بن وليد در جنگ احد لشكر اسلام را شكست داد و بعد خود لشكرهاى مختلف دشمنان اسلام را شكست داد و لقب شمشير خدا را هم گرفت . چگونه بزرگترين و دليرترين دشمنان مسلمين يار و ياور و يگانه فاتح عالم اسلام شده بود .\r\nابو جهل بزرگترين و بدترين خصم مسلمين بدست آنها كشته شد و فرزند او عكرمه بخونخواهى پدر سخت با مسلمين ستيز نمود ولى بعد مسلمان شد و خود يكى از سرداران دلير بود و در جنگ روميان خود و فرزندش عمرو كشته شدند و هر دو از خويشان خالد بودند و هر دو بر ران او سر نهاده جان سپردند . كه در جلد دوم مختصرا ذكر شده و اگر التزام به وظيفه امانت ترجمه نبود اين قبيل وقايع عبرت آور را با يك شرح مؤثر و دلنشين ذكر مىكرديم و هر يك از آنها يك مبحث اقتضا دارد . يا جنگها و مبارزات على عليه السلام را در هر يك از وقايع مذكوره چنان كه در كتب تاريخ مفصلا ذكر شده و در اين كتاب باختصار آمده بطور شايسته بيان شود و هر يكى از آنها را يگانه عامل بزرگ فتح و پيروزى اسلام ذكر كنيم البته بسيار مفيد است ولى با حفظ عين سند منافات دارد . اين همه روايات و اشعار و اخبار در شجاعت على و شمشير ذو الفقار آمده با يك سند تاريخى مسلم مىشود كه آن شمشير از دشمنان اسلام با واسطه برسول اكرم اهدا شده و پيغمبر آن را بعلى داده و آن يك پاره آهن آن هم از يك كافر بغنيمت برده شده ولى فضيلت آن ناشى از شمشير زن بوده نه از آهن و على بزرگتر از آن است كه با شمشير و سپر مباهات كند و چون سپر آن بزرگوار شكست در قلعه خيبر را سپر نمود پس او بود نه سلاح پولادين .\r\nذو الفقار را هم تصور كرده‌اند شمشير دو سر است و حال اينكه فقط يك خط در وسط داشت كه آن را بمنزله فقار پشت دانسته‌اند . ممكن است اين مبحث بادله و براهين و شرح و توضيح مفصل احتياج داشته باشد ولى شرط ترجمه و حفظ اصل و بقاء بر جمود خود و لو باحتمال جهل مترجم كشيده شود از تصرف و تخليص و تلخيص عقايد و آراء و روايات اولى مىباشد و حتى اين مقدمه را هم زايد مىدانيم .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدر اينجا بشرح حال مؤلف و فكر و عقيده و شايد حتى مذهب او بايد اشاره شود تا خواننده بتواند روايات اين كتاب را با ميل و عقيده و تعصب و وجدان مولف مقايسه كند كه مثلا اگر سنى متعصب يا شيعه متعصب باشد چگونه بنقل اخبار مختلفه موافق معتقدات خود مىپردازد . بايد گفت : علامه ابن الاثير با اينكه سنى بوده از تعصب و ميل ببعضى اشخاص مجرد و يا اگر هم تعصبى داشته سعى مىكرد كه آن صفت را در حق گوئى و حقيقت خواهى مستور بدارد و شأن مورخ حقيقى هم اين است كه بايد هر چه واقع شده بدون تطبيق آن با ميل و عقيده خود نقل كند و از جاده انصاف منحرف نشود . ابن اثير كه سنى بود در نقل حقايق با ابن جرير طبرى كه شيعى بود تفاوت نداشته و شايد طريقه خود را در نقل روايات از طبرى تقليد نموده و بايد گفت و اعتراف كرد هر دو از نقل خرافات و اوهام و حتى روايت اشعار مجعول منزه نبودند و شايد علت اين غفلت جمود مردم آن عصر بوده است و اغلب بلكه تمام مورخين عالم اسلام يا ملل و دول مختلفه عالم در ازمنه قديم مجرد از خرافات و اوهام نبودند از هردوت گرفته تا قرون اخيره و بسيارى از آنها براى مصلحت خود بجعل اخبار و نظم اشعار پرداخته‌اند خصوصا ابن هشام در بزرگترين تاريخ حيات پيغمبر اسلام كه بسيره ابن هشام معروف مىباشد . تناقض اخبار و روايات هم ناشى از جهل عموم و كم بودن نويسنده و مورخ بوده و اغلب روايات از دهان به گوش مىرسيد و معلوم است تصرف و كم و كاست تا چه اندازه بوده كه غير قابل احتراز از اشتباه و خطا مىباشد و عقل سليم مىتواند در اين قبيل اخبار و روايات داورى كند و بدين سبب ما بترجمه عين تاريخ اقدام مىكنيم كه بوجدان و فهم خوانندگان واگذار مىشود ولى هر روايتى سند ميخواهد و سند امروزى ما كامل ابن الاثير است كه بزرگترين تاريخ جامع عالم اسلام و ايران است و ايرانيان براى اطلاع بر تاريخ خود بعد از اسلام به اين كتاب نيازمند هستند و مجلدات ديگر از اين حيث بيشتر مورد علاقه و اهتمام و توجه كامل خوانندگان مىباشد .\r\nمجلد اول اين كتاب نيز حاوى قسمتى از تاريخ ايران است و بعقيدهء مورخين يا مردم قرون قبل شارح تاريخ عالم است از اول خلقت و ظهور آدم ولى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nچون مملو از خرافات است و اغلب از تورات افسانه‌هاى تاريخى پادشاهان ايران نقل شده و ايرانيان را از ترجمه و نقل آن بىنياز مىدانيم از ابتدا بترجمه آن خوددارى شده و از مجلد دوم شروع نموديم كه طبخ آن خاتمه يافته و اكنون به جلد دوم از مجلد دوم مىپردازيم كه در اينجا علاوه بر تاريخ اسلام جنگهاى ايران و تسلط اعراب بر اين سامان شروع مىشود و اين تاريخ بسى مفيد مىباشد . هر چند كه ما در جلد اول تاريخ ايران بعد از اسلام همين وقايع را بتفصيل نقل كرده‌ايم ولى ترجمه اين كتاب اگر هم فضل و مزيتى بر تأليف سابق ما نداشته باشد خود يك موضوع خاص و يك وضع ممتاز دارد و اميدواريم با ترجمه كتاب كامل فرهنگ تاريخى ايران هم كامل شود .\r\nيك نكته ديگر بايد يادآورى شود كه بمنزلهء دفاع از سبك و انشاء خود محسوب مىباشد و آن عبارت از حفظ اصل عبارت و ترجمه تحت اللفظى آن است و لو اينكه منجر بتكلف و تعقيد انشاء و انحراف از طريق بلاغت شود چنان كه اين گونه تعبير مكرر شده و آن عبارت از رعايت ادب دينى مىباشد مثلا در عربى « هو » آمده كه ترجمه آن او باشد و مقصود پيغمبر اكرم صلّى اللّه عليه و سلم است . ناگزير عين كلمه را تحت اللفظ ترجمه و نقل كنيم ولى چون در فارسى مخالف ادب دينى و منافى شأن آن بزرگوار است ميان دو هلال « حضرت او » قيد مىشود يا اينكه « او » ذكر شده تا خواننده متوجه اضافه آن بشود و اين رويه نهايت امانت را مىرساند و گر نه براى رعايت بلاغت و احتراز از تطويل به همان « ار » اكتفا مىشود . در تعبير هم مثلا بطور مطلق اشاره شده كه گفت يا شنيد يا چنين كرد و در سياق كلام عرب معلوم مىشود ولى در فارسى مفهوم نمىشود كه گوينده يا فاعل كيست خصوصا اگر متعدد باشند پس ميان دو هلال مثلا « عمرو » يا « خالد » اضافه مىشود تا خواننده بداند گوينده يا مباشر عمل كيست و از اين حيث اشتباه نشود و اين هم موجب افزايش سخن است و بعقيده ما اين اضافات بهتر از تصرف در اصل موضوع است ولى طريق ديگرى هم انتخاب\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nكرده‌ايم كه اگر گوينده مثلا پيغمبر باشد به كلمه « فرمود » و به آن اكتفا مىكنيم و معلوم است در محاوره و مذاكره اشخاص مختلف فقط پيغمبر بوده كه اين صفت لازمه آن بزرگوار است . در ترجمه تحت اللفظى قرآن مثل گاهى دچار يك تعبير معقد و حتى الامكان از سوء ادب احتراز مىكنيم . مثلا « حليم » كه صفت خداوند است در تراجم فارسى قرآن در قديم و حديث لفظ بردبار آمده و اين لفظ كه مركب از برد و بار است مخالف ادب دينى و حتى ادب عادى مىباشد و ما در تبديل آن بلفظ ديگر ديگرى كوشيديم و در بعضى عبارات عين « بردبار » را براى مزيد تفهيم باز ميان دو هلال آورده‌ايم تا دانسته شود كه وصف مخالف لفظ جلالت است و لفظ جلاله اصطلاح علماء و ادباء براى نام خداوند است كه غالبا بجاى اللّه گفته و نوشته مىشود ولى تمام مترجمين قرآن به فارسى متوجه نقص اين وصف و سوء ادب خود نشده‌اند هر چند اين قبيل وصف در اين كتاب بندرت آمده ولى اشاره به آن ضرورت دارد و اين اشاره براى دفاع از تكلف خود در انشاء است . يكى ديگر تكرار افعال است و اين هم براى حفظ اصل موضوع است و گر نه مىتوان چند جمله را بيك فعل يا رابط بست . ديگر ترجمه اشعار است كه بسيار مشكل مىباشد خود شعر در ادب عرب يك نحو بلاغت و ظرافت و لطافت معنى و ابتكار مضمون است ولى اگر در فارسى ترجمه شود فاقد اين مزايا مىگردد نه تنها ترجمه به فارسى بلكه ادب هر قومى به زبان قوم ديگر همين عيب و نقص را دارد كه اگر مثلا ابيات شعرى در عربى حائز نهايت بلاغت باشد در ترجمه به زبان ديگر فاقد آن مىگردد و هر قدر هم گفته شود اين اشعار شاهكار ادب است ادراك نمىشود و اين عيب در ترجمه و نقل نيست بلكه در تفاوت قرايح و افهام و چگونگى استعاره است . مثلا خيام مىگويد :\r\n ديديم كه بر كنگره‌اش فاخته * مىخواند و همى گفت كه كو كو كو كو \r\nاين لفظ كو كه به فارسى بمعنى كجا آمده و صوت آن پرنده است در هيچ زبانى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nقابل جمع نمىباشد مگر اينكه صداى پرنده بدون معنى توريه كه دو معنى باشد نقل شود . در اشعار عرب كه ما آنها را بنثر نقل كرده‌ايم مانند اين اشكال پيش آمده و لو اينكه ما اشاره بحسن آنها كرده باشيم و هر كه آن نثر را بخواند حتى يك نثر عادى و مبتذل را بران ترجيح مىدهد و حال اينكه بعضى از آنها بمنتهى درجه بلاغت رسيده است ما ترجيح مىدهيم كه در اصل موضوع بحث كنيم و وقايع تاريخ را بطوريكه شايسته يك محقق و مطلع و مو شكاف است براى خوانندگان شرح و توضيح دهيم نه اينكه به نقص عبارات يا كيفيت ترجمه و تكلف و جمود اشاره كنيم ولى اين مبحث كه فرع زائد بر اصل است در وضع حاضر و با اين كتاب بزرگ كه حتما بالغ بر بيست و پنج جلد خواهد شد براى ما ميسر نمىشود و آرزوى ما اين است كه يك كتاب تاريخ مهم ايران چه قبل از اسلام و چه بعد از آن براى ايرانيان تأليف و تدوين كنيم كه مجرد از خرافات و مقرون ببعضى نكات باشد تا فلسفه تاريخ و فوايد آن كاملا حاصل شود و مقصود از تاريخ نه تنها لذت اطلاع بر حوادث است بلكه كسب اعتبار و تحصيل تجربه و تشريح ذهن و عبرت گرفتن از وقايع گوناگون است كه « تجارب الامم » مسكويه يا مقدمهء ابن خلدون نمونهء آن مىباشد . ايران بيك تاريخ حقيقى عبرت آور احتياج مبرم دارد كه اگر عمر باشد بتدوين اين كتاب شروع خواهيم كرد اگر چه بطور نمونه كتاب « كورش نامه » و كتاب « ايران بعد از اسلام » و « ايران و اسلام » را تقديم جامعه نموديم ولى خود معتقد هستيم كه اين نحو كتب براى ادب و فرهنگ ايران كافى نمىباشد .\r\nطهران : عباس خليلى . سنه 1344\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبنام خداوند\r\n\r\nادامه حوادث سنه يازده هجرى\r\n\r\nداستان سقيفه و خلافت ابى بكر\r\nچون پيغمبر صلّى اللّه عليه و سلم وفات يافت انصار در سقيفه ( محل ) بنى ساعد جمع شدند كه با سعد بن عباده ( رئيس انصار ) براى جانشينى پيغمبر بيعت كنند .\r\nابو بكر آگاه شده باتفاق عمر و ابو عبيده جراح سوى آنها رفتند و پرسيدند ( با اعتراض ) اين كار چيست ؟ گفتند : ( انصار ) از ما يك امير باشد و از شما ( مهاجرين ) يك امير برگزيده شود . ابو بكر گفت : امراء از ما و وزراء از شما باشند . سپس ابو بكر گفت :\r\nمن يكى از اين دو مرد را براى شما اختيار مىكنم . عمر يا ابو عبيده كه استوارترين فرد اين امت است . عمر گفت : كدام يك از شما خشنود و نيك نفس باشد كه هر قدمى را كه پيغمبر پيش انداخت آن را بپذيرد و بدنبال آن گام بردارد ؟ ( مقصود ابو بكر كه براى نماز بجاى پيغمبر پيش قدم شده و يار غار بوده ) .\r\nعمر با او ( ابو بكر ) بيعت كرد و مردم ( مهاجرين ) از او پيروى كردند ولى انصار\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nيا بعضى از انصار گفتند : ما غير از على كسى را نمىپذيريم و بيعت نمىكنيم جز با على بنى هاشم و زبير و طلحه هم از بيعت ابى بكر تخلف و خوددارى نمودند . زبير گفت :\r\n( و شمشير را آخت ) من اين شمشير را بنيام بر نمىگردانم تا با على بيعت كنيد . عمر گفت شمشير او را بگيريد و به سنگ بشكنيد ( شمشير را ) سپس عمر آنها را براى بيعت كشيد . گفته شده كه چون على خبر بيعت ابو بكر را شنيد از « خانه » بدون ردا ، ( عبا ) يا ازار ( روپوش ) با شتاب خارج شد و با ابو بكر بيعت نمود سپس روپوش خود را خواست و پوشيد . ولى روايت درست و صحيح اين است كه امير المؤمنين بيعت نكرد مگر بعد از شش ماه . خدا داناتر است . ( مؤلف تمام روايات را نقل مىكند ولى به صحت يكى از آنها تصريح مىنمايد و در اينجا على را حتى قبل از خلافت با لقب امير المؤمنين ذكر كرده و اين نهايت انصاف و دقت در صحت روايت است . م ) گفته شده : چون مردم بر بيعت ابى بكر اجماع كردند ابو سفيان آمد و گفت :\r\nمن گرد و غبارى مىبينم كه هرگز فرو نمىنشيند مگر با خون .\r\nاى زادگان عبد مناف ( جد قريش ) ابو بكر ميان شما چه محل ( و قدرى ) دارد ؟\r\nآن دو مرد ضعيف ناتوان ، آن دو مرد خوار كه از همه خوارترند كجا رفتند ؟ على و عباس كجا هستند ؟ چه شده كه اين كار ( جانشينى پيغمبر ) بكمترين و پستترين طايفهء قريش رسيده ( مقصود طايفه تيم كه ابو بكر از آنها بود ) . سپس بعلى گفت : دست خود را بده كه با تو بيعت كنم . به خدا اگر بخواهى من سواران و پيادگان خود را بر او ( ابو بكر ) مسلط كنم . على عليه السلام ( نص مؤلف ) امتناع فرمود . آنگاه ابو سفيان اين دو بيت را از شعر متلمس انشاء كرد .\r\n و لن يقيم على خسف يراد به * الا الإذلال عير الحى و الوتد\r\nهذا على الخسف مربوط برمته * و ذا بشج فلا يبكى له احد \r\nيعنى هيچ كس بر تحمل خوارى كه به او تحميل مىشود بردبار و پايدار نمى - ماند مگر خرده يا ميخ طويله . آن يكى ( خر ) بخوارى با بند پوسيده بسته مىشود\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو آن ديگر ( ميخ طويله ) نواخته مىشود و كسى براى او زارى نمىكند . على به او نهيب داد و فرمود : به خدا تو در اين گفتار جز فتنه چيز ديگرى نمىخواهى . تو براى اسلام بسى فتنه و شر خواستى و برانگيختى ما بنصيحت تو حاجت نداريم .\r\nابن عباس گويد : من قرآن را بعبد الرحمن بن عوف مىآموختم . عمر براى حج رفت و ما هم با او رفتيم . عبد الرحمن گفت : من امير المؤمنين ( عمر ) را در منى ديدم كه مىشنيد ( هر دو شنيديم ) مردى مىگفت : اگر عمر بميرد ما با فلان بيعت خواهيم كرد . عمر گفت : من امشب ميان اين گروه برمىخيزم و به آنها اعلام خطر ( زينهار ) مىكنم و ميگويم بر حذر باشيد از قومى كه ميخواهند حق مردم را از مردم بربايند .\r\nگفتم : ( عبد الرحمن ) اى امير المؤمنين در موسم حج اوباش و طبقات پست مردم جمع مىشوند و آنها بر تو چيره خواهند شد از اين امر ميترسم كه سخنى بگويى كه آنها ندانند يا نپسندند يا حفظ نكنند ( بدان عمل نكنند ) و بجاى خود به كار نبرند و آن را همه جا ( بر خلاف مقصود ) شايع نمايند . صبر كن تا بمدينه برسيم بياران پيغمبر بيك وضع خاصى سخن خود را بگويى ( و دستور بدهى ) كه با نفوذ تو سخن ترا خواهند پذيرفت . گفت : ( عمر ) به خدا براى نخستين وقتى كه بتوانم در مدينه قيام كرده سخن خود را ( نيت خود را ) خواهم گفت . ( كه خلافت بچه شخصى سپرده شود ) . ( ابن عباس گويد ) : من بنا بر سخن ( و خبر ) عبد الرحمن روز جمعه در مدينه ( ميان مردم در آمدم ) كه ببينم و بشنوم عمر چه ميگويد . همين كه عمر بر منبر فراز آمد سپاس خداوند را آغاز نمود و ستود . پس از آن يادى از رجم ( سنگسارى ) آورد كه بعضى از عادات آن ( مخالف انسانيت ) در قرآن نسخ شده ( باطل و محو شده مقصود كيفر توحش آميز ) سپس گفت : شنيده‌ام كه يكى از شما گفته بود كه اگر امير المؤمنين ( عمر ) بميرد ما با فلان بيعت\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nخواهيم كرد . مغرور مشويد ( و فريب مخوريد ) اگر شنيده باشيد كه كسى گفته :\r\nبيعت ابو بكر تصادفى - ( ناگهانى - خطا - اشتباه . اتفاق كه نص آن فلته باشد و چيزى را گويند كه از دست رفته باشد ) بود . آرى چنين بود ( تصادف و غير منتظر ) ولى خداوند شر و فتنه آن را دفع كرد كسى هم ميان شما سربلندتر از ابو بكر نبود كه گردنها براى او فراز شود . ( مورد توجه ) او بهترين مردم بعد از پيغمبر بود .\r\nعلى و زبير و پيروان آنها تخلف كردند ( از بيعت او ) در خانه فاطمه جمع شده خوددارى نمودند . گروهى از انصار - همه انصار - هم از بيعت خوددارى كردند . مهاجرين هم گرد ابو بكر جمع شدند . من به او ( ابو بكر ) گفتم برويم نزد برادران ما انصار ما رفتيم كه ميان راه دو مرد پرهيزگار بما رسيدند يكى عويم بن ساعده و ديگرى معن بن عدى بودند كه هر دو در جنگ بدر شركت كرده بودند . بما گفتند : برگرديد و كار را ميان خود انجام دهيد . ما ( من و ابو بكر ) گفتيم به خدا ما بايد نزد آنها ( انصار ) برويم ما نزد انصار رفتيم و آنها در سقيفه بنى ساعده جمع شده بودند كه ميان آنها مردى با روپوش خود را پيچيده ( بيمار بود ) بود . من پرسيدم اين كيست ؟ ( خوب مىشناخت ولى چون خود را پوشيده بود نشناخت ) گفتند : سعد بن عباده . گفتم :\r\nبر او چه آمده است ؟ ( كه خود را پوشانيده ) گفتند : بيمار است ( دردناك ) . يكى از آنها ( انصار ) برخاست و خدا را سپاس گفت و ستود سپس چنين گفت : ما انصار ، و سپاه اسلام هستيم . شما مهاجرين گروهى نزد ما هستيد ( پناهنده ) چيزى از قوم شما بما رسيده كه شتاب كرده ميخواهند حق ما را از اين كار ( خلافت ) غصب كنند . چون گوينده خاموش شد من سخنى در سر پرورانيده بودم كه آن را در حضور ابو بكر بر زبان برانم . چون خواستم بگويم ابو بكر گفت : آرام باش و من نخواستم از امر او تمرد كنم . او برخاست و خدا را سپاس گفت . هيچ چيز از آنچه من در نظر داشتم و آماده كرده بودم فرونگذاشت . او منويات مرا با بهترين بيانى به زبان آورد و از\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمن بهتر بيان كرد . گفت : اى گروه انصار شما هيچ كار خوبى را وصف نمىكنيد مگر اينكه شما شايسته آن باشيد ولى عرب اين كار را در خور هيچ كس نمىدانند مگر از قريش باشد ( عرب اطاعت و اذعان نمىكند ) . آنها ( قريش ) از حيث محل و مكان ميان عرب منزلت و نسب دارند . من بيكى از اين دو مرد راضى هستم يكى عمر و ديگرى ابو عبيده سپس دست هر دو را گرفت و بلند كرد . من ( عمر ) به خدا آن سخن را اكراه داشتم . من راضى بودم كه سوى مرگ بروم و گردنم زده شود و خشنود نبودم كه امير قومى باشم كه ابو بكر ميان آنها باشد . چون ابو بكر سخن خود را پايان داد يكى از آنها ( انصار ) برخاست و گفت : منم آن پناهگاه و منم آن خوشه پرمايه « انا جذيلها المحكك و عذيقها المرجب » ( جذيل چوبى كه براى مواشى نصب مىشود و آنها تن خود را از جرب يا حشرات بدان چوب ماليده ميخارند . مقصود « من درمان دردها و من تكيه‌گاه افتادگان و پناه پناهندگان و چاره ساز قوم . و من خوشهء سنگين و پرمايه خرما هستم كه براى نگهدارى آن تكيه‌گاه مىسازند » هر دو كنايه از اين است كه من مرد مجرب خردمند و سرفراز هستم كه مردم چارهء كار خود را از من ميخواهند و آن جمله مثل معروف ميان عرب است كه بتفصيل تعبير و تفسير مىشود م ) بعد از آن جمله ( كه بليغ بود ) گفت : از ما امير و از شما امير برگزيده شود . فرياد و غوغا برخاست چون هياهو و گفتگو آرام شد من بابى بكر گفتم : دست خود را دراز كن كه با تو بيعت كنم او هم دست داد و من با او بيعت نمودم و مردم هم بيعت كردند . سپس بر سعد بن عباده هجوم برديم ، يكى از آنها گفت : سعد را كشتيد .\r\nمن گفتم : خدا سعد را بكشد به خدا ما هيچ كارى بهتر و نيرومندتر از بيعت ابى بكر نديديم زيرا ترسيدم از آن مردم جدا شويم و كار بيعت را يكسره نكنيم آنها بيعت ديگرى را انجام دهند آنگاه ما ناگزير خواهيم بود به چيزى كه پسند ما نباشد از آنها پيروى كنيم يا با آنها بستيزيم آن وقت فتنه بر پا و فساد ظاهر و غالب مىشود .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nابو عمرة انصارى گويد : چون پيغمبر وفات يافت انصار در سقيفه ( محل سرپوشيده - مسقف ) بنى ساعده جمع شدند . سعد بن عباده را حاضر كرده كه او را بر خود امير كنند ( كار را به او بسپارند ) او بيمار بود . پس از ستايش و سپاس خداوند گفت : اى گروه انصار شما در اين دين سابقه ( خوب ) و در اسلام فضيلتى داريد . اين فضيلت را هيچ يك از عرب نداشته . محمد بيش از ده سال ميان قوم خود بود كه آنها را به خداوند بخشنده دعوت و بشكستن بتها وادار مىكرد كه جز يك عده كم كسى به او ايمان نياورد كه آن عده كم قادر بر حمايت و دفاع از او نبودند ، دين او را هم پيش نبردند از آزار او هم نكاستند تا وقتى كه خداوند خواست شما را گرامى بدارد و نعمت خود را بشما اختصاص دهد آنگاه ايمان به خدا و رسول خدا را نصيب شما نمود كه شما توانستيد او و ياران او را حمايت كنيد و او و دين او را گرامى بداريد و با دشمنان او جهاد كنيد . شما سخترين مبارز نسبت بدشمنان او بوديد تا آنكه عرب راست شدند و امر خدا را خواه و ناخواه بخوشى يا اكراه اطاعت كردند . حتى كسانى كه دور بودند با خضوع و ذلت مطيع و منقاد شدند ، عرب با شمشيرهاى شما مطيع و فرمانبردار پيغمبر خدا شدند ، خداوند هم او را نزد خود برد ( وفات ) و او از شما خشنود و چشم او بشما روشن بود . شما به اين كار ( خلافت ) بايد منحصرا مستبد شويد ( بدون ديگرى ) و بمردم مجال ندهيد زيرا اين كار بشما اختصاص دارد نه به ديگران . آنها ( انصار سعد را ) اجابت كردند و گفتند : تو در اين عقيده رستگار و راى تو صواب است و ما اين امر را به تو مىسپاريم زيرا تو قانع كننده ( لايق و كافى ) و موجب خشنودى مؤمنين هستى . سپس با خود گفتگو و مشورت كردند و گفتند : اگر مهاجرين قريشى قبول نكنند و بگويند ما مهاجر و يار نخستين و طايفه و خويش و همدم پيغمبر هستيم براى چه شما سر اين كار با ما مخالفت و ستيز مىكنيد ؟\r\n( چه خواهيم كرد ؟ ) گروهى از آنها ( انصار ) گفتند : مىگوئيم يك امير از شما و يك امير از ما برگزيده شود و جز اين هرگز به كار ديگرى تن نخواهيم داد . سعد\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nگفت : اين اول ضعف ( و ذلت شماست - نبايد تن بدهيد كار را به خود منحصر نمائيد ) .\r\nعمر اين خبر را شنيد به خانه پيغمبر رفت كه ابو بكر در آنجا بود ، به او پيغام داد كه بيا بيرون . او جواب داد من مشغول هستم . عمر گفت : حادثهء رخ داده و تو بايد حاضر شوى ، او ( ابو بكر ) بيرون آمد و عمر به او خبر داد هر دو باتفاق ابو عبيده با شتاب سوى انصار ( در سقيفه ) رفتند . عمر گفت : ما رفتيم در حالى كه من سخنى آماده كرده بودم كه نزد آنها بپردازم . چون نزديك شدم و خواستم تكلم كنم ابو بكر مانع شد و خود او به آنچه نيت كرده بودم سخن راند . او پس از حمد خدا گفت : خداوند پيغمبرى براى خلق خود فرستاد كه شاهد امت باشد براى پرستش خداوند كه خداى يكتا را عبادت كنند و يگانه معبود بىهمتا بدانند و براى او شريك ( بت ) و چيزهاى ديگر قائل نشوند اعم از بتهاى سنگى و چوبى و غيرها . براى عرب سخت و ناگوار بود كه دين پدران را ترك كنند . خداوند مهاجرين را از قوم او بايمان و تصديق او مخصوص فرمود .\r\nآنها با او ( پيغمبر ) مواسات كردند و بر آزار و رنج و تكذيب و عذاب آن قوم صبر نمودند مردم همه با آنها مخالفت كردند و نعره ( شيرانه ) زدند و آنها با كمى عده و دشمنى و اذيت مردم نترسيدند و وحشت نكردند بنابر اين آنها نخستين مردمى هستند كه خداوند را در اين زمين پرستيدند . آنها نخستين گروهى هستند كه برسول ايمان آورده‌اند و آنها عشيره ( طائفه - قوم و خويش ) پيغمبر هستند و احق و اولى بدين امر ( خلافت ) مىباشند . هيچ كس جز ستمگر با آنها مخالفت نمىكند . شما گروه انصار كسى نمى تواند حق و فضل شما را نسبت بدين و سوابق اسلام منكر شود . خداوند شما را براى دين خود برگزيد كه اين دين را يارى كنيد و پيغمبر را نصرت دهيد و بشما محل مهاجرت ( حضرت او ) را اختصاص داد . همسران پيغمبر هم بيشتر و بهترين آنها از شما همچنين بهترين ياران از شما و ميان شما هستند پس از مقام مهاجرين هيچ مقامى به اندازه منزلت شما ارجمند نيست . بنابر اين ما امراء و شما وزراء هستيد كه بدون\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمشورت شما كارى انجام نخواهد گرفت ، حباب بن منذر بن جموح برخاست و گفت :\r\nاى گروه انصار اين امر را ( خلافت ) خود نگهداريد زيرا مردم ميخواهند بشما ظلم كنند ( اگر خوددارى كنيد ) هيچ كس جسارت اين را نخواهد داشت كه با شما بستيزد و مردم هرگز قادر بر مخالفت راى شما نخواهند بود زيرا شما گرامى و توانگر و داراى نفوس بيشتر و پناهگاه بهتر و شما نيرومند و دلير هستيد . مردم فقط متوجه اقدام و انجام شما هستند اختلاف نداشته باشيد كه كار شما تباه خواهد شد و انديشه شما بباد خواهد رفت اينها ( مهاجرين ) جز آنچه شنيديد نمىخواهند كارى بكنند بنابر اين بايد يك امير از آنها باشد و يك امير از ما . عمر گفت : هرگز دو امير با هم جمع نمىشوند . به خدا عرب هرگز راضى نخواهند شد كه شما را امير كنند و حال آنكه پيغمبر ما از ديگران ( غير شما ) باشد . عرب از اينكه كار خود را بدست كسانى بسپارد كه نبوت از آنها باشد هرگز ابا و خوددارى نمىكنند ما هم حجت و برهان داريم كه خود عشيره و ياران و اولياء محمد هستيم و مىتوانيم با همين حجت با مخالفين خود بستيزيم و نيرو و سلطهء محمد را حفظ كنيم ( چنان كه ميان بود ) حباب بن منذر گفت : اى قوم انصار خوددارى كنيد و دست نگهداريد . اين كار را داشته باشيد . سخن او ( عمر ) و ياران او را مشنويد ( نپذيريد ) . اينها ميخواهند حق شما را از اين كار غصب كنند . اگر امتناع كنند آنها را از اين بلاد طرد كنيد آنگاه خود اين كار ( خلافت ) را در دست بگيريد و بر اين امور مسلط شويد به خدا ( سوگند ) شما در اين كار از آنها احق و اولى هستيد زيرا اين كار ( اسلام ) با شمشيرهاى شما پيش رفت و مردم بسبب تيغهاى شما گرويدند و گردن نهادند من مرد مجرب و دانا هستم ( اين عبارت با تفسير و توضيح كه « جذيلها المحكك و عذيقها المرجب » بود كه تكرار نمى شود ) من ابو شبل ( پدر شير بچه - كنيه او ) در كنام شيران هستم ( شير بچه‌دار كه در حمايت بچه خشمگين و دلير است ) . به خدا اگر بخواهيد كه ما اين كار ( اسلام ) را مانند نخست برگردانيم ( كنايه از تباهى اسلام و برگشتن بروز اول از حيث ضعف و نص\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nعبارت گوش بريده و شكسته است ) عمر گفت : اگر چنين كنى كه خدا ترا خواهد كشت .\r\nگفت خدا ترا بكشد . ( حباب بعمر خطاب كرد ) . ابو عبيده گفت : اى گروه انصار شما نخستين مردمى بوديد كه يارى و همراهى كرديد . اكنون نخستين مردمى نباشيد كه تغيير و تبديل ( دين اسلام ) كرده باشند ( مرتد ) . بشير بن سعد پدر نعمان بن بشير برخاست و گفت : اى گروه انصار اگر چه ما داراى فضيلت جهاد كفار و سابقه دين اسلام بوده و هستيم . ما در اين كار ( اسلام ) جز رضاى خداوند و طاعت پيغمبر و بهبودى وضع خود چيز ديگرى نخواسته‌ايم . ما نبايد نسبت بمردم گردنكشى كنيم و سود دنيا را بخواهيم . بدانيد كه محمد از قريش است و قوم او ( حضرت او كه قريش باشند ) احق و اولى هستند . به خدا من هرگز با آنها در اين كار جدال و نزاع نخواهم كرد .\r\nاز خدا بينديشيد و بپرهيزيد و با آنها نستيزيد . ابو بكر گفت . اين عمر است و اين ابو عبيده هر كدام را مىپسنديد با او بيعت كنيد آن دو ( عمر و ابو عبيده ) گفتند ما اين امارت را بر تو اختيار نمىكنيم زيرا تو بهترين مهاجرين و جانشين پيغمبر ( خليفه ) هستى كه در نماز ترا پيشنماز كرده . نماز هم بهترين اعمال و فرايض اسلام است كيست شايسته آن باشد كه بر تو برترى يابد يا اين كار را در دست گيرد ؟ دست بده كه با تو بيعت كنيم . همين كه آن دو ( عمر و ابو عبيده ) خواستند با او بيعت كنند بشير بن سعد بر آنها سبقت جسته بيعت نمود ( نخستين كسى كه از انصار و عموم مسلمين بيعت نمود ) .\r\nحباب بن منذر فرياد زد : اى عاق ( قوم خود ) اى كسى كه عاق شده چه باعث شده كه تو چنين كارى كنى ( مبادرت كنى ) ؟ آيا نسبت بامارت پسر عم خود رشك بردى ؟ گفت :\r\nنه به خدا ولى نخواستم با اين قوم دربارهء حقى كه خدا به آنها داده مخالفت كرده باشم . چون اوس ( قبيله اوس ) چنين ديدند و دانستند كه خزرج قصد امارت سعد را دارد ( هر دو قبيله اوس و خزرج از انصار رقيب يك ديگر بودند ) با يك ديگر گفتگو كردند و اسيد بن حضير كه ميان آنها سالار و سر فراز بود گفت : به خدا اگر اين كار\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n( امارت ) بدست خزرج ( قبيله ) افتد آنها همواره نسبت بشما برترى و فضيلت خواهند داشت و هرگز بشما از آن بهره نخواهند داد . برخيزيد و بيعت كنيد . آنها هم برخاستند و با ابو بكر بيعت كردند . سعد و خزرج شكست خورده آنچه بر آن تصميم گرفته بودند تباه شد . مردم هم از هر طرف بر بيعت ابى بكر اقبال و شتاب نمودند . سعد بن عباده به خانه خود رفت و چند روزى ماند ابو بكر هم به او پيغام داد كه بيا بيعت كن زيرا مردم بيعت كرده‌اند . گفت : هرگز به خدا سوگند مگر آنكه شما را هدف كنم و هر چه در تركش تير داشته باشم سوى شما اندازم و سر نيزه خود را به خون شما آلوده كنم و شمشير خود را تا نيرو داشته باشم بر شما مسلط كنم و با شما با تمام خانواده خود و هر كه از من پيروى كند نبرد كنم و لو اينكه جن و انس شما را يارى كنند . من با شما بيعت نخواهم كرد تا نزد خداى خود بروم . عمر گفت : ما او را آزاد نمىگذاريم تا بيعت كند . بشير بن سعد گفت : او لجاج و عناد كرده ، با شما بيعت نمىكند تا كشته شود او هم كشته نمىشود مگر افراد خانواده و گروهى از قبيله او كشته شوند . او را به حال خود بگذاريد كه خوددارى او بشما زيانى نخواهد رسانيد زيرا او تنها يك مرد است و بيش نيست آنها هم از او صرف نظر و ترك كردند . اسلم ( قبيله ) آمدند و بيعت كردند .\r\nابو بكر با بيعت آنها نيرومند شد مردم هم بعد از آنها بيعت كردند .\r\nگفته شده : عمرو بن حريث از سعيد بن زيد پرسيد : چه وقت بيعت ابى بكر انجام گرفت ؟ پاسخ داد : روز وفات پيغمبر . اكراه ( مسلمين ) داشتند حتى اندك زمانى از يك روز بگذرد و آنها ( مسلمين ) بدون اجتماع ( اتحاد ) باشند .\r\nزهرى گويد : على و بنى هاشم و زبير شش ماه ماندند كه با ابو بكر بيعت نكردند تا فاطمه رضى اللّه عنها ( عليها السلام ) وفات يافت آنگاه بيعت كردند .\r\nروز بعد از بيعت ابى بكر بر منبر رفت و مردم يك بيعت عمومى با او كردند .\r\nاو خداوند را سپاس و ستايش كرد و گفت : ايها الناس ( اى مردم ) من بر شما امارت مىكنم\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو حال آنكه از شما بهتر نيستم . اگر نيكى كنم شما مرا يارى كنيد و اگر بدى كنم شما مرا اصلاح كنيد ( تعديل كنيد ) . راستى امانت است و دروغ خيانت . شخص ضعيف نزد من قوى مىباشد تا حق او را براى خود او بگيرم و شخص قوى نزد من ضعيف است تا حق را از او بگيرم ( و بذى حق بدهم ) بخواست خداوند . هيچ يك از شما جهاد را ترك نكند كه هر قومى كه از جهاد باز مانند خوار و نا توان مىشوند . مرا اطاعت كنيد مادام كه من خداوند و رسول را اطاعت كرده باشم . اگر من نسبت به خدا و رسول معصيت كنم ذمهء شما از طاعت و متابعت من برى خواهد بود ، برخيزيد نماز را ادا كنيد كه خداوند شما را بيامرزاد .\r\n( اسيد بن حضير ) بضم همزه و با حاء بىنقطه مضموم و با ضاء نقطه‌دار و آخر آن راء است .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبيان تكفين و دفن پيغمبر\r\nهمين كه بيعت ابى بكر انجام گرفت مردم به كارهاى دفن پيغمبر توجه نمودند .\r\nروز سه شنبه به خاك سپرده شد . گفته شده : سه روز مانده بود ( بسبب اختلاف ) ولى روايت اولى درستتر است كسانى كه غسل پيغمبر را بر عهده گرفتند على و عباس و فضل و قثم دو فرزند عباس و اسامه بن زبير و شقران غلام پيغمبر بودند . اوس بن خولى انصار كه در جنگ بدر هم شركت كرده بود هنگام غسل حاضر بود . عباس و دو فرزندش جسد ( مبارك ) را پشت و رو مىكردند و اسامه و شقران آب مىريختند و على غسل مىداد . جامه خود او بر او بود على هنگام انجام غسل مىگفت : پدر و مادرم فداى تو . زنده و مرده نيك ( و پاك ) بودى . از پيغمبر هم اوضاعى كه از مرده ديده مىشود ديده نشده بود . درباره چگونگى غسل آن حضرت متحير شده بودند كه آيا با جامه غسل دهند يا بىجامه . در حالتى ميان خواب و بيدارى الهام شدند يا مانند هاتفى كه ديده و شناخته نمىشود به آنها گفت : پيغمبر را با جامه خود غسل بدهيد و از جامه لخت نبايد كرد آنها هم به همان دستور الهامى يا غيبى عمل نمودند ( در عالم خيال ) . پس از غسل آن هم با جامه رسول اللّه را با سه جامه تكفين كردند دو جامه صحارى ( منسوب بصحار شهرى در عمان ) و يك برد ( روپوش ) معروف بحبره كه در هر سه جامه پيچيده شد . در محل دفن و اختيار مكان نيز با اختلاف عقيده گفتگو كردند . ابو بكر گفت : من از پيغمبر شنيده بودم كه هر پيغمبرى هر جا كه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nوفات يابد بايد در محل و مكان وفات دفن شود . آنگاه بستر او ( حضرت او ) را درنورديدند و در آن مكان به خاك سپرده شد ابو طلحه انصارى هم لحد را كند . مردم هم گروهاگروه داخل شده بر آن حضرت نماز خواندند ، مردان ، زنان ، كودكان سپس بندگان دسته دسته داخل شده نماز مىگذاشتند . شب چهارشنبه بود كه در قبر نهاده شد . كسانى كه داخل قبر آن حضرت شده على و فضل و قثم دو فرزند عباس و شقران بودند . اوس بن خولى انصارى بعلى گفت : ترا به خدا قسم مىدهم بگذار من از ديدن آن حضرت نصيبى برده باشم على امر داد كه او هم داخل قبر بشود و داخل شد مغيرة بن شعبه هم ادعا مىكرد كه من آخرين كسى بودم كه جسد ( مبارك ) را ديده بودم او گويد : من انگشتر خود را ( عمدا ) در قبر انداختم و بهانه آورده كه آن را پيدا كنم داخل قبر شدم ( و جسد حضرت را ) ديدم . گروهى از مردم عراق از على ( عليه السلام ) پرسيدند كه آيا مغيره در اين ادعا راست مىگويد : على فرمود مغيره دروغ ميگويد . آخرين كسى كه آن جسد را ديده قثم بن عباس بود .\r\nدر سنين عمر آن حضرت هم اختلاف بوده . ابن عباس و عايشه و ابن مسيب و معاويه روايت كرده‌اند كه سن آن حضرت شصت و سه سال بوده . باز هم از ابن عباس و دغفل بن حنظله نقل شده كه سن پيغمبر شصت و پنج سال بوده . عروة بن الزبير هم گفت فقط شصت سال بود .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nبيان لشكر كشى اسامه بن زيد\r\nپيش از اين نوشته بوديم كه حضرت نبى اسامة بن زيد را امير لشكر كرده و فرمان بسيج سوى شام داده بود آن بسيج شامل اهل شهر مدينه و پيرامون آن بود .\r\nميان مشمولين عمر بن الخطاب هم بود كه پيغمبر وفات يافت و جنبش لشكر بتعويق افتاد . اعراب هم عموما يا به وضع مخصوص از دين اسلام برگشتند . به اين معنى تمام قبيله مرتد شده يا جمعى از آن بطور خاص مرتد شده بودند . نفاق و اختلاف عقيده در همه جا بروز كرد و يهود و نصارى هم سر بلند كردند . مسلمين هم مانند گله در شب بارانى بىچوپان مانده بودند زيرا پيغمبر آنها وفات يافته و عده آنان كاسته و بر عده دشمنان افزوده شده بود . مردم بابى بكر گفتند : اينها چنين هستند مقصود از اينها لشكر مسلمين بفرماندهى اسامه و عرب هم چنان كه مىبينى بر تو شوريده‌اند و بندها گسيخته شده بنابر اين تو نبايد اجتماع مسلمين را پراكنده كنى ( لشكر اسامه را از ما دور مكن ) . ابو بكر گفت : به كسى كه جان من در دست اوست ( به خدا سوگند ) اگر گمان كنم كه درندگان مرا بربايند و پاره كنند كه بايد از اين فرمان تمرد كنم من هرگز تمرد نخواهم كرد و با علم باينكه دچار درندگان مىشوم لشكر اسامه را چنان كه پيغمبر فرموده سوق خواهم داد . با مردم هم گفتگو كرد و بسيج را مقرر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو آنها را تجهيز نمود ( براى جنگ شام ) . امر كرد كه هر يكى از افراد سپاه اسامه ( كه برگشته بود ) بلشكرگاه برگردد كه محل آن جرف است ( شش كيلومترى مدينه ) . آنها هم خارج شدند . ابو بكر كسانى را كه تخلف كرده و از قبايل بودند بازداشت آنها هم سوى قبايل خود مهاجرت كرده و عده آنها كم بود كه شروع بفساد و اغتشاش نمودند .\r\nچون سپاهيان سوى لشكرگاه در جرف روانه شده وعده آنان تكميل گرديد اسامه ( فرمانده ) عمر را سوى ابو بكر فرستاده كه اجازه دهد لشكر بمدينه برگردد زيرا بزرگان و اعيان قوم در آن لشكر بودند و او از آسيب مشركين نسبت بابو بكر خليفه پيغمبر و خاندان و حرم پيغمبر و ساير مسلمين بيمناك است مبادا مشركين آنها را غارت كنند و بربايند كسانى كه از انصار همراه اسامه در لشكر بودند بعمر گفتند : پيام ما را بابى بكر برسان و بگو فرماندهى سپاه را به كسى وا گذارد كه سن او بيشتر از اسامه باشد ( سن او در آن زمان هيجده سال بود ) عمر هم بفرمان اسامه نزد ابو بكر برگشت و پيام اسامه را رسانيد گفت : ( ابو بكر ) اگر سگها و گرگها مرا بربايند ( و پاره كنند ) من از امر پيغمبر تخلف نخواهم كرد . كارى را كه پيغمبر انجام داده من بايد انجام دهم . اگر هم در اين قريه و شهر جز من كسى باقى نماند من همه كس را روانه مىكنم و خود تنها ميمانم . عمر گفت : انصار اصرار دارند كه فرماندهى را به كسى واگذار كنى كه سن او بيشتر از سن اسامه باشد . ابو بكر كه نشسته بود از جاى خود جست و ريش عمر را سخت گرفت و گفت : مادرت بعزاى تو بنشيند اى فرزند خطاب . پيغمبر او را بفرماندهى نصب فرمود و تو به من دستور ميدهى كه من او را عزل كنم ؟ سپس ابو بكر خود نزد لشكر رفت و آنها را بدرقه نمود در حالى كه اسامه سوار بوده و ابو بكر در مشايعت او پياده مىرفت . اسامه گفت : اى خليفه پيغمبر يا بايد سوار شوى يا من بايد پياده شوم . گفت : هرگز به خدا نه تو پياده شوى و نه من سوار شوم . چه باك دارم از اينكه يك ساعت قدم خود را در راه خدا غبار آلود كنم زيرا مجاهد در راه خدا براى هر گامى كه بر ميدارد هفتصد حسنه ( نيكى نكوكارى )\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدريافت مىكند . اين حسنات براى او نوشته مىشود و هفتصد درجه هم بر پايه او افزوده و هفتصد گناه ( زشتى - بدكارى ) از او محو مىشود .\r\nچون چند قدمى برداشت و خواست برگردد باسامه گفت . اگر صلاح بدانى و اجازه دهى كه عمر مرا يارى كند اجازه ( برگشت او را ) بده سپس بانها پند داد كه خيانت و غدر مكنيد ، چيزى را از غنيمت از مسلمين نهان مداريد ، كشته را پاره پاره ( مثله ) مكنيد . طفل خردسال و پير سالخورده و زنان را مكشيد . هيچ نخل و درخت ميوه‌دارى را قطع مكنيد و مسوزانيد هيچ ميشى ( گوسفندى ) يا گاو و شترى مگر براى قوت خود بيهوده ( مكشيد ) .\r\nدر عرض راه بر مردمى خواهيد گذشت كه آنها در معبد و دير و صومعه نفس خويش را وقف عبادت كرده‌اند آنها را به حال خود بگذاريد ( و ميازاريد ) .\r\nبر مردمى هم خواهيد گذشت كه نزد شما ظرفى خواهند آورد حاوى انواع خوراكهاست . اگر چيزى از آنها تناول كرديد نام خدا را بر آن ذكر كنيد . بر - مردمى هم خواهيد گذشت كه ميان سر را تراشيده و از دو طرف زلفها را مانند سر بند ( عصابه ) رها كرده‌اند . شما آنها را با شمشير دور كنيد ( بكشيد ) .\r\nبرويد بنام خداوند ( بسم اللّه ) خداوند شما را از طعن و طاعون مصون بدارد باسامه هم تاكيد و سفارش كرد كه بدستور پيغمبر عمل كند . او رفت و قبيله قضاعه را كه مرتد شده بودند غارت نمود و غنيمتى بدست آورد و برگشت . مدت لشكر كشى او چهل روز بود و نيز گفته شده كه هفتاد روز بوده . لشكر كشى اسامه ( و انجام فرمان پيغمبر ) براى مسلمين سودمندترين كارها بود زيرا عرب گفتند : اگر آنها ( مسلمين ) نيرومند نبودند هرگز چنين لشكرى را نمىفرستادند ناگزير از بسيارى از كارهاى ( زشت ) خوددارى نمودند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nداستان اسود عنسى در يمن\r\nنام او عيهلة بن كعب بن عوف عنسى با نون و عنسى طايفهء از مذحج ( قبيله ) بود .\r\nلقب او ذو الخمار ( دهان پوش ) بود زيرا او هميشه دستار بر سر داشت و با دامن عمامهء خود دهان خود را مىپوشانيد ( خمار - معروف است - براى زن و مرد - زن با معجر و و مرد با دامن دستار نيمى از روى خود را مىپوشانيدند ) . پيغمبر امارت يمن را بامير ( ايرانى ) باذان كه مسلمان شده بود سپرد و او را بر تمام مخالفين خود مسلط فرمود .\r\n( باذان نوادهء وهرز ديلمى سردار شهير انوشيروان كه يمن را گشود ) از طرف پيغمبر والى يمن بود تا وقتى كه درگذشت . بعد از مرگ او پيغمبر يمن را به چند امارت تقسيم و بامراء خود واگذار فرمود . عمرو بن حزم را عامل نجران و خالد بن سعيد بن عاص را حاكم ما بين نجران و زبيد نمود . عامر بن شهر را امير همدان ( قبيله ) و شهر بن باذان را والى صنعا ( پايتخت كنونى ) فرمود . عك و طوايف اشعرى را بطاهر بن ابى هاله سپرد .\r\nمارب را بابى موسى سپرد . يعلى بن اميه را هم فرمانده سپاه ( يمن ) فرمود . معاذ هم معلم ( تعليم قواعد اسلام ) بود كه بهر نقطه از مراكز يمن و حضرموت منتقل مىشد زياد بن لبيد انصارى را حاكم حضرموت فرمود . سكاسك و سكون ( قبايل يمن ) بعكاشه بن ثور و على بن معاوية بن كنده عبد اللّه يا مهاجر واگذار نمود . پيغمبر بيمار شد و او ( عبد اللّه يا مهاجر ) نرفت تا آنكه ابو بكر او را روانه كرد . پيغمبر وفات يافت و آنها ( كه نام برده‌ايم )\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nدر يمن و حضرموت حاكم و عامل بودند ، نخستين كسى كه با اسود كاذب ( بعد از ادعاى پيغمبرى ) مخالفت و ستيز كرد شهر بود همچنين فيروز و داويه ( امراء ايرانى كه به يارى اسلام كمر بستند ) . آنا با او نبرد كردند . چون پيغمبر از حج وداع برگشت و از رنج سفر بيمار گشت غير از بيمارى وفات شنيد و آگاه شد كه اسود ادعاى پيغمبرى نموده . او شعبده باز و نيرنگ ساز بود كه چيزهاى عجيب را نمايش مىداد قبيله مذحج از او پيروى نمود و اين نخستين بارى بود كه مردم مرتد شدند و نخستين برگشت از اسلام بود در زمان خود پيغمبر . او ( اسود ) نجران را غارت و عمرو بن مخزوم را از آنجا اخراج نمود همچنين خالد بن سعيد كه خارج گرديد . قيس بن عبد يغوث بن مكشوح ضد فروه بن مسيك كه امير قبيله مراد بود قيام كرد و او را از محل حكومت خود راند و خود جاى او را گرفت . اسود از نجران سوى صنعا رفت . شهر بن باذان ( امير مسلمان ايرانى از طرف پيغمبر ) با او مقابله و مقاتله كرد و كشته شد . اين واقعه بيست و پنج روز بعد از قيام اسود رخ داد . معاذ هم از او گريخت و بابى موسى پيوست كه در مارب ( محل ) بود هر دو هم بحضرموت پناه بردند .\r\nكسانى كه از قبيله مذحج باسلام خود باقى بودند بفروه ملحق شدند ( امير مسلمان از طرف پيغمبر ) ملك يمن هم براى اسود خالص و يكسره گرديد . امراء يمن ( كه مسلمان بودند ) همه بطاهر بن ابى هاله ملحق شدند مگر عمرو و خالد كه هر دو بمدينه برگشتند .\r\nطاهر هم در عك ( محل ) و كوهستان صنعاء پناه برده بود . اسود هم بر سراسر بيابان‌ها از حضرموت گرفته تا طائف و بحرين و احساء ( كنار خليج فارس ) و عدن مسلط شد . كار ( فتنه ) او مانند آتش‌سوزى بسرعت همه جا را گرفت . او هنگامى كه با شهر ( امير سابق الذكر ) روبرو شده بود هفتصد سوار ( اسب سوار ) داشت غير از شتر سواران . كار او بزرگ شد ( عظمت يافت و پيشرفت نمود ) . جانشين او در مذحج عمرو بن معديكرب را ( دلير مشهور عرب كه بعد از اسلام مرتد شد و دوباره مسلمان و در فتح الفتوح نهاوند كشته شد )\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبجانشينى خود بر گزيد . فرمانده سپاه او قيس بن عبد يغوث بود فرماندهى و كار ابناء ( فرزندزادگان ايران كه ترجمه عربى معروف آن ابناء الاحرار است و غالبا ابناء گفته مىشود كه پدران آنها در زمان انوشيروان يمن را از حبشه باز گرفتند و تا زمان ظهور اسلام امارت يمن را داشتند و با مجاهده آنان اسلام منتشر شد ) كه در يمن بودند به عهده دو ( سردار ) فيروز و داذويه بود . اسود هم پس از كشتن باذان زن او را بزنى گرفت ( ربود ) آن زن دختر عم فيروز بود ، مسلمين حضرموت ترسيده بودند كه اسود لشكرى به آنجا بفرستد يا يك كذاب ديگرى مانند اسود قيام كند معاذ ( براى جلب ديگران و كسب قوه ) زنى از سكون ( قبيله ) گرفت و آنها او را حمايت نمودند . به آنها و بمسلمين مقيم يمن نامه از پيغمبر رسيد و به آنها امر كرده بود كه با اسود نبرد كنند . معاذ هم بدين امر قيام كرد و مسلمين قوت قلب يافتند دلير شدند . كسى كه حامل نامه پيغمبر بود و بر بن يجنس ازدى بود . جشنس ديلمى ( ايرانى ) گفت : ( روايت كرد ) نامه پيغمبر بما رسيد كه فرمان جنگ او ( اسود ) داده بود بهر نحوى كه ميسر شود حمله ناگهانى و غافل گير كردن ( ترور ) يا جنگ روياروى ، مقصود جشنس ديلمى اين است كه نامه‌ها براى او و فيروز و داذويه سران سپاه ايران رسيده بود و نيز در آن نامه‌ها دستور داده شده كه ما با كسانى كه دين دار هستند ( مسلمان ) مكاتبه كنيم ( و آنها را بقيام ضد مدعى دعوت كنيم ) ما همچنين كرديم ( بدستور پيغمبر عمل كرديم ) . ما اين كار را بزرگ و سترگ ( و دشوار ) ديديم ولى دانستيم كه او ( اسود ) بر قيس بن عبد يغوث خشم گرفته . با خود گفتيم : قيس بر جان و خون خود ( از اسود ) مىترسد . ما هم براى نخستين بار او را دعوت كرديم ( كه ما را يارى كند ) و از طرف پيغمبر هم به او پيغام داديم انگار ما براى او از آسمان وحى نازل كرده‌ايم ( خوب پذيرفت ) او دعوت ما را اجابت كرد . بعد از آن ما با ساير مردم مكاتبه كرديم . شيطان هم برخى از اخبار ما را به او ( اسود ) رسانيد . او قيس را احضار كرد گفت : شيطان من ( ديوى كه همزاد و يار او باشد ) به من امر داده كه ترا بكشم زيرا\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتو مايل بدشمنانم هستى . قيس سوگند ياد كرد كه در قلب من بزرگتر از آن هستى كه من انديشه مخالفت ترا بكنم . سپس ( قيس ) نزد ما آمد و گفت : اى جشنس و اى فيروز و اى داذويه بدانيد كه چنين شده . جريان را بما گفت و گفته اسود را نقل نمود هنگامى كه ما سرگرم گفتگو بوديم اسود نزد ما فرستاد و ما را تهديد كرد ما عذر خواسته خود را از خشم او نجات داديم . او در حال نگرانى و بيم بود و ما نيز از او بيمناك و بر حذر بوديم ما به همان حال بوديم كه ناگاه نامه‌هاى عامر بن شهر و ذي زود و ذى مران و ذى كلاع و ذى ظليم ( امراء يمن ) رسيد كه آنها يارى خود را بما پيشنهاد مىكردند ما هم پاسخ نامه‌ها را داده به آنها تاكيد كرديم كه هيچ كارى نكنند تا ما كار خود را محكم كنيم . علت اينكه آنها بدين كار مبادرت كرده بودند اين است كه پيغمبر به آنها نوشته بود ، پيغمبر نيز باهالى نجران نوشت و آنها اطاعت كردند . اين امر به گوش اسود رسيد و او ترسيد مرگ را احساس نمود . گفت : ( راوى كه جشنس باشد ) ازاد كه زن شهر بن باذان بود و بعد اسود او را بزنى گرفت نزد من آمد ، من هم توطئه خود ( سران ايرانى ) را به او اطلاع دادم و گفتم : او شوهر ترا كشته و ترا رسوا نموده و عشيره ترا ( ايرانيان ) هلاك كرده است . او ( آن زن ايرانى ) گفت : به خدا هيچ كس در نظرم از اين ( اسود ) بدتر نيست . او حق خداوند را ادا نمىكند و از هيچ كار زشت و حرام باز نمىشود . شما چگونگى كار خود را به من اطلاع بدهيد و من شما را راهنمائى خواهم كرد . او رفت و من هم بفيروز و داذويه و قيس ( جريان و گفتگو را ) خبر دادم . ناگاه مردى آمد و قيس را براى حضور نزد اسود دعوت نمود . او هم با ده مرد از مذحج و همدان ( قبيله ) نزد او رفت و اسود نتوانست او را بكشد .\r\nبه او گفت : مگر من به تو حقيقت را نگفته بودم و تو به من دروغ گفتى ؟ او ( شيطان - دو - همزاد او ) به من گفت : اگر دست قيس را قطع نكنى او گردن ترا خواهد زد ، قيس گويد به او گفتم روا نباشد كه من بميرم و تو رسول اللّه باشى . امر كن آنچه را فرمان\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدهى انجام مىدهم يا مرا بكش كه مرگ يكبارگى بهتر از مرگ‌هاى پياپى و متعدد است ( هر ساعت مرا بمرگ تهديد مىكنى ) او متأثر شد و قيس را رها كرد . قيس از نزد اسود پيش ما آمد و گفت . كار خود را انجام دهيد گفت و نزد ما ننشست و زود رفت . اسود رو بما آورد كه گروهى با او بودند . دم در ( قصر ) عدد صد گاو و شتر بود كه آنها را كشت ( قربان كرد ) و به حال خود گذاشت سپس به من گفت ( در اينجا راوى ديگر فيروز است ) آيا آنچه از تو به من رسيده راست است ( دشمنى تو ) سپس حربه كه در دست داشت به من حواله كرد و گفت :\r\nمن بارها خواستم ترا بكشم ( مانند قربانى نحر كنم ) گفت : ( فيروز ) گفتم ما ترا بدامادى برگزيديم و تو ما را بر ابناء ( فرزندان ايرانى ) مقدم داشتى اگر هم پيغمبر نباشى هرگز ما بهره خود را نسبت به تو از دست نمىدهيم . با بودن تو كار دنيا و آخرت ما رونق گرفته به او گفت : ( بفيروز ) اينها را ( گوشت قربانى ) تقسيم كن او هم تقسيم كرد و به او ملحق شد . فيروز كه بدنبال اسود رفته بود به گوش خود مىشنيد كه مردى بدخواه جان او را قصد كرده باسود ميگفت امر بده كه فردا او و ياران او را بكشم . اسود به عقب رو كرد فيروز را ديد ( كه آن سخن را مىشنيد ) . او تقسيم قربانى را خبر داد آنگاه اسود داخل كاخ شد و فيروز نزد ما ( ايرانيان ) آمد و جريان را گفت :\r\nما همه تصميم گرفتيم كه به آن زن ( آزاد كه دختر عم فيروز و زن اسود بود ) تصميم خود را اطلاع دهيم من ( جشنس ) نزد او رفته از او يارى و رهنمائى خواستم او به من گفت : اسود هميشه احتياط مىكند و همواره نگران و بر حذر مىباشد نگهبانان هم بكاخ او احاطه كرده و هشيارند . هيچ چاره نيست جز اينكه شما از پشت ديوار اين كاخ در فلان نقطه و فلان محل نقب بزنيد و از آن نقب بدون توجه پاسبانان مستقيما داخل شويد . آنگاه كشتن او هيچ مانعى نخواهد داشت . در آن مسكن ( خوابگاه اسود ) چراغ و سلاح خواهيد ديد ( و كار آسان خواهد شد ) .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nجشنس گويد : قبل از انجام نقب فيروز داخل خوابگاه اسود شد ، او در غرفه ديگرى بود كه از آنجا خارج شده سوى فيروز رفت ، گفت : كه به تو اجازه داده كه بر من وارد شوى ؟ سپس به او حمله كرد و سر او را سخت فشرد تا افتاد اسود سخت دلير و نيرومند بود . آن زن بداد فيروز رسيد و باسود نهيب داد و خروشيد . آزاد كه زن اسود و دختر عم فيروز بود به شوهر اجبارى خود گفت : چرا نسبت به او كه پسر عم و مهمان من است چنين مىكنى . فيروز گويد : بر اثر اعتراض و هياهوى دختر عم خود از دست او نجات يافتم و گر نه مرا مىكشت . من هم رها شده زود نزد ياران خود رفتم و خبر هشيارى او را دادم و گفتم زود بگريزيد ناگاه از طرف آن زن رسولى آمد و گفت : بيائيد و كار را يكسره كنيد ، مرا به اين حال مگذاريد ، من كوشيدم كه او ( اسود ) را آرام و آسوده كنم . امراء ايرانى گويند ما بفيروز گفتيم برگرد و خوب تحقيق كن تا مطمئن شويم . او نزد دختر عم خود برگشت . باز اسود كه هشيار بود رسيد و از شدت غيرت و حسد شوريد . آزاد گفت : او پسر عم و برادر رضاعى من است . خويش و محرم من است . او نزد ما برگشت . چون شب رسيد ما بياران و همگنان خود خبر داديم كه آماده جنبش و شورش باشند . بهمدانيها ( قبيله ) و حمير ( قبيله ) خبر بسيج و تجهيز داديم . ما ( گروه ايرانيان ) ديوار كاخ را نقب زده داخل شديم . در خوابگاه چراغ بود كه زير آن لگن بوده ، ما فيروز را پيش انداخته سپر خود كرديم زيرا او از ما دليرتر بود . از او پرسيديم چه مىبينى ؟ او رفت و ما ميان او و نگهبانان حايل شديم تا همه در يك خانه ( سرپوشيده و خوابگاه ) جمع شديم .\r\nاو صداى خرخر و نفس غليظ اسود را شنيد ، آن زن را هم بيدار و نشسته ديد چون فيروز بر در خوابگاه ايستاد شيطان به زبان اسود گفت : ( البته خيال و تصور است ) از من چه ميخواهى اى فيروز ( با من چه كار دارى ) . فيروز ترسيد كه اگر كار را يكسره نكند و برگردد هم خود و هم آن زن هلاك شوند . او شتاب كرد و ضربتى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبر او زد و مانند اشتر او را كشت گردن او را بدست خود پيچيد و زانو بر كمرش زد و فقرات پشت او را خرد كرد . او اول كار خواست بلند شود و دفاع كند . آن زن دامن او را گرفت و كشيد . سپس فيروز به آن زن گفت : من او را كشتم و ترا آسوده كردم سرش را با تيغ بريد . ما همه داخل شديم . او مانند گاو سر بريده مىخروشيد .\r\nپاسبانان شنيدند و بر در خوابگاه كه بسته بود هجوم آورده . علت آن خروش را پرسيدند . آزاد گفت : وحى بر پيغمبر نازل مىشود و او براى تلقى وحى مىخروشد .\r\nآنها خاموش شدند و آرام گرفتند . ما هم آسوده شده براى مشورت گرد هم نشستيم كه چگونه خبر قتل او را بياران مسلمان خود برسانيم . ( امراء ايرانى گويند - يا جشنس از طرف آنها نقل مىكند ) ميان ما فيروز و داذويه و قيس بودند ( همچنين ناقل كه جشنس باشد ) . تصميم گرفتيم كه جار بكشيم و قتل او را اعلان كنيم . در طلوع فجر برخاستيم و شعار خود را كه علامت اسلام باشد اعلان نموديم مسلمين از هر سو هجوم آوردند و كافرين هم شوريدند . بعد از اعلان شعار اذان گفتيم . من بعد از تكبير گفتم : اشهد ان محمدا رسول اللّه گواهى مىدهم كه محمد پيغمبر خداست سپس فرياد زدم كه عيهله ( اسود عنسى ) كذاب است آنگاه سر او را ( از بالاى بام كاخ ميان مردم ) انداختيم . اتباع و ياران او ما را ميان گرفتند ولى بعد سرگرم غارت شده و از ما باز ماندند . آنها اموال بسيار بيغما بردند و كودكان را اسير كردند و متفرق شدند . ما هم جار كشيديم اى مردم صنعا هر كه يكى از اتباع او ( اسود ) را بيابد باز دارد تا ما به او برسيم . چون ياران او خارج شدند هفتاد تن از آنها ( بدست مردم ) گرفتار شده بودند . از آنها آزادى گرفتاران را خواستيم و ما مبادله اسراء را پيشنهاد كرديم همچنين اموال ربوده شده ، آنها همه را گذاشتند و ما هم اسراء را روانه كرديم . آنها نتوانستند اندك چيزى از ما بگيرند . آنها ميان شهر صنعاء و نجران باز ماندند و تمام عمال و حكام و امراء پيغمبر به محل امارت خويش برگشتند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n( جشنس ايرانى گويد : ) ما معاذ بن جبل ( نماينده پيغمبر ) را پيشنماز خود قرار داديم و خبر واقعه را براى پيغمبر در حيات خود نوشتيم . اين خبر همان شب بر پيغمبر نازل شد . نمايندگان ما وقتى رسيدند كه پيغمبر وفات يافته بود ابو بكر بما پاسخ نامه‌ها را داد :\r\nابن عمر ( عبد اللّه ) گويد : در همان شب ( واقعه قتل اسود ) خبر از آسمان بر پيغمبر نازل شد گفته شد : اسود عنسى كشته شد . كسى كه او را كشت نيكبخت مردى از خاندان پاك و فرخنده ( ايرانى ) بود . پرسيده شد قاتل كيست ؟ فرمود فيروز . گفته شده آغاز و انجام كار عنسى سه ماه بود و نيز گفته شده قريب چهار ماه .\r\nاين نخستين مژده بود كه ( از پيروى اسلام ) بابى بكر در شهر مدينه رسيده بود .\r\nتاريخ قدوم رسول كه بشارت قتل او را آورده بود در آخر ربيع الاول پس از وفات پيغمبر بود . ( سنه يازده هجرى ) فيروز ( امير ايرانى ) گويد : چون ما اسود را كشتيم كار ما ( حكمرانى ) مانند سابق به حال خود برگشت . ما نزد معاذ بن جبل فرستاديم كه او بيايد و امام جماعت باشد او آمد و پيشنماز ما شد و ما آرزومند و اميدوار مانديم و هيچ چيزى نمانده بود كه از آن دلتنگ باشيم مگر آن عده سوار از ياران اسود ( كه ما بين صنعاء و نجران محصور شده بودند ) ناگاه خبر وفات پيغمبر رسيد كه تمام كارها پريشان شد و زمين بلرزه افتاد .\r\n( عنسى ) با عين و نون .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nوفات فاطمه دختر پيغمبر\r\nدر همين سال ( يازدهم هجرى ) در شب سه‌شنبه سه روز از ماه رمضان گذشته ( سيم ماه رمضان ) فاطمه ( عليها السلام ) دختر پيغمبر صلّى اللّه عليه و سلم وفات يافت سن ( مبارك آن حضرت ) او بيست و نه سال يا كم و بيش بود . گفته شده سه ماه بعد از وفات پيغمبر وفات يافت .\r\nعلى ( عليه السّلام ) باتفاق اسماء دختر عميس او را غسل داد و عباس بن عبد المطلب بر او نماز خواند . عباس و على و فضل بن عباس هم داخل قبر او ( حضرت او ) شدند ( بازديد نمودند ) در همين سال عبد اللّه بن ابى بكر صديق درگذشت كه او در جنگ طايف كه با پيغمبر بود هدف تير ابو محجن گرديد . مجروح مانده بود تا در ماه شوال مرد .\r\nدر همين سال كه بيعت ابى بكر انجام گرفت يزدگرد پادشاه پارس ( ايران ) درگذشت . ( غير از يزدگرد آخرين پادشاه ايران ) در همين سال كه يازدهم باشد عمر بن الخطاب غلام خود را سالم از اشعريها در مكه ابتياع نمود . ( چون سالم اثر مهمى در اسلام داشت باغاز كار او اشاره شد . )\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبيان حال مرتدين\r\nعبد اللّه بن مسعود گويد : ما بعد از پيغمبر در حالى بوديم كه نزديك بود هلاك شويم ولى خداوند بوجود ابى بكر بر ما تفضل فرمود . ما تصميم گرفته بوديم كه هرگز جنگ نكنيم ( نص عبارت براى يك ميش يا بره از ميش شير ده جنگ نكنيم و مقصود براى اندك و بسيار نبرد نكنيم و از حوادث بر كنار باشيم ) . ما به حال قناعت باشيم و خداوند را با گوشه‌نشينى و كناره‌گيرى بپرستيم تا كار ما سامان بگيرد ( يقين و اطمينان حاصل كنيم ) .\r\nخداوند ابو بكر را بجنگ آنها ( مرتدين - كافرين ) برانگيخت به خدا سوگند او از آنها خشنود نشد مگر بيكى از دو حال يا تسليم با خوارى و رسوائى يا جنگ و طرد از اين سرزمين . اما حال عبارت از اين باشد كه آنها ( كسانى كه از اسلام برگشته اند ) اگر با ما جنگ كنند اقرار نمايند كه كشتگان آنان بدوزخ و شهداء ما ببهشت مىروند . بايد خونبهاى شهداء ما را بدهند و هر چه از ما ربوده باشند پس بدهند ولى آنچه ما از آنها بغنيمت مىبريم براى ما باشد يا آنكه با جنگ از ديار خود آواره و طرد شوند .\r\nاما حوادث مرتدين چنين است . چون پيغمبر وفات يافت و ابو بكر لشكر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاسامه را سوق داد اعراب از دين اسلام برگشتند و زمين بيك شعله آتش افروخته شد و هر قبيله مرتد شد همه با خواص ( و اغلب آنها ) اسلام را ترك گفتند مگر قريش و ثقيف . كار مسيلمه و طليحه ( دو پيغمبر كذاب ) بالا گرفت . عموم طى و اسد ( دو قبيله ) بطليحه گرويدند . غطفان هم براى متابعت عيينه ابن حصن مرتد شدند زيرا او گفته بود . يك پيغمبر از متحدين ما كه اسد و غطفان باشند براى ما بهتر از يك پيغمبر از قريش است محمد هم وفات يافته و طليحه زنده است بايد از او پيروى كنيم آنگاه غطفان از او متابعت كردند .\r\nنمايندگان پيغمبر كه سوى يمامه و اسد رفته بودند بازگشتند كه پيغمبر وفات يافته بود آنها نامه‌هاى خود را بابى بكر تسليم نمودند و خبر مسيلمه و طليحه را شرح دادند . او گفت : باشد كه نامه‌ها و پيكهاى ديگر از امراء شما ( اسلام ) زود برسد كه خبر بدتر و سختر را برسانند چنين هم شد كه تمام امراء و حكام پيغمبر از همه جا اطلاع دادند كه اعراب عموما يا اغلب آنها مرتد و بر مسلمين مسلط شده‌اند .\r\nابو بكر هم به همان وضع و حالى كه پيغمبر با آنها نبرد مىكرد آغاز جنگ نمود .\r\nنمايندگان را برگردانيد و نمايندگان ديگرى ( براى تاييد آنها ) مجددا فرستاد و منتظر شد كه لشكر اسامه برگردد تا بجنگ آنها برود . امراء و فرمانداران پيغمبر هم ( در آن وقت ) اينها بودند : امرؤ القيس بن اصبغ كلبى امير قضاعه و كلب ( دو قبيله ) و عمرو بن حكم امير قين و معاويه و البى امير سعد هذيم بودند . وديعه كلبى و اتباع او از اسلام برگشتند ولى امرؤ القيس ( غير از شاعر مشهور ) دين خود را حفظ نمود . زميل بن قطبه قينى هم مرتد شد ولى عمرو پايدارى نمود . معاويه و اتباع او از سعد هذيم ( قبيله ) مرتد شدند . ابو بكر بامرئ القيس نوشت ( كه جهاد كند ) او ( امرؤ القيس ) جد سكينه دختر حسين بن على ( پدر زن حسين عليه السّلام ) بود . او باتفاق وديعه سوى عمر ( براى جنگ ) روانه شد . زميل و معاويه را معذور\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nداشت ( كار را با مسالمت خاتمه داد ) در آن هنگام سواران اسامه بسرزمين قضاعه رسيده غارت كردند و بسلامت ( و پيروزى ) برگشتند .\r\n\r\nشرح حال طليحه اسدى\r\nطليحة بن خويلد اسدى از بنى اسد خزيمه در زمان پيغمبر ادعاى پيغمبرى نمود پيغمبر هم ضرار بن ازور را بحكومت بنى اسد فرستاد و او را فرمان داد كه با مرتدين نبرد كند . كار طليحه سست شد . او را گرفتار كرد و با شمشير نواخت ولى شمشير در پيكر او كارگر نشد ، مردم معتقد شدند كه سلاح در تن او كار نمىكند ( معجزه شد ) جماعتى به او گرويدند و بر آنها افزوده شد در آن هنگام پيغمبر وفات يافت . كار طليحه بالا گرفت ادعا مىكرد كه جبرئيل بر من نازل مىشود . آنگاه دروغها پرداخت و سجعها ساخت ( مانند قرآن ) . مردم را هم به ترك سجود امر نمود كه هنگام نماز سر بر زمينى نگذارند .\r\nگفت . خداوند بسر نهادن شما بر خاك و بر انگيختن قسمت خلفى و دمر افتادن و خم شدن نيازى ندارد . شما خدا را مىتوانيد ايستاده عبادت كنيد . بسيارى از اين قبيل دستورها داد . فزاره و غطفان ( دو قبيله ) و بسيارى از اعراب از او پيروى نمودند . اسد ( قبيله ) و غطفان و طى هم متابعت كردند و بيشتر اتباع او از آنها بود .\r\nفزاره و غطفان بجنوب طيبه ( محل ) كوچ كردند .\r\nولى طى در محل خود باقى ماند . اسد هم در سميراء ماندند . عبس و ثعلبة بن سعد و مره ( طوايف ) در ابرق از ناحيه ربذه تجمع نمودند . چند گروهى از بنى كنانه هم به آنها ملحق شدند . آن محل گنجايش آنها را نداشت ناگزير پراكنده شدند . دو دسته شدند يك گروه در ابرق ماند و گروه ديگرى بذى قصه ( محل ) كوچ كردند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nطليحه هم برادر خود را حبال براى يارى آنها روانه كرد او هم فرماندهى آنها و مردمى را كه با آنها بودند از قبيل ليث و مدلج ( طايفه ) بر عهده گرفت . آنها بمدينه نماينده فرستادند كه براى اداى فريضه نماز حاضر شوند ولى زكات هرگز نخواهند داد . ابو بكر گفت : به خدا سوگند اگر بند شتر را از من دريغ كنند من با آنها جنگ و جهاد خواهم كرد تا آن را بستانم . صدقه ( ماليات ) را بمستحقين آنها تخصيص داد و نمايندگان را ( با همان تصميم گرفته بود ) برگردانيد . نمايندگان آنها اطلاع دادند كه مسلمين نيروى كافى در مدينه ندارند ، آنها را بطمع ( تسخير ) برانگيختند . ابو بكر بعد از برگشتن آنها براى محافظت دروازه‌هاى مدينه على و طلحة و زبير و ابن مسعود را برگزيد . اهل مدينه را هم ملزم كرد كه همواره در مسجد حاضر و آماده باشند مبادا دشمن كه نزديك آنها بود حمله و غارت كند . سه روز بدان حال گذشت كه ناگاه شبيخون زدند جمعى را هم براى پشتيبانى در پشت سر قرار دادند و خود بر مدخل شهر مدينه هجوم بردند . در آن جا با جنگجويان ( على و همراهان كه آماده دفاع بودند ) روبرو شدند . مدافعين هم بابى بكر خبر دادند . ابو بكر پيغام داد كه پايدارى كنيد تا مدد برسد آنگاه سوى مسجد رفت و مردمى را كه در آنجا آماده بودند برانگيخت . آنها هم سوى ذاحسى ( محل ) كه كمين دشمن در آنجا بود حمله بردند . كمين هم براى دفع مسلمين حيله برانگيخته بود كه مشكها را باد كرده با سنگهاى درشت از كوه پيش پاى شترهاى مسلمين رها كرد كه شترها از آن منظره و صداى مهيب رم كردند هيچ چيز هم به اندازه خيكهاى پر باد شترها را نمىترساند .\r\nمسلمين ناگزير بمدينه برگشتند . هيچ مسلمانى هم بىپا نشد . كفار گمان كردند كه مسلمين ضعيف و ناتوان شده‌اند خبر بمردمى كه در ذى قصه جمع شده بودند دادند آنها هم بمدينه حمله نمودند . ابو بكر هم شب را بتنسيق لشكر زنده\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nداشت . به قصد آنها خارج شد . در ميمنه او نعمان بن مقرن ( سردار مشهور ) و در ميسره عبد اللّه بن مقرن بودند سويد بن مقرن هم عقب دار لشكر بود كه باركشهاى مسلمين را مىراند ( و محافظت مىكرد ) . با طلوع فجر دشمن را ديدند كه دو خصم در يك ميدان با هم روبرو شدند . مسلمين كه ناگهان بر آنها هجوم بردند چيره شده بودند شمشيرها را به كار بردند كه با طلوع خورشيد و درخشيدن شعاع بر آنها همه پشت كرده گريختند . مسلمين تمام چهارپايان آنها را ربودند و آنها پياده مانده كشته شدند .\r\nابو بكر هم آنها را تا ذى قصه دنبال كرد و اين نخستين فتح و پيروزى مسلمين ( بعد از پيغمبر ) بود . نعمان بن مقرن را در آن محل قرار داد و خود با عدهء بمدينه برگشت .\r\nمشركين خوار شدند . بنو عبس و ذبيان ( قبيله ) بر مسلمين كه ميان آنها بودند شوريده آنها را قتل عام كردند . ديگران ( از مشركين ) هم بدنبال آنها چنين كردند . ابو بكر سوگند ياد كرد كه كشندگان مسلمين را در هر جا كه باشند بكشد و عده بيشترى از مقتولين را بكيفر قتل برساند . مسلمين هم ( پس از آن واقعه ) بر نيرو و پايدارى خود افزودند و هر عدهء از مسلمين ميان هر قبيله بر ديندارى و پايدارى خود افزودند مشركين هم در هر قبيله بر گستاخى خود افزودند . ( ماليات ) صدقه هر گروهى از مسلمين هم پياپى بمدينه رسيد . آنهايى كه مأمور جمع ماليات بودند دريافت مىكردند و مىفرستادند صفوان و زبرقان بن بدر و عدى بن حاتم از آنها ( مأمورين جمع ماليات و حكام زمان پيغمبر ) بودند تا آنكه مدت شصت روز بر لشكر كشى اسامه گذشت .\r\nگفته شده مدت لشكر كشى و غزاى او چهل روز شده بود . اسامه برگشت . ابو بكر هم او را جانشين خود در مدينه نمود همچنين لشكر او تا مدتى خود و چهارپايان آنها استراحت كنند . آنگاه خود با همراهان خويش ( از اهل مدينه غير از لشكر اسامه ) به محل ذى قصه روانه شد . مسلمين به او اصرار كردند و سوگند دادند كه لشكر كشى نكند او اجابت نكرد و گفت خود هم با شما مواسات مىكنم . آنگاه سوى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nذى حسى و ذى قصه لشكر كشيد و در ابرق لشكر زد در آنجا با دشمنانى كه اقامت كرده بودند جنگ كرد و پيروز شد . مشركين گريختند و حطيئه گرفتار شد .\r\nعبس و بنى بكر جا تهى كردند . ابو بكر در ابرق چند روزى ماند و در همان هنگام بر بنى ذبيان و سرزمين آنان غالب و مسلط گرديد . آن زمين را بچراگاه مسلمين اختصاص داد كه مرتع چهارپايان مسلمين و بهره افزا باشد . چون عبس و ذبيان گريختند نزد طليحه كه در بزاخه ( محل ) بود رفتند و او ( طليحه ) از سميراء بدانجا رفته بود ابو بكر هم ( پس از پيروزى ) بمدينه برگشت .\r\nچون لشكر اسامه استراحت كرد و ماليات بسيارى هم رسيده كه بر احتياج لشكر افزوده شده بود ابو بكر بلشكر كشى و فرستادن گروههاى مسلمين يكى بعد از ديگرى آغاز نمود . يازده پرچم بر افراشت ( يازده گروه ) براى خالد بن وليد يك پرچم اختصاص داد و او را بتعقيب طليحه بن خويلد فرستاد . براى عكرمه بن ابى جهل هم يك پرچم برافراشت و او را بجنگ مسيلمه امر داد . همچنين براى مهاجرين ابى اميه پرچمى اختصاص داد و او را مأمور جنگ عنسى ( بقيه لشكر او كه از ايرانيان مقيم يمن شكست خورده بود ) نمود كه ابناء ( فرزندان آزادگان ايران ) را يارى كند كه در نبرد قيس بن مكشوح و ياران او در يمن شركت كند و پس از آن سوى كنده در حضرموت روانه شود . خالد بن وليد را هم امر داد پس از پايان كار طليحه سوى مالك بن نويره لشكر كشد . براى خالد بن سعيد هم پرچمى برافراشت و او را سوى حمقتين در حدود شام روانه كرد . عمرو بن عاص را هم با يك پرچم سوى قضاعه فرستاد . حذيفه بن محصن غلفانى را با پرچم سوى اهل دبا فرستاد . همچنين عرفجه بن هرثمه را بجنگ مهره امر داد . بهر دو امير هم امر داد كه هر دو متفقا در محل حكومت خويش كارها را سامان دهند و در عين حال هر يكى در حكومت محل خود مستقل باشند . شرحبيل بن حسنه را هم بدنبال عكرمة ابن\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nابى جهل فرستاد ( با عده ) . دستور هم داد كه اگر كار يمامه را سامان داد بفرماندهى سواران خود باقى باشد تا بقضاعه ( قبيله ) برسد و با مرتدين جنگ كند . براى معن بن حاجز هم پرچمى افراشت و او را سوى بنى سليم و ياران آنها از هوازن روانه نمود . سويد بن مقرن را هم با پرچم بتهامه در يمن فرستاد . علاء بن حضرمى را هم امير بحرين نمود . امراء و فرماندهان سپاه از محل ذى قصه با لشكرهاى خود بميدانهاى جنگ روانه شدند . بهر يكى از امراء هم يك دستور داد و بمرتدين هم نامه نوشت كه باسلام برگردند و از عاقبت كار خود برحذر باشند نامه‌ها را با پيك‌هاى مخصوص خود فرستاد .\r\nچون عبس و ذبيان ( دو قبيله ) منهزم شدند و بطليحه پيوستند كه او در بزاخه ( محل ) بود او بغوث و طى ( قبيله ) امر داد كه ( براى مدد ) نزد او آيند . بعضى از آنها شتاب كردند و بساير قوم خود هم دستور دادند كه به او ( طليحه ) ملحق شوند .\r\nآنها به او پيوستند . ابو بكر هم پيش از لشكر كشى خالد عدى بن حاتم را ( فرزند حاتم طائى ) نزد قبيله خود فرستاد كه اول طى را مطيع كند سپس به محل بزاخة ( طليحه ) برود و بعد از آن هم بطاح را قصد نمايند و از هر محلى كه كار را انجام دهد نرود مگر با دستور و اجازه او ( ابو بكر ) . ابو بكر هم تظاهر نمود كه ميخواهد با لشكر خود سوى خيبر برود كه خالد را يارى كند مقصود از آن تظاهر ايجاد رعب و بيم براى دشمنان بود .\r\nعدى هم بطى رسيد ، آنها را از عاقبت كار خود تخويف و تهديد نمود . آنها با نصيحت او مطيع شدند و گفتند بهتر اين است كه لشكر خالد را از جنگ ما باز دارى تا ما بتوانيم ياران خود را از لشكر طليحه خارج كنيم مبادا آنها را بكشد . عدى هم باستقبال خالد رفت . او در سنح ( محل ) اقامت كرده بود خالد را از تصميم طى آگاه نمود او هم از آغاز حمله و هجوم خوددارى كرد ، طى هم بخويشان خود كه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبطليحه گرويده بودند اطلاع داده آنها هم طليحه را ترك كرده بخالد پيوستند و دوباره اسلام آوردند . خالد هم جديله ( قبيله ) را قصد نمود . عدى از او مهلت خواست كه جنگ را شروع نكند سپس خود عدى نزد آنها رفت و آنها را باسلام دعوت نمود آنها هم اطاعت كردند .\r\nعدى نزد خالد برگشت و خبر مسلمان شدن آنها را داد . هزار سوار هم از آنها ( جديله ) بخالد پيوستند و اين كار بهترين كارى بود كه در سرزمين طى بوجود آمد ( كار نيك و پرخير و بركت براى اسلام ) . خالد هم عكاشة بن محصن و ثابت بن اقرم انصارى را براى ديده‌بانى و تجسس فرستاد . آن دو مرد با حبال برادر طليحه روبرو شدند و او را كشتند . خبر قتل او بطليحه رسيد او با برادر ديگر خود كه سلمه بود به قصد قاتلين برادر رفت . طليحه عكاشه را كشت و سلمه ثابت را . چون خالد با لشكريان رسيد ديدند كه عكاشه و ثابت كشته و به خون آغشته بودند مسلمين بسيار جزع و زارى كردند . خالد لشكر را سوى طى سوق داد . طى به او گفتند : ما ميتوانيم با قيس ( قبيله ) جنگ كنيم ولى با بنى اسد كه با ما هم‌پيمان هستند جنگ نخواهيم كرد عدى گفت : به خدا سوگند اگر اين كار ( برگشتن از اسلام ) براى قوم من و خويشان من حتى نزديكترين آنها پيش مىآمد من با نزديكترين خويش و عشيره خود جنگ و جهاد مىكردم ( تا اسلام را پيش برم مقصود براى چه از جنگ كفار بنى اسد خوددارى شود ببهانه هم‌پيمان بودن ) خالد بعدى گفت . تو با ياران خود مخالفت مكن ، جهاد تفاوتى ندارد با هر قومى كه آنها ميخواهند بستيزند موافقت كن ، آنها در جنگ با غير هم پيمان دليرتر و تواناتر هستند برويد بجنگ آنهايى كه ميخواهند .\r\nخالد براى جنگ طليحه لشكر خود را آراست و بزاخه ( محل ) را ميدان جنگ قرار داد . عيينة بن حصن با عده هفتصد مرد نبرد به يارى طليحه جنگ ميكرد چون كارزار شدت يافت عيينه نزد طليحه رفت كه او يك روپوشى بر دوش گرفته\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو براى تلقى وحى از آسمان نشسته بود . از او پرسيد : آيا جبرئيل بر تو فرود آمد كه بگويد چاره چيست ؟ گفت : هنوز نيامده .\r\nعيينه نزد جنگجويان خود برگشت و حال زار آنها را ديد دوباره نزد طليحه رفت و پرسيد آيا جبرئيل نازل شده ؟ گفت . هنوز نه .\r\nاين سؤال را تكرار كرد و او جواب مىداد كه هنوز از جبرئيل خبر نرسيده تا آنكه به او گفت : اى بىپدر آيا جبرئيل خبر نداده ( كه چه خواهد بود ) باز گفت : نه ، عيينه گفت : تا كى و تا چند . به خدا كارزار از سختى گذشت بعد برگشت و سخت نبرد كرد و باز نزد طليحه رفت و پرسيد آيا جبرئيل بر تو وحى نازل نكرده ؟\r\nطليحه : آرى جبرئيل فرود آمد و چنين گفت : ( مسجع مانند آيات قرآن ) « ان لك رحى كرحاه و حديثا لا تنساه » يعنى تو هم آسيا دارى مانند آسياى او ( مقصود پيغمبر ) و داستانى دارى كه آن را فراموش نخواهى كرد . عيينه گفت : خدا دانست كه ما داستانى داريم كه هرگز آن را فراموش نخواهيم كرد ( مقصود شكست و كشته شدن اتباع او ) سپس گفت : اى بنى فزاره برگرديد بدانيد كه او دروغگو است ( طليحه ) . آنها هم برگشتند و ساير مردم منهزم شدند . طليحه هم براى فرار خود اسبى و شترى آماده كرده بود زن خود را كه نوار نام داشت بر شتر سوار كرد و خود را نجات داد و در حال گريز جار زد : اى گروه فزاره هر كه بتواند چنين كند و زن خويش را نجات دهد به من اقتدا نمايد و بگريزد او سوى شام گريخت و نزد قبيله كلب زيست بعد كه دانست اسد و غطفان ( قبيله ) اسلام آوردند مسلمان شد و اقامت خود را نزد كلب ادامه داد تا ابو بكر درگذشت . او در زمان ابى بكر براى عمره ( زيارت خانه خدا ) سفر كرد از اطراف مدينه گذشت بابى بكر خبر دادند كه طليحه در پيرامون مدينه است . ابو بكر گفت چه مىتوانم نسبت به او بكنم و حال اينكه او مسلمان شده .\r\n( بعد از وفات ابى بكر ) نزد عمر رفت كه خليفه وقت بود رفت و با او بيعت كرد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nعمر به او گفت : تو قاتل عكاشه و ثابت هستى ؟\r\nبه خدا تا ابد ترا دوست نخواهم داشت . گفت : اى أمير المؤمنين چه باك دارى از قتل دو مردى كه خداوند آنها را بدست من گرامى داشت و مرا بدست آنها خوار نكرد ؟ عمر قبول كرد و با او بيعت نمود سپس گفت : اى فريبندهء دروغگو ! از پيشگوئى و پيغمبرى تو چيزى مانده است ؟ گفت : آرى يك يا دو دم در كوره ( كنايه از باطل و بيهوده دميدن است ) بعد از آن نزد قوم خود برگشت و ميان آنها زيست تا آنكه بعراق رفت ( طليحه پيغمبر كذاب در قادسيه و فتح ايران يكى از بزرگترين دليران عرب بود كه كارهاى عجيب و دليريهاى كم مانند انجام داد او يكى از پهلوانان ايران را اسير كرد و آن پهلوان مسلمان شد و بنام مسلم معروف گرديد كه در مقدمه فاتحين بشمار ميرفت و بحكومت هم منصوب مىشد . طليحه با تمام مجاهدات خود از فرماندهى و سردارى محروم و ( بدستور عمر ) ممنوع بود ولى از شهرت دليرى بهره كافى و مقامى ارجمند داشت . مسلمين هم در همان زمان بطور استهزاء از او مطالبه وحى ميكردند و او هم براى خنده سخنى مسجع مىبافت ) .\r\nچون پيروان طليحه ( در جنگ خالد ) گريختند عيينة بن حصن گرفتار و سوى مدينه رهسپار شد . او را نزد ابو بكر كتف بسته مىبردند . كودكان در معبر به او ميگفتند : اى دشمن خدا تو بعد از ايمان كافر شدى ؟ او جواب ميداد : به خدا هرگز من به مدت يك چشم هم زدن به خدا ايمان نياورده بودم ( كه بعد از ايمان كافر شوم ) ابو بكر از ريختن خون او گذشت . يكى از ياران نزديك طليحه اسير شد كه او بر كارهاى يار خود آگاه بود خالد از او پرسيد كه او چه ميگفت ؟ ( يعنى وحى كه بر او نازل مىشد چگونه بوده ) آن اسير مطلع گفت : ( چنين ميگفت ) :\r\n« و الحمام اليمان . و الصرد الصوام ، قد صمن قبلكم با عوام ليبلغن ملكنا العراق و الشام » . يعنى بكبوتر ميمون سوگند ، بصرد كه پرنده معروف است و روزه گير\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاست سوگند . آنها پرنده‌ها چندين سال قبل از شما روزه ميگرفتند .\r\nملك ما ( دولت و تسلط ما ) بعراق و شام خواهد رسيد .\r\nاز آن قبايل ( پيروان طليحه ) زن اسير نشد زيرا آنها زنان خود را در جاهاى دور مصون داشتند . همين كه گريختند زود اسلام آوردند مبادا زنان و كودكان آنها اسير شوند خالد هم به آنها امان داد . ( حبال ) بكسر حاء بىنقطه و فتح باء ( ذو قصه ) بفتح قاف و صاد بىنقطه ( ذو حسى ) بضم حاء بىنقطه و سين بىنقطه مفتوح ( دباء ) بفتح دال بىنقطه و باء يك نقطه ( بزاخه ) بضم با ، يك نقطه و زاء و خاء نقطه‌دار .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nبيان مرتد شدن عامر و هوازن و سليم\r\nبنى عامر يك پا پيش مىنهادند و پاى ديگر پس كه آيا مرتد شوند يا نه منتظر انجام كار اسد و غطفان ( دو قبيله ) بمانند . ( لشكر مسلمين ) به آنها احاطه كردند .\r\nبنى عامر هم مطيع رؤساء و فرماندهان خود بودند . قره بن هبيره هم رئيس كعب و يار آنها بود . علقمه بن علاثه هم رياست كلاب و اتباع آنها را داشت . اين شخص ( اخير الذكر ) در زمان پيغمبر مسلمان شد و بعد در زمان پيغمبر مرتد گرديد و پس از فتح طائف بشام پناه برد چون پيغمبر وفات يافت با شتاب برگشت و لشكر ميان بنى كعب آراست . ابو بكر بر طغيان او آگاه شد عدهء براى سركوبى او بفرماندهى قعقاع بن عمرو فرستاد گفته شده قعقاع بن سور بود . به او دستور داد كه ناگهان بر علقمه هجوم برد كه يا او را بكشد يا گرفتار كند . او با گروه خود روانه شد تا به محل آبى كه علقمه بر آن لشكر زده است رسيد . او ( علقمه ) همواره بر حذر و آماده جنگ بود چون مسلمين را ديد بر اسب سوار شد و گريخت او را دنبال كردند و بر آنها سبقت جست . خانواده و زن و فرزند او تسليم شدند قعقاع آنها را اسير كرد و نزد ابو بكر برد آنها از علقمه كه مرتد شده بود تبرى جستند و منكر پيروى او شدند .\r\nابو بكر هم نشنيده بود كه آنها از ديار خود مهاجرت كرده باشند ( متابعت علقمه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبديار ديگر ) . آنها گفتند : ما چه گناهى داريم كه علقمه مرتد شده . ابو بكر آنها را آزاد كرد و علقمه بعد از آن اسلام آورد و اسلام او را پذيرفتند .\r\nبنى عامر هم بعد از فرار اهل بزاخه ( پيروان طليحه كذاب ) گفتند : ما به آن دينى كه از آن خارج شده بوديم برمىگرديم و به خدا و رسول خدا ايمان داريم . خالد هم با آنها به نحوى كه با اهل بزاخه بيعت كرده بود بيعت نمود ( عهد بست ) . آنها نسبت باسلام تسليم و پيروى نمودند . بيعت او با آنها همچنين بود : بر شما عهد و ميثاق خداوند است كه شما به خدا و رسول خدا ايمان بياريد و نماز را بخوانيد و زكات را بپردازيد و با زن و فرزند خود همين عهد را بكنيد كه آنها چنين كنند .\r\nآنها همه بلى مىگفتند . خالد اطاعت و تسليم اسد و غطفان و سليم و عامر ( قبايل ) را به اين شرط قبول كرد كه تمام مرتدين و آنانى كه بتخريب و قتل و آتش‌سوزى و مثله كردن ( پاره كردن كشته پس از مرگ ) مسلمين دست درازى كرده بودند بلا شرط تسليم شوند ناگزير آنها را گرفته تسليم نمودند او هم آنها را سنگ‌سار كرد و به آتش افكند و از بالاى كوه بلند انداخت و در چاههاى عميق فرو برد و تير باران نمود .\r\nبابى بكر هم نتيجه كارهاى كيفرى خود را اطلاع داد . قوة بن هبيره و زهير و چند تن ديگر ( از بزرگان ) را بند كرده نزد ابو بكر روانه نمود .\r\nاما داستان « ام زمل » كه چنين است : او سلمى نام داشت دختر مالك بن حذيفه بن بدر مادر وى هم ام قرفة دختر بدر بن ربيعه بود . اين زن كه ام زمل باشد هنگامى كه مادر او ام قرفه زنده بود در جنگى ( يكى از جنگهاى پيغمبر ) كه شرح آن گذشت اسير شد . در تقسيم غنايم و اسراء او بعائشه اختصاص يافت عايشه هم او را آزاد كرد او هم نزد قوم خود برگشت و بعد از قبول اسلام مرتد شد . مردمى كه شكست خورده و پراكنده شده بودند گرد او تجمع نمودند . گريختگان غطفان و طى و سليم و هوازن و اقوام ديگر به او ملحق شده و او عظمتى يافت و داراى قدرت و شوكت\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nگرديد . پيروان خود را فرمان جنگ داد . چون عظمت او از حد گذشت خالد سوى او شتاب كرد . دو صف جنگجو آغاز نبرد كردند . ام زمل بر شترى سوار بود كه آن شتر در ايام عزت و شوكت مادرش بمادر او اختصاص داشت . او در ميان قوم خود بر همان شتر سوار بود كه سواران ( اسلام ) بر او هجوم برده شتر را پاره پاره كردند و او را هم كشتند صد مرد جنگى كه براى دفاع بشتر احاطه كرده بودند در پيرامون وى كشته شدند . خالد خبر اين فتح را بابى بكر داد .\r\nاما داستان فجأه سلمى كه نام او اياس بن عبد ياليل است چنين آمده : او نزد ابو بكر رفت و گفت : به من اسلحه بده و مرا يارى كن كه با مرتدين نبرد كنم . ابو بكر هم به او اسلحه داد و او را امير نمود . او ( اسلحه را گرفت ) با مسلمين مخالفت كرده سوى جواء ( محل ) رفت . از همانجا نخبه بن ابى الميثاء از بنى شريد را بجنگ مسلمين فرستاد . او هم مسلمين را در همه جا غارت كرد خصوصا مسلمين سليم و عامر و هوازن ( قبايل ) . ابو بكر آگاه شد طريفة بن حاجز را فرمان داد كه لشكرى تجهيز و او را قصد كند . عبد اللّه بن قيس حاشى را هم به يارى او فرستاد اين دو سردار او را دنبال كردند او كوچ كرد و آنها در محل جواء به او رسيدند . جنگ آغاز و نخبه كشته شد فجاء گريخت طريفة او را تعقيب كرد تا گرفتارش نمود پس از گرفتارى او را نزد ابو بكر فرستاد چون وارد شد ابو بكر دستور داد كه در مصلى شهر مدينه آتش افروختند و او را دست و پا بسته ( زنده ) در آتش انداختند .\r\nاما داستان ابى شجره بن عبد العزى سلمى كه فرزند خنساء ( شاعره بزرگ و مشهور عرب ) چنين است . او هم با ساير مرتدين سليم ( قبيله ) مرتد شده بود . بعضى از سليم هم باسلام خود ثابت ماندند و با معن بن حاجز كه از طرف ابى بكر امير آن قوم بود وفادارى و يارى كردند . چون خالد بجنگ طليحه پرداخت ابو بكر بمعن نوشت كه او و ياران او بخالد ملحق شوند او هم بخالد پيوست و برادر خود را طريفه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجانشين خود نمود . ابو شجره هم بعد از برگشتن از دين اسلام چنين گفت شعر :\r\n صحا القلب عن من هواه و اقصرا * و طاوع فيها العاذلين فابصرا\r\nالا ايها المدلى بكثرة قومه * و حظك منهم ان تضام و تقهرا\r\nسل الناس عنا كل يوم كريهة * اذا ما التقينا دارعين و حسرا\r\nأ لسنا نعاطى ذا الطماح لجامه * و نطعن فى الهيجا اذا الموت اقفرا\r\nفرويت رمحى من كتيبة خالد * و انى لارجو بعدها ان اعمرا \r\nيعنى ( با حفظ مضمون ) قلب من از عشق مى ( معشوقه ) هشيار شد و كوتاهى نمود و گفته ملامت كنندگان را پذيرفت و اطاعت كرد و بينا شد اى كسى كه بفزونى عدهء قوم خود مغرور شده و حال اينكه نصيب تو از آنها خوارى و شكست مىباشد .\r\nاز مردم بپرس كه ما در كارزار چگونه هستيم اعم از اينكه زره‌پوش باشيم يا بى زره مگر ما چنين نيستيم كه بهر سركش لجام زده‌ايم . ما روز نبرد كه مرگ چيره مىشود نيزه گذار دلير هستيم . من نيزه خود را از لشكر خالد سيراب كردم .\r\nاميدوارم بعد از آن هم بسيار زيست كنم .\r\nپس از آن ابو شجره دوباره اسلام آورد . در خلافت عمر وارد مدينه شد عمر را در حالى ديد كه جيرهء بىنوايان را مىداد نزد او رفت و گفت : به من هم بده كه من محتاج هستم . عمر پرسيد تو كيستى ؟ گفت : من ابو شجره بن عبد العزى سلمى هستم . عمر گفت : اى دشمن خدا هرگز ( به تو نمىدهم ) مگر تو گويندهء اين شعر نيستى كه چنين گفتى :\r\nمن نيزه خود را از خون لشكريان خالد سيراب كردم و اميدوارم بعد از اين هم زيست كنم : سپس او را با تازيانه سخت نواخت تازيانه بر سر او بود كه دويد و بر شتر خود سوار شد و نزد قوم خويش گريخت آنگاه گفت :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n ضن علينا ابو حفص بنائله * و كل مختبط يوما له ورق \r\nبا اشعار ديگر .\r\nيعنى ابو حفص ( كه كنيه عمر باشد ) عطاى خود را از ما دريغ داشت . هر گمراهى هم ( خود را گويد ) روزى اوراق حسابى خواهد داشت ( تصفيه حساب ) .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nبيان ورود عمرو بن عاص از عمان\r\nپيغمبر عمرو بن عاص را بعمان سوى جيفر فرستاده بود و او هنگام مراجعت آن حضرت از حجة وداع كه پيغمبر وفات يافت و عمرو در عمان بود او از عمان سوى بحرين روانه شد . منذر بن ساوى ( والى تازه مسلمان بحرين ) را در حال احتضار ديد . از آنجا بلاد بنى عامر را قصد نمود و نزد قرة بن هبيره منزل گزيد . قره هم يك پا پيش ميگذاشت و پاى ديگر پس ( كنايه از ترديد ) او لشكرى از بنى عامر همراه داشت . عمرو را پذيرفت و گرامى داشت و براى او ( ذى حياتى ) كشت ( گوسفند يا شتر و غيره ) . چون خواست سفر كند قره با او خلوت كرد و گفت :\r\nاى مرد ! عرب دلخوش از اين نيستند كه بشما باج بدهند اگر عرب را از باج و خراج معاف بداريد متابعت و اطاعت خواهند كرد و اگر نه بشما نخواهند گرويد . عمرو به او گفت : اى قره كافر شدى ؟ آيا تو ما را از عرب مىترسانى به خدا سوگند سرزمين ترا با سم ستور تباه خواهم كرد و ترا در پناهگاه مادرت خواهم كشت . او لفظ حفش را گفت و حفش ( در لغت عرب ) بستر زن تازه‌زا مىباشد ( كنايه از خوارى و پناه بردن بآغوش زنان ) . سپس بمدينه رفت و بر مسلمين وارد شد آنها گرد او تجمع نموده اوضاع را ميپرسيدند او به آنها خبر داد كه لشكرها ( از مخالفين اسلام ) از دبا ( محل ) تا مدينه همه آماده نبرد با ( مسلمين ) مىباشند . مسلمين از پيرامون او\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپراكنده شده ، حلقه حلقه تجمع نموده در اطراف آن خبر بحث و گفتگو ميكردند .\r\nعمر هم به قصد ديدار عمرو و خوش آمد گفتن رفته بود كه در ميان راه بر يك حلقه از اجتماع مسلمين گذشت . در آن حلقه على و عثمان و طلحه و زبير و عبد الرحمن و سعد بودند چون عمر به آنها نزديك شد از گفتگو خوددارى كردند . عمر پرسيد :\r\nچه رخ داده ؟ آنها پاسخ ندادند . گفت : شما ميگوئيد : ما بر قريش از صولت عرب مىترسيم . آنها گفتند : آرى چنين است راست ميگوئى . گفت : مترسيد من به خدا بر عرب بيشتر ميترسم تا از خود عرب بر قريش . به خدا سوگند اى گروه قريش اگر بلانه پناه ببريد عرب از ( بيم جان ) بدنبال شما داخل ميشوند . از خدا بينديشيد نسبت بعرب ( آنها را ميازاريد و با آنها بسبب بيم نستيزيد ) . سپس عمر راه خود را گرفت و رفت .\r\nچون قره بن هبيره را اسير كردند و نزد ابو بكر بردند او از عمرو گواهى بر اسلام خويش خواست . ابو بكر عمرو را نزد خود خواند و پرسيد . عمرو هم گفتگوى خود را با او ( هنگام مسافرت ) شرح داد تا بمسئله زكات ( خوددارى عرب از تأديه آن ) رسيد . قره بعمرو گفت : ديگر مگو . عمرو گفت : هرگز به خدا همه چيز را به او ( ابو بكر ) خواهم گفت . ابو بكر هم از او گذشت و اسلام او را پذيرفت .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nشرح حال بنى تميم و سجاح\r\nپيغمبر در زمان خود نمايندگان و حكام بنى تميم را برگزيد و در محل خود گماشت . زبرقان و سهل بن منجاب و قيس بن عاصم و صفوان بن صفوان و سمرة بن عمرو و وكيع بن مالك و مالك بن نويره در مقدمهء آن حكام و امراء بودند . چون خبر وفات پيغمبر رسيد صفوان بن صفوان صدقات ( ماليات - زكات ) بنى عمرو را گرفت و نزد ابو بكر برد و پرداخت ولى قيس بن عاصم نگران زبرقان بود كه هر چه او كند بمخالفت وى بپردازد . چون زبرقان هيچ كارى انجام نداد و بر مخالفت يا موافقت ( با اسلام ) تصميم نگرفت قيس گفت : واى بر من از دست فرزند عكليه ( مادر زبرقان ) به خدا مرا خرد و تباه كرده ، من نمىدانم چه بايد بكنم . اگر من صدقه ( ماليات ) را از مردم دريافت كنم و بابى بكر بپردازم او مردم را بر من خواهد شورانيد و مقام رياست را از من خواهد گرفت و بر بنى سعد ( قوم او ) رياست خواهد كرد و اگر من از دريافت و پرداخت ماليات خوددارى كنم او بر من سبقت جسته ماليات را گرفته نزد ابو بكر خواهد رفت و منزلت خواهد يافت .\r\nزبرقان هم بر قيس سبقت جست و ماليات را دريافت كرد و نزد ابو بكر رفت ماليات رباب كه ضبة بن اد بن طابخه و عدى و تيم و عكل و ثور بنى عبد مناف بن اد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n( طوايف ) همچنين ماليات عوف و ابناء كه همه طوايف و شعب تميم بودند جمع نموده نزد ابو بكر رفت و پرداخت ( و احراز مقام ) نمود . قيس هم ( در عدم انجام كار ماليات ) سخت پشيمان شد . چون علاء بن حضرمى ( در عرض راه از بحرين ) رسيد و او را ديد ماليات را گرفت و باتفاق او ( نزد ابو بكر ) روانه شد . قبايل تميم هم بسبب اختلاف بجان يك ديگر افتادند ، ثمامه بن اثال حنفى بمدد تميم مستظهر بود چون اين وقايع ( تفرقه ) رخ داد به او زيان رسيد . او با مسيلمة كذاب ( مدعى پيغمبرى ) هم جنگ مىكرد تا آنكه عكرمة بن ابى جهل ( با لشكر اسلام ) رسيد . مردم هم در سرزمين تميم دو دسته بودند ، كسانى كه بر اسلام پايدارى كرده بودند در قبال مرتدين قتال مىكردند ناگاه سجاح دختر حارث بن سويد بن عقفان تميمى ظهور كرد ( زنى كه ادعاى پيغمبرى نمود ) او از جزيره با قوم خود ( از تميم ) و خويشان مادرى از تغلب و طوايف ربيعه بفرماندهى هذيل بن عمران در بنى تغلب كه مسيحى بود و دين خود را ترك و از سجاح پيروى كرده بود رسيد و او ( سجاح ) ادعاى پيغمبرى نمود همچنين عقه بن هلال با قوم خود از نمر و زياد بن فلان بن اياد و سليل بن قيس با قوم خود از شيبان بمتابعت سجاح ( پيغمبر زن ) بسيج نمودند . بنى تميم كه در حال اختلاف بين مسلمين و مرتدين بودند دچار يك امر عظيم شدند ( و اين زن و دين جديد و تجهيز قبايل ) آنها را از اختلاف و ستيز مدهوش و مرعوب نمود . سجاح هم ابو بكر ( و مسلمين ) را قصد كرده بود ( كه جنگ كند ) او نزد مالك بن نويره فرستاد و او را به يارى خود خواند . او توانست سجاح را از غارت قوم خويش منصرف كند و بغارت بعضى از قبايل بنى تميم وا دارد ، او هم پذيرفت و گفت : من زنى هستم از بنى يربوع ( طايفه ) اگر بتوانم ملكى را فتح كنم براى شما خواهد بود . عطارد بن حاجب ( امير معروف عرب ) و بزرگان بنى مالك و حنظله هم از او گريختند و نزد بنى عنبر پناهنده شدند . آنها كار وكيع را كه با سجاح بمسالمت كشيده بود نپسنديدند . همچنين جماعتى از سران قبايل مانند اشخاص نامبرده از او\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nگريختند و مسالمت مالك بن نويره را هم نپسنديدند . مالك بن نويره و وكيع هم بملاقات سجاح رفتند . سجاح هم براى آنها سخنى ( مانند قرآن ) با سجع بافت و گفت :\r\n« اعدو الركاب و استعدوا للنهاب ثم اغيروا على الرباب فليس دونهم حجاب » يعنى : آماده سوارى و يغما باشيد . رباب ( قبيله ) را غارت كنيد كه مانع و حاجبى نخواهند داشت . آنها ( اقوام سجاح ) حمله كردند . ضبه و عبد مناف بجنگ و ستيز برخاستند و از طرفين كشته و گرفتار بسيار افتاد سپس صلح كردند . قيس بن عاصم هم شعرى سرود كه در آن شعر اظهار پشيمانى از عدم پرداخت ماليات بابى بكر نموده بود سجاح هم با لشكرهاى جزيره رهسپار شد تا به محل نباج رسيد . در آنجا اوس بن خزيمه هجيمى با قوم خود از بنى عمرو بر آنها حمله كرد و هذيل و عقه ( دو سردار سجاح ) را اسير نمود . بعد از آن به اين شرط صلح كردند كه آن دو گرفتار آزاد شوند و لشكريان سجاح از ورود بسرزمين اوس خوددارى كنند . سجاح با لشكرهاى خود يمامه را قصد نمود اين سخن ( آيه مانند ) را هم نازل كرد « عليكم باليمامه و دفوا دفيف الحمامه فانها غزوة صرامه لا يلحقكم بعدها ملامة » يعنى بر شماست كه يمامه ( محل ) را قصد كنيد مانند كبوتران صف بكشيد و بال بگشاييد . اين يك جنگ و غارت ( سودمند ) قاطع و پيروزمند است . بعد از اين دچار ملامت نخواهيد شد . او بنى حنيفه را قصد نمود . مسيلمه ( پيغمبر دروغگو ) شنيد و ترسيد كه اگر دچار جنگ با سجاح شود ثمامه و شرحبيل بن حسنه و قبايل آنها بر حجر ( محل ) در يمامه چيره شوند ناگزير براى سجاح هديه فرستاد سپس براى شخص خود از او امان خواست تا خود شخصا نزد او برود سجاح هم به او امان داد و او با عده چهل تن از بنى حنيفه نزد وى رفت . سجاح هم بدين مسيح كاملا آشنا و بر علم آن دين آگاه بود . مسيلمه گفت ( شروع بجعل وحى و سخن‌پردازى نمود ) براى ما نيمى از كره ارض تخصص شده و براى قريش نيم ديگر ولى قريش دور از\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nعدالت هستند ( مقصود از قريش پيغمبر اسلام است ) . خداوند هم نيمى از كره زمين را كه قريش گرفته بود به تو ( اى سجاح پيغمبر ) پس داده ( مقصود زمين ما بين من و تو قسمت شده ) يكى از بدعتهاى مسيلمه اين بود كه اگر براى مرد يك فرزند مذكر متولد شود او بايد از نزديكى بزنان بپرهيزد تا آن پسر بميرد گفته شده كه مسيلمه از ملاقات سجاح ( ترسيد ) تحصن گزيد . سجاح به او گفت : فرود آ او گفت : ياران خود را دور كن ( كه بيمناك هستم ) او هم اتباع خود را دور و پراكنده نمود آنگاه براى پذيرائى سجاح يك خيمه سرخ بر پا كرد و در آن مجمرهاى عود گذاشت تا بسبب بوى خوش شهوت و لذت وى برانگيخته شود چون سجاح وارد آن بارگاه شد از او ( مسيلمه ) پرسيد : خداوند بر تو ( تازه ) چه وحى نازل كرده ؟ او گفت : « الم تر ربك كيف فعل بالحبلى اخرج منها نسمة تسعى بين صفاق وحشى » . يعنى آيا مىبينى خداوند بآبستن چه كرد ؟ از او زنده كه راه مىرود پديد آورد . آن زنده از اندرون بيرون آمده . باز پرسيد : ديگر چه وحى كرده ؟\r\nگفت : « ان اللّه خلق للنساء افراجا و جعل الرجال لهن ازواجا فنولج فيهن ايلاجا ثم نخرجها اذا نشاء اخراجا فينتجن لنا سخالا انتاجا » . ( بتقليد آيات قرآن ) يعنى :\r\nخداوند براى زنان شكافهائى آفريد ( فرج ) و مردها را براى آنها جفت نمود .\r\nفرو مىبرند فرو بردنى . بيرون مىكشند بيرون كشيدنى ( تعبير صريح مخالف ادب است ) آنگاه بزغاله‌هائى مىزايند چه زائيدنى . ( نسلى ايجاد مىكنند ) .\r\nسجاح گفت : من گواهى مىدهم كه تو پيغمبر هستى مسيلمه گفت : آيا ميل دارى من جفت تو باشم آنگاه با قوم تو و قوم من بر عرب چيره شويم ( تحت اللفظ - عرب را ميخوريم ) سجاح گفت : آرى : مسيلمه گفت :\r\n الا قومى الى المخدع * فقد هيئ لك المضجع\r\nفان شئت ففى البيت * و ان شئت ففى المخدع \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n ( 1 ) و ان شئت سلقناك * و ان شئت على اربع\r\nو ان شئت بثلثيه * و ان شئت به اجمع \r\nيعنى برخيز ( خطاب بمؤنث - اى زن ) سوى پستو برويم كه بستر براى تو گسترده شده اگر بخواهى در خانه ( غرفه ) و اگر بخواهى در پستو ( پس خانه ) بپردازيم . اگر بخواهى دراز كش و اگر بخواهى بر چهار دست و پا - اگر بخواهى با دو ثلث و اگر بخواهى با تمام آن ( عبارت نيازمند تصريح نيست كه حتى با اشاره و تلويح هم مخالف ادب است ) . او گفت : با تمام آن كه كار باتمام مىرسد او گفت :\r\nبه همين گونه هم ( كه تماما به كار رود ) براى من وحى نازل شده ( افسانه است ولى در تمام كتب تاريخ وارد شده ) او ( سجاح ) نزد او ( مسيلمه ) سه روز ماند و بعد نزد قوم خود برگشت . از او پرسيدند : چگونه ديدى ؟ گفت : او بر حق بود و من از او پيروى كردم و همسر او شدم . گفتند : مهر و صداق از او خواستى ؟ گفت : نه .\r\nگفتند : برگرد و از او كابين بخواه چون او برگشت مسيلمه در را بر او بست و خود در قلعهء خويش نشست و پرسيد چه اتفاق افتاده ؟ گفت : بايد مهر مرا معين كنى ( يا بپردازى ) او پرسيد مؤذن تو كيست گفت شبث بن ربعى رياحى ( يكى از سران سپاه كوفه در واقعه كربلا ) . مسيلمه او را خواند و گفت : چنين ندا كن ( جار بكش ) كه : مسيلمه رسول اللّه از شما دو نماز را كه محمد واجب نموده ساقط كرده يكى نماز صبح و ديگرى نماز عشا . او با ياران خود برگشت ( مقصود سجاح ) . ميان اتباع او عطارد بن حاجب و عمرو بن اهتم و غيلان بن خرشه و شبث بن ربعى بودند عطارد بن حاجب گفت :\r\n أمست نبيتنا انثى نطوف بها * و اصبحت انبياء الناس ذكرانا \r\nپيغمبر ما مونث است كه ما با او جولان مىدهيم ( طواف - گشتن ) در حالى كه پيغمبران مردم ذكور هستند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nمسيلمه با او بدين شرط صلح كرد كه هر يكى از آن دو نصف محصول يمامه را بگيرند او نيمى از حاصل يمامه را گرفت و دوباره بجزيره محل اقامت قبيله خود برگشت . هذيل و عقه و زياد را هم براى دريافت نيم ديگر براى آينده در محل گماشت كه ناگاه سپاه خالد بر آنها هجوم آورد كه اتباع او متفرق شدند سجاح هم نزد تغلب تا زمان معاويه ( خلافت معاويه ) ماند . معاويه هم در سنه مجاعه تغلب را بجاى ديگر منتقل كرد و سجاح هم ميان آنها بود بعد تغلب اسلام آوردند و او هم مسلمان شد و اسلام او بسيار خوب بود او در بصره زيست و در همان شهر هم درگذشت و سمره بن جندب والى بصره از طرف معاويه بر جنازه او نماز خواند و آن قبل از آمدن عبيد اللّه بن زياد از خراسان و انتصاب او بايالت بصره بود گفته شده : او پس از قتل مسيلمه با تغلب خويشان مادرى ( خال - دائى ) بجزيره رفت و ميان آنها درگذشت و يادى از او نماند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nبيان واقعه مالك بن نويره\r\nچون سجاح بجزيره برگشت مالك بن نويره از كردار خود ( همراهى - مرتدين ) سخت پشيمان و پريشان گرديد همچنين وكيع كه هر دو از گذشته نادم و متحير شده بودند ناگزير هر دو ماليات را جمع و خالد را استقبال و ماليات ( اسلامى ) را تقديم نمودند . خالد هم پس از آنكه كار فزاره و غطفان و اسد و طى را پايان داد بطاح ( محل ) را قصد نمود كه مالك بن نويره در آنجا در كار خود دچار حيرت و ترديد شده بود . انصار هم از خالد باز ماندند و گفتند . امر و دستور خليفه اين نبود خليفه فرمان داده بود كه چون ما كار بزاخه ( محل ) را يكسره و بلاد آن قوم را پاك كنيم در همانجا بمانيم تا او ( ابو بكر ) بما بنويسد . خالد هم گفت : او مرا فرمانده كرد اگر هم نامه يا دستور تازه نرسد من كه امير قوم هستم نبايد فرصت را از دست دهم تا من به او خبر بدهم و منتظر دستور شوم فرصت از دست مىرود . همچنين اگر ما دچار يك پيش‌آمد غير منتظرى بشويم بايد خود بتدبير خويش تصميم بگيريم و خود را نجات دهيم اينك مالك بن نويره در قبال ماست . من با مهاجرين كه همراه من هستند او را قصد مىكنيم و باز هم من مهاجرين را بمتابعت خويش مجبور نمىكنم خالد ( با مهاجرين ) رفت و انصار ( از خوددارى ) پشيمان شدند . يك ديگر ملامت كرده گفتند : اگر اين قوم ( خالد و مهاجرين ) پيروز شوند و غنيمت ببرند ما از آن\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمحروم خواهيم ماند و اگر دچار بلا شوند مردم ( ساير مسلمين ) ما را ملامت خواهند كرد كه چرا از او جدا شديم ناگزير به او ملحق شدند . او هم تا به محل بطاح رسيد در آنجا كسى را نديد زيرا مالك بن نويره اتباع خود را پراكنده و از تجمع نهى كرده و گفته بود : اى بنى يربوع ما به اين كار ( اسلام ) دعوت شده بوديم و از پذيرفتن آن كوتاهى كرديم و در اين خوددارى و كوتاهى رستگار نشديم من فكر كردم و ديدم و دانستم كه اين كار بدون سياست و تدبير خود به خود پيشرفت و غلبه مىكند . مردم هم آن را پيش نمىبرند ( بلكه بالطبع پيش مىرود ) شما هرگز نبايد با آن قوم ( مسلمين ) بستيزيد كه كار آنها انجام يافته شما از بسيج منصرف و پراكنده شويد و با اين قوم هم در دين آنها داخل شويد آنها هم بنا بر همين دستور و راى متفرق شدند چون خالد وارد بطاح شد دسته‌هاى لشكر را همه جا دنبال آنها فرستاد و امر داد كه هر كه اسلام را قبول كند آزاد باشد و هر كه خوددارى نمايد كشته شود . ابو بكر هم دستور داده بود كه هر جا لشكر بزنند اذان بگويند اگر دشمن هم اذان گفت او را آزاد بگذارند و از جنگ خوددارى كنند و اگر اذان نگويند آنها را بكشند و تاراج كنند . اگر اسلام را قبول كنند از آنها زكات ( ماليات ) مطالبه شود اگر بپذيرند آنها را آزاد بگذارند و اگر خوددارى كنند با آنها نبرد شود . گفت : ( راوى ) سواران رفتند و مالك بن نويره را با جمعى از اتباع او اسير كرده نزد خالد آوردند همراهان او از بنى ثعلبه بن يربوع بودند . آن سواران كه آن گروه را اسير كرده بودند درباره اسلام و اطاعت آنان اختلاف داشتند . بعضى گفته بودند كه آنها اذان گفته و مسلمان هستند . ابو قتاده ( يكى از ياران پيغمبر ) كه همراه سواران خالد بود گواهى داد كه آنها اذان گفتند و نماز خواندند چون اختلاف درباره آنها پديد آمد خالد گفت : آنها را باز داريد تا تصميم گرفته شود آنها را در يك شب سرد و تاريك بند كردند و چيزى به آنها ندادند . ( خوراك و روپوش ) . خالد دستور داد كه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nجار بكشند : گرفتاران خود را گرم كنيد . اين جمله باصطلاح كنانه ( قبيله ) عبارت از فرمان قتل است .\r\nمردم ( مسلمين ) بجاى اينكه از آنها پذيرائى كنند و آنها را از سرما حفظ نمايند . بتصور امر بقتل همه را كشتند ( باصطلاح زمان اخير آنها را راحت كنيد كه بجاى راحت حقيقى آنها را كشتند ) آنها تصور نمىكردند كه مقصود گرم كردن و نگهدارى آنان است . ضرار بن ازور مالك را كشت . خالد هم همهمه و شورش را شنيد از جاى خود بيرون آمد ديد كه كار از كار گذشته و همه كشته شده‌اند . گفت : اگر خدا كارى بخواهد آن را انجام مىدهد . مردم هم درباره آنها مختلف بودند .\r\nابو قتاده بخالد گفت : اين كار كار تست . خالد هم او را نهيب داد . او خشم گرفت و يكسره نزد ابو بكر رفت و خبر آن واقعه را داد ابو بكر هم بر خالد غضب كرد .\r\nعمر درباره او سخن گفت ( مقصود شفاعت كرد و در حقيقت عمر چنان كه روايت شده بكيفر خالد اصرار داشت و اين كينه نسبت به او و انتقام براى بىگناهان ماند تا در زمان خلافت خود خالد را بكيفر رسانيد ) . ابو بكر قبول نكرد و خالد را بمدينه احضار و بر كنار نمود . خالد هم بمدينه برگشت و با ام تميم زن مالك ازدواج نمود . ( خالد پس از تسليم مالك چون زن او را ديد عاشق گرديد و او را كشت كه زن او را بربايد و اين داستان يكى از بزرگترين حوادث عصر اول اسلام است كه تا كنون هم مورد بحث مىباشد ) عمر بابى بكر گفت : شمشير خالد بستم آلوده شده دربارهء او بسيار گفتگو كرد ( كه او را كيفر دهد ) ابو بكر گفت : اى عمر كوتاه كن . او خواست كارى ( براى اسلام ) كند اشتباه كرد . زبان خود را از دشنام خالد نگهدار من هرگز شمشيرى را كه خداوند آخته بنيام برنميگردانم ( شمشير خدا لقب خالد از پيغمبر است كه فرمود خالد سيف من سيوف اللّه ) كه خدا آن را براى كشتن كافرين كشيده است آنگاه ( ابو بكر )\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخونبهاى مالك را داد و بخالد نوشت كه او بمدينه برگردد او هم برگشت و در حالى وارد مسجد شد كه يك قباى آلوده بزنگ زره ( رنگ زنگ برداشته ) بر تن داشت . در عمامه خود هم چند تير بجاى تركش كه در آن زمان مرسوم بود ) فرو برده بود ( براى تظاهر بدليرى و جهاد ) . عمر كه او را بدان حال ديد از جاى خود جست و عمامه را از سر او برداشت و تيرها را خرد و قبا را پاره كرد و گفت : پست شو ( بدا به تو اى پست ) تو يك مرد مسلمان را كشتى و زن او را ( بزنا ) ربودى ( عين عبارت : بر زن او مىسپوزى ) به خدا سوگند من ترا با سنگ خودت ( كه بدان مردم را زدى ) سنگسار خواهم كرد .\r\nخالد هم هيچ نمىگفت زيرا گمان كرده بود كه ابو بكر هم همان عقيده را در باره او دارد . خالد بر ابو بكر وارد شد و خبر واقعه را داد و عذر خواست او هم پوزش وى را پذيرفت و از او گذشت ولى در بارهء ازدواج ( غير شرعى او ) او سخت ملامت كرد زيرا عرب چنين ازدواجى را در نتيجهء غارت بد مىدانند . خالد از آنجا برگشت و بر عمر كه نشسته بود گذشت ( بطور طعنه و توهين ) گفت : اى فرزند ام سلمه بيا نزديك . عمر دانست كه ابو بكر از او راضى شده هيچ نگفت . گفته شده كه چون مسلمين شبانه بر مالك و ياران او هجوم بردند . آنها گفتند : ما مسلمان هستيم : گفتند اگر مسلمان باشيد اسلحه را دور اندازيد ، آنها هم اسلحه را انداختند و بعد نماز خواندند ( كه مسلمين بفرمان خالد آنها را كشتند ) . خالد در عذر خواهى خود مىگفت : مالك چنين گفته و چنان . او مالك را ( كه مسلمان و بىگناه بود ) بدست خود كشت . متمم بن نويره ( برادر مالك ) نزد ابو بكر رفت و خونبهاى برادر خود را مطالبه نمود آزادى اسرا را هم درخواست كرد ابو بكر دستور داد اسرا را آزاد كنند و بقوم خود برگردانند و خونبهاى مالك را هم از بيت المال پرداخت چون بر عمر ( در زمان خلافت ) وارد شد ( برادر مالك ) عمر از او پرسيد اندوه تو بر برادرت چگونه يا چه اندازه بود ؟ گفت : آن قدر گريستم تا يك چشم كور من چشم بينا را يار و همرنگ خود نمود ، هيچ آتشى هم نميديدم مگر آنكه بر فقدان او جزع كنم زيرا او آتش كانون خود را تا صبح روشن مىگذاشت مبادا گم گشته در تاريكى نتواند محل او را پيدا كند\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو مهمان او نشود . گفت . او را وصف كن . گفت : او همواره بر اسب چموش سوار مىشد و شتر كند رو سنگين بار را ميكشيد او شبانه ميان دو ظرف پر طعام و دو مشك آب ( يا شير ) براى راه‌نوردان بىتوشه سير و سفر مىكرد در همان سير يك نيزه دراز مىگرفت و تا صبح ( به قصد يارى و مساعدت درماندگان ) راه مىپيمود ، روى او مانند قرص قمر بود .\r\nعمر گفت : بعضى از اشعار مرثيه خود را كه درباره او گفته بودى براى من انشاد كن :\r\nاو يكى از مرثيه‌هاى خود را خواند كه اين دو بيت از آن قصيده است :\r\n و كنا كند ما نى جذيمة حقبة * من الدهر حتى قيل لن يتصدعا\r\nفلما تفرقنا كانى و مالكا * لطول اجتماع لم نبت ليلة معا \r\nيعنى ما دو ( برادر ) مانند دو نديم جذيمه ( پادشاه حيره كه داستان دو نديم او معروف است ) مدتى از روزگار زيست مىكرديم . الفت و برادرى ما چنين بود كه گفته شده هرگز زايل و تباه نمىشود . چون جدائى ميان ما افتاد انگار من و مالك كه مدتى دراز با هم بوديم هرگز يك شب هم با هم نبوديم . ( دو بيت مشهور است و از شاهكار ادب مىباشد ) .\r\nعمر گفت : اگر من مىتوانستم شعر بگويم برادر خود را زيد رثا مىكردم . متمم گفت : او ديگرى بوده ، اگر برادرم بمانند قتل برادر تو كشته شده بود ( زيد در راه اسلام شهيد شده بود ) هرگز اى امير المؤمنين براى او گريه نمىكردم . عمر گفت : هيچ كس مانند تو به من تسليت نگفته و بهتر از گفتهء تو در تسليت چيزى نشنيده‌ام . در همين واقعه وليد و ابو عبيده دو فرزند عماره بن وليد كه برادر زاده خالد بودند كشته شدند آنها هم با پيغمبر صحبتى داشتند ( در عداد اصحاب پيغمبر شمرده مىشدند ) .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nبيان واقعه مسيلمه و اهل يمامه\r\nپيش از اين نوشته بوديم كه مسيلمه نزد پيغمبر رفته بود چون پيغمبر وفات يافت ابو بكر لشكرها را براى جنگ مرتدين همه جا فرستاد عكرمه بن ابى جهل را با لشكر سوى مسيلمه فرستاد و شرحبيل بن حسنه هم براى يارى و مدد او روانه نمود . عكرمه براى ربودن افتخار نبرد شتاب كرد كه جنگ بنام او خاتمه يابد . با آنها ( مسيلمه و اتباع او ) مقابله و مقاتله كرد و شكست خورد ( منكوب و مغلوب گرديد - عين عبارت ) . شرحبيل هم در ميان راه بود كه خبر نكبت به او رسيد . عكرمه هم خبر واقعه را بابى بكر نوشت .\r\nابو بكر به او نوشت هرگز ديگر ترا نخواهم ديد تو هم مرا نبايد ببينى بر نگرد كه باعث ضعف و خوارى مردم خواهى شد . برو نزد حذيفه و عرفجه و با اهل عمان و مهره نبرد كن سپس تو خود و لشكر ( شكست خورده تو ) از مردم برائت بخواهيد ( جهاد كنيد تا معذور شويد ) آنگاه برويد تا بمهاجرين اميه در يمن و حضرموت برسيد پس از آن بشرحبيل نوشت كه در جاى خود بماند تا خالد برسد اگر كار مسيلمه را پايان دادند برود تا بعمرو بن عاص ملحق شود كه او را يارى كند در جنگ قضاعة چون خالد از بطاح برگشت و پوزش خواست و او هم معذرت او را پذيرفت و از او خوشنود شد او را بجنگ مسيلمه فرستاد و مهاجرين و انصار را همراه او تجهيز نمود . ثابت بن قيس بن شماس\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبفرماندهى انصار و ابو حذيفه و زيد بن خطاب ( برادر عمر ) را بفرماندهى مهاجرين منصوب نمود . براى هر قبيله يك فرمانده از افراد همان قبيله معين كرد . خالد هم در بطاح بانتظار سپاه اقامت نمود چون لشكريان رسيدند يمامه را قصد نمود . عدهء جنگجويان بنى حنيفه در آن زمان بالغ بر چهل هزار بود آن هم در سرزمين و وطن و خانه خود بودند ( كه آنها را قصد كردند كه بالطبع در دفاع از خود توانا بودند ) .\r\nشرحبيل بن حسنه هم مانند عكرمه خودسرانه بجنگ مبادرت كرد و دچار نكبت ( شكست ) گرديد ناگزير بمتاركه جنگ و تعلل تن داد . چون خالد رسيد او را ملامت كرد . ابو بكر هم سليط را براى يارى خالد فرستاد كه مدد و پشتيبان باشد مبادا دشمن از پشت سر بخالد شبيخون بزند . سليط ( با عده خود ) بخالد نزديك شد ديد سواران پياپى مىگريزند او پشت كارزار را گرفت . ابو بكر ميگفت : من اهل بدر را ( كسانى كه با پيغمبر شاهد جنگ بدر بودند ) بفرماندهى و حكومت نمىگمارم آنها را بنيكوكارى و صلاح خود وا گذار مىكنم ( كه آن اجر براى آنها كافى مىباشد ) خداوند ببركت وجود آنها بيشتر بلا را از مسلمين دفع مىكند تا با جنگ و جهاد آنها ولى عمر استخدام و نصب آنها را بحكومت مفيد مىدانست . نهار رجال بن عنفوه همراه مسيلمه بود . او مردى بود كه نزد پيغمبر مهاجرت كرده و قرآن را خوانده و فقه دين اسلام را آموخته بود كه از طرف پيغمبر براى دعوت اسلامى نزد بنى حنيفه رفته بود كه مردم را ضد مسيلمه بشوراند و دين اسلام را ترويج و محكم نمايد چون به آنجا رسيد فتنه برانگيخت كه از فتنه مسيلمه سختتر بود و بنى حنيفه را بيشتر گمراه كرد زيرا او گواهى داد از پيغمبر شنيده كه مسيلمه در نبوت شريك من است مردم هم او را تصديق و اطاعت نمودند مسيلمه هم با مشورت او كارها را انجام مىداد . عبد اللّه بن نواجه هم دربان او بود كه اجازه ورود مىداد . حجير بن عمير هم براى او اذان ميگفت و چنين اذان مىكرد :\r\n« اشهد ان مسيلمه يزعم انه رسول الله » گواهى مىدهم كه مسيلمه ادعا مىكند كه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nپيغمبر خداست . مسيلمه به او گفت : اى حجير روشنتر و ساده‌تر بگو زيرا در ترديد و دو روئى سودى نيست . اين جمله مثل شد كه نخستين گوينده آن او ( مسيلمه ) بود . از جمله وحى او كه ادعا مىكرد بر او نازل شده اين است « يا ضفدع بنت ضفدع نقى ما تنقين .\r\nاعلاك فى الماء و اسفلك فى الطين ، ك الشارب تمنعين و لا الماء تكدرين » يعنى اى وزغ دختر وزغ نق نق كن چنان كه مىكنى . بالاى تو در آب و اسفل تو در گل است . مانع كسى نمىشوى كه بخواهد آب بنوشد . آب را هم گل آلود نمىكنى و نيز چنين گفته ( ادعاى نزول وحى كرده ) « و المبديات زرعا و الحاصدات حصدا و الذاريات قمحا و الطاحنات طحنا و الخابزات خبزا و الثاردات ثردا ، و اللاقمات لقما اهالة و سمنا لقد فضلتم على اهل الوبر و ما سبقكم اهل المدر ريفكم فامنعوه و المعتر فاووه و الباغى فناووه » يعنى . سوگند باغاز كنندگان كشت ( مؤنث ) و دروندگان درو كردنى و بباد دهندگان كاه از گندم ، و آرد كنندگان ( خرد كنندگان ) و نان‌پزان پختنى و تريت كنندگان ( تريد ) تريت كردنى و لقمه‌خواران كه ( بر طعام آنان ) خورش و روغن است ( بموجب اين قسم ) شما بر باديه‌نشينان « و بر » پشم شتر و اهل و بر ( كنايه از اعراب صحرا نورد است ) برترى و رجحان داريد . اگر شهرنشينان ( دارندگان خانه آجرى ) بخواهند بر زمين خرم شما چيره شوند شما آن را حمايت كنيد . فقير و درمانده را پناه بدهيد سركش را فرو بنشانيد . ( افسانه و مجعول است ) .\r\nزنى نزد او ( مسيلمه ) رفت و گفت : نخل ما كم بار و چاههاى ما كم آب است .\r\nدعا كن و از خداوند بخواه كه نخل ما بارور و چاه ما پر آب شود چنان كه محمد براى اهل هزمان دعا كرده او از نهار ( آن مرد مرتد كه گواهى داده بود مسيلمه شريك پيغمبر است ) چگونگى آن كار را پرسيد نهار گفت : پيغمبر براى آنها دعا كرد و از آب چاه آنها اندكى نوشيد و با آن مضمضه كرد و دوباره در چاه‌ها از دهان خود آب مضمضه را ريخت .\r\nچاهها پر آب شد و نخل را آبيارى كردند و هر نخلى مانند خود نخل خردى پديد آورد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمسيلمه نيز چنين كرد كه آب چاهها يكسره خوشيد و نخل خشكيد ولى اين اثر بد بعد از هلاك او پديد گرديد . نهار به او گفت . تو هم مانند محمد دست بر سر كودكان بنى حنيفه بكش . او هم دست بر هر سرى از هر كودكى كه كشيد آن كودك كچل گرديد . همچنين هر طفلى كه او در دهانش تف انداخت لال شد ولى آثار اين كارها بعد از مرگ او نمايان شد . گويند طلحه نمرى نزد او رفت و از چگونگى نزول وحى پرسيد او گفت : در تاريكى شب مردى نزد من مىآيد ( و وحى بر من نازل مىكند ) گفت : ( طلحة ) من گواهى مىدهم كه تو دروغ ميگوئى و محمد راست ميگويد ولى دروغگوى ربيعه نزد ما گرامىتر از راستگوى مضر است ( پيغمبر ) او با مسيلمه در جنگ عقرباء در حال كفر كشته شد :\r\nچون خبر نزديك شدن خالد بمسيلمه رسيد لشكر سوى عقرباء كشيد و در آنجا آمادهء نبرد گرديد . مردم هم به او ملحق شدند ، مجاعة بن مرار هم با گروهى براى انتقام از بنى عامر مىرفت كه با خالد روبرو شد . خالد آن گروه را كشت ولى مجاعة را براى استفاده از شرف و نفوذ او در بنى حنيفه ( قوم مسيلمه ) زنده داشت . عدهء كشتگان از اتباع او از چهل تا شصت تن بود . مسيلمه هم اموال ( اتباع خود را ) پشت سر نهاد . شرحبيل بن مسيلمه گفت : اى بنى حنيفه سخت جنگ كنيد كه امروز روز غيرت و جانبازيست . اگر بگريزيد زنان شما را اسير و رديف ( بر شتر ) خواهند كرد از شرف خود و براى دفاع از ناموس زنان خويش نبرد كنيد . اگر زنان را اسير كنند آنها را بر خلاف شرف و عرف خواهند گرفت ( و تمتع به آنها خواهند كرد در غارت ) . پرچم مهاجرين بدست سالم مولاى حذيفه ( يار - غلام - همعهد ) بود پيش از آن به عهده عبد اللّه بن حفص بن غانم سپرده كه چون او كشته شد بپرچم‌دار تازه گفتند : بر تو بيمناك هستيم گفت اگر چنين باشد من مرد بدى هستم كه سزاوار حمل قرآن نخواهم بود . پرچم انصار هم در دست ثابت بن قيس بن شماس بود . اعراب هم به حال خود مانند سابق بودند كه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nهر گروهى پرچم و پرچمدار خود را داشتند . مجاعه كه اسير شده بود در خيمه ام تميم بود . مردم ( سپاهيان ) روبرو شدند . نخستين كسى كه بميدان آمد نهار رجال بن عنفوه ( كسى كه مرتد شده و مسيلمه را يارى كرد ) بود . او بدست زيد بن خطاب ( برادر عمر ) كشته شد . كارزار سخت گرديد . مسلمين هرگز بمانند آن جنگ دچار نشده بودند . مسلمين شكست خورده گريختند بنى حنيفه هم خيمه مجاعه را قصد نمودند . خالد هم از خيمه بيرون رفت ، آنها داخل خيمه شدند و بمجاعه رسيدند كه خالد او را بهمسر خود ( ام تميم ) سپرده بود . آنها خواستند زن خالد را بكشند .\r\nمجاعه آنها را از كشتن وى منع و نهى نمود و گفت : او در پناه من است . آن بانو نجات يافت . مجاعه گفت . مردها را دنبال كنيد و بكشيد آنها خيمه را پاره پاره كردند . مسلمين هم ( بعد از شكست ) يك ديگر را خواندند ( برگشتند و پايدارى كردند ) . ثابت بن قيس ( پرچمدار انصار ) گفت : اى گروه مسلمين عادت بدى داريد ( در فرار ) خداوندا من از كار ( زشت ) اينها مقصود اهل يمامه ( اتباع مسيلمه كذاب ) برى هستم . ( از كفر آنها ) از كار اينها مقصود مسلمين ( و فرار آنها ) هم معذرت ميخواهم . سپس خود نبرد كرد تا كشته شد . زيد بن خطاب هم گفت : گردنكشى نخواهد بود ، به خدا من پس از اين سخنى نخواهم گفت مگر بعد از فرار دشمن يا در اين نبرد كشته شوم آنگاه معذور خواهم بود ( خطاب بمسلمين ) چشم خود را ببنديد و دندانها را بر هم زنيد و دشمن را بزنيد و پيش رويد . آنها همچنين كردند و دشمن را به محل صف اولى خود برگردانيدند و بعد هم بنقاط خلفى رانده شدند كه دور ترين محل لشكر بود . ابو حذيفه گفت : اى اهل قرآن . قرآن را با مجاهده خود زيب و زيور دهيد . خالد هم با گروهى از مردم حمله كرد تا پيش تازان دشمن را به عقب راند و دور تر هم كرد . كارزار بر شدت خود افزود . بنى حنيفه هم سخت سر حميت و غيرت آمدند و سخت جنگيدند ، جنگ هم گاهى بسود مسلمين و گاهى بنفع كافرين\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبود . سالم و ابو حذيفه و زيد بن خطاب و جمعى از انصار و مردم دانا و خردمند كشته شدند . چون خالد حال را بدان منوال ديد گفت : اى مردم از يك ديگر جدا شويد تا اندازه جانبازى هر فرد و دسته را تشخيص دهيم و بدانيم از چه ناحيه بلا مىرسد . آنها هم تفكيك و جدا شدند . اقوام باديه‌نشين هم از مهاجرين و انصار جدا شده بودند .\r\nمهاجرين و انصار هم از آنها دورى مىجستند . چون صفوف از يك ديگر تميز و شناخته شد يكى به ديگرى گفتند : امروز بايد از گريز شرم داشته باشيم . مانند آن روز هيچ روزى بدان سختى و هيچ جنگى بدان شدت و عظمت ديده نشده بود معلوم نبود تلفات در كدام صف بيشتر بوده ولى مهاجرين و انصار و بعد از آن ده‌نشينان بيشتر از اعراب باديه‌نشين كشته دادند . مسيلمه هم پايدارى نمود و آسياى جنگ بر او ميگشت . خالد دانست كه آن آسيا از گردش خود باز نخواهد ماند مگر قطب آن مسيلمه شكسته شود . بنى حنيفه هم از فزونى كشتگان خود باكى نداشتند . خالد بميدان رفت و مبارز خواست شعار خود را هم اعلان نمود . شعار آنها ( مسلمين ) يا محمداه بود . هر كس بمبارزه او مىرفت كشته مىشد . آسياى مسلمين گشت و خرد و تباه كرد . خالد هم مسيلمه را دعوت او هم اجابت نمود خالد بعضى چيزها را كه او مىپسنديد پيشنهاد كرد كه تعهد انجام آنها را نمايد . مسيلمه مىشنيد و پيش از پاسخ روى خود را برميگردانيد كه مثلا با جن و پرى مشورت كند . آنگاه شيطان از قبول پيشنهاد او را منع مىكرد . وقتى بعنوان مشورت با شيطان خود رو برگردانيد خالد غفلت او را مغتنم شمرده به او حمله كرد او ترسيد و گريخت ، ياران او هم جا تهى كردند . خالد هم باتباع خود نهيب داد و فرياد زد و گفت آنها را دنبال كنيد . ( بر آنها سوار شويد - عين عبارت ) آنها هم منهزم شدند . بمسيلمه گفتند : وعده تو چه شد ؟ گفت : از شرف و ناموس خود دفاع كنيد . محكم ( يكى از بزرگان ) فرياد زد اى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبنى حنيفه . سوى باغ برويد و پناه ببريد . آنها هم داخل باغ شده در را بر خود بستند براء بن مالك كه برادر اسد بن مالك بود هر گاه در ميدان جنگ حاضر مىشد دچار صرع شديد ميگرديد بحديكه چند مرد بر پيكر او مىنشستند تا او آرام بگيرد سپس زهر آب را مىريخت ( بول مىكرد ) و مانند شير شرزه مىجست و بجنگ مىپرداخت در آن روز همچنين شد و چنين كرد ، چون به هوش آمد و از جاى خود جست فرياد زد اى مردم سوى من آييد . بياييد كه من براء بن مالك هستم . بيائيد ، بيائيد . سپس سخت نبرد كرد چون بنى حنيفه در باغ تحصن نمودند و در را بستند و آماده دفاع نشستند . براء گفت : مرا برداريد و از پشت ديوار بر آنها اندازيد . گفتند : هرگز چنين نخواهيم كرد . ( ترا دچار مرگ و خطر نمىكنيم ) گفت : به خدا ( آرام نميگيرم ) مگر آنكه مرا برداريد و بر آنها اندازيد . او را برداشتند و بر ديوار قرار دادند او خود را بر آنها انداخت و جنگ كرد تا بدر نزديك شد در را باز كرد و مسلمين هجوم بردند و سخت جنگ نمودند كشتار طرفين بسيار بود خصوصا بنى حنيفه آنها بدان حال از جنگ و جدال بودند تا مسيلمه كشته شد . در قتل او دو مرد شركت كردند يكى وحشى غلام مطعم و ديگرى مردى از انصار هر دو به او ضربت زدند كه ضربت آنها كارگر بود وحشى براى او زوبين ( حربه - معروف نزد حبشىها ) انداخت كه به او اصابت كرد و مرد انصارى او را با شمشير زد . ابن عمر گويد :\r\nمردى ( از پيروان مسيلمه ) فرياد زد : آن بنده سياه او را كشت . بنو حنيفه كه شنيدند او كشته شده همه گريختند ، شمشيرهاى ( مسلمين ) از هر سو به آنها احاطه كرد و آنها را فرا گرفت . خبر قتل او را بخالد دادند ، خالد هم مجاعه را كه در بند بود از خيمه خارج نمود از او خواست كه مسيلمه را بشناسد و به او نشان بدهد ، او كشتگان را يكى بعد از ديگرى مىديد تا آنكه بمحكم يمامه كه تنومند بود رسيد . خالد پرسيد آيا اين رهبر شماست ؟ مجاعه گفت : نه به خدا اين از او بهتر و گرامىتر است . اين مرد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمحكم يمامه است . سپس داخل باغ شدند . يك نعش كوچك حقير زرد چهره پست ديدند مجاعه گفت : اين است آن مردى كه قتل او را خواسته‌ايد . ( نص عبارت چنين بود . مجاعه گفت : اين يار شماست . خالد گفت : نه اين يار شماست كه نسبت بشما چنين كرد و چنان ) . قاتل محكم يمامه هم عبد الرحمن بن ابى بكر بود كه گردن او را هدف تير نمود . او در حال سخنرانى و تحريك و تحريض مردم بر جنگ كشته شد . مجاعه بخالد گفت اينها كه بجنگ تو آمده‌اند اوباش و شتاب كنندگان مردم هستند ، سنگرها و قلعه‌ها پر از مردم ( نيرومند و جنگى ) مىباشد . خالد به او گفت : واى بر تو چه ميگوئى ؟ گفت : حق و حقيقت را مىگويم . بيا با هم صلح كنيم كه من حاضرم از همه چيز گذشت كنم جز جان مردم . من مىروم كه با مردم مشورت كنم آنگاه رفت كه مشورت كند و حال اينكه در قلعه‌ها و شهر بندها جز سالخوردگان و زنان كسى نمانده بود ( او را اغفال كرد و كار خويش را پيش برد ) . او رفت و پيران را زره پوشانيد و زنان را دستور داد كه موها را پريشان و بر برج و باره و كنگره ديوار خودنمائى كنند كه خالد انها را مرد زره پوش پندارد آنها هم همان نمايش را دادند او نزد خالد برگشت و گفت . آنها تن به اين پيشنهاد نمىدهند و اكنون كه خودنمائى آنها را مىبينى براى ستيز با تو و دورى از من و عهد من است كه آنها از من ( رياست من ) تبرى جسته‌اند . خالد هم نگاه كرد و ديد كه سنگرها پر از مرد نبرد است .\r\nمسلمين هم از جنگ خسته و افسرده شده بودند و ميل داشتند به همان پيروزى اكتفا كرده به وطن خود برگردند خالد از عاقبت كارزار هم مىانديشيد و گمان مىكرد كه آن پيرمردان و بيماران با زنان و كودكان همه جنگجو و توانا هستند . از مردم شهر مدينه اعم از مهاجرين و انصار سيصد و شصت مرد كشته شده . از مردم ديگر غير اهل مدينه هم سيصد تن كشته شده بودند ثابت بن قيس همچنين كشته شد . مردى از مشركين او را زد و پاى وى را انداخت او هم پاى بريده خود را بر سر ضارب نواخت\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو او را كشت از بنى حنيفه در عقرباء ( ميدان جنگ ) هفت هزار تن و در حصار باغ هم مانند آن عده كشته شدند . خالد ( با مجاعه بدين نحو ) صلح كرد كه فقط سيم و زر و سلاح هر چه هست از اموال ( مردم شهرنشين ) به او غنيمت داده شود . نيمى از اسراء زن گفته شده يك ربع از اسراء برده به او بدهد ( و عهد صلح بسته شد ) چون دروازه‌ها را گشودند ديدند جز پيران و كودكان و بيماران و زنان مردى در آنجا نبود . خالد بمجاعه گفت : واى بر تو مرا فريب دادى ! گفت : آنها قوم من هستند من جز اين ( خدعه ) چاره نداشتم . خالد هم وفا كرد و عهد صلح را نشكست در آن هنگام نامه از ابو بكر رسيد كه دستور داده بود هر شخص بالغ را بكشد ولى خالد نكرد و عهد صلح را حفظ نمود .\r\nچون مردم ( مسلمين ) از ميدان جنگ برگشتند عمر به فرزند خود عبد اللّه گفت : چرا تو قبل از زيد ( برادر خود ) هلاك نشدى ؟ زيد كشته شد و تو زنده ماندى ؟\r\nبرو گم شو و روى خود را از من پنهان كن . عبد اللّه گفت : او شهادت را از خداوند مسئلت نمود و خداوند بر او تفضل كرد و من شهادت را از خداوند خواستم و به من نداد .\r\nدر همين سال بعد از واقعه يمامه ابو بكر دستور داد كه قرآن جمع آورى شود زيرا بسيارى از ياران كشته شده بودند و ترسيد كه از ياد برود كه ما شرح جمع و تدوين قرآن را در سنه سى ( هجرى ) خواهيم آورد . كسانى كه در يمامه بشهادت رسيدند و از ياران ( پيغمبر ) بودند عباد بن بشر انصارى كه شاهد جنگ بدر و جنگهاى ديگر بود . همچنين عباد بن حارث انصارى كه در جنگ احد شركت كرده بود .\r\nعمير بن اوس بن عتيك انصارى كه شاهد جنگ احد بود كشته شد عامر بن ثابت بن سلمه انصارى و عماره بن حزم انصارى برادر عمرو كه شاهد جنگ بدر بود كشته شدند همچنين على بن عبد اللّه بن حارث از بنى عامر بن لوى كه با پيغمبر هم صحبت و يارى داشت كشته شدند . عائذ بن ماعص انصارى هم كشته شد . گفته شده او در\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nجنگ بئر معونه كشته شده . فروه بن نعمان هم كشته شد گفته شده فرزند حارث بن نعمان انصارى كه شاهد جنگ احد و جنگهاى بعد بود كشته شد قيس بن حارث بن عدى انصارى عم براء بن عازب هم در آن جنگ كشته شد . گفته شده او پيش از اين در جنگ احد كشته شده بود . سعد بن جماز انصارى كه در جنگ احد شركت كرده بود كشته شد . ابو دجانه انصارى كه در بدر شركت جسته كشته شد . گفته شده او زنده مانده و پس از مدتى درگذشت و با على عليه السّلام در جنگ صفين شركت نمود كه خدا داناتر است . در يمامه ( همان جنگ ) سلمة بن مسعود بن سنان انصارى و سائب بن عثمان بن مظعون جمحى كه از مهاجرين حبشه و شاهد جنگ بدر بود كشته شدند . سائب بن عوام برادر ابوينى زبير هم كشته شد . طفيل بن عمرو دوسى كه در جنگ خيبر شركت كرده بود كشته شد . زراره بن قيس انصارى كه با پيغمبر صحبت و يارى داشت كشته شد . مالك بن عمرو سلمى كه هم پيمان بنى عبد شمس بود و در جنگ بدر شركت داشت . همچنين مالك بن عوس بن عتيك انصارى كه در جنگ احد شركت كرده بود كشته شدند . معن بن عدى بن جد بلوى همپيمان انصار كه شاهد عقبه و بدر و جنگهاى ديگر بود كشته شد ، مسعود بن سنان اسود يار بنى غانم كه شاهد جنگ احد بود كشته شد . نعمان بن عصر بن ربيع بلوى كه شاهد بدر بود كشته شد گفته شده ( عصر ) بكسر عين و سكون صاد است بفتح هم خوانده شده . صفوان و مالك هر دو فرزند عمر و سلمى كه شاهد بدر بودند كشته شدند ضرار بن ازور كه مالك بن نويره را بفرمان خالد كشته بود كشته شد . عبد اللّه بن حارث بن قيس بن عدى سهمى هم كشته شد گفته شده او در جنگ طائف كشته شده بود . او برادر سائب بود . عبد اللّه بن مخرمه بن عبد العزى عامرى كه عامر قيس باشد و در جنگ بدر و جنگهاى ديگر شركت جسته بود كشته شد . عبد اللّه بن ابى بن سلول كه شاهد جنگ بدر بود كشته شد . عبد اللّه بن عتيك انصارى قاتل ابن ابى حقيق ( يهودى ) و مشاهد بدر هم در آن واقعه كشته شد . شجاع بن ابى وهب اسدى ، اسد خزيمه كه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nشاهد بدر بود كشته همچنين هريم بن عبد اللّه مطلبى قريشى و برادر او جناده و وليد بن عبد شمس ابن مغيره مخزومى پسر عم خالد كشته شدند ورقة بن اياس بن عمرو انصارى كه بدرى بوده ( شاهد بدر ) و يزيد بن اوس همپيمان بنى عبد الدار كه هنگام فتح مكه اسلام آورد و ابو حبة بن غزيه انصارى كه شاهد جنگ احد بود و ابو عقيل بلوى يار انصار كه بدرى بود و ابو قيس بن حارث بن قيس بن عدى سهمى از مهاجرين حبشه و شاهد احد بود و يزيد بن ثابت برادر زيد بن ثابت كشته شدند .\r\n( رجال بن عفوه ) با راء مفتوح و جيم مشدد است گفته شده با حاء بىنقطه ولى عقيده اولى مشهور است . ( مجاعه ) بتشديد جيم و ( محكم يمامه ) با حاء بىنقطه و كاف مشدد است . ( سعد بن جماز ) با جيم و ميم كه هر دو مشدد و آخر ان زاء است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nبيان مرتد شدن اهل بحرين\r\nچون جارود بن معلى عبدى بر پيغمبر ورود نمود و فقه اسلامى را آموخت او را نزد قوم خود كه عبد القيس باشند برگردانيد و او ميان آنها بود تا پيغمبر وفات يافت منذر بن ساوى عبدى در آن زمان بيمار بود كه بعد از وفات پيغمبر درگذشت چون منذر بن ساوى مرد اهل بحرين مرتد شدند . بكر ( قبيله ) به حال خود ( كفر ) ماند .\r\nعبد قيس را هم جارود جمع نمود كه شنيده بود آنها ميگفتند : اگر محمد پيغمبر بود هرگز نمىمرد . چون آنها را جمع و نزد خود خواند گفت : آيا مىدانيد كه خداوند پيش از اين پيغمبران متعدد داشت ؟ گفتند : آرى ؟ گفت : آنها چه شدند گفتند : مردند .\r\nگفت : محمد هم مانند آنها وفات يافت و من گواهى مىدهم كه جز خداوند خداى ديگرى نيست و محمد هم پيغمبر خداست . آنها هم اسلام آوردند و بر اسلام خود پايدارى نمودند . اتباع منذر هم بعد از او دچار محاصره شدند تا آنكه علاء بن حضرمى آنها را نجات داد . ربيعه هم بر كفر خود ( ارتداد - برگشتن از اسلام ) باقى و ثابت بودند باستثناء جارود ( كه از ربيعه بود ) همچنين ياران جارود كه در اسلام ثابت قدم بودند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nربيعه ( قبيله ) اصرار داشتند كه پادشاهى ( امارت - يكى از ملوك الطوائف تابع ايران ) را دوباره بمنذر بن نعمان بن منذر ( كه خلع شده بود ) برگردانند .\r\nاو غرور لقب داشت ( فريب دهنده غره كننده ) چون اسلام آورد گفت : من مغرور هستم نه غرور . حطم بن ضبيعه كه از بنى قيس بن ثعلبه از بكر بن وائل بود قيام نمود عدهء از مشركين كه به حال كفر مانده بودند و اسلام را قبول نكرده كه مرتد شوند گرد او تجمع نمودند او رفت تا وارد قطيف و هجر ( دو محل معروف ) شد . اهل خط و قومى كه زط ( هندى ) و سبابجه در آنجا بودند فريب او را خورده متابعت نمودند بدارين ( محل ) هم عده فرستاد به شهر جواثا هم لشكر فرستاد و مسلمين آن شهر را محاصره نمود بحديكه گرسنگى آنها را هلاك كرد . عبد اللّه بن خذف در آن واقعه حصار گفت :\r\n الا ابلغ ابا بكر رسولا * و فتيان المدينة اجمعينا\r\nفهل لكم الى قوم كرام * قعود فى جواثا محصرينا\r\nكان دما ، هم فى كل فج * شعاع الشمس تغشى الناظرينا\r\nتوكلنا على الرحمن انا * وجدنا النصر للمتوكلينا \r\nيعنى اى رسول ( پيك ) بابى بكر و تمام جوانان مدينه بگو ( ابلاغ كن ) آيا مىشود كه يك قوم گرامى در حصار جواثا ( محل ) نشسته و محصور شده را نجات دهيد خون آنها كه در هر راهى ريخته شده مانند شعاع آفتاب ديده را خيره مىكند . ما بر خداوند بخشنده توكل نموده‌ايم و چنين مىدانيم آنانى كه توكل مىكنند پيروز خواهند شد . علت نجات دادن آنها بدست علاء بن حضرمى اين بود كه ابو بكر او را براى جنگ با مرتدين بحرين فرستاده بود چون نزديك يمامه رسيد ثمامه بن اثال حنفى با مسلمين بنى حنيفه به او پيوست همچنين قيس بن عاصم منقرى به او ملحق شد و عوض صدقه ( ماليات ) كه بعد از وفات پيغمبر قطع شده بود ماليات را پرداخت .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nعمرو هم به او پيوست همچنين ابناء ( فرزندان ايرانى كه حكومت يمن داشتند ) قبايل سعد بن تميم و رباب نيز به او ملحق شدند كه عده پيوستگان باندازهء عدهء لشكر او شده او هم راه دهناء ( صحراى معروف ) را گرفت تا آنكه بميان آن بيان رسيدند در آنجا فرمان توقف و استراحت داد كه ناگاه شترهاى لشكر شبانه با بارهاى خود رميدند و گريختند بحديكه يك شتر نماند و آب و توشه هم كه بر پشت آنها بود مفقود شد .\r\nآنها سخت متحير و غمگين شدند كه خدا مىداند محنت و اندوه آنها تا چه اندازه بود همه به يكديگر وصيت مرگ را نمودند . علاء آنها را نزد خود خواند و آنها گرد او جمع شدند گفت : براى چه محنت و غم بر شما چيره شده ؟ گفتند : جاى ملامت نيست فردا با طلوع آفتاب ما همه هلاك خواهيم شد . گفت : مترسيد و مينديشيد شما مسلمان هستيد و راه خدا را گرفته‌ايد كه شما ياران خدا هستيد . مژده مىدهم بشما كه هرگز شما خوار و ناتوان نخواهيد شد . چون وقت فجر رسيد همه نماز خواندند علاء هم دعا كرد و آنها با او دعا كردند ناگاه ( با روشنائى صبح ) آب از دور نمايان شد سوى آن آب رفتند و نوشيدند و تن خود را شستشو دادند .\r\nچون آفتاب بلند شد شترها از هر ناحيه جمع و نزد آنها آورده شد .\r\nشترها را بستند و سيراب كردند . ابو هريره ( يكى از ياران پيغمبر ) ميان آنها بود چون از آن صحرا كوچ كردند او از منجاب بن راشد پرسيد : اطلاع تو بر محل آب ( در اين صحرا ) چون است ؟ او گفت : من محل و مكان آب را خوب مىشناسم .\r\nگفت : تو با من باش تا محل آب را معين كنى .\r\nگفت ( ابو هريره روايت كرد ) ما هر دو رفتيم ناگاه استخرى پديد آمد . او گفت : به خدا اگر اين استخر نمىبود من جز اين محل را جاى ديگر نمىشناختم و همين محل هرگز چنين استخرى نداشت . يك مشك پر آب هم در آنجا بود ابو هريره گفت : من پيش از تو محل آب را پيدا كرده و مشك خود را پر كرده در آنجا نهادم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو از تو پرسيدم تا بدانم آيا محل آب را در چنين بيابانى مىدانى يا نه ؟ اكنون كه اين آب كافى پيدا شده خدا را سپاس مىكنيم . آن سپاه رفت تا بهجر رسيد ، علاء بجارود اطلاع داد كه با عبد قيس ( قبيله خود ) در حطم و پيرامون آن لشكر بزند او با همراهان خود هم بدان محل رسيدند و در اطراف هجر لشكر زدند . تمام مشركين هم با حطم بمقابلهء ( مسلمين ) پرداختند مگر اهل دارين .\r\nمسلمين هم از همه جا گرد علاء جمع شدند . مسلمين پيرامون خود خندق حفر نمودند . همچنين مشركين گرد خود خندق كندند . طرفين از خندق بيرون مىآمدند و آغاز جنگ مىكردند . مدت يك ماه بدين حال گذشت . ناگاه روزى مسلمين هياهوى گريز يا غوغاى جنگ را از ميان مشركين شنيدند . علاء گفت . آيا كسى مىتواند برود و براى ما خبر بياورد ؟ عبد اللّه بن خذف گفت : من مىروم . او رفت تا نزديك خندق آنها . او را اسير كردند و ميان خود بردند .\r\nمادر او از بنى عجل ( يكى از طوايف آنها ) بود . او استغاثه كرد و فرياد زد : اى ابجر ( يكى از رؤساء قوم ) ابجر بن بجير رسيد و او را شناخت و گفت : چه شده ؟ گفت چرا من بايد كشته شوم و حال اينكه ميان عجل و تيم اللات و ديگران هستم ( خويشان مادر او ) او را آزاد كرد و گفت : به خدا تو بد خواهر زاده هستى كه امشب بر قوم مادر ( اخوال - جمع خال - دائى - كاكو ) گفت بگذر از اين ( گفتگو ) به من طعام بده كه از گرسنگى مىميرم . او طعام آورد و او هم خورد سپس گفت : به من توشه و مركب بده . اين را به مردى ميگفت ( ابجر كه او را آزاد كرد ) مستى بر او چيره شده بود . او هم به او شتر و توشه و اجازهء برگشت داد . او هم بلشكر مسلمين برگشت به آنها خبر داد كه آن قوم همه مست هستند مسلمين بر آنها هجوم برده بهر نحوى كه خواستند شمشير را به كار انداختند كفار هم پا بفرار برداشتند . آنها يا كشته يا مجروح يا گرفتار شدند . مسلمين بر لشكرگاه آنها غالب شدند ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nهيچ مردى نتوانست بگريزد يا چيزى از مال خود ببرد مگر رخت خويش ابجر هم گريخت . حطم ( رئيس آنها ) كشته شد . قيس بن عاصم او را كشت ولى بعد از اينكه عفيف بن منذر تميمى پاى او را با شمشير بريد عفيف هم منذر بن نعمان بن منذر غرور را ( مدعى پادشاهى حيره و عرب ) اسير كرد او مسلمان شد . صبح روز بعد علاء غنايم را تقسيم نمود بكسانيكه دليرى كرده و خوب امتحان داده بودند جامه اضافه ( خلعت ) داد . ثمامه بن اثال حنفى را يك جامه گرانبها كه بهترين جامه حطم بود و بدان مفاخره و مباهات ميكرد . چون ثمامه بعد از فتح دارين برگشت بنى قيس بن ثعلبه آن جامه را ديدند كه بر تن داشت . از او پرسيدند آيا تو حطم را كشتى ؟ گفت : من او را نكشتم ولى از غنايم خريده‌ام آنها بر او هجوم برده او را كشتند . گريختگان هم بدارين رفته و از آنجا سوار كشتى شده رفتند . سايرين هم بقبايل خود پيوستند . علاء هم بمسلمينى كه بر اسلام خود پايدارى نمودند و آنها از بكر بن وائل بودند كه عتبه بن نهاس و مثنى بن حارثه از آنها بودند نوشت كه مترصد گريختگان باشند و مرتدين را در هر طريقى ببينند بكشند آنها هم فرمان او را به كار بستند و نمايندگان آنها نزد او رفتند او هم فرمان داد كه همه بدنبال او بيايند آنگاه سوى دارين لشكر كشيد .\r\nباتباع خود گفت : خداوند معجزات و كارهاى فوق العاده را در بيابان براى شما انجام داد ( كنايه از طى راههاى سخت و تحمل مشقات كه پيروزى بدنبال آنها آمد ) اكنون خداوند معجزات و عجايب دريا را نمايش مىدهد .\r\nآنگاه با اسب و شتر و خر و چهارپايان ديگر بدل دريا زد همچنين پيادگان با سواران خود را به آب انداختند . آنها توانستند از آن خليج عبور كنند . ( شايد كم عرض يا كم آب بوده ) . دعاء آنها هم اين بود .\r\n« يا ارحم الراحمين ، يا كريم يا حليم يا احد يا صمد يا حى يا محى الموتى يا حى يا قيوم لا إله الا انت يا ربنا » يعنى اى مهربانتر از مهربانان اى كريم و حليم\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو يگانه و بى نياز ( حليم بردبار ) اى زنده و زنده كننده مردگان اى زنده و پاينده جز تو خداى ديگرى نيست تو اى پروردگار ما .\r\nآنها بنام خداوند از خليج عبور كردند انگار بر زمين شن زار راه مىرفتند و حال اينكه فاصله ما بين ساحل و در اين يك شبانه روز با كشتى دريانورد ( شايد هم با كشتى از خليج گذشته باشند زيرا چنين كارى امكان ندارد ) بود آنها با دشمن مقابله و مقاتله كردند و پيروز شدند ، مشركين هم گريختند و مسلمين سخت آنها را دنبال مىكردند و مىكشتند بحديكه يك گويا در آن ديار نماند . غنيمت و اسير بردند . چون كارزار را پايان دادند باز عبور كردند و اسلام در آن مكان پايدار ماند . علاء هم بابى بكر خبر شكست و فرار مشركين را نوشت . حطم ( رئيس آنها ) هم كشته شد . يك راهب ( مسيحى تارك الدنيا ) با مسلمين بود كه اسلام آورد او از اهل هجر بود از او پرسيده شد كه چه شد تو مسلمان شدى ؟ گفت : سه چيز باعث شده كه من مسلمان شوم زيرا ترسيدم اگر نشوم مسخ شوم و آن سه چيز اين است ، گذشتن لشكر از صحرا ( بى آب و علف ) و عبور از وسط دريا و دعائى كه از لشكريان هنگام سحر بگوشم رسيد و آن اينست « اللهم انت الرحمن الرحيم لا إله غيرك و البديع فليس قبلك شىء و الدائم غير الغافل الحى الذى لا يموت و خالق ما يرى و ما لا يرى و كل يوم انت فى شان . علمت كل شىء به غير تعلم » يعنى خداوندا تو بخشنده مهربان هستى جز تو خدائى نيست تو آغاز كننده آفرينش هستى ، پيش از تو چيزى نبود تو پاينده هستى كه هرگز غافل نميشوى . زندهء كه هرگز نمىميرد آفرينندهء چيزهاى پيدا و پنهانى ( ديده و ناديده ) هر روز در يك حال ( يك امر - يك كار يك وضع و حال ) همه چيز را دانستى بدون آموختن . ( راهب گفت : ) آنگاه دانستم كه فرشتگان اين قوم ( مسلمين ) را يارى ميكنند و آنها بر حق هستند . ياران پيغمبر اين سخن را ازو مىشنيدند و بعد از آن هم تكرار ميشد .\r\n( عتيبه ) بعد از عين تاء دو نقطه بالا و ياء دو نقطه زير و باء يك نقطه ( حارثه ) با حاء بىنقطه و ثاء مثلث .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nبيان مرتد شدن اهل عمان و مهره\r\nدر تاريخ وقوع جنگ مسلمين با اين مرتدين ( اهل عمان ) اختلاف واقع شده ابن اسحق گويد : تاريخ فتح يمامه و يمن و بحرين و فرستادن سپاه بشام در سنه دوازده ( هجرى ) بوده . ابو معشر و يزيد بن عياض و جعديه و ابو عبيده بن عمار بن ياسر گويند فتوح ( جنگهاى اهل ) رده تماما در سنه سيزده ( هجرى ) بوده . داستان آن واقعه همچنين بوده كه خالد بن وليد شنيد كه ربيعه در مصيخ و حصيه ( دو محل ) با جمعى از مردم مرتد شده . با او جنگ كرد و غنيمت و برده برد يكى از گرفتاران دختر ربيعه بود او را نزد ابو بكر فرستاد كه او را بعلى بن ابى طالب اختصاص داد . اما عمان كه در آن ذو التاج لقيط بن مالك ازدى بروز و قيام نمود . او در عصر جاهليت مانند جلندى بود كه ادعاى پيغمبرى مىنمود . او در حال برگشتن از دين اسلام بر عمان تسلط يافت .\r\nجيفر و عباد ( دو مسلمان معروف ) از سلطهء او گريخته بكوهستان پناه بردند جيفر بابى بكر پيغام داد و از او مدد و يارى خواست . ابو بكر هم حذيفة بن محصن غلفانى كه از حمير ( قبيله ) بود براى يارى او فرستاد همچنين عرفجه بارقى كه از ازد ( قبيله ) بود كه حذيفه سوى عمان و عرفجه سوى مهره رفتند و هر يك از آنها نسبت به كسانى كه در راه و محل مىيافتند امير و فرمانده بودند ( بر مسلمين مقيم آن نقاط ) دستور داده بود\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكه چون نزديك شوند با جيفر مكاتبه نمايند . سوى عمان روانه شدند . ابو بكر بعكرمة بن ابى جهل كه او را به يمامه فرستاده و شكست خورده بود پيغام داد كه بحذيفه و عرفجه ملحق شود تا با عدهء خود آنها را در جنگ عمان و مهره يارى كند چون كار را پايان دهند بيمن برگردد چون ( مسلمين ) به محل رجاما رسيدند كه آن محل نزديك عمان بود بجيفر و عباد نامه نوشتند . لقيط هم عدهء خود را جمع و بسيج داد و در دبا ( محل ) لشكر زد . جيفر و عباد هم در صحار ( محل معروف ) موضع گرفتند و بحذيفه و عكرمه و عرفجه اطلاع لشكر كشى خود را دادند . مسلمين بر آنها وارد شدند . با سران سپاه لقيط هم مكاتبه نمود و اول كسى را كه در نظر گرفتند رئيس بنى جديد بود او هم با آنها مكاتبه نمود تا آنكه از جمع لقيط پراكنده شدند . بعد در محل دبا روبرو شدند و در آنجا جنگ سختى رخ داد كه لقيط غالب شده بود . مسلمين خللى در كار خود يافتند و مشركين پيروزى را بدست آوردند در آن هنگام ذخاير بسيارى براى مسلمين رسيد و مدد از بنى ناجيه بفرماندهى خريت بن راشد . همچنين عبد القيس ( قبيله ) كه رئيس آنها سيحان بن صوحان بود و مردم ديگرى براى يارى مسلمين شتاب كردند . مسلمين با آن مدد ( تازه نفس ) نيرو يافتند و مشركين ناگزير پشت نمودند عده ده هزار كشته در ميدان گذاشتند . مسلمين آنها را دنبال كردند و بر آنها غالب شدند كه سخت آنها را خرد و تباه و زن و فرزندان آنان را اسير كردند و اموال بسيارى بدست آوردند . اموال را ميان خود قسمت نمودند و خمس را نزد ابو بكر فرستادند كه حامل آن عرفجه بود حذيفه هم براى نظم امور در عمان اقامت نمود كه مردم را آرام كند اما مهره كه عكرمه بن ابى جهل پس از پيروزى با ياران تازه رسيده از ناجيه و عبد قيس و راسب و سعد ( طوايف ) آن محل را قصد نمود . در آنجا دو قوم مختلف از اهالى مهره بودند يك عدهء تحت فرماندهى يك مرد سخريت نام از خود آنها و عدهء ديگر كه بيشتر طوايف با آنها بودند تحت\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبا سخريت مكاتبه نمود و او اجابت و اطاعت كرد و مسلمان هم شد . با مصبح هم مكاتبه كرد و و او قبول نكرد ناگزير با او جنگ كرد و آن جنگ سختتر از جنگ دبا بود . مشركين منهزم شدند و رئيس آنها كشته شد و مسلمين بر آنها غلبه كردند و هر كه را يافتند كشتند و هر چيزى را كه خواستند ربودند . خمس را هم با سخريت ( تازه مسلمان ) نزد ابو بكر فرستاد . عكرمه و سپاهيان او بر نيرو و استعداد خود افزودند زيرا مركب و متاع و سلاح بسيار بدست آوردند . عكرمه هم در محل ( فتح شده ) اقامت كرد تا مردم اسلام را قبول و با او بيعت نمودند .\r\n( سپحان ) بفتح سين بىنقطه و ياء دو نقطه زير و حاء بىنقطه و در آخر آن نون است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nبيان مرتد شدن اهل يمن\r\nهنگامى كه پيغمبر وفات يافت عتاب بن اسيد والى مكه و اطراف آن بود .\r\nطاهر بن ابى هاله هم حكومت عك و اشعريها را داشت . عثمان بن ابى العاص فرماندار طايف همچنين مالك بن عوف نصرى ( هر دو متفقا ) كه عثمان حكومت شهرنشينان و مالك سرپرستى صحرانوردان را داشتند . در صنعاء هم فيروز ( ايرانى ) والى بود همچنين داذويه يسانده ( ايرانى ) در امارت او شريك بود . قيس بن مكشوح هم با آن دو شريك و همراه بود . يعلى بن اميه از طرف آنها امير لشكريان بود . ابو موسى ( اشعرى ) در مارب حكومت داشت . واقعه اسود كذاب هم چنان كه رخ داد قبل از اين شرح داده بوديم . چون خداوند اسود عنسى را هلاك نمود از پيروان او جماعتى مانده بودند كه ميان صنعا و نجران رفت و آمد مىكردند . وضع اسلام چنين بود كه پيغمبر وفات يافت و اغلب مردم از اسلام برگشتند عتاب ( والى مكه ) برادر خود را ( با لشكر ) سوى تهامه فرستاد كه در آنجا قبايل مدلج و خزاعه و كنانه مرتد شده بودند امير كنانه جندب بن سلمى بود در آنجا طرفين جنگ را آغاز نمودند و در محل ابارق خالد آنها را كشت پراكنده كرد و جندب ( رئيس آنها ) گريخت عثمان بن عاص هم عدهء را بشنوا ( محل ) فرستاد كه در آنجا جماعتى از دو بجيله و خثعم تحت فرماندهى حميضه بن نعمان بودند . عثمان هم از طرف خود عثمان بن ابن ربيعة را بفرماندهى جنگجويان فرستاد طرفين\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nروبرو شدند كفار گريختند و حميضه در صحرا سرگردان ماند .\r\nاما اخابث از عك ( طايفه ) آنها بعد از وفات پيغمبر نخستين گروهى بودند كه شوريدند ( مرتد شدند ) بعد از آن عك ( طايفه ) و اشعريان متحد شده و در اعلاب ( محل ) نزديك ساحل موضع گرفتند . طاهر بن ابى هاله باتفاق مسروق و قوم او از عك كه مرتد شده بودند آنها را در اعلاب قصد نمودند . عك و ياران آنها منهزم و اغلب آنها كشته شدند كه كشتار سختى بود . بحديكه راهها و بيابانها پر از گند گرديد . نامه ابو بكر هم رسيده بود كه بطاهر امر داده آنها را بكشد و آنها را اخابث ( پليدها ) لقب داد . راه بلاد آنها را هم طريق اخابث نام نهاد كه اين نام تاكنون ( زمان مولف ) باقى مانده اما اهل نجران خبر وفات پيغمبر را شنيدند عدهء آنها چهل هزار بود نمايندگانى نزد ابو بكر فرستادند كه عهد آنها را دوباره تجديد كند . او هم عهدنامه براى آنها نوشت .\r\nاما بجيله ابو بكر جرير بن عبد اللّه را دوباره نزد آنها فرستاد و امر داد كه قوم خود را كه مسلمان شده و بر اسلام باقى مانده بودند ضد مرتدين بشوراند و با آنها نبرد كند . نزد خثعم ( قبيله ) هم برود و با كسانى كه ذى خلصه را يارى كردند و بحمايت آنها كمر بستند جنگ كند . جرير هم رفت و هر چه به او دستور داده شد انجام داد ، هيچ كس با او مقاومت نكرد مگر يك عده كم كه همه آنها را كشت و بيخ فساد را كند .\r\n( حميضه ) با حاء بىنقطه مضموم و ضاد نقطه‌دار .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nبيان مرتد شدن اهل يمن براى دومين بار\r\nيكى از كسانى كه دوباره مرتد شدند قيس بن يغوث بن مكشوح بود . ( قيس يكى از بزرگان قوم بود كه در توطئه قتل اسود مدعى پيغمبرى شركت و ايرانيان را در پيش بردن اسلام يارى كرده بود ) چون خبر وفات پيغمبر رسيد او توطئه قتل فيروز و داذويه و جشيس ( سرداران ايرانى ) را چيد . ابو بكر بعمر ذى مران و سعيد ذى زود و ذى الكلاع و حوشب ذى ظليم و شمر ذى يناف ( ايرانى ) نوشت كه آنها در حفظ دين اسلام و پايدارى در ديندارى بكوشند و بامر خداوند قيام و ابناء ( ايرانيان ) را يارى كنند و با دشمنان آنها بستيزند و تحت فرمان فيروز ( سردار ايرانى ) باشند فيروز و دازويه و قيس قبل از اينكه قيس مرتد شود هر سه متفقا حكومت ميكردند چون اين خبر ( نامه ابو بكر ) بقيس رسيد او بذى الكلاع و همگنان او ( اشخاص مذكور ) نوشت كه آنها ابناء ( ايرانيان ) را بكشند و خانوادهء آنها را از يمن اخراج كنند . آنها اجابت نكردند و با او در جنگ و ستيز با ابناء همكارى ننمودند . از ياريهاى قيس باز نشستند . قيس هم آماده جنگ آنها شد و بر قتل رؤساء آنان كمر بست . با ياران و اتباع اسود مكاتبه كرد كه آنها در بلاد پراكنده ، شده بودند . اتباع آسود از هر طرف تجمع كرده به او گرويدند .\r\nهر جا بودند در صنعا جمع شدند . اين كار كه پنهان بود آشكار گرديد و اهل\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nصنعا بر تجمع آنها آگاه شدند . فيروز و داذويه نزد قيس رفتند و او خواست آنها را فريب دهد بمشورت و همكارى آنان تظاهر نمود كه نسبت به او بدگمان نشوند . آنها هم باور كردند . روز بعد آنها را براى تناول طعام دعوت كرد جشيس ( سردار ايرانى ) را هم با آن دو سردار دعوت نمود . داذويه زودتر از دو يار خود آن دعوت را اجابت كرد . همين كه وارد شد قيس او را كشت . فيروز هم بدنبال او مىرفت و از توطئه قتل خود غافل بود . در پيرامون خانه قيس دو زن با يك ديگر گفتگو ميكردند فيروز شنيد كه آنها ميگفتند اين هم مانند داذويه كشته خواهد شد او از آنجا برگشت و با شتاب بكوهستان خولان پناه برد جشيس هم كه براى اجابت دعوت به خانه قيس ميرفت در عرض راه فيروز را در حال گريز ديد به او پيوست و هر دو نزد قبيله خولان كه مادر فيروز از آنها بود پناه بردند و در كوه تحصن نمودند . سواران قيس هم آنها را پى كردند چون بكوه رسيدند از تعقيب آنها نا اميد شده برگشتند . سواران اسود ( مدعى پيغمبرى كه پراكنده بودند ) بقيس ملحق شدند . عده از مردم ( مسلمين ) بحمايت فيروز قيام كردند . فيروز هم خبر واقعه را بابى بكر نوشت عوام مردم از قبايل بقيس گرويدند . رؤساء قبايل بر حسب دستور ابو بكر از متابعت او خوددارى و اسلام خود را حفظ نمودند . قيس كه چون نيروى ( عظيم ) ايرانيان را پراكنده و اخراج نمود . هر ايرانى كه اطاعت ميكرد او و خانواده او را به حال خود ابقا مىنمود خانواده‌هائى را كه با فيروز بودند به دو طريق مجازات كرد .\r\nبعضى را بعدن روانه كرد كه با كشتى ( بايران ) به وطن خود برگردند ، گروهى را هم از طريق صحرا ( بايران ) روانه كرد . ( خانواده‌هاى ابناء كه مسلمان شده بودند ) به همه آنها ( ايرانيان ) گفت : برگرديد بسرزمين خود . با آنها هم عده روانه كرد كه آنها را بكشور خويش برسانند . خانواده ديلمى ( مقصود فيروز ) از كسانى بودند كه از طريق صحرا ( بايران ) روانه شدند . خانواده داذويه با كشتى از دريا\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nفرستاده شدند . چون خبر بفيروز رسيد بجنگ او كمر بست و خود را آماده نبرد كرد . نزد بنى عقيل بن ربيعه و عك ( قبيله ) فرستاد از آنها مدد و يارى خواست قبيله عقيل بفرماندهى مردى بنام معاويه سواران خود را بسيج داد در عرض راه سواران قيس بن عامر را ديدند كه خانواده‌هاى ابناء را تبعيد مىكردند كه قيس آنها را از يمن اخراج مىكرد . سواران عقيل با آنها نبرد كرده تمام سواران قيس را كشتند و خانواده‌هاى ابناء ( ايرانى ) را نجات دادند . عقيل و عك ( دو قبيله ) براى فيروز مردان جنگى فرستادند ، چون مدد به او پيوست او با همراهان خود و مدد تازه رسيده لشكر كشيد باقيف نزديك صنعا روبرو شدند و جنگ كردند اتباع عنسى كه ( بمدد قيس شتاب كرده بودند در جنگ سستى و ترديد نمودند . همه گريختند سپس خود ناگزير بدنبال آنها گريخت تا به محلى بين صنعا و نجران رسيدند . فروه بن مسيك هم پيش از آن بر پيغمبر وارد و مسلمان شده بود پيغمبر او را بحكومت مراد ( قبيله ) و سرزمين آنها منصوب فرمود عمرو بن معديكرب زبيدى ( پهلوان عرب كه در نهاوند كشته شد ) از قوم خود سعد العشيره جدا شده و اسلام آورده و بقبيله مراد ملحق شده بود چون عنسى ( اسود مدعى پيغمبرى ) مرتد شد و قيام نمود و قبيله مذحج به او گرويدند عمرو مذكور مرتد و به آنها ملحق شد .\r\nعمرو همراه خالد بن سعيد بن عاص بود ( سردار اسلام ) چون مرتد شد خالد او را تعقيب كرد و به او رسيد با شمشير بر شانه او زد و حمايل شمشير را بريد و زخمى هم بكتف او وارد كرد . عمرو هم خالد را زد و ضربت او كارى نبود . چون عمرو افتاد خالد شمشير و اسب او را بغنيمت برد . شمشير او صمصامه معروف بود . چون عمرو مرتد شد عنسى او را در قبال فروه ( حاكم مسلمان ) قرار داد . طرفين از جنگ پرهيز نمودند زيرا هر دو قومى بودند .\r\nآنها در آن حال ( خوددارى ) بودند كه ناگاه عكرمه بن ابى جهل رسيد ( كه در جنگ مسيلمه شكست خورده و ابو بكر او را دور كرده بود ) . او از جنگ برگشته و عده\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبسيارى از مهره با او همراه بودند .\r\nنخع و حمير ( دو قبيله ) رهائى يافتند ( مرتد شده باز باسلام برگشتند . ) مهاجر بن ابى اميه نيز از مكه و طايف رسيده بود همچنين جرير با بجيله بنجران رسيد كه فروه بن مسيك مرادى به آنها پيوست عمرو بن معديكرب كه پنهان شده بود و در حال خفا بدون گرفتن امان بر مهاجر وارد شد . مهاجر هم او را بند كرد ، قيس را هم گرفت و بند كرد و هر دو را نزد ابو بكر روانه نمود . ابو بكر گفت : اى قيس بندگان خدا را كشتى و مشركين و مرتدين را يار خود نمودى و از مسلمين رو برگردانيدى . او بر كشتن قيس اصرار نمود ولى راهى براى قتل وى نيافت ، قيس هم خود را از قتل داذويه ( ايرانى ) برى داشت و گفت او را در خفا كشته‌اند ( و من در قتل او شركت نجستم ) خود را از ريختن خون او برى و بىگناه خواند . ابو بكر بعمرو گفت . آيا شرم ندارى كه هر چند روزى يا ميگريزى يا گرفتار مىشوى ! گفت . باكى نيست . اگر اين بار پيش آيم هرگز نخواهم برگشت . هر دو آزاد شده نزد قبيله خود برگشتند . مهاجر از نجران لشكر كشيد ، سواران او باتباع عنسى احاطه كردند آنها امان خواستند به آنها امان نداد و آنها را بهر راهى كه توانست كشت و نابود نمود . سپس رهسپار شد تا وارد صنعاء گرديد و خبر ورود خود را بابى بكر نوشت .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبيان مرتد شدن اهل حضرموت و كنده\r\nهنگامى كه پيغمبر وفات يافت حكام و عمال او ( حضرت او ) اين اشخاص بودند زياد بن لبيد انصارى فرماندار حضرموت و عكاشه بن ابى اميه حاكم سكاسك و سكون و مهاجر بن ابى اميه حاكم كنده بودند ولى مهاجر هنوز به محل حكومت خود نرفته بود كه پيغمبر وفات يافت بعد از آن ابو بكر او را براى جنگ اهل يمن ( مرتدين ) فرستاد كه بعد از آن به محل حكومت خود برود .\r\nاو در جنگ تبوك از شركت در نبرد تخلف كرده بود پيغمبر هم از او گله فرمود . هنگامى كه ام سلمه سر پيغمبر را مىشست گفت : چگونه بزندگانى دل بندم و حال اينكه تو ( حضرت ) بر برادرم خشمگين هستى . از پيغمبر احساس گذشت و مهربانى كرد خادم را با اشاره دنبال برادر خويش فرستاد او رسيد و آغاز عذر و تكرار پوزش نمود پيغمبر هم عذر او را پذيرفت و از او خشنود گرديد آنگاه او را بحكومت كنده منصوب فرمود .\r\nپيغمبر وفات يافت كه او به محل حكومت خويش نرفته بود بعد از آن رفت .\r\nواقعهء اسود كذاب رخ داد و كنده هم از او متابعت نمود پيغمبر هم بر چهار تن از ملوك آنها نفرين فرمود . آنها هنگامى كه اسلام را قبول نكرده بودند در تاديه ماليات\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبدين نحو اطاعت كردند كه بعضى از صدقه ( ماليات ) از كنده گرفته و باهالى حضرموت داده شود ( بمصارف لازمه برسد ) و بعضى از ماليات از حضرموت گرفته به سكون داده شود و بعضى ماليات سكون در حضرموت به مصرف برسد ( براى هر محلى باقتضاى لزوم و احتياج خرج شود ) . بعضى از بنى وليعه از وليعه كنده ( قبيله ) باهالى حضرموت گفتند : ما مركب نداريم كه ماليات را بر آن حمل كنيم و براى شما بفرستيم . آنها هم جواب دادند كه ما تحقيق مىكنيم اگر مركب ( چهارپا ) نداشته باشيد در فكر چاره باشيم چون پيغمبر وفات يافت و وقت پرداخت ماليات رسيد . زياد مردم را بتاديه ماليات وادار نمود آنها هم ماليات را حاضر كردند بنى وليعه گفتند : چارهء خود را كه پيغمبر را بدان اميدوار كرده بوديد بما بگوييد ( كه چگونه مال را حمل و دريافت ميكنيد ) آنها گفتند شما مركب و وسيله داريد و مىتوانيد ماليات را براى ما حمل كنيد بنابر اين بايد حمل كنيد و نزد ما آريد . آنها به زياد گفتند : تو با آنها همراه هستى و ميخواستى بما تحميل كنى آنگاه از تاديه و حمل مال خوددارى كرده بخانه‌هاى خود رفتند و در كار خود مردد و متحير شده بودند . زياد هم كار را بسهل انگارى واگذار و در انتظار ورود مهاجر نشست . مهاجر هم كه از رفتن به محل حكومت خود تعلل كرده بود و خود در مدينه مانده بود . مهاجر بعد از صنعاء به محل حكومت خود رفت عكرمه بن ابى جهل هم در مارب ( محل سد ) به او پيوست و هر دو ( با لشكر خود ) بر حضرموت هجوم نمودند يكى از آن دو بر اسود وارد شد و ديگرى بر وائل . زياد بن لبيد هم خود شخصا جمع آورى و دريافت ماليات بنى عمرو بن معاويه را كه از قبيله كنده بودند بر عهده گرفت او در رياض بر آنها وارد شد . نخستين كسى كه با او روبرو شد شيطان بن حجر بود .\r\nاو از او يك ماده شتر جوان ( بعنوان ماليات ) گرفت و آن را با علامت صدقه ( ماليات ) داغ و نشان كرد . معلوم شد كه آن ماده شتر متعلق بعداء بن حجر برادر شيطان بوده نه به خود شيطان و حال اينكه عداء بده كار نبود ولى برادر او در اين اشتباه متعمد بود\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nكه آن را نشان داد نام آن ماده شتر هم شذره بود او تظاهر كرد كه آن را نشناخته .\r\nعداء رسيد و گفت اين ماده شتر مال من است شيطان هم گفت : برادرم راست ميگويد اين شتر مال اوست .\r\nمن هم آن را بشما نمىدهم آن را رها كن و شتر ديگرى بگير .\r\nزياد دانست كه او از تأديه ماليات تعلل مىكند - او را متهم كرد كه كافر شده و از اسلام كنار گرفته . زياد گفت : اين شتر حق خدا شده . هر دو هم در باز گرفتن شتر از زياد اصرار كردند زياد گفت : شذره ( نام شتر ) مانند بسوس نشود .\r\n( بسوس شترى بود كه باعث جنگ و خونريزى ميان دو قبيله تغلب و بكر شده بود و آن جنگ چهل سال به طول كشيد و نام آن شتر كه باعث قتل كليب امير عرب شده و بخونخواهى او خونها ريخته شد نزد عرب شوم است م ) . عداء چون اين سخن را شنيد فرياد زد و گفت : اى آل عمرو ( در رياض ) به من ستم و خوارى مىرسد و شما آرام باشيد . ذليل كسى باشد كه در وطن خود تباه گردد . سپس حارثة بن سراقه بن معديكرب را خواند و او هم روبروى زياد ايستاد . او گفت : ( به زياد ) ماده شتر اين مرد را رها كن و شتر ديگرى بگير . زياد گفت : من جز گرفتن اين شتر راه ديگرى ندارم . حارثه گفت : چنين است مگر اينكه يهودى باشى . سپس سوى شتر رفت و بند آن را باز كرد و بر پهلوى آن حيوان زد كه برود كه رفت و خود از آن دفاع كرد و براى حمايت آن ايستاد . زياد هم بگروهى از جوانان حضرموت و سكون فرمان ستيز داد آنها هم حارثه و ياران او را گرفته و كتف بستند و بعنوان گروگان نگه داشتند و ماده شتر را دوباره برگردانيد . بنو معاويه هم براى گرفتارى حارثه خشمگين شدند . كنده هم خروشيد اهالى حضرموت و سكون هم به يارى زياد شتاب نمودند دو لشكر عظيم از طرفين تجمع و آماده كارزار شدند ولى بنى معاوية بسبب گرو ماندن اسراء خود نزد مسلمين نتوانستند بجنگ مبادرت كنند . ياران زياد هم راهى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبراى آغاز جنگ با بنى معاويه نيافتند : زياد هم فرمان داد كه اسلحه را دور اندازند و آرام باشند ولى آنها آزادى گرفتاران را مطالبه مىكردند و اسلحه را نمىانداختند او هم اسراء را آزاد نمىكرد . سكون به او ( زياد ) گفتند كه تو اقدام بجنگ كن كه براى آنها سخت و غير قابل تحمل خواهد بود . او هم شبيخون زد و آنها را كشت و پراكنده نمود چون متفرق شدند حارثه و ساير گرفتاران را رها كرد چون اسراء نزد قبايل خود برگشتند آنها را ضد زياد برانگيخته از پرداخت ماليات خوددارى نمودند . زياد هم آنها را به حال خود گذاشت و بجنگ آنان نپرداخت آنها هم از قصد زياد و آغاز نبرد خوددارى كردند . او ( زياد ) حصين بن نمير بنمايندگى نزد آنها فرستاد . حصين هم ما بين زياد و حضرموت سفارت و سفر مىنمود و پيغام مىبرد و مىآورد تا آنكه طرفين آرام گرفتند اندك مدتى بدان حال گذشت بعد از آن بنى عمرو بن معاوية كه از كنده بودند بمحاجر خود منتقل شده منزل گزيدند كه آن محل تحت تسلط و حمايت آنها بود . اين چهار مرد ( از ملوك الطوائف ) جمد و مخوص و مشرح و ابضعه با خواهر خود عمرده كه چهار پادشاهى ( اميرى ) كه پيغمبر بر آنها نفرين كرده و پيش از اين بدان نفرين اشاره شده بود .\r\nهر يكى در يك محل معروف بحجر منزل گرفتند . بنى معاويه همه بر اين متفق و متحد شدند كه از تاديه ماليات خوددارى كنند مگر شرحبيل بن سمط و فرزند او كه هر دو بنى معاويه را خطاب كرده گفتند : آزادگان از اين شرم دارند كه از يك حال خوب بيك حال بد تغيير وضع بدهند . آنها حتى اگر يك حال بالنسبه از حال اولى خود ساده‌تر يا روشنتر بيابند از بيم ننگ بتغيير وضع و ترك ثبات نمىپردازند تا چه رسد باينكه از يك وضع و حال نكو بيك وضع زشت منتقل شده ترك اولى نمايند و از تبديل حق بباطل شرم نكنند ( مقصود برگشتن از اسلام ) . خداوندا ما هرگز با قوم خود در اين عمل ( زشت ) همراه و همكار نمىباشيم سپس خود و فرزندش\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاز ميان آنها جدا شده به زياد ملحق گرديد . امرؤ القيس بن عابس هم به آنها پيوست آنها به زياد گفتند : بايد به آنها ( مرتدين ) شبيخون بزنى و گر نه اتباع تو متفرق شده به آنها ملحق خواهند شد . شذاذ از حضرموت هم خارج و با زياد و اتباع او متحد گرديد . زياد هم آن پيشنهاد را قبول كرد . آماده شد و شبانه با لشكر خود بر آنها هجوم برد . آنها دسته دسته گرد كانون و آتش جمع شده سرگرم حديث بودند كه ناگاه ( مسلمين ) بر آنها حمله نمودند . ( مسلمين ) اول بر بنى عمرو بن معاويه هجوم نمودند زيرا نيرو و عدد و دليرى و عظمت در آنها بود . آنها پنج بهره از شوكت و عظمت را دارا بودند در آن حمله چهار پادشاه نفرين شده را كه خواهر آنها پنجمين ( اميره ) بود اسير نمودند زيرا نيرو و عدد و دليرى و عظمت را دارا بودند كه مشرح و مخصوص و جمدا و ابضعه و خواهر آنها عمرده باشند . بسيارى از آن قوم كشته شدند بعضى هم توانستند بگريزند كه بعد از آن واقعه فاقد حيات بودند . زياد بن لبيد با اموال و اسراء بسيار برگشت . از محل اشعث گذشت كه او با قوم خود راه آنها را گرفت و اسراء را آزاد نمود آنگاه لشكر خود را آراست و آماده جنگ گرديد .\r\nزياد هم بمهاجر نوشت و او را به يارى خود دعوت نمود . نامه او در ميان راه رسيد .\r\nمهاجر هم عكرمه بن ابى جهل را بجاى خود فرمانده لشكر كرد و خود با عده چابك سوار شتاب نمود . بر زياد وارد شد و متفقا كنده را قصد نمودند . در محجر زرقان ( يك ناحيه در حضرموت ) با هم مصاف دادند جنگ برپا شد و كنده مغلوب و منهزم گرديد تا بنجير رسيده پناه بردند . قلعه را ترميم و محكم نموده سنگر گرفتند . مهاجر هم آنها را پى كرد تا بدان محل رسيد . كنده همه در آن قلعه تجمع و تحصن كرده بودند .\r\nمسلمين آنها را محاصره نمودند . عكرمه ( با لشكر خود ) رسيد و بر شدت محاصره افزود ، لشكريان همه دسته دسته در همه جا آنها را تعقيب مىكردند و مىكشتند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآنهايى كه تحصن كرده بودند ناگزير بيرون آمده جنگ را شروع كردند و سخت كشته شدند بقيه كه از قتل رسته بودند بقلعه برگشتند . دچار ضعف و خوارى شدند .\r\nاز مرگ ترسيدند . رؤساء آنها هم دچار بيم و اضطراب شده بودند . اشعث با نه تن از رؤساء بيرون آمده امان خواستند كه زياد بمردم امان بدهد در قلعه را بگشايند و تسليم شوند .\r\nزياد هم پذيرفت و گفت : هر چه ميخواهيد بنويسيد و پيشنهاد كنيد آنگاه نوشته خود را به من بدهيد كه مهر كنم ( كوركورانه قبول كنم ) عهد نامه را نوشتند و به او دادند او هم پذيرفت و نديده امضا نمود اشعث فراموش كرده بود كه نام خود را در آن بنويسد و امان بخواهد زيرا جحدما ( يكى از روساء ) هنگام نوشتن آن عهدنامه از جاى خود جست و خنجر كشيد و باشعث گفت : يا نام مرا در اين نوشته ببر يا ترا با دشنه خواهم كشت او از اين حركت مضطرب شده نام او را نوشت و نام خود را فراموش كرد . در قلعه را گشودند و مسلمين داخل شده هر كه قادر بر حمل سلاح و آماده جنگ بود كشتند و همه را با تسليم گردن زدند . اموال و زنان و اطفال را بردند چون از يغما و برده گرفتن فراغت يافتند اشعث را با عهدنامه خواستند . آن را باز كرده خواندند . نام اشعث در آن نبود كه مشمول امان شود مهاجر گفت : خدا را سپاس كه تو از نوشتن نام خود و گرفتن امان باز ماندى اى اشعث ! اى دشمن خدا من آرزو داشتم كه خداوند ترا رسوا كند كه كرد سپس كتف او را بست خواست او را بكشد به او گفتند قتل او را بتاخير انداز و او را نزد ابو بكر روانه كن كه او داناتر است و هر چه بعقل نزديكتر و بهتر است به كار خواهد بست . او را با اسراء نزد ابو بكر روانه كرد ، گفته شده چون محاصره پناهندگان نجير سختتر شد اشعث از حصار فرود آمده نزد مهاجر و زياد روانه گرديد . او براى خود امان خواست كه از خون او بگذرند و مال او هم مصون بماند تا ابو بكر به كار او رسيدگى كند و تصميم بگيرد و او را در قبال\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nآن تسليم در قلعه را بگشايد و هر كه در آن پناه برده تسليم نمايد او نسبت باتباع خويش خيانت كرد آنها پيشنهاد او را قبول كردند . در قلعه را گشود و مسلمين ملوك ( امراء و رؤساء ) را كشتند و اشعث را كتف بسته با اسراء نزد ابو بكر فرستادند . او به آن حال بود كه هم مسلمين او را لعن مىكردند و هم گرفتاران قوم خود بر او نفرين مىنمودند . اسراء به او لقب « عرف النار » دادند كه به اشخاص خائن غدار داده مىشد . چون بمدينه رسيد ابو بكر از او پرسيد : چه فكر مىكنى دربارهء تو چه بايد بكنم ؟ گفت : نمىدانم . ابو بكر گفت :\r\nمن بايد ترا بكشم . گفت : ريختن خون من روا نباشد زيرا من با ده تن ( از رؤساء ) تمام مردم را رام كرده تسليم شديم ، ابو بكر پرسيد : آيا آن مردم كار خود را به تو سپرده بودند ؟\r\nگفت : آرى . گفت : آيا بعهدى كه تو نوشتى راضى بوده و مهر كردند ؟ گفت : آرى ابو بكر گفت : صلح شامل كسانى بود كه در عهدنامه ذكر شده‌اند تو هم قبل از آن واسطه بودى ( و نام تو در آن نبود ) . چون اشعث ترسيد كه او را بكشند گفت : آيا مىتوانى ( در راه خدا ) كار نيكى انجام دهى ؟ گرفتاران را آزاد و از كشتن من خوددارى كنى و زن مرا به من برگردانى ؟ همانطور كه نكوئى را درباره اشخاصى مانند من انجام دادى درباره من به كار ببر . او قبل از آن هنگام ورود بر پيغمبر و قبول اسلام فروه خواهر ابو بكر را خواستگارى كرده بود كه بعد مرتد و گرفتار شد . ازدواج خود را با ( خواهر ابو بكر ) براى بار دوم كه بمدينه رود بتأخير انداخته بود . سپس گفت : اگر چنين كنى مرا بهترين خلق خدا در مجاهده براى پيشرفت دين خدا خواهى ديد . ابو بكر هم از خون او گذشت و زن او را به او داد ( خواهر ابو بكر ) و در مدينه ماند تا در جنگ عراق ( ايران ) شركت كرد و غنيمت را ميان مردم ( مسلمين ) تقسيم نمود . گفته شده كه عكرمه پس از فتح و پايان كارزار به آنها ( مهاجر و زياد و مسلمين ) پيوست زياد و مهاجر بكسانيكه همراه آنها بودند گفتند : برادران شما براى يارى شما آمده‌اند و حال اينكه كار را شما انجام داده‌ايد شما هم آنها را در غنيمت شريك خود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنمائيد آنها همچنين كردند .\r\nچون خلافت بعمر رسيد گفت : زشت است كه ملت عرب مالك يك ديگر از عرب بشود ( بنده و برده عرب داشته باشد ) و حال اينكه خداوند عجم را براى آنها تسخير نمود و بر وسعت فتح افزود . ( مىتوانند بجاى عرب از عجم بنده داشته باشند ) آنگاه درباره آزادى و خريدارى بنده و كنيز عرب كه قبل از آن گرفتار شده بودند مشورت نمود همه را خريد ( فديه داد ) و آزاد نمود مگر كنيزى كه براى مالك خود فرزند زائيده باشد . قيمت فداء ( خريدارى و آزادى آنها را ) شش يا هفت شتر قرار داد مگر قبيله حنيفه و كنده كه بسبب فزونى عدهء كشتگان آنها نرخ آزادى را كمتر نمود .\r\nهمچنين اهل دبا . مردم بدنبال زنان گرفتار خود به همه جا رفتند و قيمت فدا را پرداختند و آنها را آزاد نمودند در همين سال معاذ بن جبل از يمن برگشت . و در همين سال هم ابو بكر عمر را براى داورى برگزيد كه در مدت خلافت او يگانه قاضى مردم بود .\r\nدر اين سال عتاب بن اسيد امير حجاج بود . ( خود والى مكه بود ) گفته شده عبد الرحمن بن عوف امير حاج بوده .\r\n( نجير ) بضم نون و فتح جيم و سكون باء دو نقطه زير و در آخر آن راء است كه آن يك قلعه محكم در يمن بود .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\n[ سال دوازدهم هجرى 
  ]\r\n\r\nبيان لشكر كشى خالد سوى عراق و صلح حيره\r\nدر همين سال ابو بكر بخالد بن وليد كه در يمامه بود امر داد كه سوى عراق لشكر كشى كند . گفته شده او بمدينه برگشت و ابو بكر از آنجا او را بعراق فرستاد . او رفت تا به محل بانقيا و باروسما و اليس رسيد و با مردم آن محل صلح نمود كسى كه با او صلح نمود ابن صلوبا بود ده هزار دينار پرداخت اين مال را از مردم گرفت و شرط كرد كه ماليات خسرو ( شاهنشاه ايران ) به حال خود بماند و بشاه ( كسرى ) پرداخت شود . اين جزيه ( ماليات - گزيت ) بهر يك فرد از مردم چهار درهم افتاد . خالد اين جزيره را گرفت و سوى حيره رفت و در آنجا لشكر زد .\r\n( نزديك نجف ) . اشراف و بزرگان حيره باتفاق اياس بن قبيصه طائى نزد او رفتند . در آن هنگام اياس بجاى نعمان بن منذر در حيره امير بود . خالد يكى از دو كار را به آنها پيشنهاد نمود قبول اسلام يا پرداخت جزيه را يا جنگ آنها پرداخت جزيه بر دو كار ديگر ترجيح دادند .\r\nنود هزار درهم پرداختند و اين نخستين جزيه ( باج ) در عالم اسلام بود كه از پارسيان ( ايرانيان ) گرفته شده . از حيره و پيرامون آن دريافت شد و صلح بدان مبلغ مقرر گرديد . گفته شده كه ابو بكر به او امر داده بود كه اول ابله ( از ابليوس - نزديك بصره ) را فتح كند . بعياض بن غنم هم نوشت كه سوى عراق لشكر بكشد و اول\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمصيخ ( محل ) را فتح كند و از همان محل وارد عراق شود كه از قسمت بالاى عراق شروع نمايد و سير خود را ادامه دهد تا بخالد برسد . در همان زمان مثنى بن حارثه از ابو بكر اجازه خواسته كه جنگ عراق را آغاز كند او هم اجازه داده بود او قبل از خالد بعراق حمله و دستبرد مىنمود . ابو بكر بخالد و عياض امر داد كه مسلمين جنگجو كه بنبرد مرتدين مبادرت كرده بودند همه را براى فتح عراق تجهيز و بسيج دهند هرگز ميان آنها يك مرتد نباشد . آن دو ( سردار ) هم فرمان او را انجام دادند . از او هم مدد خواستند كه او قعقاع ابن عمرو تميمى را بمدد آنها فرستاد و نوشت لشكرى كه مانند اين ( مرد دلير ) ميان آنها باشد هرگز منهزم نمىشود . عبد بن غوث حميرى را بمدد عياض فرستاد . ابو بكر بمثنى و حرمله و معذور و سلمى نوشت كه بابله ( بصره ) رفته بخالد ملحق شوند . خالد با ده هزار مرد جنگى و مثنى با هشت هزار سپاهى بهم پيوستند . چون خالد بدان محل رسيد لشكر خود را بسه قسمت تقسيم و هر قسمت را بيك طريق روانه نمود همه را بيك راه سوق نداد . مثنى را بفرماندهى مقدمهء لشكر منصوب كرد و بعد از او عدى بن حاتم ( طائى ) . آن دو ( سردار ) پيش رفتند و خود خالد بدنبال آنها كه در حفير ( نزديك كويت ) با هم جمع شوند و در همان جا بر دشمن حمله كنند . آن مرز بزرگترين مرزهاى ايران بود . از حيث عظمت و قدرت و تجمع قواى مدافع مانندى نداشت مرزدار هم مردى از سواران بنام هرمز بود كه در بيابان با اعراب جنگ مىكرد و در دريا با هندوان . چون خبر هجوم آنها را شنيد باردشير پادشاه آن زمان نوشت و خود با شتاب باستقبال مهاجمين لشكر كشيد و بكواظم ( جمع كاظمه محل معروف ) رسيد تا با خالد مقابله كند . او ( هرمز ) شنيده بود كه محل تلاقى و اجتماع سپاه آنها ( اعراب ) در حفير است ( امروز هم بنام حفير معروف است ) او سبقت جست و ميدان را تصرف نمود . فرماندهى مقدمه سپاه را به دو شاهزاده قباذ و انوشجان كه هر دو\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاز فرزندان اردشير بزرگ بودند واگذار كرده بود . سپاهيان ( ايران ) خود را بزنجير بسته بودند مبادا فرار كنند ( براى پرهيز از گريز نبود بلكه نظام آن زمان بتقليد روميان چنين بود كه صفوف مانند قلعه بزنجير بسته شود مبادا دشمن رخنه يابد ولى اين نحو نظام بزيان ايران بود كه چون يكى كشته مىشد باعث زحمت و پا گير زنده‌ها مىشد ) . خالد آگاه شد ( كه آنها سبقت كرده‌اند ) ناگزير كاظمه را در نظر گرفت و باز هم هرمز سبقت جست و آنجا را تصرف نمود . او ( هرمز ) براى عرب همسايهء بدى بود همه نسبت به او كينه داشتند . او را مثال پليدى ( و بد خواهى ) مىدانستند و مىگفتند : فلانى ( مثلا ) كافرتر از هرمز است . خالد وارد شد و در محلى كه آب نداشت لشكر زد . اتباع او گفتند : مىدانى چه مىكنى ؟ گفت : آرى بجان خود سوگند كه آب نصيب يكى از طرفين شود كه در جنگ پايدارتر و دليرتر باشد و هر لشكر از دو متحارب كه پيروز شود گرامىتر و سربلندتر خواهد بود . آنها ( ناگزير ) بار افكندند در حالى كه اسبها ( زين كرده ) آماده تاخت بودند . با آنها ( ايرانيها ) روبرو شد ، خالد پيش رفت و جنگ را با پارسيان آغاز نمود . خداوند ابرى فرستاد كه پشت سر مسلمين باريد و استخرى از باران پديد آمد . مسلمين دلگرم و نيرومند شدند ( كه آب بدست آمد ) . هرمز بميدان آمد و مبارز خواست ( مرد و مرد گفت ) و خالد را بمبارزه خود دعوت نمود . اتباع خود را هم براى غدر و خيانت نسبت بخالد كمين كرد كه هنگام نبرد مرد و مرد بر او هجوم برده او را بكشند . خالد هم پياده شد و بجنگ تن بتن سوى هرمز رفت . هرمز هم پياده شد كه هر دو بهم آميختند .\r\nخالد او را بغل كرد كه ناگاه مردان از كمين خارج شده حمله نمودند ولى او از كشتن هرمز باز نماند و آنها نتوانستند او را نجات دهند و خالد را بكشند كه قعقاع بن عمرو بر آنها حمله كرد و آنها را برگردانيد و پارسيان همه گريختند و مسلمين بدنبال آنها تاختند ( بر آنها پيروز شدند و عين عبارت بر آنها سوار شدند ) تا آنكه شب\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nفرا رسيد . آن جنگ را نبرد سلاسل خواندند ( ذات السلاسل ) . قباذ و انوشجان هم نجات يافتند و خالد اسلحه و لباس هرمز را بغنيمت اختصاصى ربود كه كلاه او صد هزار ( درهم ) قيمت داشت زيرا كلاه بدين علامت شرف سرداران بزرگ است كه بتدريج تاج سالارى را بر سر مىگذارند و با حصول مرتبه و منصب بر قيمت كلاه مىافزايند تا به صد هزار برسد ( در حاشيه توضيح داده شده كه سردار بزرگ كه در خور اين كلاه باشد حتما بايد از افراد يكى از خانواده‌هاى هفت‌گانه باشد كه شرف او كامل باشد تا بتواند چنين تاجى بر سر بگذارد . توضيح اينكه هرمز قصد غدر و خيانت داشته و عده را پنهان كرده بود ثابت نشده و در طبرى و تواريخ ديگر چنين آمده كه قعقاع در قتل هرمز شركت كرده بود چون ديد كه خالد نزديك است مغلوب شود بر خلاف جوانمردى دو مرد بقتل يك مرد شركت جستند و كمين داشتن را عذر و بهانه ناجوانمردى كرده بودند و غدر و خيانت از آنها بروز كرد نه از ايرانيان . م ) خالد خبر پيروزى را با خمس غنايم نزد ابو بكر فرستاد آنگاه لشكر كشيد تا به محل پل بزرگ بصره رسيد و مثنى بن حارثه را بدنبال گريختگان روانه نمود .\r\nمعقل بن مقرن را هم بابله ( نزديك بصره ) فرستاد كه آن را گشود و اموال و گرفتاران ( زنان ) فرستاد . اين روايت مخالف عقيده ناقلين اخبار است زيرا آنچه شع يا شده عتبة بن غزوان در زمان خلافت عمر بن الخطاب ابله را گشود و آن در سنه چهارده ( هجرى ) بود . مثنى بن حارثه هم قلعه مرأة ( دژ زن ) را محاصره كرد و گشود و آن زن هم مسلمان شد خالد و اتباع او نسبت بكشاورزان تعدى نكردند زيرا ابو بكر آنها را از تعدى منع كرده بود .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nبيان واقعهء ثنى\r\nچون نامهء ( استمداد ) هرمز باردشير ( پادشاه ايران رسيد . قارن بن قرياس را بمدد او فرستاد . او هم براى يارى هرمز از مدائن روانه شد همين كه بمذار رسيد گريختگان سپاه هرمز را در آنجا ديد كه در حال فرار بودند ( مذار محل دومين واقعه جنگ خالد و ايرانيان بود كه مؤلف آن واقعه را بنام مذار وارد كرده ) در همان محل به او پيوستند و قباذ و انوشجان هم با آنها بودند ( دو شاهزاده ) ثنى را ميدان جنگ قرار دادند كه آن محل جريان رود بود . خالد هم آنها را پى كرد و در آن محل با آنها روبرو شد دو صف متحارب بمقابله و مقاتله آغاز نمودند . قارن براى مبارزه بميدان رفت و مع قل بن اعشى بن نباش بمبارزهء او مبادرت كرد و او را كشت . ( يكى از اشتباهات سپاهيان ايران مبارزهء فرماندهان بود كه چون فرمانده كشته مىشد همه بىسرپرست مىگريختند چنان كه در آغاز جنگ هرمز كشته شد و هيبت و ثبات ايرانيان شكست ) عاصم هم انوشجان را كشت . عدى بن حاتم ( طائى ) هم قباذ را بقتل رسانيد . منصب و مرتبه قارن در نظام ايران به حد اعلى رسيده بود ( مقام شرف سالارى به اين معنى كه بزرگترين سردار ايرانى وار شد از همه بود ) . مسلمين بعد از آن با سردارى مانند قارن از حيث عظمت و شوكت روبرو نشدند و او از ميان عجم ( ايرانيان ) داراى شرف اعلى و مقام سپهسالارى ارجمند بود . در آن جنگ عده سى هزار سپاهى ايرانى كشته شدند و اين\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nعده غير از نفوسى بود كه در آب غرق شده بودند . رودخانه هم حايل و مانع پى كردن آنها از طرف مسلمين شده بود كه نتوانستند آنها را تعقيب كنند . غنايم را تقسيم كرده و خمس آن را بمدينه فرستاد و لباس و اسلحه مقتولين را بقاتلين آنها بخشيد ( باصطلاح عرب نفله ) خانواده آنها را هم اسير كرد و غنايم بسى عظيم و فزون بود . از كشاورزان هم جزيه گرفت و آنها را تحت ذمهء اسلام قرار داد ( در امان به حال خود بودند ) .\r\nميان اسراء هم پدر حسن بصرى ( دانشمند و علامه بزرگ اسلام كه يكى از بزرگترين مفاخر ايران بود ) بود كه مسيحى بود و گرفتار شد . خالد هم سعيد بن نعمان را فرمانده سپاه ( اسلام ) كرد و حكومت محل را بسويد بن مقرن مزنى داد و او را در حفير ( نزديك كويت ) مستقر نمود . به او دستور داد كه عمال خود را همه جا بفرستد و ماليات را دريافت كند و خود ( خالد ) براى اطلاع بر اوضاع در جاى خود اقامت نمود .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nبيان واقعهء ولجه\r\nچون خالد بجنگ ثنى پايان داد و خبر واقعه ( شكست و پريشانى ) بارد شير رسيد او اندرزغر را كه سردارى دلير و از ايرانيان متولد سواد ( عراق ) بود باتفاق بهمن جاذويه ( در حاشيه بمعنى جادوگر ذكر شده - كنايه از قدرت و زبر دستى ) بجنگ خالد فرستاد . سپاهيان ايران را از حيره تا كسكر با اعراب باديه‌نشين و دهقانان تحت فرماندهى اندرزغر قرار داد كه آنها را از ما بين دو نقطه مزبور بسيج داد . آنها همه در ولجه ( محل ) تجمع نمودند و بهمن جادويه هم بمدد آنها رسيد . جنگ آغاز شد و كارزار بسيار سخت گرديد و تاب و توان طرفين از بين رفت بحديكه هر دو گمان كردند كه ديگر صبر و پايدارى امكان ندارد . خالد هم ( كمين قرار داده بود ) ديد مدد از كمينگاه نرسيد . او در دو محل براى حمله ناگهانى بسپاه ايران دو كمين ترتيب داده بود . فرمانده يكى از آن دو بسر بن ابى رهم و ديگرى سعيد بن مره عجلى بود . ( در همان حال خستگى و نا اميدى ) ناگاه دو نيرو از كمينگاه خارج شده حمله نمودند . صفوف عجم به هم خورده گريختند . خالد از پيش و دو كمين از پس آنها را محاصره كرده بسيارى از خلق ( سپاه ) كشته شدند و كشتار عظيمى بود . اندرزغر هم گريخت و ميان راه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز شدت تشنگى درگذشت . خالد هم دو فرزند ( عرب ) اسير كرد ( اعرابى كه به يارى ايرانيان تجهيز شده بودند ) يكى از آن دو پسر جابر بن بجير و ديگرى فرزند عبد الاسود از بكر بن وائل ( قبيله بزرگ مشهور ) بودند . تاريخ واقعه لهجه در ماه صفر بود ( همان سال ) . بكشاورزان هم امان داد و آنها تحت عهد و ذمه اسلام زيست نمودند . خانواده‌هاى جنگجويان و كسانى كه آنها را يارى كردند همه را اسير نمود .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nبيان جنگ اليس كه در كنار فرات بود\r\nچون خالد بن وليد در جنگ ولجه بمردم مسيحى بكر بن وائل ( عرب ) كه ايرانيان را يارى كرده بودند آسيب رسانيده و از آنها اسير گرفته بود ساير نصارى براى قوم خود تعصب نموده بر او خشمگين شدند . با ايرانيان مكاتبه كرده و در محل اليس تجمع نموده آماده ( انتقام ) كارزار شدند . عبد الاسود عجلى هم فرمانده آنها بود كسانى كه از بنى عجل مسلمان شده بودند و عتيبة بن نهاس و سعيد بن مره و فرات بن حيان و مذعور بن عدى و مثنى بن لاحق در دشمنى آنها ( نصارى ) سخت پايدارى مىكردند ( عرب مسلمان با عرب مسيحى از قوم خود ستيز مىكردند ) . اردشير هم بهمن جادويه را كه در قسيناثا ( محل ) بود فرمان داد كه بمسيحيان عرب در اليس ( محل ) ملحق شود . بهمن جادويه هم جابان را پيشاپيش فرستاد و به او امر داد كه از آغاز جنگ تا ورود خود بپرهيزد . خود بهمن جادويه هم براى مشورت نزد اردشير رفت او را در حال بيمارى ديد توقف نمود . جابان هم كه پيشاپيش رفته بود قبايل عرب از انصارى ، عجل ، تيم اللات ، ضبيعه ، جابر بن جبير و اعراب از اهل حيره نزد او تجمع نموده آماده كار زار شدند . خالد هم چون شنيد مسيحيان بكر مجهز و مستعد جنگ شده‌اند سوى آنها شتاب كرد در حالى كه از ورود جابان خبر نداشت خالد هم فقط از اجتماع و استعداد عرب مىانديشيد او لشكر كشيد كه ناگاه جابان باليس رسيد . ايرانيان گفتند :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nآيا بجنگ مبادرت كنيم يا سپاهيان را ناهار بدهيم و بعد بكارزار بپردازيم ؟ بهتر اين است كه مشغول تناول طعام شويم تا دشمن بداند كه ما بوجود او اعتنا و اهتمام نداريم و پس از فراغت از تناول غذا نبرد را شروع كنيم . جابان گفت : اگر آنها شما را آسوده و آرام بگذارند . ( يعنى نخواهند گذاشت پس اول جنگ را شروع كنيم ) . آنها تمرد كرده سفره‌ها را گسترانيده و با فراغت بال بتناول طعام مشغول شدند . همه بر سفره‌ها هجوم برده سرگرم خوردن و نوشيدن شدند خالد رسيد و بارها را بر زمين نهاد چون از بار اندازى فراغت يافت سوى آنها شتاب كرد و عبد الاسود و ابن ابجر ( كه دو فرزند آنها اسير او بودند ) و مالك بن قيس را براى مبارزه دعوت نمود . از ميان آن سه سردار فقط مالك دعوت او را براى مبارزه اجابت نمود . خالد به او گفت : اى ناپاك مادر چه شده كه تو از ميان آنها تنها كسى بودى كه جسارت يافته بمبارزه من شتافته آماده جنگ مىشوى و حال اينكه تو مرد بىوفا ( و پست ) هستى ؟ او را كشت ( خالد مالك را ) . ايرانيان را از خوردن طعام باز داشت و غذا نخورده با شتاب و اضطراب بجنگ پرداختند جابان به آنها گفت . من بشما نگفته بودم كه چنين مكنيد ! به خدا من از آغاز هيچ جنگى در مدت زندگانى و آزمايش نترسيده بودم كه از اين مقدمه و آغاز ترسيده‌ام . سپس گفت : چون نتوانستيد آن طعام را تناول كنيد بهتر اين است كه در آن زهر بريزيد و براى دشمن بگذاريد . اگر پيروز شويد همه چيز آسان است ( عوض دارد ) و اگر آنها ظفر يابند كه اين طعام را مىخورند و مسموم ميشوند . جنگ بشدت شروع شد مشركين بانتظار رسيدن جادويه سخت هار و درنده و استوار شده بودند . با عزم پايدارى مىكردند . خالد گفت : ( نذر كرده و سوگند ياد نمود ) خداوندا اگر آنها شكست خورده منهزم شوند بر من واجب است كه از آنها كسى زنده نگذارم و يك جوى خون از آنها روان كنم ( آسيا را با خون آنها بگردانم و آرد كنم و نان بپزم و بخورم ) پارسيان منهزم شدند ( نص كلمه فارس ) منادى از طرف خالد جار كشيد : گرفتاران ، گرفتاران ! مسلمين اسراء\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nرا ( جز كسانى كه گريخته يا متحصن شده بودند ) آوردند يك روز و يك شب آنها را گردن زد ( كه جوى از خون آنها روان كند و خون منجمد و منعقد ميشد ) قعقاع و چند تن ديگر به او گفتند اگر تمام مردم روى زمين را بكشى خون آنها روان نمىشود و جوى جارى نمىگردد . آب را بر اين خون روان كن تا جوى خون جارى و سوگند تو واقع شود . خالد هم همان كار را كرد و آن جوى را نهر خون ناميدند . خالد بسفره‌هاى گسترده طعام رسيد و گفت : اين را براى شما نفله ( روا ) مىكنم . مسلمين آن طعام ناهار را براى شام تناول نمودند . آنها نان نازك نديده بودند به يكديگر مىگفتند : اين ورق كاغذ سفيد چيست ؟ كسانى كه پيش از آن آن قسم نان را ديده بودند و مىدانستند مىگفتند : معنى زندگانى لطيف ( عيش رقيق ) و نرم و نازك همين است . با شوخى و مزاح آن كلمه را مىگفتند . عده كشتگان بالغ بر هفتاد هزار گرديد تاريخ آن واقعه در ماه صفر بود . چون از اليس آسوده شد سوى منيشيار رهسپار گرديد .\r\nدر آنجا غنايمى بدست آوردند كه هرگز مانند آنها نديده و نيافته بودند كه اهالى آنجا فرصت حمل اموال خود را نيافته بودند . اموال و اثاث و مواشى و چيزهاى ديگر مانده بود كه نصيب آنها گرديد . خالد هم مژده آن پيروزى و بدست آوردن غنايم و اسراء را بابى بكر داد . ابو بكر گفت : زنها از ولادت مانند خالد عاجز مىباشند . امغيشيا را هم ويران نمود .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nبيان واقعهء يوم فرات و فتح حيره\r\nخالد از امغشيا سوى حيره لشكر كشيد . اموال و غنايم و ذخاير را با كشتىهاى متعدد حمل نمود ( لشكر از كنار روانه شد ) چون به آنجا رسيد مرزبان حيره كه آزادبه بود بمقابله او خارج شد فرزند خود را فرستاد كه آب را برگردانيد و بست تا كشتىها نتوانند بگذرند . كشتىها هم به گل نشستند . خالد با سواران خود سوى او شتاب كرد و در فرات بادقلى با او روبرو شد . مبارزه كرد و او را كشت . اتباع او را هم كشتند ( فرزند آزادبه و همراهان او ) سپس سوى حيره رفت . آزادبه كه در آن هنگام خبر مرگ اردشير و قتل فرزند خويش را شنيده بود تاب مقاومت نياورده گريخت . مسلمين هم در غريين ( شهر كنونى نجف ) لشكر زدند اهل حيره هم در قلعه‌هاى خود تحصن و پايدارى نمودند و خالد آنها را محاصره نمود . ضرار بن ازور كاخ سفيد را محاصره كرده بود كه در آن كاخ اياس بن قبيصه طائى ( امير عرب از طرف خسرو ) محصور شده بود .\r\nضرار بن خطاب هم قصر غريين را محاصره مىنمود كه در آنجا عدى بن عدى مقتول اقامت مىكرد ضرار بن مقرن مزنى كه يكى از ده برادر بود قصر ابن مازن را محاصره كرده و در آن قصر ابن اكال بود . مثنى هم قصر ابن بقيله را محاصره مىكرد و در آن عمرو بن عبد المسيح بن بقيله بود . تمام محاصره‌شدگان را براى تسليم و اطاعت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nدعوت كردند و به آنها يك روز و يك شب مهلت دادند . اهل حيره از تسليم خوددارى نمودند مسلمين جنگ را شروع كرده سنگرها يكى بعد از ديگرى گرفته و معابد ( ديرها ) را گشودند و خانه‌ها را تصرف نموده و عدهء بسيارى از مردم را كشتند .\r\nكشيشان و پارسايان ( تارك الدنيا ) فرياد زدند اى كاخ‌نشينان هيچ كسى غير از شما ما را نكشته ، شما كه از تسليم خوددارى مىكنيد باعث هلاك ما مىشويد ما يكى از سه پيشنهاد را قبول كرده‌ايم يا مسلمان شويم يا جزيه بدهيم يا جنگ ( جزيه را پذيرفتند ) شما از جنگ بپرهيزيد و كوتاه كنيد . آنها هم خوددارى كردند . اياس بن قبيصه و عمرو بن عبد المسيح بن قيس بن حيان بن حارث كه لقب او بقيله بود ( قصر هم بنام او موسوم شده ) نزد خالد رفتند . علت اين كه بقيله ناميده ( ملقب شده ) اين است كه او با دو برد ( روپوش - عبا - جبه ) سبز نزد قوم خود رفته بود . آنها گفتند اى حار ( مخفف حارث ) تو هيچ چيز نيستى مگر بقيله سبز . ( بقيله - گياه است مصغر بقله و بقال فروشندهء آن است . )\r\nآنها را ( قوم آنها ) نزد خالد ( بعنوان نماينده و واسطه ) فرستادند . كسى كه بنمايندگى آنها ( آن قوم ) سخن مىگفت عمرو بن عبد المسيح بود . خالد پرسيد چه بر تو گذشته ؟ گفت : صدها سال ( ! ) پرسيد چه چيز عجيب در اين مدت ديدهء ؟ پاسخ داد .\r\nمن قرى و قصبات را ما بين دمشق و حيره بهم پيوسته ديده بودم . زن از حيره كه خارج مىشد جز دو قرص نان توشه همراه نمىبرد .\r\n( همه جا امن و آباد بود ) . خالد تبسم نمود و گفت آيا از خرد پير خود ( جد خود ) چيزى براى تو مانده جز يك عقل فرتوت كه خرف شده است ! بخداى عمرو ! اى اهل حيره گمان نمىكنيد كه به من اطلاع داده شده كه شما همه پليد و فريب‌كار و مكار هستيد ؟ چرا كار خود را بيك پير سالخورده خرف ( مقصود عمرو ) مىسپاريد كه او نمىداند از كجا آمده و بكجا خواهد رفت ؟ عمرو ( با شنيدن اين تحقير ) خواست\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاز خود لياقت و كفايتى نشان دهد و ثابت كند كه او عاقل و دانا و كار آگاه است .\r\nو براى اثبات ادعاى خود ( آبادى ما بين حيره و دمشق ) دليل بيارد . گفت بجان تو من خوب ميدانم از كجا آمده‌ام .\r\nخالد گفت : از كجا آمدى ؟ گفت : ميخواهى جاى دور را وصف كنم يا نزديك ( محل خروج و آمدنم ) گفت : هر چه ميخواهى بگو . گفت : من از شكم مادرم آمدم گفت : بكجا خواهى رفت ؟ گفت : پيش مىروم گفت : آن پيش چيست ؟ گفت :\r\nآخرت است . گفت : آخرين اثر تو ( پيدايش تو ) چه بود . گفت . پشت پدرم .\r\nگفت : كجا هستى ؟ گفت : در جامه خود . گفت : آيا عقل مىكنى ( تعبير بعقل مىكنى جاى عقل دارى يا عاقل هستى ) گفت : آرى عقل مىكنم و خوب هم مىبندم ( عقل كه از بستن دست و پاى شتر آمده منشأ عقل است بمعنى خرد . زيرا اصل عقل همين است كه بند باشد كه عاقل كه بند كننده باشد به همين معنى استعمال شده كه محتاط و مآل‌انديش باشد مبادا شتر او بگريزد ) . خالد گفت : من از تو مىپرسم .\r\nعمرو گفت : من هم پاسخ مىدهم . گفت : آيا شما قصد جنگ داريد يا صلح ؟ گفت صلح . گفت : پس اين سنگرها و قلعه‌ها چيست ؟ گفت : اينها را براى احتياط از ستم مرد نادان و بىخرد كه او را باز دارد . خالد گفت : بسى سرزمينى كه بىخردان مردم آن را نابود كرده و بسى خردمندى كه آن سرزمين را كشته و مردم را زنده داشته اين قوم خود در كار خويش داناتر هستند ( كه چه نمايندهء بفرستند ) . ( مقصود خالد اين است كه اگر نماينده بىخرد بفرستند كشور آنها را بباد ميدهد و مردم كشور خود را نابود مىكند و اگر خردمند را رسول و نمايندهء خود نمايند مملكت را از هجوم دشمن از او و مردم را آسوده مىكند و اين قوم در انتخاب عمرو كه خالد درباره او اشتباه كرده بود داناتر هستند . اين داستان در كتب تاريخ و ادب بنحو ديگرى بهتر و روشنتر ذكر شده و در علم بديع در فصل « القول بالموجب » ذكر شده كه از انسان چيزى بپرسند\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nو او پاسخ مىدهد ولى تعمدا جواب حقيقى را نمىدهد و در عين حال جواب او مطابق سؤال است و اين داستان يكى از بهترين حكايات تاريخ و ادب است كه شرح آن خارج از موضوع ماست م ) . چون خالد گفت : مردم به وضع خويش داناتر هستند عمرو گفت : اى امير ! مور در لانهء خود داناتر از شتر است كه بلانه مور پى نمىبرد . عمرو بن بقيله خادمى همراه داشت كه چيزى را حمل مىكرد و آن چيز زهر بود . خالد آن را گرفت و پرسيد . اين را براى چه همراه خود آوردى ؟ گفت ترسيدم كه شما بر خلاف درخواست و ميل من رفتار كنيد آفتاب عمر من هم بلب بام رسيده اگر نتوانم كارى براى نجات قوم خود انجام دهم اين زهر را ميخورم كه مرگ براى من گوارا تر از اين است كه من خوارى و مرگ را براى قوم خود پيش آرم .\r\nخالد گفت : هيچ انسانى نمىميرد مگر آنكه اجل او رسيده باشد زهر را گرفت و گفت : بنام خداوند كه بهترين نامهاست ، خداوند زمين و آسمان كه با نام او هيچ دردى زيان نمىرساند خداوند بخشنده مهربان . آنگاه سم را تناول كرد . جمعى بر سر او هجوم برده كه مانع از تناول آن بشوند ولى او زود زهر را فرو برد .\r\nابن بقيله گفت : به خدا سوگند تا يك مرد مانند اين ( خالد ) در ميان شما باقى بماند شما بآرزوى خود ( فتح ممالك ) نائل خواهيد شد . خالد هم از صلح با آنها خوددارى كرد مگر اينكه كرامه دختر عبد المسيح را بشويل نام ( مردى از عرب ) بدهند و آنها هم از تسليم آن زن امتناع كردند ، شويل به آنها گفت : آسان بگيريد و رام شويد كه اگر من او را گرفتم دوباره بشما خواهم فروخت و قيمت فداى او را خواهم گرفت . كرامه هم بعد از تسليم خود را با صد هزار درهم خريد مردم او را ملامت كردند كه چرا ارزان فروخت گفت : اگر مىدانستم عددى بيش از اين پيدا شود آن را پيشنهاد مىكردم . سبب اين شرط در صلح اين بود كه پيغمبر هنگامى كه بامت\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nخود وعده تسخير ممالك فارسى و حيره مىداد شويل از پيغمبر درخواست كرده بود كه كرامه دختر عبد المسيح را از ميان اسراء به او ببخشد كه او هنگامى كه آن زن جوان بود ديده و دلباخته شده بود پيغمبر هم به او وعده داد كه كرامه را بدهد . چون حيره را گشودند او تسليم آن زن را مطالبه نمود جمعى هم شهادت دادند كه پيغمبر به او چنين وعده داده بود خالد هم او را تسليم نمود . ( او كه از حيره ميگذشت آن دختر را با شكوه و جلال با عده حشم بر اسب سوار ديده و تعلق خاطرى به او پيدا كرد .\r\nچون او را تسليم نمودند پير و شكسته شده بود او را بخانواده او در قبال صد هزار درهم پس داد و آنها مغتنم شمردند و اين داستان از شاهكارهاى تاريخ كه حاكى سادگى عرب مىباشد مؤلف باختصار آورده . م ) خالد با آن قوم صلح كرد و از آنها صد و نود هزار درهم دريافت نمود گفته شده دويست و نود هزار درهم . هدايا و تحف هم به او تقديم كردند . مژدهء فتح را با هدايا نزد ابو بكر فرستاد ابو بكر هم آن هدايا را به حساب جزيه محسوب و قبول نمود ( از مبلغ معين جزيه كاست و هداياى تسعير شده را به حساب ماليات سرانه آورد كه عدالت اسلام چنين اقتضا داشت ) بخالد هم نوشت كه مبلغ قيمت تحف و هدايا را از ماليات جزيه بكاهد و از آنها نگيرد .\r\nفتح حيره در سنه دوازده هجرى در ماه ربيع الاول رخ داد خالد براى اهل حيره عهدنامه ( صلح ) نوشت . چون بعد از وفات ابى بكر اهل سواد ( عراق ) كافر شدند . آن عهدنامه را از ميان بردند . چون مثنى حيره را دوباره گشود با شرايط ديگرى با آنها صلح نمود ( سخت‌تر ) و باز هم برگشتند ( عهد را نقض نمودند ) كه سعد بن ابى وقاص براى سيمين بار آن را گشود و ماليات را چهار صد هزار درهم مقرر كرد غير از املاكى كه با جنگ از آنها گرفته شده . ( فىء - ملك اسلام ) خالد گفت : من هرگز ملتى مانند پارسيان نديده بودم ( در دليرى و پايدارى ) و هرگز از ميان خود پارسيان مانند اهل اليس ( در شجاعت و ثبات ) نديده بودم .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nبيان وقايعى كه بعد از حيره رخ داد\r\nگفته شده : دهقانان منتظر بودند كه خالد با اهل حيره چه معامله كند ، چون با آنها صلح كرد و كارها بسامان رسيد دهقانان از هر ناحيه سوى او رهسپار شدند .\r\nدهقان ( كدخدا - مالك - سرپرست و رئيس ) فرات سريا همچنين صلوبا بن نسطونا و نسطونا ( شخصى ديگر ) نزد خالد رفته با او صلح نمودند كه ميان فلاليج ( جمع فلوجه كه به همين نام تا كنون معروف است . آباديهاى آن زمان ) تا هرمزجرد ( گرد ) مصون باشد و مردم آن نقاط دو هزار هزار ( دو مليون ) درهم جزيه بدهند گفته شده دو هزار هزار درهم غير از ماليات با حاصل املاك خانواده ( سلطنتى ) كسرى ( خسرو ) تاديه كنند چون از دو طرف بيم داشتند ) . خالد هم عمال و دسته‌هاى مسلح ( پستهاى نگهبانى ) به جاهائى كه تسليم شده فرستاد و استقرار داد . ضرار بن ازور و ضرار بن خطاب و قعقاع بن عمرو و مثنى بن حارثه و عتيبة بن نهاس را كه امراء سپاه او بودند هر يكى را بيكى از نواحى فرستاد كه در « سيب » اقامت نمودند . ( سيب يك بخش بزرگ نزديك كوفه است ) . آنها مرزبانان تابع خالد بودند . به آنها دستور حمله و غارت اطراف را داده بود كه در تاخت و تاز تا برود دجله رسيده بودند . خالد بمردم فارس ( ايرانيان ) نامه نوشت و آنها را باسلام دعوت نمود . كه اگر اسلام را قبول كنند مانند\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمسلمين باشند و گر نه جزيه را بپردازند يا آماده جنگ باشند . عجم ( ايرانيان ) دچار اختلاف و كشاكش شده بودند زيرا اردشير درگذشته بود ولى بهمن جادويه ( سردار بزرگ ) را در بهرسير بعنوان مقدمه سپاه قرار داده بودند همچنين چند سردار ديگر همراه او . خالد هم در مدت پنجاه روز ماليات را جمع و دريافت و بمسلمين تاديه نمود پارسيان بسبب اختلاف ما بين خود كه بعد از مرگ اردشير رخ داده بود قدرت و نفوذ در سرزمين بين حيره و دجله نداشتند ولى همه بر جنگ با خالد تصميم گرفته بدان صوب مىتاختند و اقامت او در آن مكان مدت يك سال كشيد و آن قبل از رفتن او بشام بود .\r\nايرانيان در آن زمان سرگرم خلع و نصب پادشاهان خود بودند . جز دفاع از بهرسير ( شير ) فكرى نداشتند زيرا شيرى فرزند خسرو تمام خويشان خود را كه بانوشيروان منتسب بودند كشته بود . ايرانيان هم خود فرزند اردشير و تمام زادگان انوشيروان و بهرام گور را كشتند و كسى نمانده بود كه بر اورنگ پادشاهى بنشانند و بپادشاهى او تن بدهند و متفق شوند . چون نامه خالد ( دعوت باسلام ) به آنها رسيد بانوان دربار خسرو همه جمع شده تصميم گرفتند كه فرحزاد بن بندوان را بفرماندهى عمومى و سرپرستى ايران انتخاب كنند تا پادشاه معين و برگزيده شود اگر وارثى براى تاج و تخت پيدا شود . جرير بن عبد اللّه بجلى بعد از فتح حيره بر خالد وارد شد خالد بن سعيد بن عاص هم با او همراه بود . او از خالد درخواست كرد كه نزد ابو بكر رفته اجازه بگيرد كه طوايف او را كه ميان قبايل عرب پراكنده بودند جمع و تجهيز نمايد خالد به او اجازه سفر داد و او نزد ابو بكر رفت و تصميم خود را مبنى بر جمع طوايف و اتباع خود را شرح داد و گفت : پيغمبر به او اجازه و وعده مساعدت داده بود جماعتى هم به آن اجازه شهادت دادند و او انجام آن كار را از ابو بكر خواست .\r\nابو بكر غضب كرد و گفت : تو گرفتارى و سختى كارها را مىبينى و چنين درخواستى از ما مىكنى ؟ ما اكنون با دو شير پارس و روم مشغول نبرد هستيم و تو به من تكليف\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمىكنى كه به كارهاى بىفايده بپردازم و از كارهائى كه خدا و رسول مىپسندند و ميخواهند باز بمانم ؟ به او دستور داد كه نزد خالد برود و بماند . او بعد از فتح حيره دوباره نزد خالد رفت كه در وقايع عراق شركت نكرده بود . در جنگهاى خالد با مرتدين هم حاضر نشده بود .\r\n( عتيبة ) با تاء دو نقطه بالا و بعد از آن ياء دو نقطه زير و باء يك نقطه است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبيان فتح انبار\r\nلشكر خالد با همان نظم و نسقى كه هنگام خروج از حيره داشت سوى انبار رهسپار شد . ( با تشكيلات كامله سوق الجيشى و حذر از دشمن ) علت اينكه آن محل را انبار مىناميدند اين است كه ذخاير و مواد لازمه سپاه در آنجا انبار مىشد ( براى جنگ روم و تدارك ) فرمانده مقدمه لشكر اقرع بن حابس بود . چون اقرع بانبار رسيد بدان محل احاطه كرد ( و قبل از رسيدن لشكر ) جنگ را آغاز نمود . عادت او اين بود كه هيچ وقت از جنگ بهر نحوى كه باشد خوددارى نكند و با تهور جنگ را به خود مىكشيد . بتير اندازان خود دستور داد فقط چشمهاى دشمن را هدف كنند . آنها هم بفرمان او عمل كرده هزار چشم كور كردند بدين سبب آن جنگ واقعه چشم ناميدند .\r\n( علت آن تصميم اين بود كه ايرانيان زره پوش و پيكر خود را از گزند مصون مىداشتند فقط چشمها پيدا بود ) . فرمانده سپاهيان انبار شيرزاد بود . كه او حاكم ساباط ( معرب سايه‌بان ) بود و او خردمندترين ايرانيان آن زمان بود . چون حال را بدان منوال ديد نزد خالد فرستاد كه صلح كند ولى خالد شروط صلح را نپذيرفت . خالد نمايندگان شيرزاد را بنااميدى برگردانيد سپس دستور داد كه هر چه شتر خسته و لاغر و ضعيف باشد كشته و در خندق افكنده شود تا خندق را پر كرده عبور نمايند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nچنين كردند و مسلمين از خندق گذشتند و با كفار در همان خندق پر شده نبرد كردند شيرزاد ناگزير شروط صلح خالد را قبول كرد و هر چه خواسته بود داد و شرط كرد كه خود با نخبه سواران بدون حمل كالا به محل امن رهسپار شوند و خالد پس از عقد صلح اجازه داد و او بهمن جادويه را قصد كرد و به او پيوست سپس خالد با مردمى كه در پيرامون انبار و در كلواذى ( محل ) زيست مىكردند صلح نمود .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبيان فتح عين لتمر\r\nچون خالد از فتح انبار فراغت يافت زبرقان بن بدر را بحكومت آن منصوب كرده خود با لشكر راه عين التمر ( بالاى كربلا ) را گرفت . فرماندار محل مهران بن بهرام چوبين بود كه عدهء بسيارى از سپاهيان ايرانى تحت فرمان او بودند . عقه بن ابى عقه با لشكرى عظيم از اعراب نمر و تغلب و اياد ( قبايل ) و طوايف ديگر عرب تابع او بودند . چون بر لشكر كشى خالد آگاه شدند عقه بمهران گفت : عرب بجنگ عرب بيشتر آشنا و دلير است بگذار ما با آنها مقابله كنيم . مهران گفت . راست مىگوئى عرب در جنگ عرب بصير و داناست چنان كه عجم بجنگ عجم بصير و دلير است . او را فريب داده براى مصون ماندن ايرانيان عرب را سپر و پيش گير نمود . گفت : برويد نبرد كنيد و اگر از ما يارى بخواهيد مدد خواهيم فرستاد . سران سپاه ايران مهران را در اين كار ملامت كردند او گفت : بگذاريد چنين كنند كه من آسايش و سلامت شما را در هلاك آنها مىدانم . كسانى از عرب شما را قصد كرده‌اند كه پادشاهان و فرماندهان عجم را كشته و نابود كرده‌اند من اين اعراب را سپر شما نموده‌ام اگر خالد در اين جنگ مغلوب شود كه پيروزى نصيب شما خواهد بود و اگر غالب شود كه بما نخواهد رسيد مگر اينكه تاب و توان او پايان يافته باشد . آنگاه ما نيرومند و آنها ضعيف و خسته و شكسته\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nخواهند بود . ايرانيان او را تصديق كرده تدبير او را پسنديدند . عقه با لشكر خود خالد را قصد نمود . چون روبرو شدند خالد خود شخصا بر عقه حمله نمود كه او سرگرم آراستن صفوف لشكر خويش بود . خالد او را از پشت اسب ربود و گرفتار نمود . لشكر اعراب بدون جنگ گريخت و بسيارى از آنها اسير شدند . چون خبر بمهران رسيد او قلعه را ترك و با لشكر خود بدون نبرد تن بفرار داد اعراب كه از خالد گريخته بودند بقلعه رسيده در آنجا تحصن نمودند . خالد هم رسيد و آنها را محاصره كرد . آنها از خالد امان خواستند و او خوددارى نمود ناگزير تسليم حكم او شدند او هم آنها را اسير و برده كرده سپس همه را كشت عقه فرمانده عرب را هم كشت . تمام خانواده‌هاى آنها را برده و بنده نمود و هر چه در آنجا بود ربود . در معبد آنها چهل پسر ديد كه سرگرم آموختن انجيل بودند آنها را اسير و بنده كرد و بعنوان غنيمت بر سپاهيان تقسيم نمود يكى از آنها سيرين ( شيرين ) پدر محمد بن سيرين ( دانشمند بزرگ اسلام ) و ديگرى نصير پدر محمد بن نصير ( سردار بزرگ اسلام ) و حمران غلام عثمان بودند مژده فتح را با خمس غنايم بابى بكر داد . در جنگ عين التمر ( چشمه خرما كه شفاثا نام دارد ) عمير بن راك سهمى كه از ياران و مهاجرين حبشه بود كشته شد همچنين بشير بن سعد انصارى پدر نعمان كه هر دو در يك محل نزديك هم دفن شدند .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nبيان واقعه دومة الجندل\r\nهمين كه خالد از فتح عين التمر فراغت يافت نامه عياض بن غنم به او رسيد مدد خواست زيرا با مشركين مشغول جنگ شده بود . خالد با لشكر خود سوى او شتاب نمود . در قبال او اين قبايل صف بسته بودند . بهراء ، كلب ، غسان ، تنوخ ، ضجاعم . دومة هم تحت فرمان دو رئيس بود . يكى اكيدر بن عبد الملك و ديگرى جودى بن ربيعه . اكيدر صلاح نديد كه با خالد نبرد كند گفت . بايد صلح كنيم ، قبول نكردند . گفت : من در جنگ و ستيز با خالد هرگز با شما همراهى نخواهم كرد . از آنها جدا شد . خالد بر حال و جدائى و سفر او آگاه شده عاصم بن عمرو را فرستاد او ميان راه دچار و اسير شد . خالد او را كشت و هر چه داشت ربود و در پيرامون دومة الجندل رحل افكند . قلعه را ميان خود و عياض قرار داده محاصره نمود .\r\nنصارى از عرب كه مردم دومه را يارى كرده بودند خود هم در قلعه تحصن اختيار كرده و مانده بودند . شهر بر آنها تنگ شده بود و گنجايش آنها را نداشت . چون خالد در پيرامون شهر قرار گرفت جودى اعراب را دو قسمت كرده ، يك قسمت بجنگ خالد و قسمت ديگر بنبرد عياض فرستاد . عياض با آنها جنگ نمود و آنها منهزم شدند ، خالد هم بقيه را شكست داد و جودى را اسير نمود . آنها به طرف قلعه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nگريخته تحصن نمودند . قلعه هم گنجايش آنها را نداشت . عده‌اى كه زودتر رسيده بودند در را به روى ياران خود بستند و در قلعه نشستند . ناگزير در اطراف قلعه سرگردان و پريشان ماندند . خالد به آنها رسيد و همه را اسير كرد و كشت جودى ( فرمانده آنها ) را هم كشت . فقط اسراء كلب آزاد شدند زيرا قبيله تميم بخالد گفتند آنها با ما هم پيمان هستند و ما به آنها امان داده‌ايم . خالد گفت : من با شما چه مىتوانم بكنم ؟ شما اسلام را ترك كرده برسم و عادت جاهليت عمل مىكنيد .\r\nعاصم به او گفت آنها ( اگر آزاد شوند ) هرگز مغرور نخواهند شد و شيطان هم آنها را فريب نخواهد داد . ( خلافى از آنها سر نخواهد زد ) بعد از آن قلعه را با قهر و غلبه گشود . تمام جنگجويان را كشت و خانوادهء آنها را اسير و برده نمود . اسراء و مواشى را فروخت . خالد خود دختر جودى را ( كه اسير اتباع او شده بود ) براى تمتع خود خريد كه او بزيبايى مشهور بود . خالد در دومة الجندل مدتى اقامت نمود . ايرانيان در او سستى ديده دلير شده بفتح و ظفر طمع نمودند . اهالى جزيره ( بالاى فرات و دجله ) براى انتقام و خونخواهى عقه با ايرانيان مكاتبه نمودند ايرانيان بفرماندهى زرمهر و روزبه دو سردار به قصد انبار لشكر كشيدند هر دو با يك ديگر قرار گذاشتند كه دو لشكر خود را در حصيدا و خنافس قرار دهند . قعقاع بن عمرو كه جانشين خالد در حيره بود خبر لشكر كشى آنها را شنيد اعبد بن فدكى را فرستاد كه راه را بر آنها بگيرد عروة بن جعد بارقى را هم بخنافس ( محل ) فرستاد و هر دو سردار مانع پيشرفت آنها شدند كه نتوانند بدشت برسند . خالد هم بحيره برگشت و بر اوضاع و احوال آگاه گرديد . او تصميم گرفته بود كه بمدائن رفته جنگ را ( در پايتخت ) شروع كند ولى ترسيد كه ابو بكر بدان كار راضى نشود . قعقاع بن عمرو و ابو ليلى بن فدكى هر دو سوى دو سردار ايرانى روزبه و زرمهر شتاب نمودند و زودتر از آنها به عين التمر رسيدند نامه از امرئ القيس كلبى بخالد رسيد كه هذيل بن عمران در مصيخ ( محل )\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nلشكر زده . همچنين ربيعه بن بجير در ثنى آماده خونخواهى عقه مىباشند و هر دو سردار عرب ميخواهند به دو سردار ايرانى روزبه و زرمهر ملحق شوند خالد با لشكر خود بمدد قعقاع و ابو ليلى شتاب كرد و همه در عين ( عين التمر ) تجمع نمودند آنگاه قعقاع را بحصيد و ابو ليلى را بخنافس ( با لشكر ) خود فرستاد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nبيان جنگ حصد و خنافس\r\nقعقاع سوى حصيد لشكر كشيد كه در آنجا روزبه و زرمهر هر دو بهم رسيده بودند جنگ آغاز شد و كشتارى عظيم واقع گرديد و قعقاع زرمهر را كشت . ( در اغلب كتب تاريخ و ادب زرمهر آمده و به عربى هم ترجمه شده كه « الشمس الذهبيه » باشد ولى صحيح آن روزمهر است چنان كه قاتل او قعقاع در تفاخر خود شعر گفته و تصريح كرده كه نام او روزمهر است ) . عصمت بن عبد اللّه يكى از بنى حارث بن طريف ضبى هم روزبه را كشت . عصمت از طايفه برره بود كه آن طايفه تماما مهاجرت نمود برگزيدگان هر قومى كه متفقا مهاجرت مىكنند برره خوانده مىشوند ( پرهيزگاران پاكان ) مسلمين هر چه در حصيد بود بيغما بردند . ايرانيان هم همه گريختند ( دو سردار آنها كشته شدند ) و بخنافس پناه بردند . ابو ليلى و اتباع او آنها را تا خنافس پى كردند در آن محل مهبوذان سردار سپاه ايران بود چون مهبوذان بر هجوم اعراب مسلمان آگاه شد بمصيخ گريخت و بهذيل بن عمران ملحق گرديد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبيان واقعه مصيخ بنى برشاء\r\nچون خبر فتح حصيد و فرار اهل خنافس بخالد رسيد . بقعقاع و ابو ليلى و اعبد و عروه ( سرداران اسلام ) نامه نوشت و شبى و ساعتى را معين و معلوم نمود كه در آن يك ديگر را ملاقات كنند تا در كارزار مصيخ مشورت نمايند . آن محل ميان حوران و قلت بود . خالد هم از عين ( عين التمر ) خارج شده آنها را قصد نمود ، سپاهيانى كه همراه او بودند همه بر شتر سوار شده و اسبها را جنيبت كرده همراه مىبردند تا خسته نشوند ) . چون موعد مقرر در ساعت معين فرا رسيد و آنها در مصيخ جمع شده بودند مقرر نمودند كه بر هذيل حمله كنند . هنگامى كه او و اتباع او در خواب فرو رفته بودند مسلمين از سه جهت بر آنها هجوم بردند . آنها را كشتند ولى هذيل با گروهى كم عدد گريختند . كشتار آنها سخت و بسيار بود . عبد العزى بن ابى رهم برادر اوس منات و لبيد بن جرير كه هر دو مسلمان شده بودند همراه هذيل گريختند . آنها داراى اعتبار نامه اسلامى از ابو بكر بودند ولى در جنگ كشته شدند . خبر قتل آنها بابى بكر رسيد . گفتهء عبد العزى را هم شنيد كه اين شعر را سروده بود .\r\n اقول اذ طرق الصباح بغارة * سبحانك اللهم رب محمد\r\nسبحان ربى لا إله غيره * رب البلاد و رب من يتورد \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n( شعر هم ملحن و هم وزن آن مختل است كه عينا نقل شده ) يعنى : من به خود چنين گويم : هنگامى كه غارت صبحدم آغاز شده بود سبحان اللّه كه خداوند محمد است سبحان اللّه خداى من كه جز او خداى ديگرى نيست . خداوند عالم و هر كه در آن زيست مىكند . ابو بكر خونبهاى هر دو كشته ( مسلمان ) را داد و فرزندان آنها را نگهدارى نمود ( دستور نگهدارى داد ) عمر هم بكشتن آن دو مسلمان اهتمام مىكرد . ( كه خون آنها ناحق ريخته شده ) همچنين قتل مالك بن نويره ( كه شرح آن گذشت ) . قتل او و قتل دو مسلمان مذكور را جنايت خالد مىدانست ( كه در زمان خلافت خود از خالد انتقام كشيد ) ابو بكر هم ( بعمر ) مىگفت . هر كه با مشركين جنگ كند گاهى از او خطا سر مىزند . ( كه اين گناه ناچيز و مغتفر است ) حرقوص بن نعمان به آنها ( مشركين ) نصيحت كرده بود كه جنگ نكنند و آنها پند او را نشنيده گرفتند . او با زن و فرزندان خود محفل انسى بر پا كرده شراب مىنوشيد و بخانواده خود مىگفت : شراب وداع را بنوشيد كه اينك خالد به عين ( محل ) رسيده و لشكر او در حصيه است سپس اين شعر را سرود :\r\n الا فاسقيانى قبل خيل ابى بكر * لعل منايانا قريب و ما ندرى \r\n( در اصل الا اسقيانى بدون فاء نقل شده و مصححين كه از نخبه علماء و ادباء مىباشند از اختلال وزن و غلط غفلت نموده‌اند كه ما از تصرف احتراز نكرده فاء را اضافه كرديم ) يعنى : اى دو يار به من باده دهيد پيش از اينكه خيل ابى بكر برسد .\r\nشايد مرگ ما نزديك باشد و خود نمىدانيم . سر او را بريدند وقتى به او رسيده بودند سر بريده او را در خمره شراب ديدند . فرزندان او را هم كشتند . دختران او را هم اسير كردند . گفته شده قتل حرقوص و اين واقعه همچنين واقعه ثنى هنگامى رخ داد كه خالد از عراق سوى شام مىرفت كه شرح آن خواهد آمد بخواست خداوند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nبيان واقعه ثنى و زميل\r\nربيعة بن بجير تغلبى در ثنى و بشر بود كه نام ديگر آن زميل است . و اين دو محل در شرق رصافه ( بغداد ) واقع شده . ربيعه مذكور بخونخواهى عقه قيام كرد و با روزبه و زرمهر ( روزمهر ) و هذيل ( سردار عرب ) قرار لشكر كشى و انتقام‌جوئى داده بود . چون خالد حمله مصيخ را پايان داد ( فيروز شد ) با قعقاع و ابو ليلى شبى را براى ملاقات و مشورت معين نمود . هر دو سردار را امر داد كه آن دو لشكر متحد حمله كنند ( حمله ناگهانى ) . خالد هم از مصيخ لشكر كشيد و آن دو سردار از محل خود و هر سه لشكر از سه طرف هجوم بردند مانند هجوم سه‌گانه مصيخ . آنها با شمشيرهاى آخته بر لشكر ايران تاخته يك تن زنده نگذاشتند كه به ديگران خبر واقعه را برساند او در آن شبيخون كه از سه جهت واقع شد غنايم بسيار و اسراء بىشمار بدست آورد . مژدهء پيروزى را با خمس غنايم بوسيله نعمان بن عوف نزد ابو بكر فرستاد . على كه خداوند روى او را گرامى داشته ( از بت‌پرستى مصون و مكرم داشته و اهل سنت بجاى عليه السلام اين جمله را درود مخصوص على ميدانند كه نزد خدا گرامى بود ) . دختر ربيعة بن بجير تغلبى را خريد ( على از كسى كه آن اسير بهره او شده بود خريدارى كرد ) . آن زن ( دختر ربيعه ) براى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nعلى دو فرزند پسر بنام عمر و دختر بنام رقيه زائيد . چون هذيل در مصيخ شكست خورد و گريخت بعتاب بن فلان كه در شهر اقامت داشت ملحق شد كه عتاب داراى لشكر عظيم و نيرومند بود . خالد هم شبيخون سختى از سه جهت به آنها زد كه در آن هنگام خبر واقعه ربيعه و شكست او به آنها نرسيده بود . بسيارى از آنها را كشت كه مانند آن كشتار رخ نداده بود . خالد سوگند ياد كرده بود كه تغلب را در محل خود با يك حمله ناگهانى غافلگير و تباه كند . چون خمس را جدا كرد ( از غنايم ) دختر مؤذن نمرى و ليلى دختر خالد ( از دشمن ) و ريحانه دختر هذيل بن هبيره در بهره خمس واقع شدند ( بانوان و اميرزادگان عرب ) . خمس را با صباح بن فلان مزنى فرستاد . ( بمدينه نزد ابو بكر ) خالد از بشر سوى رضاب كه در آنجا هلال بن عقه بود رهسپار شد . اتباع هلال كه نزديكى خالد را شنيدند گريختند و خود هلال ناگزير آن محل را بدرود گفت و خالد بدون جنگ آنجا را گرفت .\r\n\r\nبيان واقعهء فراض\r\nخالد از رضاب به طرف فراض كه سرحد شام بود روانه شد ، آن محل مرز عراق و جزيره و شام بود . خالد ( و اتباع او ) ماه رمضان را روزه نگرفتند زيرا هميشه در حال حمله و جنگ بودند . روميان ( كه در شام بودند ) دليرى كردند و از ايرانيان مرزبان و پاسگاههاى ايرانى در مرز شام و عراق مساعدت و همكارى خواستند و ايرانيان هم با آنها هماهنگ شده دوش بدوش جنگ و ستيز ميكردند . قبايل عرب كه تابع ايران بودند مانند تغلب و اياد و نمر هم به يارى ايرانيان شتاب نمودند همه خالد را تا رود فرات قصد نمودند و به او پيغام دادند يا تو از رود عبور كرده بميدان ما بيا يا ما\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز آب گذشته نزد تو بيائيم . خالد گفت : شما از رود بگذريد و بميدان من بيائيد آنها گفتند از راه ما برگرد تا ما بتوانيم از آب بگذريم . گفت هرگز ولى مىتوانيد از گذرگاه پائين عبور كنيد . اين واقعه در نيمه ماه ذى القعده سنه دوازده ( هجرى ) بود روميان و ايرانيان هر دو گروه با هم گفتگو كرده تصريح نمودند كه ملك در شرف زوال است زيرا اين مرد ( خالد ) براى دين جنگ مىكند . او خردمند و مجرب و عالم بفنون جنگ است . به خدا قسم او پيروز خواهد شد و شما خوار و گرفتار خواهيد بود ولى از اين عقيده و گفتگو سودى نبردند . آنها از قسمت اسفل فرات عبور كردند كه زير لشكر خالد واقع شده بود . خالد ( و لشكر او ) در چشم آنها عظيم و مهيب آمد .\r\nروميان ( بايرانيان ) گفتند : صفوف خود را از ما جدا كنيد تا معلوم شود كدام يك از دو گروه خوب پايدارى و دليرى مىكند . آنها همچنين كردند ( جدا شدند ) جنگ بسيار سخت و هولناكى رخ داد . روميان و ياران آنان گريختند .\r\nخالد فرمان داد كه آنها را دنبال كنند در تعقيب آنها و در ميدان جنگ صد هزار تن كشته شد . خالد در فراض ده روز اقامت كرد سپس اجازهء برگشت سوى حيره داد و آن در تاريخ بيست و پنجم ذى القعده بود .\r\nخالد لشكر را بفرماندهى عاصم بن عمرو سوى حيره روانه نمود . فرماندهى عقب داران لشكر را هم بشجره بن اعز داد و خود تظاهر كرد كه ميان عقب داران خواهد بود . ( كه از آنجا بحجاز رفت )\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nبيان حج خالد\r\nخالد از همانجا « فراض » در تاريخ بيست و پنجم ذى القعده به قصد حج بطور پنهانى و بدون اطلاع با جمعى از ياران خاص خود به قصد اداى فريضه حج سفر نمود و راههاى سخت را پيمود . لشكر او از آن مسافرت ناگهانى و پنهانى وقتى آگاه شد كه او از سفر حج برگشته و به عقب داران لشكر پيوسته بود كه تا مطلع شدند او را ميان خود ديدند . او با فرمانده عقب داران وارد شد كه او و ياران او سر تراشيده ( براى فريضه حج ) بودند و كسى از سفر حج او آگاه نشده بود مگر ياران محرم او . ابو بكر هم از آن سير و سفر آگاه نشده بود مگر پس از مراجعت او كه از او گله و سخت عتاب نمود .\r\nكيفر اين حج بدون اجازه را فرستادن او از عراق بشام بود كه مسلمين را در يرموك يارى كند . چنين بود كه بعد از آن هنگام جنگ و ستيز على و معاويه اتباع على ميگفتند ( و تفاخر مىكردند ) كه مائيم مردان نبرد جنگ سلسله داران ( روميان صفوف خود را مانند قلعه بزنجير مىبستند و ايرانيان هم اين فن نظام را از آنها آموخته بودند چنان كه گذشت ) اتباع على ( با خالد از عراق بشام رفته بودند و بعد بعراق برگشتند و على را يارى كردند ) بمعاويه پيغام داده با مباهات مىگفتند : ما دليران آن جنگ بوده و هستيم آنگاه نام ميدانهاى جنگ را به ياد مىآوردند و جنگهاى بعد از آن را ( جنگ\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nصفين ) حقير و ناچيز مىدانستند ( كه معاويه را بدليرى خود تهديد ميكردند و ميگفتند اهل شام كه اتباع معاويه بودند عاجز بوده و ما آن فتح را كرديم كه ما همانيم كه بوديم ) خالد بن وليد بر بازار بغداد هجوم برد . مثنى را هم براى غارت بازار قضاعه فرستاد كه در آنجا قضاعه و بكر ( دو قبيله ) جمع شده داد و ستد مىنمودند . مسكن و « قطربل » ( دو محل معروف ) را غارت كرد . همچنين عقرقوف و بادوريا ( از بقيه شهرهاى آشور ) . شاعر گويد ( در آن حمله گفت )\r\n و المثنى بالعال معركة * شاهدها من قبيله بشر\r\nكتيبة افزعت بوقعتها * كسرى و كاد الايوان ينفطر\r\nو شجع المسلمون اذ حذروا * و فى صروف التجارب العبر\r\nسهل نهج السبيل فاقتفروا * آثاره و الامور تقتفر \r\nمقصود از عال انبار و مسكن و قطربل و بادروياست يعنى مثنى ( سردار مشهور عرب ) در عال اماكن مذكوره فوق جنگى داشت كه پيش از او خلق ( بشر ) شاهد ( و عامل ) آن بودند . او داراى لشكرى مىباشد كه با نبرد ( و دليرى ) خود خسرو را دچار بيم كرده و ايوان او نزديك بود شكافته ( ويران ) شود . مسلمين تشجيع و محتاط و بر حذر شده بودند در حوادث روزگار و پيدايش تجارب عبرت ( و فايده پيروزى ) است .\r\nراه براى آنها هموار شد . آنها راه راست و هموار را ( در فتح ) پيمودند . كارهاى سودمند چنين دنبال مىشود . ( ممكن است بشر محل سابق الذكر باشد ) در همين سال عمر با عاتكه دختر زيد ازدواج نمود و در همين سال در ماه ذى الحجه ابو العاص بن ربيع درگذشت و زبير را وصى خود نمود . على عليه السّلام ( عين عبارت مؤلف ) با دختر او امامه كه مادرش زينب دختر پيغمبر بود ازدواج نمود ( على داماد پيغمبر دختر را فاطمه و نواده را امامه بعد از فاطمه داشت ) . در همين سال عمر اسلم غلام خود را خريد . در همين سال امارت حاج به عهده ابى بكر بود كه در غياب خود\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nعثمان را بحكومت مدينه منصوب نمود . گفته شده بجاى ابو بكر عمر امير الحاج بود يا عبد الرحمن بن عوف . در همين سال ابو مرثد غنوى كه يكى از جنگجويان بدر بود درگذشت . فرزند او مرثد بن ابى مرثد كه او نيز در جنگ بدر شركت كرده بود در جنگ رجيع كشته شد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n[ سال سيزدهم هجرى 
  ]\r\n\r\nبيان فتح شام\r\nسنه سيزده ( هجرى ) آغاز شد :\r\nگفته شده در سنه سيزده ( همين سال ) ابو بكر پس از مراجعت از سفر حج لشكرى سوى شام فرستاد . فرمانده آن لشكر خالد بن سعيد بن عاص بود . گفته شده در همان هنگام كه خالد بن وليد را بعراق فرستاده بود خالد بن سعيد را هم بشام فرستاد . نخستين پرچمى كه براى فتح شام برافراشته شد درفش خالد بود ولى خالد ( بن سعيد ) را قبل از انجام كار عزل نمود . سبب عزل او هم اين بود كه از بيعت ابى بكر ( در آغاز كار ) مدت دو ماه تعلل كرده بود . او ( خالد بن سعيد ) ميگفت : پيغمبر مرا امير فتح شام فرمود و مرا هم عزل نكرده تا وقتى كه رحلت نمود . او ( خالد بن سعيد ) على بن ابى طالب و عثمان بن عفان را ملاقات كرد و گفت : اى ابا الحسن ، اى بنى عبد مناف ( طايفه على و عثمان ) شما در كار خود مغلوب ( ابى بكر ) شديد ؟ على فرمود : تو اين را غلبه مىدانى يا خلافت ؟ ابو بكر نسبت به او ( خالد بن سعيد ) كينه نداشت ( در اين مخالفت و ستيز ) ولى عمر سخت بر او خشمگين شده بود چون ابو بكر او را بفرماندهى لشكر فاتح شام منصوب نمود عمر گفت : او را امير لشكر مىكنى و حال اينكه چنين و چنان كرده و آن سخن را ( در مخالفت تو ) گفته ؟ عمر بسيار كوشيد تا او را از فرماندهى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nلشكر عزل نمود ولى او را عقب دار مسلمين در تيماء قرار داد و امر كرد كه از آنجا بدون دستور نرود و اعراب اطراف محل را تجهيز و براى ستيز روانه كند مگر كسانى كه مرتد شده باشند . و نيز با كسى جنگ نكند مگر او بجنگ وى برخاسته باشد . عده بسيارى گرد او تجمع نمودند . خبر تجهيز و آماده بودن او براى نبرد بروميان رسيد .\r\nروميان اعراب شام را براى جنگ او سوق دادند كه از قبايل بهراء و سليح و تنوخ و غسان و كلب و لخم و جذام بودند . خالد بن سعيد بابى بكر نوشت و خبر لشكر كشى روم و تجهيز قبايل عرب را داد . ابو بكر هم به او نوشت : پيش برو ولى تهور مكن ( بيهوده حمله مكن ) از خداوند هم يارى بخواه . او هم لشكر كشيد و پيش رفت . قبايل هم تا او نزديك شد پراكنده شدند او در محل آنها اقامت نمود و باز بابى بكر نوشت و ابو بكر دستور داد كه باز پيش برود و حمله كند به شرط اينكه بر حذر باشد از اينكه دشمن از پشت سر به او نزند . او باز پيش رفت و اندكى دور تر از آن محل لشكر زد . يكى از سران روميان ( بطريق ) او را قصد نمود كه نام آن سردار باهان بود . با هم جنگ كردند عدهء از روميان كشته و بقيه منهزم شدند باز بابى بكر نوشت و از او مدد خواست .\r\nدر آن هنگام عدهء از قبايل يمن كه براى جنگ دعوت شده بودند وارد مدينه شده و از ابو بكر خواستند تعيين محل جهاد كنند . يكى از رؤساء آن قبايل ذو الكلاع بود . عكرمة بن ابى جهل ( كه در آغاز خلافت ابى بكر براى جنگ مرتدين رفته بود ) به قصد جهاد و جنگ با عدهء خود باز گشته بود كه او در جنگ و فتح تهامه و عمان و بحرين و سرو شركت كرده بود . ابو بكر بمستوفيان بيت المال دستور داد كه مركب و اسلحه و لباس آنها را تجديد و تبديل نمايد كه هر كه هر چه لازم داشته باشد دريافت كند آنها هم همه چيز را با چيز نو و خوب تبديل كردند و آنها را سپاه تبديلى يا تجديدى ناميدند ( سلاح تازه و مركب تازه و ذخاير و لوازم تازه كه جيش البدال خوانده شد ) آنها بمدد خالد بن سعيد رفتند و به او پيوستند در آن هنگام ابو بكر بفتح شام اهتمام ورزيد و نظر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو همت خود را متوجه آن ديار نمود . ابو بكر عمرو بن عاص را به محل حكومت خود كه در زمان پيغمبر معين شده بود و آن عبارت از استيفاء ماليات سعد هذيم و عذره و قبايل ديگر بود برگردانيد . پيغمبر به او وعده داده بود كه پس از انجام كار استيفا او را بحكومت عمان منصوب كند و قبل از انجام آن پيغمبر وفات يافت كه ابو بكر آن وعده را انجام داد . چون عمرو بن عاص راه شام را گرفت ابو بكر به او نوشت كه من ميخواهيم وعده پيغمبر كه عبارت از امارت عمان است انجام دهم اين امارت را به تو واگذار مىكنم و اين كار براى دنيا و آخرت تو بهتر خواهد بود مگر اينكه خود اين كار را كه جنگ شام باشد بهتر و سودمندتر بدانى . عمرو بن عاص به او پاسخ داد كه من تيرى در تركش اسلام هستم و تو بعد از خداوند تيرانداز هستى . تركش را پيش بكش و تيرها را امتحان كن هر كدام سختتر و تيزتر و كارگرتر باشد آن را بزه بكش و دشمن را هدف كن .\r\n( كنايه از تشخيص رجال و سپردن كارهاى سخت بدليرترين آنها ) . ابو بكر ( از فرستادن او بحكومت عمان ) منصرف شده او و وليد بن عقبه هر دو را در سپاه شام امير نمود .\r\nوليد بن عقبه مأمور جمع و استيفاء ماليات قضاعه ( قبيله ) بود . او با همراهى عمرو بدريافت ماليات مشغول شد . ابو بكر هم عده از اعراب را كه براى جهاد آماده شده بودند نزد عمرو فرستاد و به او امر داد كه فلان محل را از فلسطين قصد كند . وليد را هم فرمان قصد اردن را داد و براى او از همان اعراب مدد فرستاد . يزيد بن ابى سفيان را هم امير يك سپاه بسيار عظيم نمود كه اغلب افراد آن از جنگجويان تازه بودند و ميان آنها سهيل بن عمرو و امثال او از اهل مكه بودند . ابو بكر يزيد بن ابى سفيان را پياده بدرقه نمود . به او هم پند داد و تعاليم سودمند و نصايح مفيده آموخت . از جملهء سخن او اين است : من ترا امير و فرمانده اين سپاه نموده تا ترا در اين كارزار امتحان و تربيت كنم . اگر كار خود را خوب انجام دادى من ترا به همين امارت باقى مىگذارم و بر مرتبت و علو مقام تو خواهم افزود و اگر بد رفتارى كنى من ترا عزل مىكنم . از خدا\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبترس و پرهيزگار باش . باطن تو مانند ظاهر تو باشد . بدانكه كسى كه بيشتر خداپرست باشد به خداوند نزديكتر است و نزديكترين مردم به خدا كسى مىباشد كه در كارهاى نيك خود نزد خداوند تقرب و منزلت جويد . من ترا بجاى خالد ( بن سعيد ) امير نموده‌ام . بپرهيز از اينكه خوى مردم جاهليت را به خود بندى كه خداوند آن خوى را نمىپسندد و بر هر كسى كه باخلاق جاهليت ببالد غضب مىكند . اگر بلشكر ( خالد ) برسى با لشكريان مهربان باشد و ارمغان تو براى آنها خير و بركت و محبت باشد .\r\nوعدهء نيكى و نيكوكارى را هم به آنها بده و آنها را دلگرم كن . اگر هم آنها را وعظ كنى پند و نصيحت تو مختصر و برگزيده باشد . گزاف گو غالبا مغز سخن را كنار مىگزارد و بقشر مىپردازد و اصل مطلب را فراموش مىكند . تو خود را تربيت و اصلاح كن مردم هم براى تو تربيت و اصلاح مىشوند . نماز را در اوقات پنجگانه خود ادا كن . ركوع و سجود را به حد تمام و با خضوع و خشوع انجام بده . اگر نماينده و رسول از طرف دشمن نزد توايد با احترام و محبت و اكرام او را بپذير .\r\nنمايندگان را در مركز نيرو و ميان سپاه دلير و قوى خود جاى بده . از مراوده و ملاقات سپاهيان منع شوند . مدت اقامت آنها را كوتاه كن . هيچ كس جز تو با آنها سخن نراند نبايد اندك اطلاعى از وضع سپاه بدست آرند و چشم و گوش بسته از ميان لشكر برگردند . هيچ چيز را نبينند و ندانند و بر نقص و خلل كار تو آگاه نشوند . راز خود را آشكار مكن كه كارها در هم و دشوار خواهد شد . اگر كسى با تو مشورت كند راست بگو و راى صحيح را بيان كن كه همه در مشورت تو با آنها راستگو و نيك راى خواهند بود . اگر در مشورت حقيقت را از مستشار پنهان كنى كار را بر خود دشوار و ناگوار مىكنى . بشب‌نشينى و سخن‌پردازى عادت كن كه در همان شب‌نشينى اخبار تازه و حقايق بسيار بدست مىآيد و پرده‌ها از رازها برداشته مىشود . بر عده نگهبانان خود بيفزا . پاسبانان و نگهبانان را در اطراف سپاه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nپراكنده كن . براى امتحان هشيارى و آگاهى و شب زنده‌دارى آنها هميشه يك حمله ناگهانى ساختگى به كار ببر تا همواره بيدار و آماده كارزار باشند . هر كه را در آن امتحان غافل ديدى او را سخت تربيت و تنبيه كن . در كيفر و تنبيه او افراط مكن . براى پاسدارى نوبت معين كن مدت نوبت اول شب را درازتر از نوبت آخر شب قرار بده زيرا روز نزديكتر مىشود ( شايد مقصود خستگى و ميل بخواب در آخر شب پيش مىآيد و كار پاسدارى سخت مىشود ) . از كيفر كسى كه مستوجب عقاب باشد خوددارى مكن و مينديش و در عين حال افراط مكن و سخت مگير و از لجاج بپرهيز . در عقوبت و كيفر هم تسريع مكن و از كيفر دادن بمستوجب عذاب هم غافل مشو . از رسيدگى به كار لشكر كوتاهى مكن . كار سپاهيان را تجسس مكن از رسوائى آنان بپرهيز رازهاى مردم را آشكار مكن . ظاهر آنها را قبول و تظاهر بخشنودى بكن . از معاشرت بيهوده گويان و بازيگران و بىخردان بپرهيز با اهل صدق و وفا دوستى و معاشرت بكن . در جنگ دلير باش . مترس و جبان مباش كه مردم جبان و سست خواهند شد . از خيانت بپرهيز كه خيانت موجب پريشانى و تباهى مىشود و پيروزى را دور يا محال مىنمايد . هنگام لشكر كشى بر مردمى خواهيد گذشت كه آنها گوشه‌نشين و صومعه‌گزين هستند . زينهار از آزار آنان كه آنها خود را حبس و از لذات محروم نموده‌اند . ( مقصود مسيحيان تارك - الدنيا كه آنها را رهبان مىنامند ) .\r\nاين يكى از بهترين پندهاست كه براى تربيت امراء و فرماندهان به كار مىرود سپس ابو بكر ابو عبيده بن جراح را با لشكرى كه از قبايل جمع شده بود سوى حمص روانه نمود . ابو عبيده هم كه امير آن لشكر بود بيكى از مرزهاى بلقاء ( شام ) رسيد و جنگ را با مردم آن سرزمين آغاز كرد پس از نبرد ناگزير تسليم شده تن به صلح دادند اين نخستين صلحى بود كه در شام رخ داد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nروميان هم در محل عربه در فلسطين جمع و آماده جنگ گرديدند . يزيد بن ابى سفيان عدهء بفرماندهى ابو امامه باهلى براى جنگ آنها فرستاد . او پس از جنگ آنها را منهزم نمود و اين نخستين جنگى بود كه پس از جنگ اسامه بن زيد در شام واقع گرديد . آنها در محل « داثن » آماده شدند و باز آنها را از آن محل فرار داد .\r\nسوى « مرج الصفر » رفتند و در آنجا هم پس از نبرد نتوانستند پايدارى كنند در آن واقعه خالد بن سعيد شهيد شد گفته شده او نجات يافت و گريخت كه بدين گونه است :\r\nخالد چون شنيد كه امراء بمدد او خواهند رسيد بجنگ روميان مبادرت كرد .\r\nباهان رومى براى اغفال او گريخت و او بدنبالش تاخت نمود . ذو الكلاع و عكرمه و وليد هم بمتابعت او تاخت نمودند تا به محل « مرج الصفر » رسيدند در آنجا دسته‌هاى مرزدار روم متحدا جمع شده راه را بر خالد گرفتند . باهان هم برگشته مبارزه كرد در آن حين با فرزند خالد بن سعيد روبرو شد و او را با گروهى كه همراه داشت كشت . خالد تا اين خبر را شنيد گريخت و فراريان كه با او بودند تا مروه نزديك مدينه رسيدند ابو بكر دستور داد كه همانجا بمانند ولى عكرمه در ميدان جنگ براى پشتيبانى مسلمين پايدارى نمود كه مانع پى كردن گريختگان باشد . در آن هنگام شرحبيل بن حسنه از طرف خالد بن الوليد بنمايندگى نزد ابو بكر رفته بود . ابو بكر او را بفرماندهى لشكريان تازه منصوب و بشام روانه نمود . او را بجاى وليد بن عقبه هم بامارت لشكر شام فرستاد . شرحبيل بر خالد بن سعيد كه گريخته بود گذشت و اتباع او را با خود برد . باز هم عدهء از مردم از همه جا نزد ابو بكر جمع شده آمادهء جهاد بودند ابو بكر هم معاوية بن ابى سفيان را امير آن عده كرده نزد برادر خود يزيد بن ابى سفيان و تحت فرماندهى او روانه نمود . چون بخالد بن سعيد نزديك شد اتباع خود را از يك ديگر جدا و ممتاز نمودند ( مبادا آنهايى كه گريخته بودند با لشكر تازه وارد مختلط\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشوند ) پس از آن ابو بكر بخالد ( كه مورد غضب بود ) اجازه ورود بمدينه داد . امراء كه تازه فرستاده شده بودند وارد شام شدند هر لشكرى در محلى جا گزيدند . ابو عبيده در جابيه و يزيد در بلقاء و شرحبيل در اردن يا بر حسب قول ديگر در بصرى لشكر زدند عمرو بن عاص هم در عربه اقامت نمود . آنها بهرقل كه در قدس ( بيت المقدس ) اقامت داشت نوشتند ( معلوم نيست كه آيا روميان نوشته يا مسلمين ولى باحتمال قوى مراد روميان است كه از سياق كلام مفهوم مىشود ) او گفت : من صلاح را در اين مىدانم كه شما با مسلمين صلح كنيد . به خدا سوگند اگر با آنها صلح كنيد كه نيمى از عايدات شام را به آنها بدهيد مىتوانيد از نيم ديگر بهره‌مند شويد و كشور روم هم از تجاوز آنها مصون خواهند ماند . اين كار براى من ناگوارتر از اين است كه آنها تمام شام را بگيرند باضافه نصف مملكت روم . روميان از دستور و راى او سرپيچى كرده پراكنده شدند . او ناگزير لشكرى گرد آورده سوى حمص روانه شد . سپاهى تجهيز نمود و خواست هر لشكرى از مسلمين را دچار لشكرى از سپاه خود نمايد به اين معنى چون عدهء سپاه او بسيار بود تصميم بر اين گرفت كه در يك حين و حال لشكرهاى مسلمين را در هر نقطه كه بودند مشغول جنگ كند و از پيشرفت باز دارد . هرقل اول برادر خود را « تذارق » با نود هزار مرد جنگى در قبال عمرو ( بن عاص ) روانه نمود ، جرجه ( جورج ) فرزند « توذر » را هم بمقابله يزيد بن ابى سفيان فرستاد . قبقار بن نسطوس را بفرماندهى شصت هزار سپاهى بجنگ ابو عبيده بن جراح بسيج داد . « دراقص » را هم سوى شرحبيل تجهيز و روانه نمود . مسلمين هم از او ( و فزونى سپاه او ) بيمناك شدند . آنها بعمرو بن عاص نوشتند و از او كسب تكليف و چاره‌جوئى نمودند . او پاسخ داد كه چاره اين است كه ما همه متحد شده در يك جا جمع شويم زيرا اگر با اتحاد در يك ميدان صف آرائى كنيم هرگز از حيث كمى عده مغلوب نخواهيم شد و اگر بدين حال هر لشكرى در يك جا با لشكر ديگر مقابله كند هرگز با فزونى عدهء دشمن پايدارى نخواهد بود . امراء\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبابى بكر هم نوشتند و دستور خواستند او هم بمانند عقيدهء عمرو به آنها جواب داد كه همه يك جا جمع شوند . علاوه بر تثبيت آن عقيده به آنها پند داده كه : شما هرگز از حيث كمى عده و لو اينكه ده هزار جنگى باشيد مغلوب نخواهيد شد بلكه از حيث معصيت و گناه ( و سستى در كارزار ) مغلوب ميشويد زينهار از معصيت و گناه . بايد در « يرموك » جمع شويد آنگاه هر اميرى كما كان پيشنماز عدهء خود باشد . مسلمين بر حسب فرمان ابو بكر در يرموك جمع شدند . روميان هم بفرماندهى تذارق بدان محل رسيدند . فرمانده مقدمه روميان جرجه بود . فرماندهى ميمنه هم به عهده « باهان » ولى او هنوز بميدان جنگ نرسيده بود . دراقص هم فرمانده ميسره بود . قيقار هم يگانه سردارى بود كه جنگ را اداره مىكرد . روميان موضع گرفتند . در آنجا يك وادى ( سيل‌گاه ) بود كه مانند خندق شده آنها را مصون مىداشت . آنها مدتى براى آرامش روميان كه در ضمن هم دورادور وضع مسلمين را ديده بدان آشنا شوند و از هيبت آنها نترسند اقامت نمودند مسلمين هم در محلى لشكر زدند كه راه را بر آنها گرفتند و بستند و طريق هم منحصر به آن راه بود . عمرو گفت : مژده كه روميان محاصره شدند و كم اتفاق مىافتد كه محصورين از مهلكه نجات يابند . مسلمين مدت ماه صفر و دو ماه ربيع الاول و ثانى در آن محل اقامت نمودند زيرا بسبب وادى كه بمنزله خندق بود قادر بر هجوم نبودند . هر گاه روميان از لشكرگاه خارج مىشدند دچار حمله مسلمين مىگشتند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nبيان رفتن خالد بن وليد از عراق بشام\r\nچون مسلمين پايدارى و طول اقامت را ديدند از ابو بكر مدد خواستند .\r\nابو بكر هم بخالد بن وليد نامه نوشت و امر داد كه او بمدد آنها برود .\r\nدر آن دستور چنين مقرر نموده كه لشكر خود را دو نيم كند نيمى از آن تحت فرماندهى مثنى بن حارثه شيبانى را در عراق بگذارد و نيم ديگر را همراه خود ببرد .\r\nهر مرد دليرى را كه از لشكر خود انتخاب كند حتما بايد مانند او را براى مثنى در عراق بگذارد ( مقصود دليران را به خود اختصاص داد و در قبال آنها مردانى كه بصبر و قناعت معروف بودند براى مثنى باقى گذاشت ) .\r\nسپس لشكر را دو نيم كرد . مثنى گفت : به خدا من خشنود و پايدار نخواهم بود مگر اينكه تو فرمان ابو بكر را كاملا اجرا كنى كه نيمى از عده ياران پيغمبر را با من بگذارى يا لااقل بعضى از آنها در لشكر من باقى بمانند . من به خدا ظفر و پيروزى را بدست نخواهم آورد مگر از بركت ياران پيغمبر . چگونه تو مرا از وجود آنها بى نصيب مىكنى ؟ چون خالدان اصرار را ديد او را راضى كرد و راه شام را گرفت و مثنى هم او را تا قراقر بدرقه نمود و بعد بحيره ( محل فرماندهى خود ) برگشت و آن در ماه محرم بود . گفته شده خالد از عراق فقط با عدهء هشتصد يا ششصد يا پانصد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمرد جنگى رفت و نيز گفته شده با نه هزار درهم و بالاخره گفته شده فقط عدهء از دليران را بر حسب دستور ابى بكر انتخاب نمود . خالد با عدهء خود به محل « حدوداء » رسيد و با مردم آن جنگيد و بر آنها پيروز شد .\r\nسپس سوى « مصيخ » رفت كه در آنجا قبيله تغلب زيست مىكرد با آنها نبرد كرد و ظفر يافت و اسير و برده و غنايم ديگر گرفت يكى از گرفتاران صهباء دختر حبيب بن بجير بود كه بعلى بن ابى طالب رسيد و همسر او شد و عمر بن على را زائيد كه بدان اشاره شده بود . گفته شده خالد از عراق رفت تا به محل قراقر رسيد كه در آنجا آب بود و آن آب بكلب ( قبيله ) اختصاص داشت او مردم آنجا را غارت نمود سپس خواست به طرف « سوى » كه آبى مختص بهراء بود روانه شود ولى راه را نمىدانست و دليل و راهنما لازم داشت با مردم آنجا مشورت كرد گفتند رافع بن عميره طائى راه را مىداند او را ديد و با او گفتگو كرد . رافع گفت : تو هرگز با اين اسبها و بارهاى سنگين بدان محل نخواهى رسيد . به خدا سوگند يك سوار هم نمىتواند از آن راه بگذرد ( بسبب كم آبى و خطر راه ) . پنج روز بايد در آن راه سرگردان شويد . هر كه اين راه را بپيمايد بايد كم خرد و متهور و مغرور باشد زيرا آب در آن راه پيدا نميشود و حتما گم خواهد شد خالد به او گفت : واى بر تو من ناگزيرم كه اين راه را طى كنم تا بتوانم روميان را از پشت سر غافلگير كنم تو مرا از يارى مسلمين ( كه بمحاصره روميان تن داده ) باز مدار آنگاه آن رهنما ( رافع ) دستور داد كه هر سوارى براى مدت پنج روز آب همراه خود حمل كند . شترهاى پير را هم كه بتحمل تشنگى عادت كرده از نوشيدن آب محروم كنند و پس از شدت عطش بتناوب اندكى آب به آنها بدهند كه نه باندازهء كه سيراب شوند و ديگران بى آب بمانند . آنگاه گوشهاى شترها را ببندند پوزه بند هم بر پوزه آنها بگذارند كه نشخوار نكنند ( مبادا قوه آنها بيهوده صرف شود - و در آب دادن هم بهره پس از بهره اندك اندك و بتدريج آنها را پر آب كنند كه آب در جوف آنها ذخيره و بعد\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاز آن استفاده شود ) پس از اين دستور عده خالد سوار شده از قراقر گذشتند . چون مدت يك شبانه روز سير و سفر كردند ده شتر سر بريده آنچه در جوف آنها از آب ذخيره شده بود همچنين شيرى كه در پستانها بوده بدست آورده باسبها دادند كه از آنها رفع تشنگى نمودند . چهار روز ديگر را در راهپيمايى بدين گونه بپايان رسانيدند كه هر روز ده شتر مىكشتند و از آبى كه در جوف آنا بود باسبهاى تشنه مىدادند . روز آخر خالد بر آن عده بيمناك شده ( كه از تشنگى بميرند ) از رافع پرسيد و گفت : واى بر تو اى رافع بن عميره ديگر چه انديشه و چاره دارى ( براى نجات از هول و تشنگى صحراء بىآب و علف ) . گفت :\r\nبه آب و سيرآبى مىرسيد بخواست خداوند . چون به محل علمين رسيدند بسپاهيان گفت :\r\nخوب نگاه كنيد كه آيا درخت يا بوته مىبينيد ؟ آنها گفتند : چيزى نمىبينيم :\r\nگفت : واى بر ما و خداوند يار و ياور ما باد كه همه هلاك شده‌ايم شما مىميريد و من هم با شما خواهم مرد . او مبتلا به درد چشم و رمد بود ( راهنما ) دوباره گفت : واى بر شما خوب تأمل كنيد و ببينيد كه آن بوته‌ها بريده شده و اندكى از ريشه و آثار آنها مانده است . آنها خوب نگاه كردند آثار درخت و بوته‌ها را ديدند آنگاه همه اللّه اكبر گفتند . چون بدان محل رسيدند رافع دستور داد كه زمين را بكنند آنها در پيرامون بوته‌ها حفر كردند و آب جوشيد ، مردم سيراب شدند ( و به چهار پايان آب دادند ) و بعد از آن آباديها كه بهم پيوسته بود نمايان شد و خالد و عدهء او رستگار شدند . رافع گفت : به خدا من اين محل و اين آب را فقط يك بار ديده بودم آن هم هنگامى كه كودك بوده و با پدرم سفر كرده بودم . شاعر مسلمين در آن سفر چنين گفت :\r\n لله عينا رافع انى اهتدى * فوز من قراقر الى سوى\r\nخمسا اذا ما ساره الجيش بكى * ما سارها قبلك انسى يرى \r\nخدا نگهدارد دو چشم رافع را ( بنازم دو چشم رافع چون مبتلا به درد و رمد بود )\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nچگونه راه يافت و چگونه از محل قراقر به محل سوى رسيد و رستگار شد . مدت پنج روز كه در آن مدت لشكر از رنج سير ميگريست و قبل از تو اى رافع هيچ انسانى ديده نشده كه آن راه را پيموده است .\r\nچون خالد ( با عده خود ) به محل سوى ( آباد و داراى آب بود ) رسيد مردم آنجا را غارت نمود و آن غارت قبل از بامداد رخ داد كه مردم در هراء ( محل ) بنوشيدن باده كه در يك ظرف بزرگ ريخته شده سرگرم بودند . مغنى آنها همچنين ميگفت :\r\n الا عللانى قبل جيش ابى بكر * لعل منايانا قريب و لا ندرى\r\nالا عللانى بالزجاج و كررا * على كميت اللون صافية تجرى\r\nالا عللانى من سلافة قهوة * تسلى هموم النفس من جيد الخمر\r\nاظن خيول المسلمين و خالدا * ستطرقكم قبل الصباح مع النسر\r\nفهل لكم فى اليسر قبل قتالكم * و قبل خروج المعصرات من الخدر \r\n( گمان مىبرم كه آن اشعار مجعول است . در هر حال زبان حال آن قوم محسوب مىشود و اعراب در جعل اخبار زبردست مىباشند ) يعنى . اى دو يار ( به صيغه تثنيه ) به من مى پياپى دهيد . شايد مرگ ما نزديك باشد و ما ندانيم پياپى به من مىدهيد و تكرار كنيد . آن باده ناب ارغوانى كه روان باشد پياپى دهيد از شراب كهن ( قهوه - خمر است ) از آن شراب گوارا كه هم و غم نفس را مىزدايد . گمان مىكنم كه خيل مسلمين با خالد قبل از طلوع بامداد با طلوع ستاره نسر شبيخون خواهد زد . آيا ميل نداريد كه قبل از وقوع جنگ سير و سفر كنيد ( بگريزيد ) پيش از اينكه بانوان از خوابگاه خود خارج شوند ( ربوده شوند ) مسلمين مغنى آنها را كشتند . خون او هم در همان ظرف شراب ريخته شد . اموال آنها را بيغما بردند حرقوص فرزند نعمان بهرانى را كشتند سپس سوى ارك روانه شدند . مردم با آنها صلح كردند . بعد تدمر را قصد كردند . اهالى محل مدتى محاصره و بعد تسليم شده صلح نمودند . پس از آن بقريتين رفت پس از\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nجنگ بر آنها غالب شد و غنايمى بدست آورد . بعد حوارين را قصد نمود پس از نبرد جنگجويان را كشت و زن و فرزند آنها را اسير كرد . بقصم هم رسيد بنى مشجعه كه از قبيله قضاعه بودند با او صلح نمودند از آنجا بثنية العقاب نزديك دمشق رفت و در همانجا درفش سياه پيغمبر را برافراشت كه نام آن عقاب بود . گفته شده چون نام پرچم او عقاب بود محل ثنية به همين نام ثنية العقاب موسوم شد . باز هم گفته شده كه چون عقاب پرنده معروف در آنجا نشست بدان نام معروف شد ولى روايت اولى اصح است .\r\nاز آنجا سوى مرج راهط ( مرز ) رهسپار شد . قبيله غسان را در روز عيد فصح ( عيد افطار مسيحيان ) غارت و زن و فرزند آنان را اسير نمود . از همانجا عده فرستاد كه كليسياى غوطه ( نزديك دمشق ) را گرفتند . مردان را كشتند و زنان و كودكان را برده نمودند كه اسراء را نزد خالد بردند . از آنجا سوى بصرى رفت بر مردم محل پيروز شده با آنها صلح نمود . بصرى نخستين شهرى بود كه در شام گشوده شد آن هم بدست خالد و جنگجويان عراقى كه همراه او بودند . از آنجا خمس غنايم را براى ابو بكر فرستاد .\r\nبعد از آن رفت تا در ماه ربيع الاخر بمسلمين كه در قبال روميان پايدارى مىكردند رسيد باهان هم در آن هنگام باتفاق كشيشان و روحانيون و راهبان رسيد كه پيشوايان مردم را بر جنگ تحريص و تحريك مىكردند . باهان از ميان كشيشان مانند كسى كه عذر تقصير خواسته بروز كرد و بميدان جنگ در آمد خالد نبرد او را بر عهده گرفت . امراء ديگر اسلام هم هر امير و لشكرى با نيروى مقابل خود از روميان پشت خندق رفته آرام گرفتند ولى مسلمين به آنها آسيب رسانيده بودند .\r\n( عميره ) بفتح عين بىنقطه و كسر ميم .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nبيان جنگ يرموك\r\nچون مسلمين در يرموك جمع شدند كه عده آنها بيست و هفت هزار مرد جنگى بود و خالد هم با عدهء نه هزار سپاهى به آنها پيوست عدهء آنها بالغ بر سى و شش هزار گرديد . اين عده باستثناء لشكر عكرمه است . گفته شده آنها بيست و هفت هزار بوده كه سه هزار تن از گريختگان لشكر خالد بن سعد به آنها اضافه شدند خالد هم با ده هزار سوار رسيد بنابر اين عده آنها بالغ بر چهل هزار گرديد و عكرمه بن ابى جهل با شش هزار سلحشور رسيد دربارهء عدهء آنها چيزهاى ديگر هم گفته شده كه خدا داناتر است . ميان آن سپاه عده هزار مرد از ياران پيغمبر بود كه صد تن از آنها از جنگجويان بدر بوده . عدهء روميان هم دويست و چهل هزار بوده هشتاد هزار تن مقيد و بسته بودند .\r\n( نظام روميان چنين بود كه صفوف را با زنجير مىبستند و يك قلعه متحرك غير قابل تصرف ايجاد مىكردند و ايرانيان نيز از آنها تقليد مىكردند و قبل از اين هم به اين نكته اشاره شد ) . چهل هزار با سلسله بسته شده كه آمادهء مرگ بودند . چهل هزار هم با دستار ( بند - عمامه ) بسته شده مبادا بگريزند . هشتاد هزار هم پياده بودند و نيز گفته شده كه تمام عده آنها صد هزار بود . قبل از آن مسلمين هر دسته و گروهى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمستقلا زير فرمان امير خود نبرد مىكردند و با هم در يك ميدان و براى جنگ جمع و متحد نمىشدند تا آنكه فرزند وليد ( با عراقيان ) ( مسلمين شاهد جنگ عراق ) رسيد ( كه آنها را در يك جنگ متحد نمود ) . روحانيون و كشيشان و راهبان مدت يك ماه مردم را تحريض و تشجيع مىكردند كه در ميدان صف آرائى نمودند كه پس از آن جنگ در ماه جمادى الثانية جنگ ديگرى رخ نداد . چون مسلمين آمادگى آنها را ديدند در ميدان بروز كردند ولى با حال اتحاد و پشتيبانى يك ديگر صفوف خود را آراستند ( بتقليد روميان ) . خالد بن وليد هم لشكر كشيد و گفت ( براى لشكريان سخن گفت ) پس از حمد و سپاس . امروز يكى از روزهاى خداوند است در چنين روزى تفاخر و مباهات اقتضا ندارد تعدى و ستم هم روا نباشد . در جهاد خود اخلاص داشته باشيد و خدا را از كار خود خشنود نمائيد زيرا چنين روزى آينده ديگرى خواهد داشت ( شكست يا پيروزى ) . شما نبايد باعتماد و پشتيبانى يك ديگر جهاد كنيد چنين جنگى ( با چند امير ) براى شما روا نباشد آنانى كه بشما دستور انفراد و پشتيبانى يك ديگر داده‌اند ندانسته چنين فرمانى داده‌اند شما از فرمان امراء خود كه عبارت از استقلال هر يكى از امراء و آراستن صفوف جداگانه تمرد و آزادنه بمقتضيات وقت جنگ كنيد آنهايى كه بشما دستور صف آرائى مستقل داده‌اند اگر بر اوضاع شما آگاه بودند چنين فرمانى را نمىدادند . شما بعلم و تشخيص خود عمل كنيد نه بدستور ديگران راى و لياقت و تشخيص شما مؤثر است نه خواستن و فرمان دادن شخص غائب . آنها بخالد گفتند :\r\nراى و عقيدهء تو چيست كه ما چه بايد بكنيم . گفت : ابو بكر ما را جداگانه فرستاد كه هر لشكرى مراقب و پشتيبان لشكر ديگر باشد . او از آنچه پيش آمده و بعد پيش خواهد آمد آگاه نبوده و نيست و اگر مىدانست هرگز بعد از امتياز يك لشكر از لشكر ديگر شما را در اين ميدان جمع و متحد نمىكرد . شما اكنون براى مسلمين يك بليه موجب سستى هستيد كه اين بليه بنفع مشركين خواهد بود زيرا دچار يك\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاجتماع عظيم از سپاه متحد دشمن شده‌ايد و اين اجتماع در يك ميدان ناگهانى بوده . مدد مسلمين هم سودى ندارد و اين وضع بيشتر به حال مشركين نافع باشد ، روزگار شما را پراكنده كرد ( كه هر لشكرى اميرى دارد ) . اللّه اللّه كه هر يك فرد بيك ميدان و شهر اختصاص يافته . اين شخص تفاوت نمىكند كه خود مطيع فرمانده باشد يا بالعكس فرمانده مطيع او باشد . بدانيد اگر يكى از امراء كنار برود و مطيع ديگرى باشد اين كار موجب نقص مرتبت او نزد خدا و رسول نخواهد بود ( مقصود تمكين بعضى از امراء به ديگران و عدم استنكاف از فرمانبردارى ) بيائيد كه دشمن آماده شده است . امروز هم روزى خواهد بود كه آينده آن حساب خواهد داشت . ( فيروزى يا شكست ) اگر ما توانستيم آنها را عقب برانيم كه پشت خندق پايدارى خواهند كرد و لو اين كار تكرار شود ولى اگر آنها ما را عقب برانند دچار شكست و فنا خواهيم شد و بعد از آن هرگز پيروز و رستگار نخواهيم شد . بنابر اين حمله را بايد ما بين امراء تقسيم كرد كه هر اميرى يك روز حمله كند و روز ديگر امير ديگر كه تازه نفس و آسوده باشد . آنگاه شما همه اى امراء مىتوانيد هميشه امير و فرمانده باشيد كه هر يك سالار يك روزه باشد و هر يكى بنوبت خود مستقلا امير كل باشد . بگذاريد امروز من ( خالد ) امير شما باشم . مسلمين تمكين كردند و تصور نمودند كه اين هم مانند حملات دليرانه خالد است و در اين حمله مدت جنگ به طول نخواهد كشيد .\r\nروميان با صفوف آراسته كه هرگز مانند آن ديده نشده بود وارد ميدان شدند . خالد هم با يك صف آراسته كه عرب بدان آشنا نبود بجنگ آنان رفت . او با سى و شش هنگ سوار كه از سى و شش الى چهل هزار بود مقابله نمود . خالد گفت :\r\nسپاه دشمن بسى عظيم و عدد آن فزون است . بعقيدهء من آرايش لشكر ما با سواران از حيث هيبت در نظر دشمن داراى عظمت است . آنگاه فرماندهى قلب را بابى عبيده\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو ميمنه را به دو سردار عمرو بن عاص و شرحبيل و ميسره را بيزيد بن ابى سفيان واگذار نمود . يكى از هنگهاى مستقل سواران كه از عراق آمده بود بفرماندهى قعقاع بن عمرو آماده شد . در مقدمهء هر يكى از هنگها يكى از دليران مشهور را قرار داد .\r\nقاضى آن سپاه هم ابو الدرداء بود ( از ياران پيغمبر كه شجاعت و اندازه جانبازى دليران را تشخيص مىداد ) ابو سفيان بن حرب ( پدر معاويه ) هم واعظ سپاه بود كه جنگجويان را با سخن مؤثر خود تهييج و تحريض و تشجيع مىكرد . فرمانده مقدمه لشكر هم ( طلايع ) قباث بن اشيم و لشكر نويس عبد اللّه بن مسعود بود . يكى بخالد گفت : عده سپاه روم بس فزون و عدهء مسلمين كم است . خالد به او جواب داد .\r\nعده روميان كم و عدهء مسلمين بسيار است . سپاه با پيروزى بيشتر محسوب مىشوند و با شكست و خوارى كم ميشوند . ( عده سپاهيان مناط نيست ) به خدا سوگند من آرزو دارم كه اسب كهر من از درد پا آسوده مىبود آنگاه بفزونى عده آنها و لو دو برابر باشد اعتنا نمىكردم . اسب خالد بسبب مشقت سفر كه شرح آن گذشت خسته بود . خالد بعكرمة بن ابى جهل و قعقاع بن عمرو كه هر دو فرمانده دو هنگ در قلب بودند فرمان حمله و شروع بجنگ داد . جنگ برپا شد و سواران آغاز تاخت و تاز نمودند . نبرد بر شدت خود افزود و دو صف متحارب بهم آويختند كه ناگاه از مدينه يك پيك رسيد كه نام او محمد بن زنيم بود . سواران براى اطلاع بر اوضاع به او احاطه و اخبار را جستجو و تفحص نمودند او سلامت همه را اطلاع داد بارسال مدد هم اميدوار كرد و گفت : من مامور ابلاغ خبر وفات ابى بكر و نصب ابى عبيده بفرماندهى كل سپاه مسلمين هستم . ابو عبيده در پنهان داشتن اين خبر تاكيد نمود و خود نيز آن را مكتوم كرد مبادا سپاهيان دلسرد يا پراكنده و سست شوند . نامه را هم گرفت و در تركش خود مخفى داشت و خود با اينكه فرمانده كل سپاه بود در جاى خويش ماند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n( اين واقعه يكى از بزرگترين حوادث صدر اسلام بوده كه خود يك سياست جهانگيرى و جهاندارى و در عين حال ايمان و فداكارى دارد زيرا ابو عبيده كه بفرماندهى سپاه منصوب شده بود خالد را بر كنار نكرد و اندك سستى در كار او روا نداشت و صبر كرد كه فتح بنام او انجام گيرد . هميشه اين گذشت مورد بحث مورخين و منتقدين عالم اسلام بوده و هست و شايد بزرگترين علت پيشرفت مسلمين همين گذشت و ايمان و تواضع و عدم خود پسندى بوده است كه چگونه امراء و سرداران از روى صدق و تواضع و ايمان بجهاد حقيقى و كشورگشائى مىكوشيدند و در آن كوشش خودنمائى و فرمانروائى نداشتند . اين نكته هم بايد ياد آورى شود كه در بيان خالد كه عينا ترجمه شده يك نحو نقص عبارت و عدم تفهيم از طرف مؤلف آمده است كه هم متناقض و هم نارسا و هم گنگ و غير قابل فهم است زيرا مقصود خالد آن نبود كه سپاهيان چنان كه تصريح شده باستبداد خود و عدم اعتماد به يكديگر و بدون صف بندى جنگ كنند بلكه مراد او اين بود كه امراء همه زير فرمان يك فرمانده و مطيع امر يك سردار باشند زيرا هر امير و هر لشكرى از طرف ابو بكر مستقلا براى يك ناحيه معين شده بودند و اگر هر يكى از سرداران باستبداد و استقلال فرماندهى خود عمل مىكرد حتما دچار شكست مىشدند و خالد تنها اميرى بود كه آنها را زير لواء خود دعوت و جمع نمود و با بيان او كه نبايد بدستور خليفه عمل كنيم و او غايب است و از وضع و سياست جنگ اطلاع ندارد و همه هر يك روز بايد مطيع امر يك فرمانده مجرب باشيد و امروز فرماندهى به من سپرده شود و چنين هم شد زيرا همه بشجاعت و لياقت و تدبير جنگى و تجربه او اعتقاد داشتند و چون او امير آن سپاه شد و جنگ را آغاز نمود خبر وفات ابو بكر و نصب عمر كه بخالد سخت بد بين بود رسيد و در آن وقت بايد ابو عبيده اين فرمان را هم خوب و زود تلقى كند ولى ايمان او مانع خودخواهى و خودپسندى و حتى اطاعت خليفه سرسخت بود و به همين سبب گذاشت خالد كار خود را ادامه دهد و مانع سستى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو كار شكنى گرديد . ( اينك بترجمه مىپردازيم . ) . جرجه براى مبارزه با خالد بميدان درآمده او را بجنگ تن بتن دعوت نمود . ( اين جرجه نام او در تاريخ طبرى با نام پدر آمده : جرجه بن توذر . محققين معتقد هستند كه او جورج بن تئودور معروف است .\r\nبه زبان عربى هم تكلم مىكرد زيرا بدون ترجمان با خالد سخن گفت ) . خالد هم براى مبارزه شتاب كرد . بهم رسيدند بحديكه سرهاى دو اسب آنها در هم پيچيد .\r\nهر يكى به ديگرى امان دادند . جرجه گفت : اى خالد به من راست بگو و از دروغ بپرهيز زيرا مرد آزاده هرگز دروغ نميگويد . مرا فريب مده زيرا مرد كريم هرگز خدعه و تزوير نمىكند آن هم به كسى كه به او اعتماد كرده باشد . به من بگو آيا خداوند براى پيغمبر شما از آسمان شمشير فرود آورده و پيغمبر آن را به تو داده كه ترا شمشير خدا ناميده‌اند و اين شمشير را بر هر لشكرى كه مسلط مىكنى آن را شكست مىدهى ؟ خالد گفت : هرگز . جرجه گفت : پس چرا ترا سيف اللّه لقب داده‌اند ؟ خالد گفت :\r\nخداوند پيغمبر خود را نزد ما فرستاد . من در صف كسانى بودم كه او را تكذيب كردند من هم او را تكذيب كرده با او سخت جنگ نمودم . پس از آن خداوند مرا هدايت كرد من هم از او پيروى كردم . پيغمبر به من گفت : تو شمشير خدا هستى كه خداوند ترا بر سر مشركين آخته ! براى پيروزى من هم دعا كرد . جرج گفت : به من بگو تو مرا بچه مطلب تكليف مىكنى و از من چه ميخواهى ؟ خالد گفت : ترا بيكى از سه چيز دعوت مىكنم . قبول اسلام يا پرداخت جزيه يا جنگ . پرسيد : مقام و منزلت كسى كه دعوت اسلام را قبول كند چه خواهد بود ؟ خالد گفت : ما همه داراى يك منزلت و در همه چيز يكسان هستيم . جرج گفت : آيا كسى كه دعوت شما را قبول كند مانند شما داراى اجر و ثواب و اندوخته روز معاد خواهد بود ؟ خالد گفت : آرى بلكه او داراى ثواب بيشتر و مقام ارجمند خواهد بود زيرا ما پيغمبر را عيانا ديده و كرامات و معجزات ايشان را مشاهده و تصديق نموديم . هر كه مانند ما آنچه را كه ما ديده\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبوديم مىديد حقا بايد مسلمان شود . شما هم نديده بوديد و اگر نديده با نيت پاك مسلمان شويد حتما از ما بهتر و پاكتر خواهيد بود . جرج كه اين سخن را شنيد سپر خود را بعلامت قبول و تسليم برگردانيد او از سپاه عظيم خود جدا شده با خالد رو بمسلمين آورده اسلام را قبول كرد . اول غسل نمود و بر حسب دستور و تعليم خالد دو ركعت نماز خواند سپس همراه خالد بميدان جنگ برگشته با روميان تابع خود دليرانه نبرد نمود . روميان هم سخت حمله كردند ، مسلمين را از جاى خود به عقب رانده تا به عقب داران رسيدند . فرماندهان عقب داران عكرمه و عم او حارث بن هشام بودند عكرمه گفت : من با پيغمبر همه جا مشغول جنگ بودم در چنين روزى شايسته نيست كه بگريزم . سپس فرياد زد كيست كه با من براى مرگ بيعت كند ؟ حارث بن هشام ( عم او ) و ضرار بن ازور و عده چهارصد تن از برگزيدگان مسلمين با او بيعت كردند .\r\nهمان برگزيدگان تن بمرگ داده كه همه سوار دلير بودند پيش خيمهء خالد درآمده مشغول دفاع شدند . همه هم مجروح شدند و بعضى جان داده و برخى معالجه شده زنده ماندند خالد باتفاق جرج ( فرمانده تازه مسلمان ) سخت دليرى و جانبازى كردند ولى در آخر روز و پايان كار جرج كشته شد . مردم هم نماز ظهر و عصر را با حال جنگ با اشاره ( بدون ركوع و سجود فقط با نيت يا زبان ) ادا نمودند . آنگاه صفوف روم مختل گرديد . خالد هم پيش رفت تا آنكه قلب سپاه را شكافت . ميان سواران و پيادگان تنها ماندند . چون مسلمين فرار سواران را ديدند راه براى گريز آنان باز نمودند . آنها هم مغتنم شمرده پراكنده شدند ، پيادگان بخندق خود پناه بردند ، مسلمين به آنها مجال نداده در همان خندق آنها را كشتند . آنهايى كه با زنجير بسته شده بودند با همان حال سلسله بند بخندق افتادند كه همه كشته شدند عده آنها هشتاد هزار بود . چهل هزار جنگجوى آزاد ( بدون سلسله ) كشته شد . اين عده از گريختگان بود غير از آنهايى كه در خود ميدان با نبرد و قبل از فرار كشته شده\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبودند . فيقار ( فيگارو ) با بزرگان و اشراف روم كنار گرفته كلاههاى خود را بر پيشانى و چشم كشيده با خود گفتند : ما نمىخواهيم مصيبت چنين روزى را به چشم خويش ببينيم . چون نمىتوانيم روز شادى و پيروزى را مشاهده يا از دين مسيح دفاع كنيم بهتر اين است كه چشم بسته تن بمرگ دهيم . آنها با همان حال چشم پوشى و تسليم همه كشته شدند . خالد هم از خندق گذشته در بارگاه تذارق منزل گزيد . روز بعد عكرمه كه مجروح شده بود نزد خالد برده شد سر او را بر ران خود نهاد . همچنين عمرو بن عكرمه سر او را بر ساق خالد نهادند .\r\nاو روى هر دو ( پدر و فرزند ) را بدست خود از خاك و خون پاك نمود و بدست خود آب در حلق آنها قطره قطره ريخت و گفت : پسر حنتمه ( نام مادر عمر كه بتحقير نام او را آورده ) ادعا مىكند كه ما شهيد نمىشويم ! ( حال اينكه اين دو كه از خويشان خالد هستند كشته شده‌اند در آن روز زنان ( عرب ) هم جنگ كردند و خوب امتحان دليرى دادند .\r\nعبد اللّه بن الزبير گويد : من با پدر خود در يرموك ( ميدان جنگ روم و اعراب ) بودم . چون خردسال بودم جنگ نمىكردم . از دور جماعتى ديدم كه از جنگ كنار گرفته بودند . آنها را قصد نمودم . آنها ابو سفيان و گروهى از مشايخ قريش بودند .\r\nمن هم به آنها پيوستم . چون كارزار شدت يافت آن جماعت سرگرم تماشا بوده چون پيشرفت روميان را مىديدند مىگفتند ( با شادى و تشفى ) آفرين بر بنى الاصفر ( روميان ) و چون عكس آن پيش مىآمد ( غلبه اعراب ) . واى بر بنى الاصفر ( يا افسوس ) چون كارزار با شكست روميان پايان مىيافت من خبر گفتگوى آنها را ( ابو سفيان و مشايخ قريش ) براى پدرم نقل كردم . خنديد و گفت : خداوند آنها را بكشد ، آنها هنوز كينه و دشمنى ما را در دل دارند و حال اينكه ما براى آنها از روميان بهتر مىباشيم .\r\nدر يرموك يك چشم ابو سفيان هدف شده كور گرديد . چون روميان منهزم شدند\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nهرقل ( هراكليوس ) كه در شهر حمص بود فرمان مهاجرت و سفر داد . حمص را ما بين خود و مسلمين حايل قرار داد يك امير هم براى آن مانند امير دمشق معين نمود .\r\nسه هزار تن از مسلمين كشته و بى پا شدند . عكرمه و فرزند او عمرو و سلمة بن هشام و طليب بن عمير و هشام بن ابى العاص و عياش بن ابى ربيعه بگفته بعضى در مقدمه آنها بودند . عياش با ياء دو نقطه و شين نقطه‌دار . سعيد بن حارث بن قيس بن عدى سهمى كه از مهاجرين حبشه بود كشته شد . همچنين نعيم بن عبد اللّه نحام عدوى از عدى قريش كه قبل از عمر اسلام آورده بود ( چون او از طايفه عمر كه عدى باشد مؤلف اين اشاره را نموده ) . نضير بن حارث بن علقمه كه از مسلمين قديم و از مهاجرين بود كشته شد او برادر نضر بود كه در جنگ بدر در حال كفر كشته شده بود همچنين ابو الروم بن عمير بن هاشم عبدرى برادر مصعب بن عمير كه از مهاجرين حبشه .\r\nو در جنگ احد شركت كرده بود كشته شد . گفته شده اشخاص مذكور در جنگ اجنادين كشته شدند . خدا داناتر است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nشرح حال مثنى بن حارثه در عراق\r\nاما مثنى بن حارثه شيبانى كه او پس از بدرقه خالد كه راه شام را گرفته بود خود با لشكر خويش در حيره اقامت نمود . او پاسگاهها را مرتب كرده و جاسوس و خبر گذار همه جا فرستاده منتظر اوضاع تازه بود . وضع ايران بعد از مسافرت خالد بهبودى و انتظام يافت كه در سنه سيزده هجرى مردم ايران بر پادشاهى شهر براز بن اردشير بن شهريار شاپور اتفاق نمود . پادشاه تازه لشكرى براى جنگ مثنى بفرماندهى هرمز جادويه فرستاد كه عده سپاهيان آن بالغ بر ده هزار بود .\r\nپاسداران و ديده‌بانان از هر مكان وضع لشكر كشى ايران را بمثنى اطلاع دادند . مثنى هم ناگزير لشكر كشيده و عدهء كه در پاسگاهها پراكنده بودند همه را جمع كرده صفوف خود را آراست . معنى و مسعود كه هر دو برادر او بودند بفرماندهى دو جناح راست و چپ منصوب نمود . او در بابل لشكر زد و هرمز او را قصد نمود . خسرو شهر براز هم بمثنى نوشت كه من براى نبرد تو فقط اوباش و مرغداران و خوك‌پروران و چوپانان را فرستادم ( مقصود اراذل و جنگ ناديده ) من فقط با همين نوع مردم از ايرانيان با تو مقابله و مقاتله خواهم كرد . مثنى به او چنين پاسخ داد . تو يكى از دو مرد مىباشى . يا ستمگر و متجاوز كه اين صفت براى تو زشت است و نتيجه اين زشتى كه ستم باشد بسود ما و زيان تو خواهد بود . ( ستمگر رستگار نخواهد شد ) يا دروغگو\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n( در تجهيز مرغداران و خوك‌چرانان ) بدانكه بدترين مردم نزد خدا و مردم پادشاهان دروغگو هستند كه آنها همواره رسوا شده و مستوجب كيفر مىباشند . آنچه از وضع و حال شما براى ما روشن شده اينست كه شما از بيچارگى و نداشتن مرد جنگى بمرغداران و خوك‌پروران متوسل شده‌ايد . خدا را سپاس كه نتيجه كار زشت شما بشما عايد شده كه شما ناگزير بمرغداران و چوپانان پناه برده‌ايد ايرانيان چون بر اين پاسخ آگاه شدند سخت سرافكنده و پريشان گشتند كه چرا بايد پادشاه چنين نامهء بنويسد و اظهار عجز كند تا دشمن دلير و گستاخ گردد . آنها ( ايرانيان ) گفتند : اين بد كردارى از شوم و نحوست ولادت و پرورش شهر براز براى ما پيش آمده بشاه گفتند : تو با اين نامه كه نوشتى دشمن را نسبت بما جسور و بىباك كردى . پس از اين هر نامهء كه مىنويسى بايد با مشورت ما باشد .\r\nمثنى هم در محل « صراة » نزديك با هرمز روبرو شد ، جنگ آغاز گرديد سپاه آنها ( ايرانيان ) حمله كرد . فيلى كه همراه داشتند بلشكر مسلمين حمله و آنها را پراكنده نمود . مثنى گروهى ( از دليران ) با خود همراه نموده به آن فيل حمله كردند و كشتند . بر اثر كشتن فيل ايرانيان گريختند . مسلمين هم آنها را تا مدائن ( پايتخت ) دنبال كردند و بهر كه مىرسيدند مىكشتند . در آن هنگام شهر براز درگذشت كه خبر فرار هرمز جاذويه را شنيده بود ، ايرانيان هم دچار اختلاف شدند ( براى برگزيدن شاه ) نهر دجله مرز ما بين ايران و مسلمين واقع شد و آنچه بعد از دجله بود بدست مثنى افتاد .\r\nبعد از مرگ شاه ايرانيان بر پادشاهى « دخت زنان » دختر خسرو متفق شدند ولى كارى از او ساخته نشد ناگزير او را از پادشاهى خلع كرده شاپور بن شهربراز را بر اورنگ شاهى نشاندند . چون شاهنشاهى او مسلم گرديد فرخزاد بن بندوان ( پدر رستم ارمنى سپهسالار قادسيه ) سربلند كرده از شاه خواست كه آزرميدخت دختر خسرو\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nرا همسر او نمايد و او موافقت كرد ولى آزرميدخت نپذيرفت و سخت خشمناك گرديد گفت : اى فرزند عم من ( شاه ) تو ميخواهى مرا همسر بنده خودم كنى ؟ شاه گفت .\r\nاز اين سخن شرم داشته باش و هرگز آن را تكرار مكن كه او شوهر تست . آنگاه آزرميدخت نزد سياوش رازى كه از دليران و خونخواران بىباك بود قاصدى فرستاد و به او متوسل گرديد سياوش هم به او پاسخ داد كه اگر اين كار را زشت بدانى هرگز به روى پادشاه ميار و از تكرار گفته خود حذر كن . نزد فرخزاد بفرست و او را براى همسرى خود بخوان و من كار او را خواهم ساخت . سياوش خود رسيد و آمادهء كار گرديد چون فرخزاد تازه داماد آمد و شب زفاف فرا رسيد سياوش كمين شده بر او حمله كرد و او را كشت . آزرميدخت هم بعد از قتل فرخزاد باتفاق سياوش بر شاپور ( شاه ) حمله كرد و پس از محاصره او را كشتند . آزرميدخت بر تخت شاهى نشست ( اين يكى از علل ضعف و شكست ايرانيان بود كه دچار اختلاف و كشاكش داخلى گرديدند ) . در آن زمان ابو بكر هنوز زنده بود . مثنى چون ديد اخبار خليفه از او بريده شده ناگزير بشير بن خصاصيه را بجانشينى و فرماندهى لشكر مسلمين برگزيد و خود راه مدينه را گرفت . سعيد بن مره عجلى را هم بفرماندهى پاسگاهها منصوب نمود . او بمدينه رفت كه بخليفه گزارش كار خود و چگونگى وضع مشركين را بدهد . ابو بكر بيمار بود ولى بهبودى يافت . مثنى ميخواست هم گزارش كارهاى خود را بدهد و هم از او اجازه بگيرد از مرتدين كه توبه كرده‌اند و توبه آنها به خوبى انجام يافته مدد بگيرد ( كه در كارزار شركت جويند ) زيرا آنها تازه نفس بوده و از ديگران تواناتر و دليرترند چون ابو بكر از بيمارى افاقه يافت عمر را نزد خود خواند و گفت : خوب گوش فرا دار هر چه به تو بگويم ، بشنو و بدان عمل كن من گمان مىكنم كه همين امروز حيات را بدرود گويم . اگر من مردم تو شب نشده مردم را براى يارى مثنى دعوت كن . اگر هم مرگ من تا شب بتأخير افتاد تو فردا اول صبح هيچ كارى مكن و در بند من مباش تا آنكه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمردم را بمدد مثنى تجهيز كنى مبادا سوگوارى هر قدر هم مرگ من براى شما مصيبت بزرگ باشد مانع شما از انجام كارهاى دينى گردد . تو خود ( اى عمر ) ديدى كه پيغمبر وفات يافت و ما چه كرديم و مردم چگونه دچار ( اختلاف ) شدند . اگر خداوند كار شام را بفيروزى ما انجام داد تو عراقيان ( لشكرى كه از عراق براى مدد شاميان رفته بود ) را بعراق برگردان زيرا آنها امراء عراق بوده و بكارزار آن ديار بيشتر آشنا ميباشند آنها در جنگ عراق بصير و دلير هستند . ابو بكر شبانه درگذشت عمر او را به خاك سپرد و مردم را براى مدد مثنى دعوت نمود و گفت ابو بكر مىدانست كه من از فرماندهى خالد خشنود نمىباشم بدين سبب به من دستور داد كه عراقيان را بدون فرمانده خود بدان سامان برگردانم نامى از خالد هم نبرد . زمان ابو بكر با پادشاهى آزرميدخت پايان يافت .\r\nاين است حديث عراق تا آخر روزگار ابو بكر رضى اللّه عنه ،\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nبيان واقعه اجنادين\r\nابو جعفر ( طبرى ) تاريخ اين واقعه را بعد از جنگ يرموك آورده خبر آن را هم از ابن اسحاق نقل كرده كه چگونه امراء در يك ميدان جمع شده و خالد بن وليد از عراق بشام رفته كه شرح آن گذشت او گويد : ( طبرى ) خالد از مرز راهط سوى بصرى رفت كه در آنجا ابو عبيده بن جراح و شرحبيل بن حسنه و يزيد بن ابى سفيان امراء لشكر جمع شده بودند . آنها شهر بصرى را از هر طرف محاصره كرده با دريافت جزيه صلح نمودند . اين نخستين شهرى بود كه از شام گشوده شد آن هم در زمان ابى بكر آنها همه متفقا سوى اجنادين لشكر كشيدند كه عمرو بن عاص را در عربات از وادى فلسطين يارى كنند . روميان هم در اجنادين موضع گرفتند . فرمانده آنها هم تذارق برادر ابوينى هرقل بود گفته شده فرمانده قبقلار بود ( نه او ) . اجنادين هم محلى ميان رمله ( شن زار ) و بيت جبرين در فلسطين بود . چون عمرو بن عاص خبر آمدن مسلمين را شنيد باستقبال آنها شتاب نمود آنها در اجنادين لشكر زدند و او به آنها پيوست . قبقلار هم يك مرد عرب براى تجسس سوى لشكر آنها فرستاد .\r\nاو پنهانى در لشكر آنها داخل شد و يك روز و يك شب هم ماند و اطلاعى بر اوضاع آنها بدست آورد و برگشت و هر چه ديده بود خبر داد . قبقلار از او پرسيد از پشت سر چه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nخبر دارى ؟ گفت : آنها هنگام شب زاهد و راهب و شب زنده دار هستند . در روز هم سوار چابك و دلير و مرد افكن مىباشند . اگر فرزند پادشاه آنها سرقت كند دست او را مىبرند و اگر زنا كند او را سنگسار مىنمايند تا حق را احقاق و عدالت را اجرا كنند گفت : ( فرمانده ) اگر به من راست گفته باشى در دل خاك باشم بهتر از اين است كه با آنها بستيزم و روى زمين زيست كنم . من از خداوند ميخواهم كه ما را به حال خود بگذارد و بر آنها پيروز نكند آنها را هم بر من ظفر ندهد . روز شنبه دو روز مانده از جمادى الاولى سنه سيزده ( هجرى ) بجنگ پرداختند و مسلمين ظفر يافتند و مشركين گريختند و قبقلار كشته شد همچنين تذارق ( برادر پادشاه ) . ( در تاريخ طبرى چنين آمده : چون قبقلار جهاد مسلمين و سستى روميان را ديد سر خود را با جامه خويش پيچيد و گفت : تاب ديدن اين منظره را ندارم . من در روزگار خود بدتر از اين روز نديده‌ام . او بدان حال چشم بسته بود كه مسلمين او را كشتند ) .\r\nجماعتى از مسلمين هم بدرجه شهادت رسيدند . سلمه بن هشام بن المغيره و هبار بن اسود و نعيم بن عبد اللّه نحام و هشام بن عاص بن وائل در مقدمهء شهداء آن جنگ بودند . گفته شده شخص اخير در يرموك كشته شده . راوى گويد : بعد از آن هرقل سپاهيان خود را جمع نمود و در يرموك موضع گرفت . در آنجا جنگ آغاز شد كه خبر مرگ ابو بكر رسيد . در همان حال كه آنها سرگرم نبرد بودند دستور فرماندهى ابو عبيده ( از عمر ) رسيد . اين جنگ در ماه رجب ( سنه سيزده ) رخ داد .\r\nيكى از كشتگان آن جنگ ضرار بن خطاب فهرى بود كه با پيغمبر صحبتى داشت همچنين عمرو بن سعيد بن عاص كه از مهاجرين حبشه بود گفته شده او در يرموك كشته شده ( نه در اجنادين ) فضل بن عباس ( پسر عم پيغمبر ) هم در آن جنگ كشته شد گفته شده او در جنگ موج صفر كشته شده يا آنكه در طاعون « عمواس » درگذشت . طليب بن عمير بن وهب قرشى هم كشته شد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nگفته شده او در يرموك بقتل رسيد او يكى از جنگجويان بدر و از مهاجرين اول بود . عبد اللّه بن ابى جهم قرشى عدوى هم كشته شد . او در روز فتح مكه اسلام آورد عبد اللّه بن زبير بن عبد المطلب ( پسر عم پيغمبر ) هم در آن جنگ كشته شد او جمعى از روميان را به خاك هلاك افكنده بود . هنگامى كه پيغمبر وفات يافت سن او بالغ بر سى سال بود . عبد اللّه بن طفيل دوسى كه لقب ذو النور داشت كه از فضلاء و نيكان اصحاب و مهاجرين حبشه و اسلام او هم قديم بود كشته شد .\r\n( اجنادين ) بعد از جيم نون و دال بىنقطه مفتوح است بعضى هم آن را بكسر خوانده‌اند بعد از آن ياء دو نقطه زير ساكن و در آخر آن نون است . گفته شده واقعه اجنادين در سنه پانزده رخ داده كه بعد از اين شرح آن خواهد آمد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nبيان وفات ابى بكر\r\nهشت روز مانده به آخر جمادى الاخرى شب سه شنبه ابو بكر بسن شصت و سه سال وفات يافت . اين روايت صحيح است و غير از اين هم گفته شده . سبب مرگ او هم سمى بود كه يهود او را در برنج يا حريره ( آش ) نهاده بودند و او بدان مسموم شده بود . حارث بن كلده ( طبيب مشهور عرب ) با او بوده كه با هم بتناول طعام مشغول شده ناگاه حارث دست كشيد و گفت : ما طعامى تناول كرده‌ايم كه اثر سم آن پس از يك سال كارگر خواهد بود و چنين هم شد كه هر دو پس از يك سال مردند ( عارى از صحت است ) . گفته شده چنين نبود بلكه ابو بكر روز هفتم جمادى الثانية كه روز سردى بود غسل نمود و مدت پانزده روز دچار تب شديد گرديد كه نمىتوانست پيش نماز مسلمين شود دستور داد عمر پيش نماز باشد مردم گفتند : آيا طبيب براى علاج تو دعوت كنيم ؟ گفت : طبيب آمد و به من گفت : من هر چه بايد بكنم مىكنم ( كنايه از خدا ) . مردم خاموش شدند و ديگر به او چيزى نگفتند . او هم درگذشت . مدت خلافت او دو سال و سه ماه و ده روز بود . گفته شده دو سال و چهار ماه كه چهار روز كم بوده . تاريخ تولد او سه سال بعد از واقعه فيل بود ( هجوم حبشه با فيل به مكه كه تاريخ شده بود ) او وصيت كرده بود كه همسر او اسماء دختر عميس او را غسل بدهد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبا شركت و مساعدت فرزندش عبد الرحمن . كفن او هم جامهء كه بر تن داشت با يك جامهء ديگر كه بايد خريدارى شود . او گفت : انسان زنده بيك جامه جديد بيشتر نيازمند است تا مرده ( ضرورت ندارد چند جامه تازه براى مرده تهيه شود و به همان كهنه بايد اكتفا نمود ) . جامه كهنه در خورد كارگرى و تحمل چرك كار است ( ارج ندارد پس مرا با همان جامه بىارج تكفين كنيد ) . عمر بر جنازهء او نماز خواند آن هم در مسجد پيغمبر و چهار بار تكبير نمود . او را بر تابوتى كه پيغمبر ( اكرم ) بر آن حمل شده بود حمل نمودند . عبد الرحمن فرزند او هم در قبر او داخل شد . همچنين عمر و عثمان و طلحه قبر او را بازديد نمودند . سر او را به طرف كتف پيغمبر نهادند و لحد را با لحد پيغمبر جفت نمودند ( ضجيع پيغمبر ) و قبر را مانند قبر پيغمبر مسطح كردند ( بر جسته نبود ) . عايشه هم آغاز ندبه و سوگوارى نمود عمر زنها را از نوحه و زارى نهى و منع نمود آنها خوددارى نكردند . عمر بهشام بن وليد گفت : برو و دختر ابى قحافه خواهر ابو بكر را نزد من حاضر كن . عايشه شنيد و گفت : عمر كيست و او چكاره است ؟ من اجازه نمىدهم كه تو داخل خانهء من بشوى ! ولى او داخل شد و ام فروه دختر ابى قحافه ( خواهر ابو بكر ) را از ميان زنان كشيد و نزد عمر برد عمر هم او را با تازيانه سخت نواخت و زنان پراكنده شدند و نوحه و ندبه پايان يافت زيرا تازيانه كار خود را كرد و همه ترسيدند و گريختند .\r\nآخرين سخن ابو بكر اين بود : خداوندا مرا در حال مسلمانى بگروه پرهيزگاران برسان .\r\nاو سفيد رو داراى ريش كم مو بود . كمتر مىتوانست رداى ( عبا ) خود را بر دوش نگهدارد . ( غالبا مىافتد و دوباره بر دوش مىكشيد ) . پيشانى او زود عرق مىريخت لاغر و داراى پيشانى برجسته و بلند و رگهاى دستش نمايان و دو ران او باريك و دو چشمش فرو رفته بود . با حنا و وسمه خضاب مىكرد . هنگامى كه او وفات\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nيافت پدرش ( ابو قحافه ) در مكه زنده بود .\r\nاو ( نام و نشان او ) ابو بكر عبد اللّه گفته شده نامش عتيق بن ابى قحافه كه نامش عثمان بن عامر بن عمرو بن كعب بن سعد بن تيم بن مره بن كعب بن لؤى بن غالب بن فهر بن نضر بن مالك بود . نسب او با نسب پيغمبر بمرة بن كعب مىرسد .\r\nمادر او ام الخير سلمى دختر صخر بن عمرو بن كعب بن سعد بن تيم بود . گفته شده كه پيغمبر به او فرمود تو از آتش جهنم عتيق ( از او - عتق شده ) هستى اين نام ملازم او گرديد . و نيز گفته شده او براى اين عتيق نام داشته كه زيبا و داراى شمايل نيك بود . مادرش هم از قديم اسلام آورده بود كه اسلام او بعد از فرزندش بود .\r\nاو در زمان جاهليت قتيله دختر عبد العزى بن عامر بن لوى را بزنى اختيار كرد عبد اللّه را براى او زائيد . همچنين اسماء . و نيز در جاهليت با ام رومان كه نامش دعد دختر عامر بن عميره كنانى بود ازدواج نمود و او مادر عبد الرحمن و عايشه بود . بعد از اسلام اسماء بنت عميس را بهمسرى برگزيد و او قبل از آن همسر جعفر بن ابى طالب ( جعفر طيار برادر على ) بود . محمد بن ابى بكر ( پسر خوانده على ) از او بود . و نيز بعد از اسلام با حبيبة بنت خارجه بن زيد انصارى ازدواج نمود كه بعد از وفات او ام كلثوم را زائيد .\r\n\r\nنام قضات و عمال و نويسندگان او\r\nچون ابو بكر بخلافت نشست ابو عبيده به او گفت : من امور مالى و خزانه دارى را بر عهده مىگيرم و ترا آسوده مىكنم .\r\nعمر هم گفت : قضاء ( داورى ) هم بر عهده من است ولى مدت يك سال گذشت كه نشد دو شخص براى مرافعه نزد عمر بروند ( ستمى رخ نداد ) . على بن ابى طالب هم براى او ( ابو بكر ) مىنوشت . همچنين زيد بن ثابت و عثمان بن عفان و گاهى هر كه مىرسيد براى او مىنوشت . عامل او در مكه عتاب بن اسيد ( عامل پيغمبر ) بود و او هم\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدر روزى كه ابو بكر وفات يافت درگذشت . گفته شده بعد از او وفات يافت . حاكم طائف هم عثمان بن ابى العاص و در صنعاء ( يمن ) مهاجر بن اميه و در حضرموت زياد بن لبيد انصارى بود . حكومت خولان هم به عهده يعلى بن منيه و فرماندارى زبيد ( قبيله ) و رمع ( محل در يمن ) بابى موسى ( اشعرى ) سپرده و فرماندهى لشكر همان محل هم بمعاذ بن جبل واگذار شده بود . در بحرين هم علاء بن حضرمى و در نجران ( محل مسيحيان در يمن ) جرير بن عبد اللّه بودند . عبد اللّه بن ثور هم عامل جرش و عياض بن غنم در دومة الجندل بودند . ابو عبيده و شرحبيل و يزيد ( بن ابى سفيان ) و عمرو ( بن عاص ) هر يكى فرمانده يك لشكر در شام بودند ولى ( در همان حين ) خالد بن وليد ( با موافقت همان امراء فرمانده سپاه شده بود . ( هنگام رسيدن خبر مرگ ابو بكر فرماندهى را به عهده گرفته كه خبر عزل او رسيد ) . نقش خاتم ابو بكر هم « نعم القادر اللّه » بود پدر او هم شش ماه پس از مرگ فرزند زيست و بسن نود و هفت سالگى درگذشت .\r\n\r\nبيان صفات و احوال ابى بكر\r\nابو بكر نخستين كسى بود كه اسلام آورد بر حسب گفته بعضى از مورخين كه شرح اختلاف آنها گذشت . ( اين يك مبحث مهم مذهبى مىباشد ولى مسلم است على اول كسى بود كه اسلام را قبول كرد و اهل تسنن و تشيع هم بر آن اتفاق دارند و خلاف آن مردود است و اختلاف در اين است كه على كودك بوده و ابو بكر مرد بالغ و مؤلف هم قبل از اين مقدم بودن على را ترجيح داده بود ) پيغمبر در حق او فرمود :\r\nهر كه را براى اسلام دعوت مىكردم دچار ترديد مىشد جز ابو بكر كه بدون تامل و ترديد اسلام را قبول كرد . آنچه از پيغمبر درباره ابو بكر و فضايل او روايت شده بسيار است مانند شهادت پيغمبر در حق او كه اهل بهشت است و او از آتش دوزخ عتق ( آزاد ) و مصون شده . همچنين اخبار ديگر كه مشعر بخلافت او مىباشد مانند\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاين حديث كه بيك زن گفته شده : « اگر بيائى و مرا نيابى نزد ابو بكر برو » و مانند اين حديث : بعد از من بابى بكر و عمر اقتدا ( و پيروى ) كنيد . ( نزد اهل تشيع مسلم و صحيح نيست ) بسيارى از اين قبيل روايات و احاديث بوده ( ! ) او با پيغمبر شاهد و ناظر جنگ‌هاى بدر و احد و خندق و ميدانهاى ديگر بوده . او هفت بنده را كه ( مسلمان شده ) دچار شكنجه و رنج شده بودند ( خريد ) آزاد نمود . بلال و عامر بن فهيره و زنيره و نهديه ( كنيز ) و فرزند او و كنيز بنى مؤمل و ام عبيس بودند هنگامى كه اسلام آورد داراى چهل هزار ( درهم ) بود كه همه را در راه پيشرفت اسلام انفاق نمود همچنين هر چه از سود بازرگانى بدست آورده بود در راه خدا بذل نمود چون مقام خلافت را احراز نمود شمشير خود را آخت و سوى ذى القصه ( محل تجمع دشمن ) تاخت على رسيد و زمام مركب او را گرفت و گفت : كجا مىروى اى خليفه پيغمبر ؟ من هر چه پيغمبر در روز احد به تو فرموده بود باز مىگويم : شمشير را بنيام باز گردان و ما را بفقدان خود سوگوار مدار به خدا سوگند اگر تو از ميان به روى اسلام نظام و انتظام نخواهد داشت . او برگشت و لشكر را سوق داد . او در سنح ( محل نزديك مدينه ) خانه داشت كه دارائى خود را در آن قرار داده ، در آنجا سكنى داشت تا وقتى كه بمدينه منتقل شد . به او گفته شد آيا بهتر اين نيست كه ما براى نگهدارى آن خانه و حفظ دارائى پاسبان بگذاريم گفت هرگز او هر چه در آن خانه داشت متدرجا صرف مسلمين مينمود تا هر چه داشت انفاق كرد و چون بمدينه نقل مكان كرد بيت المال در خانه خود قرار داد در زمان خلافت او معدن . بنى سليم پيدا و استخراج شد او در تقسيم غنايم و اموال ما بين مهاجرين اول اسلام و تازه مسلمانان تفاوت نمىگذاشت و با سويه تقسيم مىنمود . همچنين بنده و آزاد را يكسان مىدانست و مذكر و مؤنث را بالتساوى حق مىداد ( در بهره‌مندى ميان زن و مرد تبعيض نمىكرد ) به او گفته شد . بهتر اين است كه سوابق متقدمين از مسلمين را در نظر گرفته هر يكى را به اندازه سابقه و منزلت\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nخود بهره‌مند كنى ( نه بر حسب مساوات ) گفت : آنها اسلام را براى اجر و ثواب آخرت پذيرفته‌اند و خداوند در آن جهان به آنها مزد خواهد داد . اين جهان فقط براى تبليغ و هدايت است . او روپوشها ميخريد و ميان بيوه زنان توزيع و تقسيم مىكرد . چون ابو بكر درگذشت عمر رجال درست كار و امين را جمع كرده به حساب بيت المال پرداختند در حساب جز يك دينار كم و كاست نديدند آن هم كنار افتاده بود آنها همه درود بر ابو بكر گفتند . ابو صالح غفارى گويد : عمر شبانه بزندگانى يك زن كور رسيدگى مىكرد ( مساعدت مىكرد ) او را نگهدارى و پرستارى مىنمود . هر وقت نزد او مىرفت مىديد پيشاپيش او شخص ديگرى سبقت كرده كارهاى وى را انجام ميداد او كمين شد كه بداند آن شخص كيست كه بدين كار نيك مبادرت مىكند ابو بكر را ديد كه در خفا به كارهاى او رسيدگى ميكرد آن هم در زمان خلافت . عمر چون او را ديد گفت : بجان خود سوگند كه تو همان هستى . ( همان مردى كه كور را پرستارى مىكند ) ابو بكر هم گفت : فرزند حفص عمر است ( مقصود آفرين بر تو ) چون هنگام بدرود رسيد عائشه در حال نزع بر سر او ايستاد و گفت :\r\n لعمرك ما يغنى الثراء عن الفتى * اذا حشرجت يوما و ضاق بها الصدر \r\nبجان تو سوگند دارائى سودى نخواهد بخشيد اگر مرد دچار جان كندن شود و سينه او بر نفس او تنگ گردد . آيه قرآن :  « جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ »  بىهوشى مرگ به حق رسيد و آن اين است كه تو از آن پرهيز ميكردى و كنار مىگرفتى . گفت : « بعائشه » من به تو ديوارى را واگذار كرده بودم . من از آن نگرانم تو آن را بوارثين من برگردان آنها برادران و خواهران تو هستند . گفت ( عائشه ) دومى كيست ؟ ( چون يك خواهر بيش نداشت و او دو خواهر و دو برادر ياد كرده ) او فقط يك خواهر است كه اسماء باشد . ابو بكر گفت او در شكم مادر است كه دختر خارجه باشد مقصود زن ديگر خويش كه حامله بود و ام كلثوم\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرا بعد از مرگ او زائيد . سپس ابو بكر بعائشه گفت : ما از وقتى كه كار مسلمين را در دست گرفتيم يك دينار و يك درهم هم از مال آنها نخورديم ( نكاستيم ) ولى از جريش ( دانه خرد شده كه مقصود طعام مسلمين است ) تناول مىكرديم و از پوشاك خشن ( و كم بهاى ) آنها مىپوشيديم . ما از غنايم مسلمين چيزى جز اين بنده ( غلام كه بهره او شده ) و اين شتر و اين قطيفه ( روپوش ) چيزى بدست نياورده‌ايم اگر من مردم اينها را نزد عمر بفرست . چون او درگذشت عائشه آنها را نزد عمر فرستاد عمر آنها را ديد و سخت گريست تا اشك او بر زمين ريخت آنگاه گفت خداوند ابو بكر را بيامرزد كه ( بسبب درستكارى ) كار ما را سخت كرده و كسانى را كه جانشين او مىباشند سخت خسته خواهد كرد . اين جمله را تكرار كرد ( يعنى ما هم بايد از او پيروى كنيم و من دچار رنج درستكارى خواهم شد ) آنگاه هر چه گذاشته بود ( غلام و شتر و روپوش ) براى بيت المال تخصيص داد . عبد الرحمن بن عوف گفت سبحان اللّه تو ( بعمر ) از بازماندگان ابو بكر اين سه چيز بنده و شتر باركش و قطيفه تن پوشى را كه قيمت آن پنج درهم بيشتر نيست مىربائى چه ضرر دارد اگر آنها را بوارثين او برگردانى . عمر گفت بخداوندى كه محمد را بعثت نمود اين در كار ولايت ( خلافت ) من روا نمىباشد . چيزى كه ابو بكر ذمه خود را از آن برى مىكند هرگز من گناه آن را به گردن نمىگيرم . ابو بكر دستور داده بود هر چه در زمان خود از بيت المال براى مخارج ضرورى خود برداشته بود پس از وفات او از دارائى موروث او گرفته ببيت المال پس داده شود ، گفته شده : روزى همسر او درخواست حلوا از او نمود او نتوانست خواسته او را انجام دهد . او كوشيد كه اندك اندك از مخارج روزانه خود بكاهد تا توانست مبلغى براى تهيه حلوا فراهم كند سپس به او گفت : من مبلغى از مازاد مخارج اندوخته‌ام كه بتوانيم حلوا بپزيم\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nابو بكر آن مبلغ را از همسر خود گرفته ببيت المال پس داد و به او گفت : اين مازاد روزى ماست آنگاه به مقدار همان مبلغ از مخارج يوميه كاست و بسود بيت المال نگهداشت هر چه هم در گذشته گرفته بود به همان ميزان اضافه كه همسر او توانست بكاهد حساب كرد و از ملك و مال شخص خود گرفت و ببيت المال پس داد .\r\n( مؤلف گويد : ) به خدا سوگند اين منتهاى پرهيزگارى و تقوى مىباشد الحق سزاوار اين بود ( كه در خلافت ) حق تقدم و پيشوائى داشته باشد .\r\nخداوند از او خشنود باشد و او را هم خشنود نمايد .\r\nابو بكر در خانه خود نزد همسر خويش حبيبه دختر خارجه در سنح ( محل خارج از مدينه ) مدت شش ماه بعد از خلافت زيست نمود . او از آن خانه تا شهر پياده ميرفت گاهى هم سوار اسب خود مىشد . او نماز را در حال پيشنمازى ادا مىكرد و پس از اداى نماز عشا باز به خانه خود در سنح برميگشت ، اگر گاهى غيبت ميكرد عمر بجانشينى او پيشنماز مىشد . او همه روزه براى داد و ستد ( بازرگان و سمسار بود ) ببازار ميرفت و مشغول خريد و فروش مىشد . او گله گوسفند داشت كه گاهى شخصا چوپانى آن را بر عهده ميگرفت گاهى هم با گله‌هاى مردم و به عهده آنها واگذار مىنمود . او براى مردم و محض مساعدت با آنها شير گله آنها را هم ميدوشيد چون بمقام خلافت رسيد يكى از زنان ده گفت : ديگر او فرصتى نخواهد داشت كه گلهء ما را بدوشد ( براى ما ) او شنيد و گفت : آرى . بجان خودم سوگند من دوشيدن را ادامه خواهم داد تا گفته نشود كه ابو بكر بسبب مقام از اين كار استنكاف نموده . او همان كار دوشيدن و مساعدت مردم را ادامه داد . پس از شش ماه به شهر مدينه منتقل شد . پس از آن گفت : كار شخصى و بازرگانى من با كار مردم سازگار نيست . بايد براى كار خلافت مجرد شوم تا بتوانم به كار مردم رسيدگى كنم . او از كار داد و ستد خوددارى و مخارج خود را از بيت المال تأمين و دريافت مىنمود .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاو مخارج را روزانه ميگرفت و صرف عيال خويش مىكرد . يك سال هم براى حج و يك سال براى عمره مىرفت . براى مخارج او ساليانه شش هزار درهم معين و مقرر شده ، گفته شده : مخارج او به اندازه احتياج تامين شده بود . چون مشرف بر مرگ شد وصيت كرد كه زمين ملك خود را بفروشند و آنچه از بيت المال گرفته شده از قيمت آن بپردازند . او نخستين والى ( خليفه - سرپرست ) بود كه مسلمين براى مخارج او مبلغى معين كردند . او نخستين خليفه بود كه با زنده بودن پدر خويش بمقام خلافت رسيد . اول كسى هم بود كه نام قرآن را مصحف نهاد و نخستين كسى هم بود كه لقب خليفه را به او دادند .\r\n( زنيره ) بكسر زاء و نون تشديد شده ( عبيس ) بضم عين بىنقطه و باء يك نقطه مفتوح كه بعد از آن باء دو نقطه زير و سين بىنقطه ( منيه ) با نون ساكن و ياء دو نقطه زير\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nبيان خلافت عمر بن الخطاب\r\nچون مرگ ابو بكر فرا رسيد عبد الرحمن بن عوف را نزد خود خواند و گفت : عمر چگونه است ؟ به من بگو ؟ گفت : به خدا اى خليفه پيغمبر او بهتر و افضل از آنست كه تو بدانى ولى يك نحو خشونت و سختى دارد گفت : چنين است زيرا او مرا سست و دلنازك مىبيند ( مرا با خشونت خود تعديل مىكند ) اگر كار خلافت به او واگذار شود بسيارى از اخلاق خود را ترك خواهد كرد . من او را چنين امتحان كرده و چنين ديدم كه اگر من نسبت به كسى غضب مىكردم او با نرمى از او خشنود مىشد ( مرا تعديل مىكرد ) و اگر من سهل‌انگارى و نرمى مىكردم او سخت مىگرفت و خشونت مىكرد . آنگاه ابو بكر عثمان را نزد خود خواند و گفت : عمر را براى من وصف كن . عثمان گفت : باطن او از ظاهر بهتر است . ميان ما كسى نيست كه مانند او باشد . ابو بكر بهر دو ( عبد الرحمن و عثمان ) گفت : كسى از اين گفتگو آگاه نشود و شما هم چيزى مگوئيد . من اگر عمر را كنار بگذارم جز عثمان كسى را در نظر نمىگيرم . عمر هم مختار است كه اين كار كه عبارت از اداره امور شماست قبول يا رد كند . اى كاش من از تكاليف كار شما آزاد مىبودم و مانند كسانى كه درگذشتند باشم كه كار شما را به خود شما واگذار كرده باشم . طلحة بن عبيد اللّه هم بر ابو بكر\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nوارد شد و گفت : تو عمر را براى مردم خليفه كردى و حال اينكه با وجود تو مردم از او رنج مىبرند ؟ پس او اگر تنها بماند و تو نزد خداى خود رفته باشى چه كار خواهد كرد كه تو نزد خداوند از كارهاى او نسبت بمردم مسئول خواهى بود .\r\nخداوند از تو مؤاخذه خواهد كرد . ابو بكر گفت : مرا بنشانيد او را نشاندند ( سخت بيمار بود ) گفت : ( بطلحة ) تو مرا از خدا مىترسانى ؟ اگر من نزد خدا بروم خواهم گفت بهترين مردم ترا براى مردم دارى به كار تو وادار كردم . سپس ابو بكر عثمان را بخلوت دعوت كرد كه عهدنامه ( خلافت عمر ) را بنويسد گفت : بنويس :\r\nبسم اللَّه الرحمن الرحيم . اين عهدنامه ابو بكر است براى عموم مسلمين اما بعد :\r\nسپس به حال اغما خاموش شد . عثمان خودسرانه نوشت كه من ( ابو بكر ) عمر بن الخطاب را براى خلافت شما برگزيدم و از او بهتر نديدم كه خوبى را از شما دريغ داشته باشم ، سپس ابو بكر به هوش آمد . گفت هر چه نوشتى براى من بخوان .\r\nعثمان هم هر چه بقلم آمده بود خواند . ابو بكر تكبير نمود ( اللّه اكبر گفت ) و گفت :\r\nگويا تو ترسيدى بعد از مرگ من مردم دچار اختلاف شوند كه اين جمله را نوشتى و من در حال اغما بودم و تو بيم اين را داشتى كه هشيار شوم . عثمان گفت : آرى چنين است . ابو بكر گفت : خداوند به تو پاداش خوب بدهد و ترا بنام اسلام و اهل اسلام نكو بدارد چون عهدنامه نوشته شد ابو بكر دستور داد كه آن را در ملا عام بخوانند مردم را جمع كردند . ابو بكر عهدنامه را بغلام خود داد عمر هم همراه او بود .\r\nعمر كه رسيد بمردم گفت : هان گوش فرا داريد كه خليفه پيغمبر در نصيحت و تربيت شما مجاهده كرد و چيزى فرونگذاشته . مردم هم آرام گرفته گوش دادند . چون آن نامه را خواند همه شنيدند و اطاعت نمودند . ابو بكر هم خود در آن اجتماع حاضر شد و گفت : آيا از اين خشنود هستيد كه من چنين كسى را براى خلافت شما برگزيده‌ام ؟ ما يكى از خويشان خود را اختيار نكرديم ، به خدا من بسيار\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكوشيدم كه براى شما كار خوب با يك اعتقاد خوب فراهم كنم . آنها هم گفتند : ما شنيديم و اطاعت كرديم . سپس ابو بكر عمر را نزد خود خواند و او را نصيحت كرد كه پرهيزگار و خداپرست باشد سپس گفت : اى عمر خداوند در شب يك حق دارد كه انجام آن را در روز نمىپذيرد و در روز هم حقى دارد كه انجام آن را در شب قبول نمىكند . او نافله ( مستحب ) را قبول نمىكند مگر بعد از اداء فريضه ( واجب ) ( مقصود از كار شب و روز هم انجام كار بوقت خود و هم براى هر وقتى كارى واجب هست كه تأخير آن و در غير موقع روا نمىباشد ) اى عمر بدان كه كفهء ترازوى كسى روز قيامت سنگين مىشود كه به حق عمل كرده باشد ( متاعى از حق فراهم كرده و به ميزان حساب بگذارد كه آيه قرآن است ) . ترازوى عدل هم در روز قيامت فقط در خور كار حق است كه بدين رجحان مىپذيرد . اى عمر آيا چنين نيست و تو چنين نمىبينى و نمىدانى كه آنهايى كه كفه ترازوى اعمال آنها سبك شده باطل را به كار برده‌اند .\r\nكفهء آنها با باطل سبك شده . آرى چنين است هر ميزانى كه باطل در او باشد بايد سبك و كم وزن باشد ( ارج نداشته باشد كار نيك ندارد ) اى عمر آيا مىدانى كه آيه رفاه و سختى يا آيه سختى و رفاه براى اين نازل شده كه شخص مؤمن پرهيزگار و نكوكار باشد ؟ به چيزى ميل نكند كه خداوند آن را نپسندد . و از چيزى ترسد كه وجود خود را از دست بدهد ( مقصود از آيه سختى و رفاه اين آيه است . ان مع العسر يسرا - كه با سختى رفاه و گشايش آمده ) . اى عمر آيا نمىدانى كه خداوند مردم دوزخى را بچه زشتى و بدكارى وصف نموده . اگر آنها را بخاطر آرى با خود خواهى گفت : اميدوارم كه من يكى از آنها نباشم . خداوند اهل بهشت را هم با كارهاى خوب آنها ستوده كه اگر كار زشت ناچيزى هم از آنها سر زده باشد از آنها عفو فرموده . اگر تو آنها را ياد كنى خواهى گفت : كار من نسبت به كارهاى خوب آنها چگونه و چه اندازه است . اگر پند مرا بپذيرى و به وصيت من عمل كنى بايد بدانى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكه ناديده در نظر تو پسنديده‌تر از آنچه حاضر است نباشد كه مرگ حاضر است و بايد هميشه مرگ را در نظر داشته باشى و بهتر و نزديك‌تر از آنچه نديده و نسنجيده باشى بدانى و بينديشى . تو از مرگ نمىتوانى بگريزى . چون ابو بكر وفات يافت عمر بر منبر رفت و خطبه نمود و بمردم گفت : ملت عرب مانند شتر خوددار و در عين خوددارى مطيع است هر كه مهار او را بگيرد بدنبال او مىرود ولى از تحمل ضرب تازيانه خوددارى مىكند . اين شتر ( ملت عرب ) بايد بقائد خود كه زمام را در دست دارد توجه كند و او را بشناسد و بداند چه كسى او را مىكشد و سوق مىدهد . من به خداوند كعبه سوگند ياد مىكنم كه شما را به راه راست سوق خواهم داد نخستين نامه كه نوشت فرمان عزل خالد و نصب ابو عبيده بفرماندهى سپاه خالد بود زيرا او در زمان ابو بكر نسبت بخالد خشمگين و بد بين بود كه واقعه بن نويره را برپا كرده بود ( شرح آن گذشت كه با غدر و خيانت او را كشت و زنش را ربود ) همچنين جنگهاى ديگر او ( خود سرى او ) اول سخنى هم كه به زبان آورد عزل خالد بود . او گفت : هرگز خالد را به هيچ كارى نخواهم گماشت . بابى عبيده هم نوشت كه اگر خالد خود را تكذيب ( بگناه و زشت كارى خود اعتراف كند ) به حال فرماندهى باشد و گر نه تو بر او و سپاه او امير هستى . تو بايد عمامه او را از سر بردارى ( تحقير كنى ) مال او را هم تقسيم كنى . خالد هم در اين كار با خواهر خود فاطمه مشورت كرد خواهر او گفت : به خدا عمر ترا دوست ندارد . او ميخواهد تو خود را تكذيب و دروغگو معرفى كنى و پس از رسوائى ترا عزل خواهد كرد . خالد سر فاطمه را بوسيد و گفت : تو راست مىگوئى آنگاه از تكذيب خويش ( اعتراف بگناه و طلب عفو ) خوددارى كرد . ابو عبيده هم دستور داد كه عمامهء او را از سر بردارند ( بلال غلام پيغمبر آن را از سر او گرفت ) و اموال او را تقسيم كنند . بعد از آن خالد بر عمر در مدينه وارد شد . گفته شده او در شام ماند و اين روايت بايد صحيح باشد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبيان فتح دمشق\r\nگفته شده چون خداوند اهل يرموك ( روميان در ميدان يرموك ) را دچار شكست و فرار نمود . شروع بتقسيم غنايم و دادن نفله ( غنيمت خاصه ) نمودند . اهل واقوصه ( دشتى فراخ در شام كه گريختگان روم در آن جمع شده و مسلمين بر آنها هجوم برده همه را كشتند و چون در تعقيب روميان از ميدان يرموك دور شده بودند هنگام مراجعت بهره خود را دريافت كردند ) مراجعت نمودند . خمس غنايم هم فرستاده شد ( بمدينه ) . پيك و نماينده ( براى بشارت ) پياپى روانه شد ، ابو عبيده ( كه تازه فرمانده شده بود ) بشير بن كعب حميرى را را امير يرموك نموده خود براى تعقيب گريختگان شتاب كرد كه نمىدانست آيا آنها بفرار خود ادامه مىدهند يا باز در يك محل براى جنگ جمع مىشوند او سپاه را تا محل صفر كشيد . خبر رسيد كه روميان در محل فحل جمع شده‌اند و نيز خبر ديگر رسيد كه اهل حمص به يارى اهل دمشق شتاب كرده‌اند او متحير بود كه آيا اول بجنگ روميان فحل كه در اردن بودند بپردازد يا بنبرد اهل دمشق مبادرت كند بعمر نوشت و از او دستور خواست عمر به او فرمان داد كه اول بجنگ اهل دمشق اقدام كند و گفت : سوى دمشق سرازير شويد كه سنگر شام دمشق است و دمشق پايتخت و مركز پادشاه آنهاست در عين حال هم يك عده سوار در قبال روميان فحل قرار دهيد كه آنها را سرگرم و مشغول نبرد\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكنند ( مبادا به يارى اهل دمشق بپردازند ) اگر دمشق را فتح كرديد سپاه را بميدان فحل سوق دهيد و اگر فحل را هم گشوديد باتفاق خالد سوى حمص برويد . امارت اردن و فلسطين را هم بشرحبيل بن حسنه و عمرو واگذار كنيد . ابو عبيده هم ( بدستور عمر گروهى از مسلمين را سوى فحل روانه كرد . ( در تاريخ طبرى نام ده تن از ياران آمده كه هر يكى فرمانده گروهى بودند ) . چون نزديك قرارگاه روميان شده رحل افكندند . روميان هم آب را از يك موضع خاصى جارى كردند كه آن آب گرداگرد آنها مانند سنگر احاطه كرد ( كه مسلمين را از هجوم منع كند و بزيان آنها انجام گرفت ) آنها نخستين مردمى بودند كه در فحل محاصره شدند و اهل شام هم محصور شدند . ( اهل فحل با آبى كه خود باز كرده و اهل دمشق با لشكر اسلام ) ابو عبيده گروهى از سپاهيان را ميان حمص و دمشق قرار داد . گروه ديگرى را هم ميان دمشق و فلسطين فرستاد ( كه از دو جهت مختلف مراقب باشند ) ابو عبيده باتفاق خالد به طرف دمشق رفتند . فرمانده دمشق هم نسطاس بود . ابو عبيده يك طرف شهر را محاصره كرد و خالد طرف ديگر . و قسمت سيم را بعمرو واگذار كردند ( كه شهر از سه طرف محصور شد ) هرقل هم نزديك حمص بود مسلمين دمشق را مدت هفتاد روز محاصره نموده و منجنيق را ( سنگ افكن مانند توپ كنونى ) بر حصار به كار بردند . خود هم متدرجا نبرد كنان پيش مىرفتند و دايره را تنگتر مىكردند . محصورين بتنگ آمده منتظر مدد و نجات بودند . سواران هرقل ( هراكليوس ) هم به يارى آنها تاختند ولى سواران اسلام كه قبل از آن در راه حمص قرار داشتند راه را بر آنها گرفتند . اهل دمشق خوار و زبون و نا اميد شدند . مسلمين هم بر اميد و دليرى خود افزودند . اتفاقا براى بطريق ( فرمانده كل روميان ) فرزندى متولد شد براى ولادت او جشنى گرفت . سپاهيان مراكز دفاع خود را ترك گفته در جشن شركت نموده خوردند و نوشيدند . هيچ يك از مسلمين هم مطلع نشد كه مراكز دفاعى و\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nسنگرهاى آنها خالى شده فقط خالد كه هميشه بيدار و هشيار بود و همواره لشكر خود را بيدار و آماده كارزار مىكرد . اخبار آنها را هم دم بدم تجسس و مراقبت مىكرد .\r\nجواسيس و ديده‌بانان او به كارهاى خود ادامه مىدادند و او به كار خود سخت دلگرم و با عزم و دلير و كنجكاو بود . او نردبانهائى از طناب و قلابها و كمندها را آماده كرده بود كه هنگام فرصت بر ديوار بالا روند . چون شب فرا رسيد او با گروهى از لشكريان خود كه قعقاع بن عمرو و مذعور بن عدى و مانند آنها ( از دليران جنگ آزموده ) حصار را قصد نمود و بلشكريان گفت : اگر ندا و صداى تكبير را از بالاى حصار شنيديد سوى ما شتاب كنيد و به طرف در هجوم ببريد . آنگاه خود و برگزيدگان پاى ديوار رفتند و كمند و نردبان و حلقه‌ها و قلابها را بر كنگره ديوار انداختند و بكنگره بند كردند . فقط دو كمند بكنگره گير كرد كه قعقاع بيكى و مذعور به ديگرى آويختند . بعد از آن كمندهاى ديگر را از بالا بستند و محكم كردند و خالد با گروهى بالا رفتند و از برج در داخل شهر سوى در هجوم بردند هر كه در پيرامون در دفاع ميكرد بدست خالد و اتباع او كشته شدند . آن برج بزرگترين و استوارترين برجها بود و آب و ذخاير بسيار در آن بود پس از هجوم خالد به طرف دروازه فرمان داد كه تكبير كنند سپاهيان خالد كه آماده بودند همه لبيك گفتند و يكباره به طرف دروازه هجوم بردند كه خالد باز كرده بود و باز هم بسبب فزونى مهاجمين با كمند از بالاى برج مىرفتند و به داخل شهر فرود مىآمدند . خالد تمام مدافعين دروازه و دربانان را كشت . سپاهيان و مردم شهر كه غافل گير شده بودند شوريدند و از وضع و حال خبر نداشتند . هر دسته بدسته ديگر از دشمن آويختند ولى خالد در را گشوده و راه هجوم عام را باز كرده بود هر كه را از روميان مىديدند مىكشتند چون روميان حال را بدين منوال ديدند از جهت ديگر پيغام صلح بابى عبيده دادند و او قبول كرد . روميان از طرف ديگر دروازه را براى ابو عبيده باز كردند و از او خواستند كه آنها را حمايت كند ( در قبال خالد ) .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nهر لشكرى هم كه در طرف خود بمحاصره مشغول بود با صلح داخل گرديد و دروازه از هر طرف باز شده بود فقط خالد با نيروى خود جنگ كنان داخل و با سرداران ديگر روبرو گرديد . او و سپاهيان خود مىزدند و مىكشتند و مىربودند و سرداران ديگر مردم را آرام ميكردند و دلدارى ميدادند . بعد از آن قسمت فتح شده خالد هم مشمول صلح گرديد و همه آرام گرفتند . غنايم را هم تقسيم نمودند . بهره كسانى كه در محل بوده يا در اطراف مشغول محافظت بودند معين و محفوظ گرديد ( كسانى كه غايب بودند از غنايم بالسويه بهره‌مند شدند ) ، تمام سپاهيان فحل و حمص و پاسداران شريك بوده و سهم آنها نگهدارى شد . ابو عبيده نامه براى عمر نوشت و مژده فتح را داد كه ناگاه نامه عمر رسيد كه بابو عبيده دستور داده لشكرى براى يارى سعد بن وقاص بعراق روانه كند .\r\nابو عبيده لشكر بفرمانده هاشم بن عتبه مرقال فرستاد : هر كه از آن عده ( كه از عراق آمده بودند ) كشته شده بود بجاى او از عده خود برگزيد و تكميل نمود اشتر ( مالك اشتر ) هم ميان آنها بود ابو عبيده هم با سپاه خود ميدان فحل را قصد نمود .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nبيان جنگ فحل\r\nهمين كه فتح دمشق انجام گرفت ابو عبيده سوى فحل ( مركز تجمع روميان كه وصف آن گذشت ) لشكر كشيد . يزيد بن ابى سفيان را با سواران خود بامارت منصوب و مستقر نمود ( آغاز حكومت بنى اميه در شام ) . خالد را هم بفرماندهى مقدمه لشكر فرستاد . شرحبيل را هم امير ساير لشكريان نمود . در دو جناح ( راست و چپ ) هم يكى ابو عبيده و ديگرى عمرو بن عاص فرمانده بودند . ضرار بن ازور سردار سواران و عياض بن غنم فرمانده پيادگان بودند . روميانى كه در فحل لشكر زده بودند از آنجا به محل بيسان منتقل شده و در آنجا آماده كارزار بودند . شرحبيل با عده خود در فحل لشكر زدند كه ما بين او و روميان آبى بود كه خود روميان براى حراست خويش انداخته بودند كه گل و آب مانع شتاب باشد . بعمر نوشتند كه وضع چنين است و خود هم قصد ترك آن محل را نداشتند ( از بيم يا براى احتياط ) منتظر جواب و دستور عمر شده بودند . آنها قادر بر آغاز جنگ نبودند و بسبب فزونى گل و لاى نمىتوانستند از جاى خود حركت كنند . عرب هم آن جنگ را ذات الروغه و بيسان و فحل مىناميدند ( بنام سه محل ) . مردم بانتظار دستور و پاسخ عمر از مبادرت بحمله خوددارى مىكردند ناگاه روميان احساس آنها را تحريك كردند زيرا براى نبرد از جاى خود جنبيده قصد داشتند مسلمين را غافل گير كنند . آنها هجوم بردند ولى مسلمين هشيار و آماده\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nجنگ بودند زيرا شرحبيل شب و روز هشيار و حاضر السلاح و آماده كارزار بود ( با لشكر خود ) چون بر مسلمين هجوم نمودند مسلمين به آنها مهلت نداده بمقابله و مقاتله پرداختند آن شبيخون و هجوم ناگهانى كه شب رخ داده بود تا آخر روز ديگر كشيد چون ظلمت شب فرا رسيد روميان پيروز نشده سرگردان و حيران شدند ناگزير تن بفرار دادند فرمانده آنها صقلار و معاون او نسطوس بىپا شدند مسلمين هم يك نحو پيروزى و ظفر تشفى بخش بدست آوردند آنگاه روميان را تعقيب كردند روميان هم راه را گم كرده دچار گل و وحل شدند . همه در گل فرو ماندند و مسلمين به آنها رسيدند كه آنها قادر بر دفاع از خود نبودند و هر دستى كه به آنها مىرسيد كار خود را بدون مانع انجام مىداد . آنها را با نيزه‌هاى خود نيزه پيچ كردند ، گريز از جنگ در فحل رخ داد ولى قتل عام در محل رداغ واقع شد . روميان كه عده آنها هشتاد هزار بود همه كشته شدند مگر چند تن كه نتوانستند بگريزند خداوند كار مسلمين را در حال كه خود حيران و ناتوان بودند بدين پيروزى انجام داد كه جنگ را اكراه داشتند ( و بسبب فزونى گل و وحل محصور و قادر بر حركت نبودند و همان گل و بال روميان گرديد ) آنها از آبى كه روميان انداخته و گلى را كه براى منع هجوم ايجاد نموده مىترسيدند كه عاقبت خود روميان گرفتار كار خود گرديدند و اين بزرگترين مساعدتى بود كه براى مسلمين پيش آمد . خداوند به آنها صبر داد كه با تأمل و خوددارى بتوانند هشيار و پايدار باشند . اموال آنها را بغنيمت ربودند و ما بين خود قسمت نمودند ابو عبيده با خالد و همراهان خود ( لشكريان ) سوى حمص روانه شدند . يكى از كسانى كه در اين جنگ كشته شدند سائب بن حارث بن قيس بن عدى سهمى بود كه او يك نحو يارى و صحبت با پيغمبر داشت .\r\n( فحل ) بكسر فاء و سكون حاء بىنقطه كه در آخر آن لام است .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبيان فتح حومه دمشق و كنار دريا\r\nچون يزيد بن ابى سفيان بامارت دمشق برگزيده شد و ابو عبيدة روانه فحل گرديد يزيد شهر صيدا و عرقه و جبيل و بيروت را قصد نمود كه در ساحل دريا واقع شده . معاويه برادر او هم فرمانده مقدمه لشكر بود كه آن شهرها را به آسانى گشود و بسيارى از مردم آن سامان را تبعيد نمود . معاويه خود شخصا عرقه را فتح كرد آن هم در زمان امارت برادر خود يزيد ، روميان بعد از آن در خلافت عمر سواحل دريا را باز تصرف نموده بر آنها چيره شدند و تا زمان خلافت عثمان اين تصرف بود كه معاويه آنها را قصد نموده از تصرف آنان گرفت معاويه در سواحل پاسگاهها ساخت و بعضى سنگرها را ترميم كرد و نگهبانانى كه در آنجا مستقر شده بودند همه را ملك و مال داد ( كه بتوانند پايدارى و دفاع كنند ) و معاويه سفيان بن مجيب ازدى را بطرابلس فرستاد كه در آنجا سه شهر بهم پيوسته بود . بعد از آن در مرج ( مرز ) قلعه سفيان معروف شد . سفيان آن شهرها را از طريق بحر و بر محصور و مسدود و خواربار را از آنها منع نمود چون محاصره آنان سخت شد مردم در يكى از قلاع سه‌گانه ( سه شهر ) جمع شده بپادشاه روم پيغام داده از او مدد خواستند يا اينكه براى نجات و فرار آنها چند كشتى بفرستد كه آنها از طريق دريا بگريزند . پادشاه روم هم كشتىهاى بسيار و متعدد فرستاد و آنها شبانه سوار كشتىها شده گريختند . بامدادان سفيان\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكه خود و جنگجويان همه در يك قلعه آرميده بودند چشم گشود ديد كه قلعه‌ها از مدافعين تهى شده .\r\nاو وارد قلعه شد و خبر فتح را بمعاويه داد . معاويه او را با يهوديان محل در آن قلاع سكنى داد . اين همان محل است كه امروز ( زمان مؤلف ) بندر مىباشد . عبد الملك بن - مروان هم بر قلاع آن افزود ولى مردم آن شوريدند و عصيان را اعلان نمودند تا آنكه فرزند او در زمان خلافت خود آن را گشود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nفتح بيسان و طبريه\r\nچون ابو عبيده از فحل سوى حمص لشكر كشيد شرحبيل را با لشكر خود به محل بيسان فرستاد . با مردم آن محل نبرد كرد و بسيارى از آنها را كشت سپس با آنها بمانند شروط صلح دمشق صلح نمود و تسليم آنها را پذيرفت ابو عبيده اعور را هم بطبريه فرستاده بود كه او آن شهر را محاصره كرد و مردم شهر هم بمانند صلح دمشق تن دادند يكى از شروط اين بود كه مسلمين با آنها در خانه‌هاى آنها منزل كنند و آنها قبول كردند سران سپاه و سواران در خانه‌ها جا گرفتند . مژدهء فتح و ظفر را بعمر نوشتند ابو جعفر ( طبرى ) گويد : در تاريخ اين جنگها و پيروزيها اختلاف است كه كدام يك از آن شهرها زودتر گشوده شده . آنچه را كه ما نقل نموديم گفته بعضى از مورخين است برخى همچنين گويند كه چو گريختگان اجنادين ( محل ) در فحل جمع شدند مسلمين آنها را قصد كرده پيروز شدند و گريختگان بعد از واقعه فحل بدمشق پناه بردند كه فتح دمشق بعد از جنگ فحل بود كه مسلمين دمشق را محاصره و فتح نمودند در آن هنگام بود كه نامه عمر مبنى بر عزل خالد و نصب ابو عبيده بفرماندهى كل رسيد كه زمان محاصره دمشق بود ( تا كار جنگ را پايان داد ) چون فتح دمشق ( بدست خالد )\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nانجام گرفت ابو عبيده خبر عزل او و نصب خود را داد . صلح هم بنام خالد انجام گرفت ( اين دليل نهايت اخلاص و ايمان سرداران است كه ابو عبيده نخواست پيروزى خالد را بنام خود بدارد ) ، واقعه فحل در ماه ذى القعده سنه سيزده ( هجرى ) و فتح دمشق در رجب سنه چهارده بود . گفته شده جنگ يرموك در سنه پانزده رخ داد كه بعد از آن با روميان جنگى واقع نشد اين اختلاف بسبب نزديكى وقايع تاريخ رخ داده است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nبيان احوال مثنى بن حارثه و ابو عبيد بن مسعود\r\nپيش از اين خبر ورود مثنى بن حارثه شيبانى را از عراق بمدينه نزد ابو بكر و سفارش و تأكيد ابى بكر بعمر نسبت به يارى و مبادرت بارسال لشكر بمساعدت او نوشته بوديم . بامدادان كه در شب آن ابو بكر درگذشته بود عمر مردم را براى تجهيز و يارى مثنى بن حارثه شيبانى دعوت نمود و آن قبل از نماز فجر ( سحرگاه ) بود . او با مردم مدت سه روز بيعت مىنمود ( بيعت مىگرفت ) هيچ كسى براى جنگ ايران آماده نمىشد و سوى ايران نمىجنبيد زيرا از قدرت و شوكت ايرانيان و تسلط آنها بر ملل جهان سخت بيمناك بودند و از مقابله با ايرانيان اكراه و ترس داشتند روز چهارم كه عمر مردم را دعوت و بيعت و تشويق براى جنگ عراق مىنمود نخستين كسى كه اجابت كرد ابو عبيد بن مسعود ثقفى پدر مختار ( مشهور ) بود و بعد از او سعد بن عبيدة انصارى و سليط بن قيس كه از مجاهدين بدر بود بعد از اين چند تن مردم اقبال نمودند . مثنى بن حارثه گفت : اى مردم اين جبهه را سخت و هولناك مپنداريد زيرا ما قسمت خرم كشور ايران ( عراق ) را گشوديم و اكنون بيشتر قسمت سواد ( حاصلخيز عراق ) كه بهترين بلاد است در دست ماست ما مملكت را با آنها قسمت كرديم و هر چه خواستيم از آنها ربوديم و بر آنها دلير و زبردست شديم و انشاء اللّه بعد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاز اين هر چه بخواهيم بدست خواهيم آورد . مردم گرويدند و گرد آمدند . بعمر گفته شد يكى از مسلمين سابقه دار از مهاجرين يا انصار بر آنها بگمار . گفت : هرگز .\r\nبه خدا چنين نخواهم كرد خداوند كسانى را بلند كرد كه در اجابت دعوت سبقت و مبادرت كرده‌اند . اگر بعضى از مسلمين سابقه‌دار تساهل و تكاهل كنند و ديگران استقبال و مبادرت نمايند آنانى كه زودتر به اين كار توجه كرده آماده كارزار شوند مقدم هستند و آنها حق رياست و امارت را دارند . به خدا سوگند هيچ كسى را فرمانده آنها نمىكنم مگر نخستين كسى كه دعوت بسيج را اجابت نمود . او سه تن دعوت نمود . ابو عبيد و سعد و سليط . به دو شخص اخير گفت : اگر شما اى دو مرد بر اين شخص ( ابو عبيد ) سبقت مىكرديد يكى از شما را بامارت منصوب مىكردم آنگاه سابقه و مجاهدت شما تأثير خود را مىبخشيد . آنگاه ابو عبيد را فرمانده سپاه نمود و به او تأكيد كرد كه مشورت و راى ياران پيغمبر را پذيرفته به آن عمل كند و آنها را در فرماندهى خود شريك نمايد به او گفت خود نيز بعقيده خود منفرد مباش و در هيچ كارى تسريع مكن مگر آنكه خوب تفكر و تحقيق كرده باشى . من باكى از اين نداشتم كه سليط را فرمانده شما كنم ولى چون او متهور و سوى جنگ زود شتاب مىكند ترسيدم كه اعراب را زودتر تباه و نابود كند زيرا براى حفظ عرب بهتر از اين نيست كه كسى گماشته شود كه خوددار و بردبار باشد . سپس او را نسبت بسپاه خود سفارش كرد كه چگونه لشكردارى كند . بنابر اين فرستادن ابو عبيد با سپاه نخستين سپاهى بود كه عمر براى جنگ تجهيز نمود . بعد از ان يعلى بن اميه را سوى يمن فرستاد كه اهل نجران را تبعيد و طرد كند زيرا پيغمبر چنين وصيت فرمود كه در جزيرة العرب دو كيش نباشد . ( املاك آنها را خريد و آنها را بهر محلى كه خواستند منتقل نمود )\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nبيان واقعه نمارق\r\nابو عبيد ثقفى و سعد بن عبيد و سليط بن قيس انصارى و مثنى بن حارثه شيبانى كه يكى از فرزندان هند بود از مدينه روانه شدند . عمر بمثنى فرمان داد كه با مقدمهء لشكر پيشاپيش برود تا ديگر فرماندهان و ياران برسند بفرماندهان هم دستور داد كه از مرتدين كسانى را به يارى خود دعوت كنند كه اسلام آنها محرز و خوب باشد آنها بدان دستور عمل نمودند مثنى هم بحيره رسيد . ايرانيان هم بعد از فوت شهر براز ( پادشاه ) گرفتار اختلاف و كشاكش بودند تا آنكه بر انتخاب شاپور بن شهريار بن اردشير متفق شدند ولى آزرميدخت بر او شوريد و او را كشت . فرخزاد را هم كشت ( پدر رستم ارمنى فرمانده كل ) .\r\nاو بر اورنگ نشست او شهبانوى دادگر بود كه مردم را بآرامش و صلح دعوت كرد . شهبانو نزد رستم فرستاد و او را فورا نزد خود خواند او فرمانده سپاه خراسان بود چون سوى پايتخت جنبيد بهر جا كه رسيد و لشكرى تابع آزرميدخت ( قاتل پدر او ) ديد آن را تباه كرد تا آنكه وارد مدائن گرديد كه در آنجا با سپاه آزرميدخت تحت فرماندهى سياوخش ( سياوش ) جنگ نمود ، سياوخش و شهبانو آزرميدخت را در مدائن محاصره نمود سپس پايتخت را گشود و سياوخش را كشت و چشم\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآزرميدخت را كور كرد . او را خلع و پوران را بپادشاهى نصب نمود پوران او را باصلاح حال ايرانيان وادار كرد . از سستى و اختلاف و پراكندگى مردم و فرار فرماندهان از ميدان جنگ هم نزد او شكايت كرد . با او شرط كرد كه اگر اوضاع را سامان دهد مدت ده سال او را فرمانده كل نمايد و بعد از آن اگر وارثى مذكر براى خاندان خسرو پيدا شود او را بر تخت بنشاند و اگر پسرى پيدا نشود شاهنشاهى بزنان سپرده شود . رستم گفت : من فرمانبردار و مطيع هستم هيچ اجر و مزد و مقام هم نميخواهم . پوران گفت : فردا باز نزد من بيا . روز بعد باز نزد ملكه رفت . او مرزابانان ( بزرگان و سرداران كه مرزبان هم خوانده مىشوند ) را نزد خود خواند به آنها فرمان داد كه همه بايد مطيع رستم باشند . بر سر رستم هم تاج ( نشان فرمانده كل ) نهاد . تمام ايران تحت قدرت او درآمد و آن قبل از ورود ابو عبيد بود .\r\nرستم هم كاردان و آگاه بود . بعضى به او گفتند : چگونه اين كار را قبول كردى و حال اينكه عاقبت بد آن را مىدانستى ؟ گفت : حب جاه و جلال و طمع بمقام ارجمند باعث شد ( كه اين خطر را بپذيرم ) . پس از يك ماه ( از انتصاب رستم ) ابو عبيد وارد شد ( بعراق ) رستم بدهقانان نوشت كه در قبال او بشورند . براى هر دهى هم يك نماينده و مبلغ فرستاد . كه مردم را بشوراند كه با مسلمين بستيزند . جابان را ( سردار ) بفرات به محل بادقلى فرستاد . نرسى را هم سوى كسكر روانه كرد بهر دو هم يك روز معين را دستور داد جنگ كنند ( از دو جهت ) لشكر رزم را هم براى مقابله مثنى روانه كرد . مثنى آگاه شده تمام افراد پاسگاهها را يك جا جمع نموده آماده كارزار گرديد . جابان شتاب كرده در نمارق لشكر زد . دهقانان هم جنبيدند و از هر طرف جمع شده بر نبرد تصميم گرفتند . برزگران و مردم ده‌نشين فرات همه از بالاى رود تا پائين آن از محل خود خارج و آماده جنگ شدند مثنى هم از سوى خفان ( محل معروف ) روانه شد تا از عقب غافلگير نشود او در آنجا لشكر زد تا\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nابو عبيد رسيد . چون سپاه ابو عبيد رسيد مدت چند روز به قصد استراحت آرميد . عده بسيارى هم گرد جابان تجمع نمودند و او نمارق را براى جنگ برگزيد . ابو عبيد هم براى نبرد او را قصد نمود .\r\nمثنى را هم براى فرماندهى سواران انتخاب كرد . فرماندهى دو جناح جابان هم اين دو سردار بودند : جشنس ماه و مردانشاه . جنگى سخت رخ داد و ايرانيان شكست خورده تن بفرار دادند جابان هم گرفتار شد مطر بن فضه تميمى او را اسير كرد . مردانشاه را هم اكتل بن شماخ عكلى اسير كرد و كشت . اما جابان مطر را فريب داده گفت : آيا ميل دارى كه به تو دو غلام ساده ( با مرد تعبير كرده ) به تو بدهم كه در انجام كار تو سبك و كاربر باشند ؟ همچنين فلان چيز و فلان مال ؟ او فريب خورد و قول آزادى او را داد چون نزد ابو عبيد رفتند به او گفتند : اين جابان و فرمانده كل است او را بكش . گفت : هرگز من از خدا مىترسم زيرا يك مرد مسلمان به او امان داده چگونه من نقض عهد او را بكنم . مسلمين هم در عهد و در يارى و دوستى و همكارى مانند يك تن هستند . هر فردى از آنها هر عهدى كه كرد ديگران بانجام آن ملزم هستند . به او گفته شد او ملك ( امير و فرمانده كل و از ملوك الطوائف است ) گفت : باشد كه من هرگز غدر و خيانت نمىكنم . او را رها كردند . مسلمين گريختگان را پى كردند تا بلشكرگاه نرسى ( فرمانده ديگر ) رسيدند بسيارى از آنها را كشتند ( اكتل ) بفتح همزه و سكون و كاف و فتح تاء دو نقطه بالا و در آخر لام است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nبيان واقعهء سقاطيه در كسكر\r\nگريختگان در كسكر به يكديگر پيوستند . در آنجا نرسى پسر خاله پادشاه بود او مالك خرماى نرسيان بود كه يك نوع خرماى مخصوص پادشاه بود تنها او يا كسانى كه نزد او مقرب بودند از آن خرما تناول ميكردند . نرسيان هم بغرس نخل و مواظبت آن اشتغال داشتند .\r\nآنانى كه بفرار تن داده بودند گرد نرسى تجمع نمودند كه او نيز داراى لشكر مجهز بود . ابو عبيد پس از فتح نمارق از همانجا نرسى را قصد نمود تا وارد كسكر شد كه نرسى در آنجا مقيم بود . مثنى هم به همان حال بود كه در نمارق جنگ را پايان داده بود كه آماده و مجهز و هشيار بود . فرمانده دو جناح راست و چپ نرسى دو سردار كه هر دو فرزند دائى ( خال ) پادشاه بودند يكى بندويه و ديگرى تيرويه هر دو فرزند بسطام بودند . مردم باروسما و زواى هم در سپاه نرسى بودند . چون خبر شكست ايرانيان بملكه پوران و سپهسالار او رستم رسيد و دانستند كه جابان مغلوب شده جالينوس را براى فرماندهى نزد نرسى فرستادند كه در آن هنگام جنگ آغاز نشده بود ولى ابو عبيد كار را تدارك كرده زود سوى آنها شتاب نمود كه به محلى معروف بسقاطيه رسيد و در آنجا نبرد را شروع كرد كه دشت ساده بود . جنگ سختى رخ داد و نتيجه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nآن فرار نرسى و شكست ايرانيان بود . مسلمين لشكر و لشكرگاه و ملك و زمين او را گرفتند ابو عبيد طعام بسيارى آماده ديد آن را باعراب داد . خرماى نرسى ( مخصوص شاه ) را بدست آوردند و به او نوشتند كه خداوند طعام مخصوص پادشاهان را روزى ما فرمود و ما خواستيم شما هم آن را چشيده نعمت و فضل خداوند را شكر نمائيد . ابو عبيد در آنجا اقامت و مثنى را سوى باروسما روانه نمود همچنين والق را بزوايى و عاصم را بنهر جور فرستاد كه هر دو سردار ايرانيان را در دو محل مزبور پراكنده كردند .\r\nفروخ ( فرخ ) و فراوندا هر دو ( سردار ) از طرف مردم باروسما و زوايى ( دو محل ) و كسكر فورا جزيه دادند و آنها را از تعرض مصون داشتند ولى مسلمين اهل زندورد ( نه زندرود ) و جاهاى ديگر را اسير و ديار آنها را ويران نمودند . ( كه جزيه نداده بودند ) . ولى فروخ ( فرخ ) و فراونداذ هر دو خردمندانه رفتار كرده طعام نزد ابو عبيد بردند كه انواع خوراكهاى پخته و خام بود ( علاوه بر جزيه ) ابو عبيد گفت : شما ( دو سردار ) از سپاه ما خوب پذيرائى و اكرام و اطعام كرديد گفتند . آنچه ميسر شده اين است و ما بيشتر و بهتر خدمت خواهيم كرد . آنها در عين حال منتظر آمدن جالينوس بودند . ابو عبيد گفت . ما به آنچه شما آورده‌ايد نيازى نداريم . به خدا من از آنچه شما پيش آورده‌ايد و ما بدست آورده‌ايم نخواهم خورد . طعامى را خواهم خورد كه طبقه متوسطه از آن تناول مىكند ( نه اشراف ) . چون جالينوس بعد از آن مغلوب شد باز طعام گوارا نزد او آوردند او گفت . من تنها بدون شركت عموم مسلمين از اين طعام نخواهم خورد به او گفتند . كسى از ياران ( اتباع ) تو نمانده كه از اين طعام نخورده باشد . آنگاه كه مطمئن گرديد از آن طعام گوارا تناول نمود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nبيان واقعه جالينوس\r\nچون رستم جالينوس را براى جنگ اعراب تجهيز و روانه نمود به او دستور داد كه اول به يارى نرسى برود سپس مستقلا بجنگ بپردازد ولى وقتى كه او رسيد نرسى و لشكر او تباه شده بودند زيرا ابو عبيد به او مجال نداده و قبل از رسيدن جالينوس لشكر او را شكست و پراكنده نمود . جالينوس هم در محل باقسياثا كه پيرامون باروسما بود لشكر زد . ابو عبيد با آمادگى و صف آرائى كامل با او مقابله نمود او را شكست داد . ابو عبيد آن بلاد را تصرف كرد بعد از آن به طرف حيره برگشت عمر قبل از آن به او گفته بود تو كشورى را قصد مىكنى كه مركز خدعه و مكر و حيله و خيانت و تكبر است . تو در آنجا با مردمى روبرو مىشوى كه آنها زشتى و شر و سيه‌كارى را سهل دانسته آن را با جسارت مرتكب شده‌اند . آنها نكوكارى و مهر و خوبى را ترك و فراموش كرده‌اند . آنها خوبى و خير را نمىدانند چيست . تو در قبال آنها خوب تفكر و تأمل كن كه چه بايد بكنى و چگونه رفتار نمائى . زبان خود را نگهدار و راز خويش را آشكار مكن . هر كه راز دار و سر نگهدار باشد هرگز دچار كارهاى ناگوار نمىگردد ولى هر كه راز خود را آشكار كند خود و لشكر را گم مىكند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nبيان واقعهء قس الناطف كه آن را جنگ پل يا مروحه مىنامند . كه در آن جنگ ابو عبيد بن مسعود كشته شد\r\nچون جالينوس شكست خورده گريخت نزد رستم رفت . رستم پرسيد ( با مشاورين خود مشورت كرد ) كدام يك از سرداران اعراب بيشتر شدت و مهابت دارد ؟ گفتند : بهمن جاذويه كه ذو الحاجب لقب و شهرت دارد براى اين او را ذو الحاجب ناميدند كه حاجب ( ابروى ) خود را با سربند مىبست كه بسبب پيرى هر دو بر چشم او افتاده مانع ديدن مىشدند و او ناگزير ابروى خود را با منديل مىبست . رستم بهمن را بفرماندهى سپاه با فيل ( متعدد ) فرستاد . بهمن هم با درفش كاويانى كه پرچم خسرو باشد بميدان رسيد . آن درفش از پوست ببر بود . دوازده گز طول و هشت گز ( ذراع ) عرض آن بود . او در محل قس الناطف لشكر زد . ابو عبيد هم در محل مروحه آماده نبرد گرديد . دومه زن ابو عبيد كه مادر مختار ( مشهور ) باشد در عالم رؤيا چنين ديد كه از آسمان كسى فرود آمده ظرفى پر از شراب در دست داشت ابو عبيد با چند تن از ياران از آن شراب ( آب ) نوشيدند . آن زن بابو عبيد خبر رويا را داد و گفت : بخواست خداوند ما شربت شهادت را خواهيم چشيد . آنگاه وصيت كرد و گفت : اگر كشته شوم بعد از من فلان فرمانده خواهد بود و اگر او هم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nكشته شود فلان تا آنكه تمام اشخاصى را كه زن او در عالم رؤيا ديده كه از آن آب نوشيده بودند يكى بعد از ديگرى امير نمود و بعد از آن گفت : اگر آنها همه كشته شوند مثنى فرمانده و جانشين همه خواهد بود .\r\nبهمن جاذويه به او پيغام داد يا شما از رود آزادانه بگذريد و نزد ما بيائيد يا ما عبور كرده شما را قصد كنيم . ابو عبيد تصميم گرفت كه لشكر خود را به آن سوى رود عبور دهد ولى مردم او را نهى كردند سليط ( يار پيغمبر ) هم او را منع نمود ولى او راى و تدبير همه را كنار گذاشت و با لجاج و استبداد بر عبور از نهر تصميم گرفت و گفت : آنها نبايد بر مرگ بيشتر از ما جسور و دلير باشند ( ما سوى مرگ مىرويم ) .\r\nابن صلوبا پلى ساخت و بست براى هر يك از دو سپاه كه بخواهند از آن بگذرند . آنها از پل گذشتند و مصاف دادند و جنگ آغاز شد . چون سواران پيلها را ديدند كه رخت و زره بر آنها كشيده و داراى هيبت و استعداد بودند سخت بيمناك شدند كه چنين وضعى در هيچ ميدانى نديده بودند . مسلمين هر چه ميخواستند حمله كنند اسبها يارى نمىكردند و از تاخت خوددارى مىنمودند ولى بالعكس پيل سواران حمله مىكردند و زنگهائى كه بر آنها آويخته شده بصدا مىآمد و اسبها از آن همهمه و صداى رم مىكردند و پيل سواران مسلمين را هدف تير مىكردند . كار مسلمين دشوار شد ابو عبيد با گروهى از اتباع پياده شد دليرى كرده پيش رفتند و با شمشيرهاى آخته جنگ نمودند ولى فيلها صف آنها را شكافته پراكنده و پامال مىنمود .\r\nابو عبيد فرياد زد كار پيلها را بسازيد و بند آنها را پاره كنيد و سواران را از پشت آنها سرنگون نمائيد او خود بر يك فيل جست و بندش را بريد سواران واژگون شدند .\r\nآن پيل سفيد بود اتباع او همچنين كردند كه هيچ پيلى نماند كه سوارانش نيافتاده بودند . آن سواران هم فورا دچار ضرب شمشير مىشدند ابو عبيد يكى از پيلها را قصد نمود و آن را با تيغ نواخت آن پيل ابو عبيد را زير دست و پا گرفت و بر تن او ايستاد\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nچون مردم او را پامال پيل ديدند بعضى از آنها دچار سستى و ضعف نفس شدند . درفش را بعد از او جانشين او بر افراشت و به همان پيل حمله كرد تا او را از تن ابو عبيد دور نمود . تن او را ربودند . آن امير جانشين ابو عبيد هم زير پاى پيل هم كشته شد تا آنكه هفت تن از قبيله ثقيف كشته شدند ( قبيله ابو عبيد ) كه هر يكى پرچم را بدست مىگرفتند و به خاك و خون مىغلطيدند . بعد از آنها مثنى درفش را گرفت ولى مردم ( مسلمين ) از او پراكنده شده گريختند . چون عبد اللّه بن مرثد ثقفى پايان كار ابو عبيد و امراء بعد او را ديد و بر فرار مردم آگاه شد سوى پل دويد و آن را بريد و فرياد زد : اى مردم به همان وضعى كه فرماندهان شما جان دادند شما هم بميريد يا پيروز شويد . مشركين هم مسلمين را تا دم پل راندند . بعضى از آنها خود را در آب انداخته كه دستخوش آب شدند . آنهايى كه نتوانستند پايدارى كنند دچار غرق شدند و آنهايى كه پايدارى نمودند دچار حمله دشمن شدند . مثنى و گروهى از دليران توانستند از مسلمين دفاع كرده آنها را حمايت نمايند آنگاه گفت : من سپر شما هستم آسوده باشيد و به آرامى از پل عبور كنيد و مينديشيد ما هرگز از جاى خود نخواهيم جنبيد مگر اينكه همه آن سوى رود عبور كنند . مترسيد و خود را دچار غرق و دستخوش آب مكنيد . آنها هم از پل گذشتند . عروة بن زيد الخيل در آن روز سخت دليرى كرد . همچنين ابو محجن ثقفى مردانه نبرد نمود . ابو زبيد طائى كه مسيحى بود فقط از روى تعصب براى نژاد عرب جنگ نمود . او براى انجام كار بحيره رفته بود كه در آن جنگ شركت نمود .\r\nمثنى جار كشيد هر كه از پل بگذرد آسوده خواهد شد . بيگانگان ( علوج تعبير شده كه غير عرب باشند ) هم پل را براى عبور مسلمين بستند ( مزدور بودند ) آخرين كسى كه دم پل كشته شد سليط بن قيس بود . مثنى هم از پل گذشت و آن سوى رود را حمايت نمود چون او توانست عبور كند اهل مدينه ( كه در لشكر بودند ) او را ترك كرده راه مدينه را گرفتند بعضى از اهل مدينه هم به شهر برنگشته در صحرا يا اعراب بدوى زيست\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنمودند . مثنى با عده كمى ماند . مثنى مجروح شده بود چند حلقه زره در تن او فرو رفته كه خود آن حلقه‌ها را از پيكر خويش كشيده بود . عمر بر فرار و برگشتن جمعى ( از اهل مدينه ) آگاه شده بر آنها ترحم كرد زيرا آنها شرمنده بودند . عمر گفت :\r\nخداوندا هر مسلمانى كه دچار شده ( يا فرار كرده ) از طرف من بخشيده شود . من خود پناه هر مسلمان بىپناه هستم . اگر ابو عبيد هم مىگريخت ( دو تن بكشتن نمىداد ) باز من پناه او مىبودم ، عدهء كشتگان مسلمان در آن واقعه بالغ بر چهار هزار تن گرديد اعم از كشته و غريق و گريختگان هم دو هزار بودند . آنانى كه ماندند سه هزار تن بودند . عدهء كشتگان ايرانيان هم شش هزار تن بود . بهمن جاذويه هم خواست مسلمين را تعقيب كند ولى خبر به او رسيد كه ايرانيان باز دچار اختلاف و كشاكش شده و ضد رستم شوريده‌اند . آنها عهد را شكسته دو دسته شدند ، يك دسته كه پهلويان باشند با رستم و يك دسته ديگر كه پارسيان هستند با فيروزان شده بهمن ناگزير بمدائن مراجعت كرد اين واقعه در ماه شعبان رخ داد . در اين واقعه دم پل دو برادر كشته شدند . عقبه و عبد الله كه هر دو فرزند قبطى بن قيس بودند . آنها از جنگجويان احد بودند . همچنين برادر سيم آنها عباد كشته شد ولى او در جنگ احد شركت نكرده بود قيس بن سكن بن قيس ابو زيد انصارى هم در آن جنگ كشته شد او يكى از مجاهدين بدر بود كه باز مانده از او نماند . همچنين يزيد بن قيس بن خطيم انصارى كه شاهد جنگ احد بود كشته شد : ابو اميه فزارى هم كشته شد كه او يك نحو صحبت و يارى پيغمبر داشت . حكم بن مسعود برادر ابو عبيده و فرزند او جبر بن حكم بن مسعود هم كشته شدند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nبيان واقعهء اليس كوچك\r\nچون ذو الحاجب ( بهمن جاذويه ) مراجعت كرد جابان و مردانشاه ( دو برادر سابق الذكر ) از برگشتن او اطلاع نداشته راه خود را گرفتند مثنى از پيشرفت آن دو برادر آگاه شده عاصم بن عمرو را بفرماندهى و جانشينى خود برگزيد و خود با عدهء از سواران آن دو سردار را قصد نمود . آن دو سردار گمان كردند كه او گريخته است راه او را گرفتند او هم بر آنها تاخته هر دو را اسير نمود . مردم اليس هم بر بزرگان خود شوريده آنها را گرفتار و تسليم مثنى نمودند او هم با آنها عهد مسالمت و حمايت بست . آن دو سردار را كشت . بزرگان اليس را كه مردم گرفته نزد او برده بودند كشت . ابو محجن از همان محل كه اليس باشد گريخت و ديگر نزد مثنى بن حارثه مراجعت نكرد .\r\n( مقصود او را ترك نمودند اينكه در جنگ گريخت زيرا او يكى از دليران بنام بود كه در فتح قادسيه هم تأثير مهمى داشت . او شراب خورده و زندانى شده بود كه بند را شكست و مجاهده نمود و شرح حال او معروف است )\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nبيان واقعه بويب\r\nچون خبر واقعهء پل بعمر رسيد مردم را به يارى مثنى دعوت نمود . ميان اقوامى كه دعوت شده بودند قبيله بجيله بود كه رياست آنها را جرير بن عبد اللّه داشت زيرا آنها را كه پراكنده ميان قبايل بودند يك جا جمع نمود . در زمان پيغمبر از آن حضرت درخواست نمود كه اجازه دهد آنها را يك جا جمع كند پيغمبر هم به او وعده انجام خواهش او را داد چون خلافت بابى بكر رسيد از او خواهش انجام وعدهء پيغمبر را نمود و ابو بكر اجابت نكرد در خلافت عمر از او انجام كار را خواست عمر از او بينه و گواهى خواست او هم استشهاد كرد و توانست ادعاى خود را كه عبارت از وعده پيغمبر بود ثابت كند . عمر هم بعمال و حكام خود نوشت كه هر كس منتسب به آن قبيله باشد و مسلمان شده زير لواى جرير درآيد . عمال در همه جا چنين كردند چون افراد قبيله بجيله گرد آمدند عمر به آنها دستور داد كه بعراق بروند ( جنگ ايران ) آنها خوددارى كردند و خواستند سوى شام بروند عمر تصميم گرفت كه آنها را بعراق روانه كند و به آنها امتياز داد كه يك ربع خمس به آنها اختصاص يابد آنها را تجهيز و به يارى مثنى بن حارثه روانه نمود . و نيز عصمت بن عبد الله ضبى را با اتباع خود به يارى مثنى فرستاد . عمر بمرتدين ( كه دوباره مسلمان هم شده بودند ) نوشت كه آماده جنگ شوند هر كس از مرتدين مىرسيد او را فورا نزد مثنى مىفرستاد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمثنى هم خود نمايندگانى نزد اعراب در هر طرف فرستاد و استمداد نمود . عده بسيارى از اعراب مبادرت كردند و سپاه عظيمى گرد او جمع گرديد . يكى از اعراب كه به يارى او شتاب كرده بود انس بن هلال نمرى بود كه قوم او از عرب مسيحى ( نصارى ) بسيار بودند . اعراب نصارى گفتند : ما ( از روى تعصب ) با قوم ( همنژاد ) خود متحدا داخل جنگ مىشويم . خبر به دو سالار رستم و فيروزان رسيد آنها ( كه خصم يك ديگرند ) مهران همدانى را سوى حيره روانه كردند . مثنى كه ميان قادسيه و خفان لشكر زده بود آگاه شد فرات و محل بادقلى را ميان بركرد و رخنه نمود . و بجرير و عصمت و ياران و مددكارانى كه تازه آمده بودند نوشت كه آنها هم بويب ( نهرى از رود فرات ) را قصد كنند كه آنجا وعده‌گاه و محل اجتماع خواهد بود او زودتر به محل بويب رسيد و آنها هم به او ملحق شدند در آنجا مهران آن سوى فرت لشكر زده بود مسلمين همه در بويب جمع شدند كه آن محل نزديك كوفه كنونى بود ( كوفه بعد بنا شد ) . مهران بمثنى پيغام داد يا تو از نهر عبور كن يا ما از آن گذشته سوى تو بيائيم . مثنى گفت :\r\nشما بيائيد ( از خبط ابى عبيد عبرت گرفت ) . مهران با سپاه خود از رود فرات گذشته در ساحل آن لشكر زدند . مثنى هم سپاه خود را آرايش داد و آن در تاريخ ماه رمضان بود . او امر كرد مسلمين روزه را بشكنند تا نسبت بدشمن قوى و توانا باشند آنها هم روزه را شكستند . فرمانده دو جناح مثنى يكى بشير بن خصاصيه و ديگرى يسر بن ابى رهم بودند . فرمانده سواران آزاد هم برادر او معنى بود . فرمانده پيادگان برادر ديگرش مسعود و فرمانده عقب داران مذعور بود . فرماندهان مهران هم در دو جناح آزادبه مرزبان حيره و مردانشاه بودند . ايرانيان با سه صف آراسته پيش مىرفتند با هر صفى از سواران يك پيل بود كه پيادگان پيش فيل سرود ميخواندند و حمله مىكردند . مثنى بمسلمين گفت هر چه از آنها مىشنويد ( سرود و هياهو ) نا اميدى و عدم رستگارى مىباشد شما آرام و خاموش باشيد . آهسته هم با يك ديگر مشورت و چاره‌جوئى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nآنها بمسلمين نزديك شدند . مثنى هم سپاه خود را بازديد نمود دلدارى داد . او سوار اسب مخصوص بنام شموس بود . براى اين شموس ناميده شد كه رام و نجيب و مطيع بود .\r\nاو فقط براى جنگ بر آن اسب سوار مىشد آنگاه نزد هر يكى از پرچمداران ميرفت و با وعده او را تشجيع مىكرد و هر چيزى با هر صفتى كه آنها را تكان مىداد به زبان مىآورد بهر گروهى مىگفت : من اميدوارم كه دشمن از طرف شما بر مسلمين چيره نشود ( رخنه ندهيد و سخت پايدارى كنيد ) . به خدا سوگند امروز چيزى نيست كه مرا خرسند كند مگر همه شما را خرسند و خشنود كند ( مسرت من عمومى است ) آنها هم مطابق دلخواه او جواب ميدادند . از حيث گفتار و كردار بسيار نكوكار بود انصاف داد و خوب گفت و زشت و زيبا را نيك پرداخت و عيب و هنر مرد را به زبان آورد و هيچ كس نتوانست بر او خرده گيرى يا انتقاد و عيب‌جوئى كند . سپس گفت : من سه بار تكبير مىكنم در مدت اين سه بار شما همه آماده شويد . در تكبير چهارم حمله كنيد چون نخستين تكبير را نمود ايرانيان شتاب كرده سخت حمله نمودند و با آنها آميختند و آويختند . اسبها و سواران مدتى از جنگ باز ماندند . مثنى اختلال و سستى در بنى عجل ديد آنها را نگريست و ريش خود را بعلامت ملامت سوى آنها آويخت سپس به آنها پيام داد : امير بشما درود مىفرستد و ميگويد :\r\nشما مسلمين را با سستى خود رسوا و خوار مكنيد . آنها گفتند : اطاعت ميكنيم سپس صفوف خود را آراستند و خلل را تعديل نمودند او از فرط خرسندى خنديد .\r\nچون جنگ سخت شد و بدرازا كشيد مثنى بانس بن هلال نمرى گفت : تو مرد عرب هستى اگر چه از حيث دين از ما جدا مىباشى ( مسيحى ) اگر ديدى من حمله كردم تو هم با من حمله كن او قبول و اجابت نمود . مثنى بمهران حمله كرد او را از جاى خود بركند بحديكه ناگزير شده بميمنه پيوست . سپس دو صف متخاصم بهم آميختند و دو قلب در آويختند . گرد و غبار بالا گرفت دو جناح متحارب سخت بجان يك ديگر\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nافتادند . مسلمين سخت دچار نبرد شده نمىتوانستند امير خود را از مهلكه دريابند همچنين مشركين از نجات امير خود عاجز شده بودند مسعود برادر مثنى سخت مجروح گرديد همچنين گروهى از سران سپاه اسلام چون مسعود بىپا گرديد اتباع او سست شدند . او در همان حال گفت : اى قبيله بكر پرچمها را بلند كنيد خداوند شما را بلند كند از افتادن من بيمناك مشويد . مثنى هم قبل از آن گفته بود اگر ديديد كه ما بىپا شديم شما جاى خود را تهى مكنيد زيرا اگر شما جاى خود را ترك كنيد تمام لشكر منهزم مىشود . شما قرارگاه و محل نبرد خود را سخت نگهداريد ديگران را هم كفايت كنيد ( با پايدارى و جهاد خويش ) قلب لشكر مسلمين پيشرفته در قلب سپاه مشركين رخنه يافته سخت كارگر گرديد . يك جوان دلير كه نصرانى و از قبيله تغلب بود بر مهران ( فرمانده ) حمله كرد او را كشت و بر اسب او سوار شد سپس فرياد زد :\r\nمنم رادمرد تغلبى ، من مرزبان ( سردار و فرمانده ) را كشتم . آن جوان تغلبى قبل از شركت در جنگ با عده از تغلبىها اسب براى فروش مىبردند چون ديدند اعراب با ايرانيان مشغول جنگ هستند از روى تعصب براى نژاد عرب در جنگ شركت كردند و رئيس آنها همان جوان تغلبى مهران را كشت و رجز خواند . گفت :\r\n( راوى ) مثنى توانست قلب مشركين را تباه كند در حالى كه جناحين با جناحين آويخته بودند چون مسلمين ديدند كه مثنى قلب را شكست داده دلير شده بر جناحين حمله نمودند و ايرانيان را به عقب راندند مثنى و ياران او كه در قلب فرو رفته سرگرم نبرد و پيروزى بودند به دو جناح خود پيغام داده كه شما نيز چون ما دلير باشيد . اگر خدا را يارى كنيد شما را يارى خواهد كرد با تشجيع و تشويق او توانستند دو جناح ايرانيان را بشكنند . مثنى كه از قلب فراغت يافت سوى پل شتاب كرد و قبل از گريختگان ايرانى آن را گرفت و راه عبور را بر آنها بست . ايرانيان ناگزير پراكنده شدند ، هر گروهى راهى را گرفتند . سواران مسلمين هم آنها را پى كرده همه را در همه جا كشتند بحديكه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nكشتگان روى زمين را پوشانيدند .\r\nهيچ واقعه ميان مسلمين و ايرانيان بدتر از آن نبود كه پيكر و استخوان كشته بيشتر بجا گذاشته باشد . استخوانهاى مقتولين مدت مديدى بجا ماند . عدهء كشتگان را صد هزار تخمين نموده‌اند .\r\nآن روز را روز اعشار ( جمع عشره - ده ده باشد ) ناميدند زيرا عده صد مرد از مسلمين شمرده شدند كه هر يكى از آنها ده تن از دشمن كشته بودند . عروه بن - زيد الخيل كسى بود كه فقط نه تن كشته بود و به آن عده نپيوست . غالب كنانى و عرفجة ازدى نيز از كسانى بودند كه نه تن كشته بودند نه بيشتر . مشركين ميان سكون كه امروز نيز به همين نام موسوم مىباشد در ساحل فرات كشته شدند . مسلمين آنها را تا هنگام شب دنبال كردند و روز بعد هم آنها را تعقيب كردند تا شب . مثنى از گرفتن پل پشيمان شد و گفت : من يك كار پر خطرى كه دليل عجز و كم خردى من بود مرتكب شده‌ام زيرا اگر آنها از فرار نا اميد مىشدند پايدارى مىكردند و ما دچار يك كار سخت و پرخطر ميشديم . خدا خواست كه نتيجهء عمل من پيروزى باشد . من پل را بريدم و آنها را محاصره كردم شما بعد از اين مرتكب چنين عمل نشويد . به من اقتدا و پيروى در اين قبيل كارها مكنيد . اى مردم اين يك لغزش ( پرخطر ) بود هيچ نبايد كسانى را كه قادر بر دفاع نمىباشند محاصره كرد كه از جان گذشته دليرى مىكنند . بعضى از اعيان و بزرگان مسلمين بر اثر زخم درگذشتند . مسعود برادر مثنى يكى از آنها بود همچنين خالد بن هلال كه مثنى بر آنها نماز گذاشت .\r\nآنها را بر همگنان خود و در دفن و تشييع مقدم داشت آنگاه گفت . به خدا سوگند تنها چيزى كه مصيبت مرا آسان مىكند اينست كه آنها در جنگ بويب جانفشانى كرده بودند و هيچ سستى و جزع نكرده بودند اگر هم پايدارى و مجاهده نميكردند باز هم گناهى نداشتند زيرا شهادت كفاره گناهان است . مسلمين غنايمى بدست\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآوردند . گله‌هاى گوسفند و گاو آرد نصيب آنها شده بود و آنها را براى خانواده‌هاى لشكريانى كه از مدينه بمدد آنها آمده بودند فرستادند كه آن خانواده‌ها در قوادس ( جمع قادسيه ) بودند . مثنى سواران را براى تعقيب ايرانيان فرستاد آنها به محل سيب هم رسيدند كه گاو و برده و اموال ديگر بدست آوردند كه آنها را ميان سواران تقسيم نمود . بكسانيكه از قبايل بوده و خوب امتحان داده بودند غنايم را نفله داد ( اختصاص ) بجيله را هم يك ربع از خمس داد ( كه عمر تعهد كرده بود ) . كسانى كه گريختگان را تعقيب مىكردند براى مثنى پيام فرستادند كه ما تندرست و رستگار هستيم ( قبل از مراجعت ) از او اجازه خواستند كه ايرانيان را دنبال كنند زيرا مانعى براى پيشرفت نمىديدند به آنها اجازه داد و آنها پيشرفتند تا به محل ساباط ( معرب - سايه‌بان ) رسيدند . مردم محل از بيم آنها بحصار درآمدند . آنها هم قرى و قصبات را غارت كردند . بعد از آن در سواد ( اماكن آباد عراقى ) پيشرفته جولان دادند . آنها در پيرامون دجله همه جا غارت مىكردند و بيم نداشتند . براى پيشرفت و غارت آنها مانعى نبود . پاسگاههاى ايران همه تسليم شده نگهبانان مراجعت كردند و از اين خرسند بودند كه مسلمين از دجله نخواهند گذشت ، ( بسر بن ابى رهم ) بضم باء يك نقطه و سكون سين بىنقطه است .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nبيان واقعهء خنافس و بازار بغداد\r\nمثنى بشير بن خصاصيه را در حيره بحكومت منصوب نمود و خود بسواد ( جاى خرم و آباد عراق ميان دو رود ) رفت و راه خود را پيش گرفت . بميسان و دشت ميسان ( دشت ميشان ) هم عده فرستاد خود در اليس لشكر زد و همه جا پاسگاه و نگهبان برقرار نمود . اين واقعه بنام جنگ انبار و جنگ دوم اليس ناميده شده . دو مرد نزد مثنى رفتند يكى از آنها انبارى ( از اهل انبار ) كه بازار خنافس را بمثنى نشان داد و او را رهنمائى كرد ديگرى هم حيرى ( اهل حيره ) كه بازار بغداد را نشان داد .\r\nمثنى پرسيد كدام يك نزديكتر است و ما مىتوانيم به آنجا برسيم هر دو گفتند : فاصله ميان شما و آنجا چند روز راه است ولى بازار خنافس نزديكتر است و آن بازارى بود كه بازرگانان پايتخت خسرو در آن جمع مىشوند و اهل سواد هم در آن داد و ستد مىكنند . ربيعه و قضاعه ( دو قبيله عرب تابع ايران ) آنها را حمايت و محافظت مىكنند .\r\nبازار خنافس هم يك روز معين دارد ( كه گرم مىشود ) مثنى آن روز را در نظر گرفت سوار شد ( با لشكر ) و در همان روز بازار را كه گرم داد و ستد بود غارت نمود . در آنجا سواران دو قبيله ربيعه و قضاعه براى حراست و حمايت بودند . رئيس خيل قضاعه رومانس بن وبره و رئيس سواران ربيعه سليل بن قيس بود كه آنها نگهبان رسمى بودند . مثنى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبازار را غارت نمود ، نگهبانان را هم خلع سلاح و لخت كرد و بانبار رفت . اهالى انبار بقلعه خود پناه بردند چون مثنى را شناختند از قلعه فرود آمده خواربار و علف تقديم نمودند مثنى از آنها جماعتى براى رهنمائى همراه برد كه بازار بغداد را نشان بدهند . بدهقان انبار ( حاكم ) چنين وا نمود كه قصد مدائن را دارد ( مبادا بر راز او آگاه شود ) آنگاه شبانه بغداد را قصد نمود و بامداد به آنجا رسيد مردم سرگرم داد و ستد بودند كه شمشير را به كار برد . هر چه خواست ربود و با خود حمل نمود ( لشكر ) .\r\nمثنى گفت : جز سيم و زر يا هر چيز گرانبها چيز ديگرى حمل مكنيد ( سبكبار باشيد ) از آنجا برگشت و در محل سليمين در انبار منزل گرفت . در آنجا از مردم شنيد كه ميگويند ( لشكريان بيمناك شده ميگفتند ) آن قوم ( ايرانيان ) بتعقيب ما شتاب مىكنند و زود ميرسند . او مردم را مخاطب كرده در خطبه خود گفت : خداوند را شكر كنيد و از او عافيت و سلامت را بخواهيد هميشه با نيكى و پرهيزگارى گفتگو و نجوى كنيد نه با گناه و كجرفتارى ( آيه قرآن ) خوب در كارها تأمل كنيد و هر چيزى را در محل خود بگذاريد و به اندازه كارها سخن بگوييد ( گزاف مگوئيد ) بدانيد كه هنوز مخبر واقعه تباهى به شهر ( پايتخت ) آنها نرسيده و هنوز بر غارت ما آگاه نشده‌اند چگونه شما را دنبال مىكنند ؟ و بر فرض اينكه خبر هم به آنها رسيده باشد ترس و بيم مانع تسريع تعقيب ميگردد . حمله و غارت يك نحو رعب و هراسى دارد كه دلها را ضعيف مىكند و لااقل يك روز تعقيب را عقب مىاندازد بر فرض اينكه آنهايى كه حامى بازار هستند شما را از نزديك به چشم ديده‌اند از پى كردن شما عاجز خواهند بود زيرا شما بر ساحل فرات و بلشكرگاه خود نزديك هستيد تا آنها بجنبند شما بقرارگاه خود رسيده‌ايد . اگر هم بشما برسند من روى دو اصل با آنها جنگ و مجاهده خواهم كرد يكى اجر خداوند و ديگرى اميد پيروزى از خدا بينديشيد و حسن ظن و اميدوارى داشته باشيد . خداوند شما را در بسيارى از وقايع پيروز نموده\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nو حال اينكه عده آنها بيشتر بوده . سپس از آنجا سوى انبار رهسپار گرديد .\r\nسپاهيانى كه دسته دسته بدنبال او مىرفتند در عرض راه غارت ميكردند و غنايم را با خود مىبردند . آنها از طرف اسفل كسكر گرفته تا اسفل فرات ( انتهاى آن كه شط العرب باشد ) براى يغما جولان ميدادند و محل اجتماع آنها در عين التمر ( محل معروف بشفاثا ) همچنين فلاليج ( جمع فلوجه ) كه در هر دو جا رخنه كرده پناهى داشتند ولى مثنى خود در انبار اقامت داشت .\r\nچون مثنى از غارت بغداد مراجعت نمود مضارب عجلى را با عده سوى كباث فرستاد كه در آنجا فارس عناب تغلبى حكومت داشت . ( اعرابى كه تابع ايران بودند ) مثنى خود هم بدنبال آنها روانه شد . كباث را تهى از سكنه يافتند ( از بيم يغماگران ) همچنين فارس عناب با مردم رفته بود مسلمين او را پى كرده به او رسيدند كسانى را كه در عقب سير مىكردند كشتند و در قتل اسراف و افراط نمودند . چون بانبار باز گشتند مثنى فرات بن حيان تغلبى و عتبة بن نهاس را سوى صفين روانه كرد و بهر دو دستور داد كه اقوام تغلب را در قرى و قصبات غارت كنند خود مثنى هم بدنبال آن دو سردار رفت چون بصفين نزديك شدند ساكنين محل از فرات عبور كرده راه جزيره را گرفتند . سواران مسلمين دچار گرسنگى شدند . هيچ توشهء براى آنها نماند ناگزير مركب خود را كشته ميخوردند مگر بعضى از چهارپايان كه بودن آنها ضرورت داشت از شدت گرسنگى حتى پوست حيوانات كشته را ميخوردند در آنجا سه تن اسير از تغلب گرفتند كه نگهبان بودند چهارپايان آنها را هم ربودند . يكى از آن سه تن گفت : به من و خانوادهء من امان بدهيد تا من بشما يك آبادى نشان بدهم كه مردم آن نگريخته باشند و من امروز از آنجا گذشتم كه آنها را آرام ديدم .\r\nمثنى به او امان داد او هم با همان سپاهيان رهسپار شد : شبانه بر آن قوم و محل هجوم بردند گله‌هاى همه سيراب شده به محل برميگشت . مالكين گله‌ها هم در كنار خانه‌ها\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآرام نشسته بودند . مثنى فرمان غارت داد ، جنگجويان را كشتند و زن و فرزند را اسير كردند و گله‌ها و اموال را بيغما بردند . آن قوم تغلبى از طايفه بنى الرويحله بودند كسانى كه از قبيله ربيعه در لشكر مثنى بودند اسراء را به قيمت بهره خود از غنايم خريدند و از بندگى آزاد نمودند . قبيله ربيعه هرگز از عرب برده و بنده نميگرفت و زن و فرزند اسير نمىكرد زيرا عرب در جاهليت هرگز عرب را بنده نميكردند . بمثنى خبر رسيد كه اغلب مردم آن سامان بكنار دجله پناه برده‌اند .\r\nمثنى سوى آنها لشكر كشيد در حالى كه دو جناح خود را بفرماندهى دو سردار سپرده بود يكى نعمان بن عوف و ديگرى مطر كه هر دو از بنى شيبان بودند . فرمانده مقدمه هم حذيفة بن محصن غلفانى بود با چنين ترتيبى آنها را قصد نمود كه در تكريت به آنها رسيدند در آن واقعه هر چه خواستند از گله و متاع غارت كردند و سوى انبار برگشتند . عتبه و فرات هر دو سردار با عده خود سوى صفين رهسپار شدند در آنجا دو قبيله نمر و تغلب به يارى يك ديگر متحد و پايدار بودند . بر آنها حمله نمودند و حمله آنها به اندازه سخت بود كه بعضى از آنها خود را در آب انداختند . نعره مىزدند .\r\nغرق ، غرق . عتيبه و فرات ( دو سردار ) فرياد مىزدند . اين غرق به آن حرق است ( مقصود شماتت و تشفى و انتقام‌جوئى مىباشد كه قبل از آن مغلوبين نسبت بقبيلهء دو سردار مذكور آتش‌سوزى كرده بودند ) آن دو سردار يكى از وقايع بكر را كه در جاهليت رخ داده بود كه عده را از قبيلهء بكر در يك جنگل محاصره كرده جنگل را بر آنها آتش زده بودند . آن دو سردار با عده خود از آن واقعه نزد مثنى برگشتند عمر خبر گفتهء آن دو سردار را شنيد ، هر دو را نزد خود احضار نمود و از آنها بازجوئى و بازپرسى كرد ( در اسلام انتقام و تشفى نيست ) آن دو سردار گفتند . هر چه ما گفته بوديم براى انتقام و كينه‌جوئى نبوده ، اين قبيل گفته ها مانند مثل است ، عمر آنها را بر صدق ادعا سوگند داد و باز نزد مثنى برگردانيد .\r\n( عتيبه بن نهاس ) با تاء دو نقطه بالا و ياء دو نقطه زير و باء دو نقطه .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nبيان برانگيختن جنگ قادسيه و پادشاهى يزدگرد\r\nچون ايرانيان هجوم اعراب و غارت آنها را در سواد ( بلاد خرم عراق ) ديدند برستم و فيروزان كه هر دو فرمانرواى ايران بودند گفتند كجا خواهيد رفت ؟\r\n( بر سر شما چه خواهد آمد ) . اختلاف و كشاكش شما دو سردار به جائى رسيده كه ايران را تباه و ايرانيان را خوار نموده‌ايد كه دشمن بتسخير آن طمع كرده . ما بيش از اين نميتوانيم شما را بدين حال بگذاريم كه دچار هلاك و نيستى بشويد ( و ما را دچار كنيد ) آيا پس از واقعهء بغداد و ساباط و تكريت چيزى جز فتح مدائن مانده ؟ به خدا سوگند بايد هر دو ( ترك اختلاف كرده ) متحد شويد و گر نه ما اول شما را نابود خواهيم كرد پيش از اينكه دشمن شاد شود آنگاه تن بمرگ خواهيم داد كه لااقل انتقام خود را از شما گرفته باشيم . فيروزان و رستم هر دو بملكه پوران دختر خسرو گفتند . نام بانوان و افراد خانوادهء خسرو را براى ما بنويس . آن دو سردار بانوان را گرفته شكنجه دادند تا نام يكى از وارثين ذكور خسرو را ببرند و مكان اختفاء او را نشان بدهند . آنها كسى را نمىشناختند و نمىتوانستند نام كسى را ببرند ولى بعضى از آنها گفتند : كسى نمانده مگر يك پسر كه نام او يزدگرد است و او از فرزندان شهريار بن خسرو مىباشد كه مادر او از مردم بادورياست . آنها ( دو سردار ) نزد مادرش\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nفرستادند و آن فرزند را خواستند . او هنگامى كه شيرى خاندان خسرو را در كاخ سفيد جمع كرده بود با فرزند خود در همان كاخ زيست مىنمود . شيرى تمام فرزندان ذكور را كشت .\r\nمادر يزدگرد فرزند خود را ( در خفا ) نزد طايفهء خود كه دائىهاى او بودند فرستاد و پناه داد . چون از اين بانو پرسيدند او آنها را به فرزند خود رهنمائى كرد آنها هم او را آورده بر تخت نشاندند كه در آن هنگام سن او بيست و يك سال بود .\r\nايرانيان بر پادشاهى او متفق شدند .\r\nايران آرام گرفت و همه متحد شدند و مرزبانان در طاعت آن پادشاه بر يك ديگر سبقت جستند . همه مطيع و منقاد شدند . يزدگرد سپاهيان را مرتب كرده تمام پاسگاهها و مرزها را با نگهبانان منظم حفظ نمود . براى حيره و ابله ( نزديك بصره از نام ابليوس مشتق شده ) و انبار سرباز و سالار معين نمود . مثنى بر اتحاد ايرانيان و پادشاهى يزدگرد و سامان دادن كار آنها آگاه شد بعمر بن الخطاب نوشت كه مسلمين از مردم سواد ( قسمت خرم و آباد عراق ) بيمناك هستند .\r\nهنوز نامه مثنى و مسلمين بعمر نرسيده كه مردم عراق همه كافر شدند اعم از كسانى كه پيمان داشتند و كسانى كه عهد نداشتند يكسره برگشتند . مثنى با نگهبانان خود در محل ذى قار ( امروز بنام مقير معروف است كنار رود فرات ) اقامت نمود تمام سپاهيان ( پراكنده ) يك جا جمع شده و در محل طف ( كربلا ) لشكر زدند ( تسلط آنها از بين النهرين برچيده شد ) چون نامه مثنى بعمر رسيد گفت : به خدا سوگند من ملوك ( بزرگان ) عجم را با ملوك عرب خواهم نواخت ، هيچ رئيس و خردمند و صاحب راى و شريف و مقتدر و خطيب و شاعر نماند كه او را تجهيز نكرد .\r\nبزرگان و برگزيدگان و مشاهير و نامداران عرب را بر عجم مسلط كرد عمر بمثنى نوشت كه از ميان ايرانيان ( عجم - غير عرب و اتباع ايران كه نبط ناميده\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nميشدند ) خارج شود و در پيرامون رودها نزديك مرزهاى عرب و عجم در حال تاخت و تاز و غارت و شبيخون پراكنده و دسته دسته نبرد كنند و نيز دو قبيله ربيعه و مضر را خواه و ناخواه برضا يا اكراه با خود همراه كند و دليران آن دو قبيله را برگزيده بجنگ ايرانيان وادار نمايد كه ملت عرب را بجنگ ملت عجم تشجيع كند اكنون ايرانيان جدا بر نبرد تصميم گرفته‌اند بايد اعراب هم جد و جهد كنند ( جنگ دو نژاد ) مردم ( مسلمين ) در جل و شراف تا محل غضى نزديك بصره و در سلمان ( به همين نام تا كنون معروف است ) اقامت نمودند كه بعضى بعض ديگر را يارى كنند ( بهم نزديك باشند تا مدد برسانند ) . اين وقايع در تاريخ ذى القعده سنه سيزده ( هجرى ) بود .\r\nعمر هم در ماه ذى الحجة كه قصد حج را نموده بود در همان سفر نمايندگان و مبلغين و عمال خود را همه جا فرستاد كه هر كه داراى نيرو و استعداد و سلاح و اسب باشد يا هر كه خردمند و صاحب فكر و راى و اعتبار باشد براى جنگ ايران دعوت و تجهيز نمايند . كسانى كه در نيمه راه عراق و مدينه اقامت داشتند هنگامى كه او از سفر حج مراجعت كرد نزد او در مدينه رفته آمادگى خويش را اعلام داشتند آنانى كه بعراق نزديكتر بودند از محل خود نزد مثنى بن حارثه رفته در سپاه او منتظم شدند . اعراب از هر سو براى يارى و مددكارى نزد عمر رفتند . عمر بن الخطاب در اين سال حج نمود و بعد از آن هم همه ساله حج مىكرد .\r\nعامل مكه از طرف عمر در همين سال عتاب بن اسيد بود بگفته بعضى از مورخين عامل طائف هم عثمان بن ابى العاص بود . حاكم يمن يعلى بن منيه و در عمان و يمامه حذيفه بن محصن و در بحرين علاء بن حضرمى و والى شام ابو عبيده بن جراح و در پيرامون كوفه ( هنوز كوفه ساخته نشده بود ) همچنين سرزمين فتح شده مثنى بن حارثه بودند . قضا ( داورى ) بطوريكه روايت شده به عهده على بن ابى طالب بود .\r\nدر همين سال ابو كبشه مولى ( غلام ) پيغمبر صلّى اللّه عليه و سلم درگذشت گفته شده بعد از\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nآن بود . در خلافت ابى بكر سهل بن عمرو برادر سهل كه از كسانى بود كه هنگام فتح مكه اسلام آورده بودند درگذشته بود . در خلافت او ( مقصود ابى بكر كه در عين حال سال خلافت ، عمر هم بود ) صعب بن جثامه ليثى درگذشت و در آغاز خلافت ابى بكر فرزند او عبد اللّه بن ابى بكر كه در محاصره طائف مجروح شده بود درگذشت كه زخم او عود كرده او را كشت . در همين سال ارقم بن ابى ارقم در روز وفات ابى بكر درگذشت : او كسى بود كه پيغمبر در آغاز رسالت و دعوت در خانه او در مكه مخفى شده بود\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nسال چهاردهم\r\n\r\nبيان آغاز جنگ قادسيه\r\nچون مردم از هر سو نزد عمر جمع شدند او از شهر مدينه خارج شده در محلى كه آب داشت و نام آن صرار بود لشكر انداخت . مردم نمىدانستند كه او چكار خواهد كرد آيا در آنجا اقامت خواهد كرد يا لشكر خواهد كشيد ؟ مردم چون ميخواستند چيزى را از او بدانند يا بر فكر و رأى او آگاه شوند عثمان يا عبد الرحمن بن عوف را وادار مىكردند كه مقصد و مقصود او را تحقيق كنند و اگر هم نتوانند چيزى بدانند عباس بن عبد المطلب را وادار مىكردند كه استفسار كند . عثمان از سبب خروج او و اقامت در آن محل پرسيد او ( عمر ) مردم را احضار و تصميم خود را بيان نمود و در ضمن با آنها مشورت كرد كه آيا خود او سوى عراق برود . عموم مردم گفتند : برو و ما را با خود ببر او هم راى و عقيدهء آنها را پذيرفت . نخواست با راى و عقيدهء آنها مخالفت كند مگر بتدريج آنها را از آن تصميم باز دارد و با آنها مدارا كند . به آنها گفت : برويد و براى فردا آماده شويد كه من خواهم رفت مگر اينكه يك عقيده و رأى بهترى پيدا شود كه مرا باز دارد . سپس اعيان ياران پيغمبر و بزرگان و برگزيدگان عرب را دعوت كرد در آن زمان على را در مدينه بحكومت\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمعين كرده بود نزد على فرستاد و حضور ( آن بزرگوار ) را ضرورى دانست طلحه را كه بفرماندهى مقدمه لشكر برگزيده شده بود از ميان راه برگردانيد ( كه با او مشورت كند ) او برگشت . همچنين زبير و عبد الرحمن كه هر دو فرمانده جناحين بودند آنها هم حاضر شدند . او با همه آنها مشورت كرد آنها چنين رأى دادند كه يكى از ياران پيغمبر را بفرماندهى انتخاب و روانه كند و خود در محل خويش بماند و پياپى مدد براى او بفرستد اگر مطابق دلخواه خود رستگار شد كه فتح خواهد بود و اگر نه مرد ديگرى بفرستد و در اين كار دشمن خسته خواهد شد . عمر دوباره مردم را دعوت كرد و گفت : من تصميم گرفته بودم كه خود براى جنگ بروم ولى خردمندان و خير انديشان شما مرا از سفر منصرف نمودند . من نيز چنين صلاح دانستم كه خود بمانم و يكى را بجاى خود بفرستم اكنون بگوييد چه كسى لايق اين كار خواهد بود . در آن هنگام سعد بن ابى وقاص عامل جمع صدقات ( ماليات ) هوازن بود عمر به او نوشته بود كه برجستگان آن قوم را براى جنگ عراق انتخاب كند كه اشخاص خردمند و صاحب راى و دليران و نيرومندان و سلاح داران از ميان قوم تجهيز و روانه كند . هنگامى كه عمر سرگرم مشورت با مردم درباره انتخاب فرمانده كل بود نامه سعد رسيد كه نوشته بود من هزار سوار برگزيده‌ام كه همه نيرومند و لايق و دانا و از خاندان اصيل هستند كه شرف قوم خود را خوب حفظ مىكنند و از نام نيك آنها دفاع مىنمايند . شرف و شهرت نيك قوم آنها بسته بوجود همان سواران است و نيز صاحب راى و فهم و خردمند هستند . چون نامه او در حين مشورت رسيد بعمر گفتند او را پيدا كردى پرسيد او كيست ؟ گفتند . شيرى كه در حال حمله است او سعد بن مالك است . او عقيده آنها را پسنديد و سعد را احضار و فرمانده كل سپاه عراق نمود . به او پند داد و گفت : تو بدين مغرور و خودپسند مباش كه مردم بگويند او دائى پيغمبر است . بدان كه خداوند بد را با بد محو و پامال\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنمىكند ولى بد را با نكوئى مىزدايد ما بين خدا و ديگران خويشى و پيوستگى نيست فقط خداوند انسان را به خدا نزديك مىكند . مردم همه شريف و غير شريف ( بزرگ و خرد ) يكسانند كه خدا پروردگار آنهاست و آنها همه بندگان خدا هستند .\r\nبرترى آنها بسته بنيك نفسى مىباشد . آنها رحمت خداوند را فقط با طاعت دريافت مىكنند . خوب تأمل كن و ببين پيغمبر چه مىكرد تو هم همان كار را بكن و نيز به او نصيحت كرد كه همواره صبور باشد . او را با عده از مسلمين كه جمع شده بودند روانه كرد كه عده آنها بالغ بر چهل هزار بود . حميضة بن النعمان بن حميضه كه رئيس طايفه بارقه بود و عمرو بن معديكرب و ابو سبره بن ذؤيب كه رئيس قبيله مذحج بود و يزيد بن حارث صدائى رئيس طايفهء صداء و حبيب و مسيلمه و بشر بن عبد اللّه هلالى كه رئيس طايفه قيس عيلان بود در ميان آن عده بودند .\r\nعمر براى بدرقه آنها مسافتى طى كرد جماعتى از طايفه سكون ديد كه همه جوان بودند و حصين بن نمير و معاويه بن خديج كه سيه چهره و بلند قامت بود ميان آنها بودند عمر روى از آنها برگردانيد علت را از او پرسيدند كه چرا نسبت به آنها بدبين شده ؟ گفت : هيچ گروهى از عرب نديدم كه از آنها متنفر شده باشم به اندازه اين گروه ولى اجازه جهاد به آنها داد . بعد از آن آنها مرتكب اعمال زشت شدند . يكى از آنها سودان بن حمران قاتل عثمان و ديگرى ابن ملجم قاتل على و ديگرى معاوية بن خديج نخستين كسى بود كه در اسلام شمشير كشيد و بخونخواهى عثمان تظاهر كرد و باعث خونريزى ميان مسلمين گرديد همچنين حصين بن نمير كه يكى از دشمنان على بود و سخت با آن بزرگوار جنگ و ستيز نمود ( در جنگ كربلا هم بود ) . بعد از آن عمر سپاهيان را اندرز داد و روانه نمود . عمر مددى هم بعد از فرستادن سعد براى او فرستاد كه عده آن دو هزار مرد يمانى و دو هزار مرد نجدى بود . سعد رهسپار شد در حالى كه مثنى منتظر قدوم او بود ولى مثنى بسبب\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nزخمى كه قبل داشته و درد آن عود نمود درگذشت . مثنى هنگام مرگ بشير بن خصاصيه را بجانشينى خود و فرماندهى سپاه برگزيده بود كه در آن زمان سعد در محل زرود بود . عدهء لشكر او ( با مددى كه بعد رسيد ) بالغ بر هشت هزار گرديد .\r\nعمر بقبيله بنى اسد دستور داد كه در مرز سرزمين خود ما بين حزن و بسيطه ( دو محل ) اقامت كنند آنها هم با عده سه هزار جنگجو در آن مرز لشكر زدند . سعد هم از آنجا تا محل شراف لشكر كشيد و در آنجا منزل گرفت كه اشعث بن قيس با عده هزار و هفتصد از اهل يمن به او پيوست . مدد پياپى رسيد تا عدهء جنگجويان قادسيه متجاوز از سى هزار گرديد . بعد از جنگ هم عدهء كه شمرده شده و از غنايم بهره‌مند گرديده بالغ بر سى هزار بود . در ميان اعراب كسى نسبت بايرانيان دليرتر از قبيلهء ربيعه نبود بدين سبب مسلمين ربيعه را ( شير ) ناميدند . عرب در جاهليت ايرانيان را شير مىگفتند روميان را هم شير مىخواندند ( گويا شير اختصاص بايرانيان داشت و علامت پرچم هم شير بوده و هست و ربيعه كه تابع ايران بودند بدين سبب شير ناميده مىشدند و بعد در جنگ ايران كه دلير شدند همين صفت را ربودند ) .\r\nعمر هيچ خردمند و شريف و خطيب و شاعر يا شخصى محترم و آبرومند ميان مردم نگذاشت كه او را با سعد روانه نكرده باشد . سعد هم سپاهيان مثنى را كه در عراق در محل شراف بودند نزد خود خواند و آنها را آراست . امراء را هم معين و صفوف را منظم كرد براى هر ده سرباز يك ده يار با منصب عريف ( ده باشى - ده‌يار ) معين كرد . پرچمها را هم بمردان خوش سابقه و دلير سپرد . امراء سپاه را هم براى عقب داران و مقدمه و پيادگان و طلايع ( پيش روان ) و جناحين معين و منصوب نمود .\r\nهيچ كارى نميكرد مگر بامر عمر و نامه و دستور او . فرماندهى مقدمه را بزهرة بن عبد اللّه بن قتاده بن حويه واگذار نمود و او پيش رفت تا بعديب رسيد او از ياران پيغمبر بود . عبد اللّه بن معتم را كه او نيز از ياران بود فرمانده ميمنه نمود . فرماندهى ميسره\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nرا بشرحبيل بن سمط كندى داد . او جوان و خردسال بود ولى با مرتدين جنگ كرده بود . خالد بن عرفطه را بمعاونت خود برگزيد او با طايفه بنى عبد شمس يار و همپيمان بود . عاصم بن عمرو تميمى را بفرماندهى عقب‌داران منصوب كرد . سواد بن مالك تميمى را امير طلايع ( پيش روان - پيش آهنگان ) نمود .\r\nسلمان بن ربيعه باهلى هم فرمانده متفرقه و مجردين و حمال بن مالك اسدى هم فرمانده پيادگان بود . امير قافله عبد اللّه بن ذى السهمين حنفى بود عمر هم قبل از آن عبد الرحمن بن ربيعه باهلى را قاضى عسكر و تقسيم كننده غنايم نمود .\r\nبراى هدايت و ارشاد و اداره و پيشوائى آنها سلمان فارسى را معين نمود . لشكر - نويس آنها هم زياد بن ابيه بود ( فرزند سميه ) . معنى بن حارثه شيبانى ( برادر مثنى كه درگذشته بود ) بانفاق سلمى دختر خصفه همسر مثنى در شراف وارد شد .\r\nمعنى پس از مرگ برادر قابوس بن قابوس بن منذر را در قادسيه قصد كرده بود ( آخرين ملوك الطوائف عرب ) او را دولت ايران فرستاده بود كه اعراب را ضد مسلمين برانگيزد و بشوراند ( و باز پادشاه حيره از طرف ايران باشد ) او را غافل‌گير كرده كشت و خود و اتباع او بذى قار بازگشتند . پس از آن سوى سعد روانه شد كه دستور و عقيده مثنى را شرح بدهد كه چگونه بايد با ايرانيان جنگ كنند و داخل كشور آنها قبل از فتح نشوند اگر خداوند مسلمين را پيروز كرد كه آنچه پس ميدان جنگ است بدست خواهد آمد و اگر كار دگرگون شود آنها مىتوانند به عقب داران ملحق شوند . اگر در مرز جنگ كنند اعراب به وضع صحرا بيشتر آشنا هستند تا ايرانيان و در سرزمين خود هم دليرترند كه مىتوانند پياپى حمله كنند ( حمله و گريز ) تا آنكه كار را يكسره نمايند . سعد بر روان مثنى درود فرستاد و معنى را باز بحكومت خود برگردانيد و در حق او و خانواده او نيكى كرد و با بيوه مثنى ازدواج نمود ( بر حسب وصيت شوهر او ) و در همانجا زفاف واقع شد . نود و نه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمرد بدرى ( جنگ بدر ديده از ياران پيغمبر ) و بيشتر از سيصد تن از ياران و كسانى كه در بيعت رضوان و بعد از آن با پيغمبر صحبت و يارى داشتند و سيصد تن از كسانى كه شاهد فتح مكه بودند و هفتصد تن از فرزندان اصحاب همراه سعد بودند .\r\nنامه عمر هم بسعد كه در شراف بود رسيد و او بمانند عقيدهء مثنى دستور داده بود و نيز عمر بابى عبيده ( در شام ) نوشت كه جنگجويان عراق ( كسانى كه اول در عراق بوده و با خالد بشام رفتند ) را باز بعراق برگرداند باضافه كسانى كه مايل باشند از شام بعراقيان ملحق شوند . ايرانيان در قصر ابن مقاتل ( محل ) از طرف خود نعمان بن قبيصه طائى را بحكومت منصوب كرده بودند . او پسر عم قبيصه بن اياس والى حيره بود . چون بر لشكر - كشى سعد آگاه شد درباره او تحقيق و پرسش نمود در آن هنگام عبد اللّه بن سنان بن خزيم اسدى نزد او حاضر بود . گفته شد ، او ( سعد ) مردى از قريش مىباشد . گفت ( نعمان ) به خدا سوگند من با او سخت نبرد خواهم كرد زيرا قريش بنده كسى هستند كه غالب و نيرومند است . به خدا از اينجا نخواهد رفت مگر با ياس و حرمان ( عين عبارت خفى حنين است . كفش حنين كه مثل است و آن عبارت از اين است كه يك اعرابى خواست كفشى بخرد فروشنده را سخت آزرد . چون خواست برگردد فروشنده كمين شده يك لنگه كفش را در راه انداخت و ديگرى دور تر . اعرابى كه لنگه كفش را ديد با خود گفت .\r\nاين لنگه كفش بكفش حنين شباهت دارد . اگر جفت مىبود از شتر پياده مىشدم و آن را برميداشتم ، چون مسافت ديگرى طى كرد يك لنگه ديگر را ديد كه حنين انداخته و خود پنهان شده بود . اعرابى پياده شد و شتر را بست و بسراغ لنگه اولى رفت . حنين از كمين‌گاه درآمده شتر را با بار خود ربود . چون اعرابى برگشت شتر را نديد ناگزير پياده به خانه خود برگشت و گفت : من با دو لنگه كفش حنين برگشته‌ام رجعت نجفى حنينى .\r\nاين گفته مثل شده و نعمان اين مثل را به زبان آورده كه ناگزير بنااميدى تعبير نموديم عبد اللّه بن سنان ( كه نزد او بود ) از گفته او ( توهين بقريش كه بنده غالب هستند ) سخت\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخشمگين شد به او مهلت داد كه داخل خوابگاه خود ( گنبد تعبير شده ) بشود آنگاه او را كشت و خود بسعد پيوست و اسلام هم آورد . سعد از محل شراف سوى عذيب رفت و از آنجا بقادسيه لشكر كشيد . ميان عتيق و خندق پيرامون قنطره ( پل ) لشكر زد كه قديس - زيران بمسافت يك ميل واقع شده . عمر بسعد نوشت به من الهام شده كه اگر شما با دشمن روبرو شويد وى را شكست خواهيد داد . بنابر اين شكست و ترديد را از خود دور كنيد و تقوى را بر شك و ريب ترجيح بدهيد . هر گاه يكى از شما بيكى از ايرانيان امان داد و لو به اشاره و تلويح و حال اينكه حردا عجمى زبان نمىداند آن امان را قبول كنيد و لو اينكه يك نحو تصور از آن عجمى باشد بمحض ادعاى او كه امان يافته است به او امان بدهيد حتى خيال و توهم را هم امان جدى بدانيد . هرگز نخنديد ( استهزاء مكنيد ) .\r\nالبته وفا و باز هم وفا كنيد زيرا اگر در وفادارى اشتباه و خطا برود ( كه دشمن نخواسته شما انجام دهيد ) باز هم بسود شماست و براى بقاء و رستگارى شما مفيد است بدانيد كه اگر خيانت كنيد و لو باشتباه باشد دچار هلاك خواهيد شد . ضعف و تباهى شما و نيرو و تسلط دشمن ناشى از خيانت و غدر شما خواهد بود . خيانت و غدر شما موجب زوال شما و اقبال دشمن خواهد بود . بدانيد كه من شما را نصيحت مىكنم و بر حذر مىدارم از اينكه شما موجب ضعف و سبب خوارى مسلمين شويد . ( بعضى از اصطلاحات قابل ترجمه تحت اللفظ نمىباشد در اينجا و در قرآن هم لفظ ريح كه باد باشد آمده كه مثلا ريح شما برود و تعبير آن خالى از اشكال نمىباشد . عمر هم اين جمله را از قرآن اقتباس كرده ( ذهاب - ريح ) . چون زهره با مقدمه لشكر پيش رفت و شبى هم بر او گذشت سى تن از دليران معروف را برگزيد و به آنها فرمان غارت حيره را داد . چون آن عده سى تن از سيلحين ( محل ) گذشتند و از پل هم عبور كردند صداى هياهو شنيدند ، مدتى آرام گرفتند تا بر احوال آگاه شوند . ناگاه معلوم شد كه خواهر آزاد مرد بن آزادبه مرزبان حيره را براى حاكم صنين ( محل ) بزفاف ميبردند كه او از بزرگان و اشراف و اعيان ايران بود . ( هياهو\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nهم عبارت از هلهله و شادى بود ) بكير بن عبد اللّه ليثى كه امير ان عده بود حمله كرد و با شيرزاد بن آزاد به كه ميان موكب عروس و سواران بود مبارزه نمود . پشت او را شكست و افكند سرداران گريختند و موكب عروس بدون نگهبان ماند آنها هر كه و هر چه بود از جهاز و زر و زيور با سى تن از بانوان و خود عروس را گرفتار كرده بودند .\r\nآن بانوان همه از بزرگان و بزرگ‌زادگان و مشاهير مرزبانان بودند باضافه صد زن از اتباع آن بانوان . اما اموال و جهاز و زيور بانوان كه بدست آمده بود قيمت آن كه از حد فزون است معلوم نيست . امير آن عده همه را ربود و آن قافله را سوى سعد كه در عذيب هجانات بود سوق داد . چون مسلمين آن همه مال و متاع و زر و زيور و اسير ديدند يكباره و با يك صدا تكبير نمودند . سعد گفت : به خدا سوگند شما تكبيرى نموديد كه عزت و غرور يك ملت از آن نمايان شده . اموال را بر مسلمين قسمت نمود ولى بانوان را در عذيب با حرمت تحت مراقبت نگهبانان نگهداشت امير نگهبانان هم غالب بن عبد اللّه ليثى بود سپس سعد در قادسيه لشكر زد مدت يك ماه بر اقامت او گذشت كه هيچ يك از ايرانيان نزد او نيامد ( كه گفتگو كند ) سعد عاصم بن عمرو را سوى ميسان ( ميشان ) روانه كرد او گله‌هاى گوسفند و گاو را قصد كرد ولى چيزى بدست نياورد زيرا همه را از او پنهان داشتند . مردى را اسير كرد و از او خواست كه محل اختفاى گله را به او نشان دهد آن مرد گفت نمىدانم كه ناگاه صداى يك گاو نر به گوش رسيد ( اعراب اين را يك كرامت دانسته‌اند كه ميگويند آن گاو با زبان فصيح گفت : دشمن خدا دروغ ميگويد ما همه اينجا هستيم ) عاصم با عده خود داخل ده شده گاوها را سوى لشكر سوق داد . سعد آنها را ميان سپاهيان قسمت نمود آنها چند روز سير شدند . خبر اين واقعه پس از سالها به گوش حجاج ( امير مشهور عرب ) رسيد . نزد جماعتى كه شاهد آن واقعه بودند فرستاد آنها را پيش خود خواند و خبر حقيقى صداى گاو نر را پرسيد . آنها همه گفتند ، ما خود آن جمله فصيح را از آن گاو شنيديم و همه چيز را به چشم ديديم . حجاج گفت : همه دروغ\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nميگويند آنها گفتند : ما شاهد و ناظر بوديم كه چنين قولى را شنيديم تو كه با ما نبودى .\r\nگفت : راست ميگوئيد من نبودم . ( حجاج باهوش بود ) بعد از آن پرسيد مردم در آن واقعه چه گفته بودند ؟ گفتند : مردم ميگفتند : كه اين معجزه بشارت است كه دليل خشنودى خداوند و علامت فتح و پيروزى و غلبه بر دشمن است . حجاج گفت : چنين چيزى امكان ندارد مگر اينكه آن مردم پرهيزگار و خداپرست باشند ( كه چنين معجزه و كرامتى براى آنها رخ داد ) گفتند : به خدا ما پاك دل بوديم و آنها نسبت به دنيا بدبين و زاهد و بى طمع بودند . آنها هرگز جبان و خودپرست و خائن نبودند .\r\nآن روز را روز ابقار ناميدند ( راز بقر كه گاو باشد ) و هر روزى بنام يك چيز يا يك حادثه موسوم مىكردند كه روز ماهى هم خواهد بود سعد فرمان داد كه دسته‌هاى مجهز از لشكر ميان انبار و كسكر براى غارت بروند . آن دسته‌ها همه جا را غارت كرده بسيارى خواربار و مواد غذائى بدست آورده كه سپاه را مدتى بىنياز نمودند . فاصله تاريخ ميان حمله و پيروزى خالد و لشكر كشى سعد از آغاز جنگ اعراب و ايران تا آن زمان مدت دو سال و چند روز بود سعد هم مدت دو ماه و چند روز در قادسيه اقامت نمود كه اهل سواد ( عراق ) نزد يزد گرد تظلم كرده به او خبر دادند كه اعراب در قادسيه موضع گرفته و همه جا را در پيرامون رود فرات ويران نموده و چهارپايان را ربوده و چيزى باقى نگذاشته اند اگر حمايت و نجات ما دير شود ناگزير خود تسليم آنها خواهيم شد . كسانى كه در طف ( پيرامون كربلا ) داراى ده و ملك بودند بيزدگرد نامه‌ها نوشتند و او را بفرستادن سپاه براى نجات آنها تحريض نمودند . يزدگرد هم رستم ( پسر فرخزاد ارمنى ) را احضار كرد به او گفت : ميخواهم ترا بدانجا ( قادسيه ) بفرستم . كارها هم باندازهء خود چه بزرگ و چه خرد بكاردان و مردى كه در خورد آن باشد سپرده مىشود . تو امروز راد مرد ايران هستى . مىبينى چه بر سر ايران آمده كه تا كنون مانندى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنداشته ، رستم ظاهرا اطاعت و اجابت نمود ولى در ضمن گفت : مرا به حال خود بگذار كه اعراب هميشه از ايران بيم دارند مرا هدف آنها مكن ( كه اگر دچار شوم كسى نخواهد ماند ) شايد با بودن من كارهاى دولت ايران برقرار شود به شرط اينكه من بميدان جنگ نروم و شايد ما بتوانيم چاره كارزار را بكنيم زيرا فكر و راى براى جنگ بيشتر از همه چيز به كار مىرود و شايد بتوان با چاره‌جوئى و تامل و فكر پيروز شد زيرا تامل و احتياط و صبر بهتر از شتاب است و فرستادن لشكر پس از ديگر بصلاح نزديكتر است تا يكباره داخل جنگ و دچار گريز شويم . جنگهاى متناوب دشمن را خسته و تباه مىكند و مىتوان با چنين جنگى پيروز شويم . يزدگرد قبول نكرد و رستم دوباره عقايد خود را شرح داد و گفت : من براى حفظ عظمت خود و صيانت راى و عقيده خويش ناگزير شدم كه عقيدهء خود را دوباره شرح بدهم و اگر چاره جز تكرار داشتم هرگز اين سخن را دوباره به زبان نمىآوردم اكنون ترا به خدا سوگند مىدهم كه شخص خود و كشور خويش را حفظ كن و بگذار من در مركز باشم و لشكرها يكى پس از ديگرى روانه كنم كه اگر پيروز شديم چه بهتر و اگر شكست خورديم دوباره جنگ را از سر ميگيريم و در قبال آنها پايدارى و بردبارى كنيم تا آنها را خوار و زبون كنيم و در عين حال خود را از حمله آنها مصون داشته‌ايم زيرا من هنوز ميان ايرانيان داراى هيبت و قدرت و نفوذ مىباشم و اين هيبت تا وقتى خواهد بود كه من شخصا شكست نخورده منهزم نشوم و اگر منهزم شوم ديگر چاره نخواهد بود .\r\nيزدگرد قبول نكرد و اصرار نمود تا آنكه رستم لشكر كشيد و در ساباط اقامت نمود و باز بپادشاه پيغام داد كه او را معاف بدارد ( و خود فرمانده ديگرى بفرستد ) و باز پادشاه نپذيرفت . اخبار لشكر كشى هم بسعد رسيد و او بعمر نوشت و عمر به او چنين پاسخ داد : هرگز از آنچه پيش مىآرند ( ايرانيان ) دلتنگ و بيمناك مباش\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاز خداوند يارى بخواه و كار خود را به خدا بسپار . چند تن از برگزيدگان قوم كه خوش سخن و لايق گفتگو باشند و در عين حال دلير و بىباك و خردمند باشند كه او را دعوت كنند ( باسلام و تسليم ) كه خداوند اين دعوت را يك نحو توهين و تحقير براى آنها مقدر كرده . سعد هم عده براى مذاكره و محاوره و مناظره نزد يزدگرد فرستاد كه نام بعضى از آنها برده مىشود :\r\nنعمان بن مقرن ، بسر بن ابى رهم ، حملة بن جويه ، حنظلة بن ربيع ، فرات بن حيان ، عدى بن سهيل ، عطارد بن حاجب ، مغيرة بن زرارة بن نباش اسدى ، اشعث بن قيس ، حارث بن حسان ، عاصم بن عمرو ، عمرو بن معديكرب ، مغيره بن شعبه .\r\nو معنى بن حارثه . اين عده را نزد يزدگرد ( شاهنشاه ) فرستاد . آنها در عرض راه بر رستم ( و سپاه او ) گذشتند و او را نديده انگاشتند ( اعتنا نكردند ) . چون بپايتخت رسيدند اجازه حضور خواستند ، آنها را باز داشتند ( تعبير بحبس شده كه بازداشت باشد ولى مقصود در پذيرفتن آنها تعللى به كار رفت ) . يزدگرد وزراء خود را احضار نمود همچنين رستم با آنها حاضر شد ( از لشكرگاه كه در ساباط بود ) پادشاه درباره گفتگو و چگونگى كار خود با وزراء و سرداران مشورت نمود . مردم هم همه جمع شدند كه نمايندگان اسلام را از نزديك ببينند . آنها بر اسبهاى شيهه كن ( مخصوصا آن اسبها برگزيده شده ) سوار بودند .\r\nروپوش بر دوش و تازيانه در دست داشتند . آنها را پذيرفتند و ترجمان را هم حاضر كردند .\r\nپادشاه به او گفت : از اينها بپرس چه علتى باعث شد كه شما بسرزمين ما بپائيد و در كشور ما رخنه كنيد و مردم را غارت نمائيد آيا چون ما در داخله خود مشغول شده ايم شما چنين جسارتى پيدا كرده‌ايد ؟ نعمان بن مقرن بياران خود گفت : اگر\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمايل باشيد من از طرف شما پاسخ بدهم و گر نه هر كه را بخواهيد بر خود مقدم مىدارم گفتند : تو خود بگو . او گفت : خداوند بر ما ترحم فرمود كه يك پيغمبر براى راهنمائى ما ارسال نمود .\r\nپيغمبر ما را بنيكو كارى وا داشت و از زشت كارى باز داشت . خداوند بما وعده داد كه اگر ما دعوت پيغمبر را اجابت كنيم نعمت دنيا و آخرت را بما بدهد . هيچ قبيله نماند كه او را اطاعت نكرده بعضى نزديك شدند و برخى تمرد نموده دور گشتند . بما امر فرمود كه نخست بمتمردين عرب بپردازيم ما هم از آنها شروع كرديم اعراب دو قسم شدند بعضى با قوه مطيع شده و نيك بخت گرديد ، بعضى هم با ميل دين اسلام را پذيرفته بر نيكبختى و سعادت خود افزودند .\r\nما همه را يكسان دانستيم كه آنچه پيغمبر براى ما آورده سعادت و نعمت است اين سعادت باعث شد كه عداوت بين ما زايل شود همچنين تنگدستى كه دچار آن بوديم نابود گرديد . بما امر داد كه اول بهمسايگان خود از ملل مختلفه تبليغ و دعوت كنيم كه آنها را براى انصاف بخوانيم و اكنون شما را براى همين دعوت مىكنيم كه دين ما را قبول كنيد . اين دين خوب را خوب نموده و بد را بد كرده ( دانسته ) اگر نپذيريد يك كار كه از كارهاى ديگر آسانتر است قبول كنيد كه آن عبارت از پرداختن جزيه است و گر نه كه نبرد است و بس . اگر دين ما را قبول كنيد ما كتاب خداوند ( قرآن ) نزد شما ميگذاريم و خود در اينجا مانده مراقب مىشويم كه شما به احكام آن عمل كنيد .\r\nسپس شما را به حال خود گذاشته مملكت شما را ترك نموده برمىگرديم و اگر جزيه را بپردازيد قبول ميكنيم و از شما هم حمايت و دفاع خواهيم كرد و گر نه با شما جنگ خواهيم نمود . يزدگرد سخن را آغاز كرده گفت : من در روى زمين ملتى نمىشناسم كه از حيث مشقت و بدبختى و سختى معيشت و كمى عده و دشمنى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو اختلاف ما بين قبايل خود مانند شما باشد . ما قبل از اين عده از مردم ده‌نشين را براى دفع شر شما مىگماشتيم كه آنها در قبال شما توانا و شايسته بودند . ايرانيان نميخواستند بلاد شما را غارت كنند و شما هم طمع بغارت ما نداشتيد . اگر غرور دامن شما را گرفته باشد مغرور نشويد و اگر مشقت و گرسنگى باعث اين گستاخى شده ما براى قوت ضرورى شما مبلغى مقرر مىداريم بزرگان شما را هم گرامى خواهيم داشت ، شما را رخت خواهيم داد و پادشاهى براى شما معين خواهيم كرد كه نسبت بشما مهربان خواهد بود . نمايندگان همه خاموش شدند ولى مغيره بن زراره در پاسخ پادشاه چنين گفت : اينها بزرگان و برگزيدگان قوم عرب هستند . اينها اشراف قوم هستند و از اشراف شما شرم دارند كه گستاخى كنند يا چيزى ناپسند بگويند . اشراف هم حق اشراف را خوب مىدانند و آنها را تعظيم و تكريم ميكنند . اينها هر چه دستور داشتند كه بگويند نگفته‌اند و هر چه پادشاه گفت پاسخ ندادند البته در اين رويه بسيار خوب كرده‌اند ( ادب را رعايت كردند ) الحق شايستهء آنها همين ادب و احترام بود كه نيكى در خور نيكان است . من مىگويم و از پادشاه ميخواهم كه به من پاسخ بدهد و آنها شاهد باشند ( نه گستاخ ) تا من بتوانم حق رسالت را ادا كنم . اكنون بدان . آنچه را در مشقت و بدبختى و گرسنگى عرب وصف نمودى چنين بود و بدتر از آن هم بود سپس مخاطب كه مغيره باشد تنگدستى و معيشت عرب را شرح داد و مانند گفتهء نعمان درباره بعثت پيغمبر سخن گفت كه عرب بجنگ مخالفين دين خود برخاسته مگر اينكه تسليم شوند يا جزيه بدهند يا آماده جنگ باشند و بعد از بيان مطالب خود خطاب بشاه كرده گفت : جزيه را قبول كن كه جزيه را با خضوع و خوارى بپردازى و گر نه كه ميان ما و تو شمشير است يا اينكه اسلام را اختيار كنى يزدگرد گفت :\r\nبا چنين سخنى با من روبرو مىشوى ؟ مغيره گفت : من با كسى سخن مىگويم كه او\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبا من گفتگو كرده و اگر ديگرى چيزى مىگفت من پاسخ نمىدادم و با او روبرو نمىشدم پادشاه گفت : اگر كشتن نماينده و رسول روا مىبود من ترا مىكشتم .\r\nچيزى نزد من نداريد ( نااميد برويد ) سپس دستور داد يك بار خاك حاضر كنند و بر دوش رئيس و اشرف نمايندگان تحميل كنند و به همين حال ( با همين بار ) از دروازه مدائن اخراج كنند . به آنها گفت : نزد امير خود برگرديد و بگوييد كه من رستم را فرستاده‌ام كه او شما همه را زير خاك نهان كند . همه را در خندق قادسيه دفن نمايند همه را نابود كند و بعد او را بكشور شما خواهم فرستاد كه شما را بجنگ داخلى خود سرگرم و مبتلا كند آنگاه وضع شاپور را تجديد خواهم كرد ( شاپور ذو الاكتاف كه كتف اعراب را مىبريد ) . عاصم بن عمرو برخاست و گفت : من رئيس و اشرف اين نمايندگان هستم آنگاه بار خاك را بر دوش گرفت و با همان حال از ايوان ( بارگاه خسروان ) و كاخ خارج شد تا بمركب خود رسيد سوار شد و خاك را همراه برد تا بر سعد وارد شد و به او گفت . مژده كه خداوند خاك آنها را بما داد . ما خود مالك زمام امور كشور آنها خواهيم بود ، اين رفتار بر درباريان خسرو بسى ناگوار بود . رستم كه در ساباط بوده و از آنجا نزد پادشاه حاضر شده بود . طرف خطاب شاه واقع شد . به او گفت :\r\nمن در ميان عرب مانند اينها كسى نديده و نشناخته‌ام شما ( درباريان ) بهتر از اينها سخن نمىدانيد و نمىگوئيد . آنها به من راست گفتند ، آنها كارى را كه ميخواهند انجام خواهند داد و بارزوى خود خواهند رسيد مگر اينكه بميرند اگر چه خردمندترين و بهترين آنها نادان و احمق بود كه خاك را بر دوش كشيد و با خوارى از كاخ خارج شد . رستم گفت ، شاهنشاها او اعقل و افضل بوده ، او برداشتن خاك را بفال نيك تلقى كرد .\r\nاو اين تفال را دانست و ياران او متوجه نشدند . رستم از دربار با خشم و افسوس خارج شد دنبال نمايندگان فرستاد و گفت اگر به آنها برسيد بار خاك را بازستانيد و بدانيد كه خداوند اين مملكت را از ما خواهد گرفت . نمايندهء او كه دنبال آنها رفته بود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبا نااميدى از حيره برگشت ( به آنها نرسيد ) رستم گفت : آن قوم سرزمين شما را مالك شدند و ديگر در تملك آنها شكى نمانده . او منجم و دانا بود . ( مقصود رستم كه بارها مورخين اين صفت را به او بسته‌اند ) .\r\nپس از رفتن نمايندگان نزد يزدگرد سواد بن مالك تميمى نجاف و فراض ( جمع نجف كه يكى از آنها نجف امروز است ) را غارت نمود و سعيد چهارپا ربود كه استر و گاو و خر بود آنها را ماهى بار كرد و بامداد بلشكر رسيد . سعد آنها را ميان لشكريان تقسيم نمود . آن روز را روز ماهى خواندند ( يوم الحيتان با اسماك ) غارتگران دسته دسته تاخت مىكردند و روزى سپاهيان را از يغما تأمين مىنمودند و بيشتر قصد آنها بدست آوردن گوشت بود زيرا طعام ميان لشكريان فراهم و بسيار هم بود . آنها روزها را بنام همان روزى نام مىگذاشتند كه روز ابقا ( گاو ) و روز حيتان ( ماهى ) و مانند آن .\r\nسعد يك گروه ديگرى براى يغما فرستاد كه آنها در عرض راه با قافله شتر بنى تغلب و نمر ( دو قبيله ) تصادف كرده آنها را آوردند . سعد شترها را كشت و گوشت آنها را ما بين مردم تقسيم نمود آنها همه سير شدند . عمرو بن حارث بر نهرين تاخت و مواشى بسيارى آورد و بسلامت برگشت .\r\nرستم هم از ساباط لشكر كشيد . تمام آلات و ادوات جنگ را فراهم نمود . جالينوس را فرمانده مقدمه نمود كه عدهء آن چهل هزار بود خود هم با شصت هزار جنگجو جنبيد ، عقب داران او هم بيست هزار لشكرى بودند فرمانده ميمنه هرمزان و فرمانده ميسره مهران بن بهرام رازى بودند . رستم بپادشاه گفت : اگر خداوند ما را پيروز كند مملكت آنها را قصد خواهيم كرد و در داخله آنها با آنها نبرد خواهيم كرد تا سرگرم جنگ داخلى شوند و ناگزير تن بمسالمت دهند مقصود او از اين سخن تشجيع پادشاه بود .\r\nرستم از مدائن با شصت هزار مرد برگزيده كه هر مردى اتباع داشت خارج شده بود\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاو از ساباط با صد و بيست هزار مرد جنگى و مردى كه زير دست داشت رهسپار شد . غير از اين روايت هم چيزهاى ديگر گفته شده .\r\nچون رستم از ساباط خارج شد نامه ببرادر خود بنذوان بدين مضمون نوشت :\r\nاما بعد : قلعه‌ها و سنگرهاى خود را ترميم و محكم بداريد ، آماده شويد و همه چيز را آماده كنيد . من چنين پيش‌بينى ميكنم كه اعراب وارد كشور شما خواهند شد ، شما از خانه و فرزند خود دفاع كنيد . عقيده من اين بود كه با آنها مدارا كنيم و مدتى انتظار بكشيم تا بخت برگشتهء ما باز بيايد و سعادت آنها مبدل بنحوست شود بدانند كه ماهى آب را گل آلود كرده . زهره ( ستاره ) رو بنيكى آورده ، ميزان ( ستاره ) هم معتدل شده . بهرام ( ستاره ) هم رو بزوال نهاده ( مقصود از اينكه زهره رو بنيكى آورده مفهوم نيست چون مخالف مقصود گوينده است كه بدبين مىباشد ) . من چيزى ( از نجوم ) نمىبينم جز اين كه اين قوم ( عرب ) بر ما غالب خواهند شد . هر چه ما داريم بدست خواهند گرفت . سختترين چيزى كه من مىكشم اين است كه شاه به من امر كرده كه من شخصا بجنگ آنها بروم . ( كه مخالف مصلحت و سياست نبرد است ) .\r\nجابان ( يكى از سرداران مشهور ) سر پل ساباط با رستم روبرو شد كه هر دو منجم و عالم بعلم فلك بودند ( اعراب چنين ادعا مىكنند ) جابان وضع و حال خود را شرح داده از پيش آمد ( تسلط اعراب ) شكايت كرده گفت : آيا وضع را مىبينى ؟\r\nرستم گفت : اما من كه با يك مهار و بينى بند ( بندى كه داخل بينى شتر مىكنند تا رام شود ) كشيده مىشوم . هيچ چاره جز اطاعت و انقياد ندارم . از آنجا لشكر كشيد تا به محل كوثى رسيد يكى از اعراب كه اسير شده بود نزد او بردند از او پرسيد : چه سبب شده كه شما بكشور ما بيائيد و چه ميخواهيد ؟ آن اسير عرب گفت : ما اينجا آمده‌ايم كه وعده خداوند را انجام دهيم كه ما كشور و فرزندان شما را مالك خواهيم شد اگر مسلمان نشويد . رستم گفت : اگر پيش از حصول آرزو كشته شويد چه مىگوئيد\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n؟ اسير گفت هر كه از ما كشته شود داخل بهشت خواهد شد و هر كه زنده بماند خداوند وعده خود را نسبت به او انجام خواهد داد ما به اين وعده يقين داريم . رستم گفت :\r\nما بدست شما تباه مىشويم ( با اين ايمانى كه داريد ) . آن اسير عرب گفت :\r\nكارهاى زشت شما موجب تباهى شما مىشود خداوند شما را دچار كارهاى خود نموده . تو بدين غره مشو كه گرد خود نيرو و سپاه مىبينى . بدان كه تو با نوع بشر جنگ نمىكنى بلكه با قضا و قدر مىستيزى . رستم از اين گفتگو سخت خشمگين شد فرمان داد گردن آن اسير را زدند . سپس از آنجا سوى برس ( محل از آثار بابل مشهور است كه نزديك كربلا مىباشد ) لشكر كشيد . سپاهيان دست بفساد و يغما گشودند مال و فرزند مردم را ربودند . عفت زنان را تباه كردند ، باده نوشيدند و عربده كشيدند . مردم برستم استغاثه و ضجه نمودند . او ميان سپاه درآمد و گفت :\r\nاى مردم پارس . به خدا سوگند آن اسير عرب راست گفت به خدا چيزى كه باعث تباهى ما شده كارهاى ( زشت ) ماست به خدا سوگند اعراب با اينكه با اين مردم در حال جنگ هستند رفتار بهترى دارند . سيره آنها بهتر از كردار شماست . خداوند ممكن بود شما را با رفتار نكو و خوى خوب رستگار و پيروز كند كه شما دست از ستم بكشيد و خوشرفتار باشيد . وفا بعهد و نيكى بايد خوى شما باشد چون خوى خود را تغيير مىدهيد خداوند هم آنچه را داريد ( از نعمت و قدرت ) تغيير خواهد داد . من از اين بيمناكم كه خداوند قدرت را از شما سلب كند . آنگاه چند تن از سپاهيان كه تعدى كرده و از آنها شكايت كرده بودند نزد او كشيده شده گردن آنها را زد . از آنجا لشكر كشيد تا بحيره رسيد . مردم حيره را نزد خود خواند و آنها را تهديد كرد و قصد هم نمود كه آنها را بكيفر برساند ابن بقيله ( يكى از بزرگان كه شرح حال او گذشت ) گفت : تو ما را به دو چيز دچار مكن . يكى اينكه از يارى ما عاجز بمانى و ديگرى اينكه ما را ملامت كنى كه چرا ما خود از خويش دفاع كرديم و كشور خود را ( با مسالمت ) حفظ نموديم . رستم در قبال او خاموش شد . چون رستم در نجف اقامت نمود ديد\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n( در عالم رويا و تخيل ) فرشته باتفاق پيغمبر از آسمان فرود آمده عمر هم همراه آنها بود آن فرشته سلاح پارسيان را گرفت بست و مهر كرد و تسليم پيغمبر نمود پيغمبر هم آن سلاح را بعمر داد . رستم از اين خواب سخت پريشان شد و در بامداد آن شب اندوهناك گرديد . سعد هم دسته‌هاى سوار را به اطراف فرستاد و حال اينكه رستم در نجف مقيم بوده و جالينوس ( با لشكر خود ) ميان نجف و سليمين بود آن دسته‌هاى غارتگر در سواد ( جاى آباد عراق ) و حميضه را هر يكى با صد سوار فرستاد كه نهرين را غارت نمودند . رستم خبر آن غارت را شنيد عده از سواران خود را براى دفع آنها فرستاد .\r\nسعد هم شنيد كه سواران رستم پيشرفته‌اند عاصم بن عمرو و جابر اسدى را بدنبال آنها فرستاد . هر دو سردار ( با عدهء خود ) راهى را كه خيل رستم نورديده بود پيمودند . سعد بعاصم گفته بود اگر جنگى رخ داد تو امير دو دسته باش . عاصم بسواران پيشين عرب رسيد در حالى كه خيل رستم آنها را سخت دچار و احاطه كرده بود كه هر چه ربوده بودند از آنها باز ستانند چون ايرانيان سواران عاصم را ديدند گريختند و مسلمين با هر چه ربوده بودند بازگشتند . سعد عمرو بن معديكرب و طليحه اسدى ( مدعى پيغمبرى ) را براى ديده‌بانى و تجسس با ده تن فرستاد ، هنوز چند فرسنگ نپيموده كه پاسگاهها و گله‌ها را در طفوف ( كربلا ) ديدند كه آن زمين را بفزونى عده خود پوشانيده بود .\r\nعمرو با عده خود برگشت ولى طليحه از مراجعت خوددارى كرده پيشرفت به او گفته شد . تو مردى خائن و غدار هرگز بعد از كشتن عكاشه بن محصن رستگار نخواهى شد ( هنگامى كه ادعاى پيغمبرى كرده بود او را كشت كه او از ياران پيغمبر بود ) و بهتر اين است با ما برگردى ( كه دچار نشوى ) او امتناع كرد و يك تنه رفت . آنها كه نزد سعد برگشتند خبر نزديك بودند آن مردم و بىباكى و رفتن طليحه را دادند . طليحه هم رفت تا داخل لشكرگاه رستم شد . شب را در آنجا گذرانيد كه خوب تجسس كند و بر وضع سپاه آگاه شود . ناگاه پاى او بطناب يك خيمه خورد ، او خيمه را بر صاحب\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nخود انداخت و اسب او را ربود ، بعد خيمه ديگرى را بر آنكه در آن خوابيده بود افكند و باز اسب او را ربود . همچنين ديگرى و ديگرى آنگاه سوار اسب شده تاخت نمود . سپاهيان آگاه شده غوغا نمودند سواران بدنبال او رفتند ، صبح شد و يكى از سواران سخت او را تعقيب مىكرد ، طليحه برگشت و او را كشت ، سوار ديگرى به او رسيد باز طليحه او را كشت ، سوار سومين رسيد و ديد دو سوار را كشته كه هر دو فرزند عم او بودند سخت خشمگين شد و بكينه‌جوئى دليرتر گرديد . بطليحه رسيد و به يكديگر آويختند طليحه بر او غالب شده او را اسير نمود . سواران هم او را دنبال ميكردند و ميديدند دو سوار را كشته و سوار ديگرى را اسير كرده است در آن هنگام طليحه بسپاه عرب نزديك شده بود سواران از دنبال كردن او باز ماندند . طليحه بر سعد وارد شد آن مرد اسير و خبر واقعه را داد . ترجمان را حاضر كرده از آن اسير تحقيق نمودند او اول امان از مرگ خواست به او امان دادند . گفت : من نخست بايد وصف اين مرد ( طليحه ) بكنم بعد اخبار ديگر را بدهم . من از هنگامى كه تازه جوان بودم سپاهى و جنگجو بوده و جنگهاى بسيار سخت را ديده و خود عملا جنگ نموده و پهلوانان و دليران را ديده و با آنها مبارزه كرده‌ام ، مانند اين مرد ( طليحه ) نديده و نشنيده‌ام كه او پياده دو فرسنگ راه را پيموده تا بسپاهى رسيده كه عده جنگجويان آن هفتاد هزار سلحشور است و هر يكى از اين هفتاد هزار داراى پنج و ده غلام مىباشند كه به خدمت او كمر بسته‌اند . او ( طليحه ) راضى نشد كه خود بسلامت از آن سپاه برگردد تا آنكه دو اسب ربود و خيمه را بر صاحب آن فرود آورد و او را بىجان نمود ما سواران او را دنبال كرديم چون به او رسيديم نخستين سوار را كه پهلوان مشهور هزار مرد بود ( مردى كه با هزار مرد برابرست ) كشت . سپس دومين پهلوان را كشت كه كمتر از اول نبود پس از آن من كه گمان ميكنم بعد از من در آن سواران دليرى مانند من نباشد او را دنبال كردم و حال اينكه كينه جو و بانتقام دو فرزند عم خود دليرتر شده بودم با او\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآويختم ، مرگ را به چشم خود ديدم كه تن بگرفتارى دادم . بعد از آن آن ايرانى اسير بسعد خبر داد كه عده سپاهيان رستم بالغ بر صد و بيست هزار تن مىباشد كه اتباع و غلامان آنها نيز همين عدد را دارند آنگاه آن اسير ايرانى مسلمان شده ملازم طليحه گرديد و در جنگ قادسيه امتحان خوبى داد و دليرىها كرد ( نام او مسلم شده بود و او يكى از سرداران معروف و حكام مشهور اسلام شده بود كه تاريخ او در كتب تاريخ بتفصيل ذكر شده ) سعد هم نام او را مسلم نهاد .\r\nرستم از آن محل سوى ميدان لشكر كشيد . جالينوس هم رسيد و به او پيوست ( با سپاه خود ) همچنين ذو الحاجب ( بهمن جاذويه ) . جالينوس در قبال زهره ( سردار عرب ) نزديك قنطره ( پل ) لشكر زد . ذو الحاجب هم در طيزناباذ لشكر زد و رستم در خراره . بعد از آن رستم سوى قادسيه رهسپار شد . تاريخ خروج او از مدائن تا رسيدن بقادسيه مدت چهار ماه بود باميد اينكه اعراب بستوه آمده بدون جنگ برگردند .\r\nاو از آنچه پيش از آن رخ داده بود ( شكست ايرانيان ) بيمناك بود ولى پادشاه پياپى به او فرمان شتاب ميداد كه زودتر نبرد را آغاز كند . عمر هم بسعد نوشته بود كه صبور باشد و شتاب نكند چون رستم بقادسيه رسيد در محل عتيق مشرف بر سپاه سعد ايستاد و خوب نگاه كرد مردم ( سپاهيان ايران ) هم پياپى پياده مىشدند و از فزونى عده انبوه شده بودند مسلمين هم از تعرض آنها خوددارى ميكردند . رستم سى و سه زنجير فيل همراه داشت كه يكى از آنها پيل سپيد شاپور بود . پيلها هم با آن پيل بزرگ انس داشتند . هيجده پيل در قلب سپاه قرار داده شد در دو جناح راست و چپ هم يازده پيل آماده كرد رستم كه شب را در آن محل بصبح رسانيده بود هنگام بامداد سوى خفان رفت و دنباله سپاه مسلمين را بازديد نمود سپس از آنجا راه بالا را گرفت تا بقنطره ( پل ) رسيد و مسلمين را خوب نگاه كرد و بر محلى بلند ايستاد كه قنطره باشد تا مشرف بر سپاه سعد شود . نزد زهره فرستاد و او را به صلح دعوت نمود\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكه مالى به او ( مسلمين ) بدهد و آنها از جنگ منصرف شوند ولى به مقدار و وضع تاديه مال تصريح نكرد و چنين گفت : شما همسايه ما بوديد و ما هميشه نسبت بشما نيكى و مساعدت مىكرديم . شما را از هر گزندى حفظ مىنموديم سپس رفتار ايرانيان را نسبت بعرب توضيح داد زهره به او پاسخ داد كه وضع ما با عرب پيشين تفاوت دارد و مرام ما هم غير از مرام آنهاست . ما براى دنيا ( و كسب مال ) نيامده‌ايم بلكه فقط آخرت را ميخواهيم .\r\nما چنين بوديم كه تو مىدانى و برخ ما كشيدى تا آنكه خداوند پيغمبرى براى ما فرستاد كه ما را سوى حق و خداپرستى دعوت فرمود . خداوند برسول خود فرمود كه من اين طايفه ( عرب ) را بر كسانى مسلط كرده‌ام كه بدين من ايمان ندارند و من از آنها انتقام خواهم كشيد و غلبه را نصيب مسلمين خواهم كرد تا وقتى آنها ( ايرانيان - غير مسلمان ) بدين من اقرار و ايمان كنند كه اين دين دين حق است و هر كه از آن رخ بتابد خوار مىشود و هر كه بدان ايمان بيارد گرامى خواهد بود رستم از او پرسيد : اين دين چيست ؟ گفت : ( زهره ) ستون اين دين كه هرگز بدون آن استوار نمىشود شهادت لا إله الا اللّه و محمد رسول اللّه است و اقرار و تصديق آنچه از خداوند نازل شده . رستم گفت : بسيار خوب است . بعد از اين چيست ؟\r\nگفت : رها كردن مردم از مردم‌پرستى و وا داشتن آنها به خداپرستى رستم اين هم بسيار نكو است ديگر چه ؟ بايد دانست كه مردم همه فرزند يك پدر و مادر هستند كه آدم و حواء باشد و همه برادر و يكسان هستند . رستم گفت : اين هم بسيار نيك است سپس گفت : آيا اگر من و همراهانم اين عقيده را قبول كنيم شما چه خواهيد كرد و آيا بجاى اول خود برمىگردند ؟ گفت : ( زهره ) آرى به خدا هيچ‌گاه ما نزديك كشور شما نخواهيم آمد مگر براى تجارت . گفت : ( رستم ) به خدا راست گفتى . اما ايرانيان بعد از اردشير چنين بوده و هستند كه هيچ فرومايه را از عمل خود باز نداشتند اگر سيه‌كاران هم دست از كار خود بر مىداشتند گفته مىشد كه آنها\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبر خلاف رويه اشراف و زبردستان رفتار كرده‌اند و با بزرگان قوم دشمنى و عناد نموده‌اند . ( مقصود شيوع ظلم و سيه‌كارى ) زهره به او گفت : ما بهترين مردم براى خود مردم هستيم ، ما نمىتوانيم چنين باشيم كه تو شرح دادى . ما درباره مردم عادى و بيچارگان فقط امر خداوند را اطاعت و اجرا مىكنيم . ما از كسانى كه ميان ما باشند و از خدا نمىترسند باكى نداريم . ( عبارت مؤلف پيچيده و مفهوم نمىباشد .\r\nممكن است مقصود از عناصر پست كه به وصف آنها تصريح كرده مردم عادى باشند كه اشراف ايران مانع شركت آنها در حكومت بودند و البته وضع همچنين بود كه طبقات ممتاز فقط حق تسلط داشتند ) .\r\nزهره برگشت و رستم بزرگان پارس را نزد خود خواند و مذاكره خود را با زهره شرح داد آنها از پذيرفتن آن پيشنهاد خوددارى نموده آن را ننگ دانستند .\r\nرستم گفت : خداوند شما را دور و تباه كند . خداوند كسى را كه از همه زبونتر و نادانتر باشد از ميان ما رسوا و سرافكنده كند . سپس بسعد پيغام داد كه مردى را نزد خود خواند كه جماعتى را براى مذاكره انتخاب كند . ربعى بن عامر به او گفت :\r\nايرانيان داراى خرد و رسم و ادب و فهم مىباشند اگر ما جماعتى را برگزيده برسالت روانه كنيم خواهند گفت كه ما به آنها بسيار اهتمام و اعتنا كرده‌ايم نبايد بيشتر از يك فرد و يك مرد بفرستى . تمام مشاورين عقيدهء او را پسنديده تصويب نمودند او را هم براى نمايندگى برگزيدند . ربعى سوى آنها رفت ، او را در قنطره ( سر پل ) باز داشتند ( نگهداشتند ) برستم هم خبر ورود او را دادند رستم هم با مشاورين خود مذاكره نمود كه آيا بعظمت و قدرت تظاهر كنيم . همه رأى دادند كه نبايد اهتمام و اعتنا كرد . رستم در خيمه خود بر تخت زرين نشست . فرش هم گسترده نهالى و بالش‌هاى زربفت هم نهاده و آماده شده كه ربعى سوار اسب بوده با اسب وارد خيمه شد . غلاف شمشير او با كهنه پاره بسته و نيزه شكسته او با بند و عصب مرمت شده بود . چون\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبفرش پيشگاه رسيد به او گفتند از اسب پياده شو ، او اعتنا نكرده اسب را تا درون چادر روى فرش گرانبها راند و بعد پياده شده رسن اسب را با دو بالش زردوز بست كه آن دو بالش را از ميان دريد و پاره كرد و عنان را بدان فرو برد . آنها نتوانستند او را منع كنند بلكه بسهل‌انگارى و بىباكى تلقى كردند . او هم دانست كه آنها در اين خاموشى قصد بىاعتنائى دارند تصميم گرفت كه كارى كند كه آنها را باعتراض وا دارد . او قبل از اينكه برود تعمد كرده كه روپوش شتر خود را بر تن گرفته روپوش خود نمايد كه زره هم زير آن بود كمر خود را هم بر آن روپوش ( كهنه ) با يك پاره بندى بسته بود . چون با ( همين وضع و حال ) به آنجا رسيد به او گفتند : اسلحه را بر زمين بگذار و برو . او گفت : من براى اين نيامده‌ام كه سلاح را از خود دور كنم . اگر هر چه من بخواهم نپسنديد ناگزير برمىگردم . آنها برستم خبر دادند و او گفت : او را به حال خود بگذاريد و اجازه ورود بدهيد مگر او جز يك مرد چيز ديگرى هست ؟ او پيش افتاد در حالى كه آهسته گام برمىداشت و گامهاى خود را بهم نزديك مىكرد ولى ته نيزه را بفرش و نهالى فرو مىبرد مثل اينكه بر نيزه اتكا مىكرد و در عين حال فرش گرانبها را پاره مىكرد بحديكه يك فرش و يك نهالى نمانده بود كه او بدان آسيب نرسانده باشد . چون برستم رسيد بر زمين نشست و نيزه خود را هم در فرش فرو برد . به او گفته شد چرا چنين مىكنى ( فرش را پاره مىكنى ) گفت : ما نشستن بر اسباب تجمل شما را دوست نداريم . ترجمان رستم كه نام او عبود و از اهل حيره بود به او گفت : سبب آمدن شما ( لشكر كشى ) چيست و براى چه باينجا آمده‌ايد ؟ گفت : خداوند ما را باينجا آورده كه بندگان خدا را از سختى و تنگناى گيتى بيرون آورده وارد يك عالم فراخ كنيم . آنها را از ستم و قيد و آزار كيشهاى ديگر آزاد كرده به عدالت دين اسلام تمتع دهيم . خداوند ما را با دين خود نزد خلق خود فرستاد كه آنها را دعوت كنيم هر كه از ما قبول كند\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاو را به حال خود گذاشته كشور او را بدرود گوئيم و هر كه خوددارى كند با او نبرد كنيم تا بيكى از دو چيز نائل شويم بهشت يا پيروزى ( شهادت يا ظفر ) رستم گفت :\r\nما سخن شما را شنيديم آيا ممكن است كه اين كار را ( جنگ ) تا مدتى بتأخير اندازيد تا ما تأمل و مطالعه كنيم شما نيز در كار خود خوب تفكر كنيد ؟ گفت : آرى ، چقدر مهلت ميخواهيد يك يا دو روز ؟ گفت ( رستم ) براى مدتى كه ما با بزرگان و رؤساء قوم خود مكاتبه و مشورت كنيم . او قصد دفع الوقت داشت . گفت : ( ربعى ) سنت پيغمبر و رفتار بزرگان و پيشوايان ما اين است كه ما بدشمن بيشتر از سه روز انتظار نخواهيم كشيد . خوب فكر كن و يكى از سه چيز را در مدت سه روز اختيار كن كه : قبول اسلام كه ما شما و كشور شما را ترك كرده برمىگرديم يا دادن جزيه كه ما از شما صرف نظر خواهيم كرد و اگر بخواهيد شما را هم يارى و حمايت خواهيم كرد ( اهل ذمه تحت حمايت اسلام ) يا جنگ كه در چهارمين روز خواهد بود . ما هرگز در اين سه روز نبرد را آغاز نخواهيم كرد مگر شما مبادرت كنيد . من هم از طرف ياران خود ( ساير مسلمين ) تعهد و ضمانت اين عهد را مىكنم رستم پرسيد : آيا تو پيشوا و بزرگ آنها هستى كه چنين تعهدى را مىكنى ؟ گفت : نه ولى مسلمين همه مانند يك تن هستند . هر فردى مىتواند از طرف جمع تعهد كند يا پناه بدهد و هر شخص حقيرى نسبت به شخص بزرگترى كه تعهد كند شخص بزرگ ناگزير تعهد او را بپذيرد ( كه ميان مسلمين حقير و عظيم يكسانند ) رستم بزرگان و سالاران سپاه خود را در خلوت خواند و با آنها مشورت نمود و پرسيد چه عقيده داريد ؟ آيا سخنى بهتر و راستتر و دلنشينتر از كلام اين مرد هست ؟ آنها گفتند : به خدا پناه مىبريم از كيش اين سگ مگر رخت او را نديدى ؟ او گفت : واى بر شما به لباس او نگاه مكنيد ، كلام او را بشنويد . راى و عقيده و سخن او را بسنجيد . عرب به لباس و خوراك اعتنا و اهتمام ندارند . آنها اخلاق و رسوم را حفظ مىكنند . آنها مانند شما نمىباشند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nروز بعد رستم باز نزد سعد فرستاد و پيغام داد كه همان مرد را دوباره نزد ما بفرست .\r\nسعد اين بار حذيفه بن محصن را فرستاد او هم با مانند لباس و رفتار نماينده اول وارد شد و از اسب هم فرود نيامد . بر سر رستم سواره ايستاد . رستم به او گفت : پياده شو ، گفت : هرگز . رستم پرسيد چه باعث شده كه مرد اول نيامده و ترا بجاى او فرستادند ؟\r\nگفت : امير ما ميل دارد ما بين ما مساوات و عدالت را در همه چيز در سختى و رفاه اجرا كند بدين سبب يك بار او را فرستاد و يك بار مرا روانه نمود اينك نوبت من رسيده است . رستم پرسيد : علت آمدن شما چيست ؟ او هم مانند شخص اول جواب داد .\r\nرستم گفت : سه روز بما مهلت داده شده . گفت : آرى از ديروز محسوب شده او رو برگردانيد و رو بياران و سالاران سپاه كرد و گفت : واى بر شما آيا راى شما مانند راى و عقيده من نخواهد بود ؟ ديروز آن مرد آمد و آنچه را كه ما بزرگ و عظيم مىدانيم خرد و حقير دانست و با اسب خود وارد خرگاه ما شد و رسن را باسباب تجمل ما بست ( بالش ) امروز هم اين مرد آمد و حاضر نشد از اسب هم پياده شود . او با فال نيك آمده و بر كشور ما غالب شده و ما را حقير دانسته است . گفتگوى رستم با سران سپاه به جائى رسيد كه او از آنها رنجيد و آنها هم سخت خشمگين شدند ، روز بعد باز پيغام داد كه رسول ديگرى براى ما بفرستيد سعد مغيره بن شعبه را فرستاد او بر آنها ( ايرانيان ) وارد شد در حالى كه آنها همه بر سر تاج و بر تن رخت زربفت داشتند ، فرش آنها هم بر بلندى گسترده شده كه سوار نتواند بر آن براند و آن را تباه كند مگر اينكه پياده شود و نزد فرمانده كل برود مغيره هم وارد شد و رفت تا بتخت رستم رسيد آنگاه جست و بر تخت نشست او را كشيدند و ماليدند . او گفت : ما شنيده بوديم كه ايرانيان مردم خردمند و بردبار هستند اكنون از شما سفيه و بىخردتر مردمى نمىبينيم . ما اعراب هرگز كسى را از خود بنده خود نمىداريم مگر اينكه دشمن و با ما در نبرد باشد من چنين پنداشته بودم كه ميان شما مواسات و مساوات برقرار است و شما هم در مواسات\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمانند ما هستيد . بهتر اين بود كه به من اطلاع مىداديد كه شما از خود خداوندگانى داريد و بعضى از شما بعض ديگر را مىپرستند كار شما با چنين وضعى كه بشر مانند خودش را مىپرستد هرگز سر و سامانى نخواهد داشت . آنچه را كه خود بخويشتن مىكنيد ديگرى بشما نخواهد كرد . من هم با دعوت و خواهش شما باينجا آمده‌ام امروز دانستم كه كار شما پريشان خواهد شد و شما مغلوب و نابود خواهيد شد .\r\nهيچ مملكتى با چنين رويه و رسمى ( تكبر و غرور و انسان‌پرستى ) پايدار و مستقيم نخواهد شد . مردم عادى گفتند : به خدا اين مرد عرب راست ميگويد ولى بزرگان ( دهقانان كه مقصود رؤساء ) گفتند : به خدا سخنى گفت كه همواره بندگان ما بدان مايل بوده خدا پيشوايان ما را بكشد كه تا چه اندازه احمق بوده و هستند كه اين ملت ( عرب ) را خوار و ضعيف مىدانستند سپس رستم سخن را آغاز نمود . ملت ايران را ستود و تعظيم نمود و گفت : ما هميشه در مملكت خود داراى سلطه و قدرت بوده و همواره غالب و پيروز و ميان ملل بزرگ و شريف و گرامى بوده و هستيم هيچ ملتى مانند عزت و قدرت ما ندارد كه ما مىتوانيم ملل را يارى كنيم و از آنها بىنياز باشيم هرگز غلبه هيچ قومى بر ما بيش از يك يا دو روز و منتهى يك ماه دوام نمىكرد آن هم بسبب گناهان خود ماست و چون خداوند در اندك مدتى از ما انتقام گرفته و متنبه مىكند باز عظمت و سطوت ما را بما برمىگرداند و باز ما را بر دشمن خود پيروز مىنمايد . هيچ ملتى در نظر ما از شما ملت ( عرب ) خوارتر نبود كه هرگز براى كار شما انديشه نمىكرديم شما داراى معيشت سخت و زندگانى بد بوده و هستيد و شما را به چيزى نمىشمرديم .\r\nشما هنگامى كه گرسنه مىشديد به قصد ما مىآمديد و ما محض مساعدت بشما خرما و جو مىداديم و شما را بسرزمين خود سوق مىداديم . من مىدانم كه موجب حمله و گستاخى شما همان سختى معيشت و زندگانى در بلاد شماست اكنون من دستور مىدهم كه براى امير شما يك خلعت و يك استر و هزار درهم بدهند و بهر فردى از شما يك\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبار خرما داده شود كه از اينجا برويد زيرا من نميخواهم شما را بكشم يا اسير كنم .\r\nمغيره در پاسخ او اول حمد و ثناى خداوند را به زبان آورد سپس گفت : خداوند خالق همه چيز و روزى دهنده مخلوق است . او آفريننده و بخشنده و فاعل ما يشاء و همه چيز در دست قدرت اوست . اما شرحى كه در خصوص كشور خود و عظمت آن بيان نمودى بدان كه آن عظمت در دست خداوند است كه بشما داده و باز خود آن را در دست دارد ( كه باز مىستاند ) اما تنگدستى و سختى معيشت و اختلاف ما ( اعراب ) كه ما آن را خوب مىدانيم و منكر ان نمىشويم كه خداوند ما را بدان دچار كرده بود ولى بدان كه روزگار در حال تحول و تبدل مىباشد . كسانى كه دچار عسرت و سختى معيشت بوده و هستند توقع و انتظار تبدل احوال را دارند كه آن تنگدستى و فقر برفاه و نعمت مبدل شود و بالعكس كسانى كه داراى نعمت و ثروت هستند از تغيير حال بيمناك مىباشند تا آنكه دچار شوند و بلا بر آنها نازل شود . اگر شما نعمت خداوند را شكر مىكرديد شما را بزوال نعمت مبتلا نمىكرد ولى عدم شكر موجب تغيير احوال گرديده و اگر ما هم به حال كفر و ناسپاسى مانده بوديم باز مستوجب ترحم و رافت شما مىشديم ولى وضع كنونى ما غير از آن كه شما مىپنداريد و غير از آنچه بوديم و شما مىپنداريد و غير از آنچه بوديم و شما مىدانستيد زيرا خداوند تبارك و تعالى براى ما رسولى فرستاد سپس سخنى مانند سخنهاى پيش درباره اسلام و جزيه يا جنگ بيان نمود و در خاتمه گفت . خانواده‌هاى ما ( زن و فرزند ما ) طعام شما را چشيده‌اند و ديگر نمىتوانند از نعمت اين بلاد رو برگردانند . رستم گفت بدانيد كه خواهيد مرد ( كشته مىشويد ) مغيره گفت هر كه از ما كشته شود ببهشت مىرود هر كه از شما كشته شود بدوزخ خواهد رفت . بازماندگان ما هم بر بازماندگان شما پيروز خواهند شد . رستم از اين سخن سخت خشمناك شد و بآفتاب سوگند ياد كرد كه فردا با طلوع بامداد همه شما را خواهم كشت مغيره هم برگشت . ( سوگند بآفتاب عين روايت\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمورخين است ) .\r\nرستم هم پارسيان را جمع و مشورت كرده گفت : اينها ( اعراب ) كجا و شما كجا به خدا سوگند اينها مرد مرد هستند اعم از اينكه راست بگويند يا دروغ ( در هر حال ) .\r\nبه خدا سوگند اگر خرد و رازدارى آنها به جائى رسيده باشد كه ما بين آنها اختلاف واقع نشود بدانيد كه هيچ قومى مانند آنها نباشند و در عين حال عاقل و دانا باشند و اگر راست بگويند ( كه چنان كه وصف نموده‌اند ) بدانيد كه در قبال آنها هيچ چيز پايدار و استوار نخواهد بود . اكنون شما نيز بردبار و دلير باشيد و نيز گفت : به خدا مىدانم كه شما سخن مرا خوب مىشنويد و خوب مىدانيد ولى خودپسند و مغرور هستيد . آنها ( سران سپاه ) بر لجاج و عناد خود افزودند رستم رسولى دنبال مغيره فرستاد و به او گفت پس از اينكه مغيره از پل گذشت و بقوم خود رسيد به او بگو : فردا يك چشم او كور خواهد شد . رسول هم به او رسيد و همان پيام را داد . مغيره گفت : به من مژده اجر و ثواب دادى اگر بجهاد اميدوار نبودم كه با مانند شما مشركين نبرد كنم آرزو مىكردم كه چشم ديگرم هم كور شود . مسلمين از گفته او خنديدند و بر خرد و فهم او آفرين گفتند .\r\nرسول برگشته برستم خبر داد . رستم باز گفت اى مردم پارس سخن مرا بشنويد و از من پيروى و اطاعت كنيد ، من چنين مىبينم كه خداوند بر شما غضب كرده و شما قادر بر دفع غضب خداوند نمىباشيد . بعد از آن سعد از خردمندان و سخندانان سه تن برگزيد و نزد رستم روانه نمود . آن سه نماينده به او گفتند : امير ما ترا بيك كار نيك دعوت مىكند كه قبول آن بسود ما و شما خواهد بود كه اگر پذيرفتى ما بسرزمين خود برميگرديم و شما هم برميگرديد ( بدون خونريزى ) كشور شما براى شما خواهد بود و هر چه آن طرف كشور خود كشورگشائى كنيد باز هم براى شما خواهد بود كه بر ممالك خود در آن طرف بيفزائيد و آسوده باشيد و ما هم شما را در جهانگيرى و توسعه ملك يارى خواهيم كرد اگر ديگرى بشما تجاوز كند باز ما مدد خواهيم داد : از خدا بترس مبادا\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nقوم تو بدست تو هلاك و نابود شوند . شيطان را از خود دو ركن ، ميان تو و سعادت كه نصيب تو خواهد شد جز قبول اين پيشنهاد چيزى نمانده . رستم گفت : مثل زدن گاهى روشنتر از سخن مىشود و من براى شما يك مثل ضرب ميكنم كه شما در معنى آن تفكر و غور كنيد . شما مردمى بوديد داراى زندگانى تلخ و خشن و معيشت سخت و ناگوار .\r\nقادر بر توسعه زندگانى خود نبوديد ياراى دفاع از خود هم نداشتيد . ( در حساب نميآمديد ) ما هم همسايه بدى براى شما نبوديم . هميشه بشما خواربار مىداديم و بسيار نيكى ميكرديم . چون طعام ما را چشيديد و شراب ما را نوشيديد لذت آن را براى قوم خود وصف نموديد و آنها را بطمع انداخته براى بهره‌مندى دعوت كرديد . آنگاه همه جمع شده ما را قصد نموديد كه مثل شما و ما نظير اين حكايت است . مردى موستان داشت روزى يك شغال ديد كه بانگور دستبرده ، با خود گفت : يك شغال چيست كه بتواند آسيب رساند ، سهل‌انگارى كرد و شغال آزادانه انگور خورد و نزد شغالان برگشت و لذت آنچه را چشيده بود وصف نمود . شغالها همه با او بدان باغ رفتند كه از آن لذت بهره‌مند شوند ، صاحب از در باغ را بر آنها بست و سوراخى را كه از آن آمده بودند سخت گرفت و همه آنها را كشت . من هم ميدانم چيزى كه باعث آمدن شما شده همان حرص و آز و طمع و نجات از سختى معيشت و زندگانى بد است . اكنون امسال برگرديد و من بشما به اندازه ضرورت خواربار و طعام مىدهم زيرا نميخواهم شما را بكشم و خون شما را بريزم و نيز مثل شما مانند مگس است كه ميگويد : كيست كه مرا بعسل برساند و دو درهم مزد بگيرد ؟ چون بعسل برسد در آن فرو ميرود آنگاه ميگويد : كيست كه مرا از اين مهلكه نجات دهد و من به او چهار درهم مزد بدهم ؟ و نيز مانند اين حكايت به صورت مثل گفته مىشود : شخصى طعامى در سبدى نهفت . موشها سبد را سوراخ كرده داخل شدند او خواست سوراخ را بر موشها بگيرد يكى به او گفت : چنين مكن ، زيرا مردن آنها در آن سبد موجب فساد طعام و تباهى سبد ميگردد ولى طرف ديگر سبد را سوراخ كن و در\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nآن لوله بگذار و سبد را تكان بده هر موشى كه بلوله آيد آن را بكش او چنين كرد . شما را اى اعراب چه باعث شده كه بدين كشور طمع كنيد ( و در تله افتيد ) و حال اينكه نه عدهء شما فزون و نه استعداد ( و سلاح ) شما به اندازه لزوم است .\r\nپس از سخن رستم آن سه تن نماينده باز بمعيشت بد و زندگانى تلخ خود اعتراف كردند و بعثت پيغمبر را شرح دادند و اختلاف و جنگ و جدال داخلى خود را تصديق نمودند و گفتند خداوند بما اسلام را داد و بموجب آن متحد شده‌ايم و اسلام هم جهاد را بر ما واجب نمود . اما مثلى را كه براى ما ضرب نمودى نبايد چنين باشد ( و بر ما تطبيق نمىشود ) ما هم براى شما يك مثل ضرب مىكنيم . شما ( ايرانيان ) مانند كسى هستيد كه زمينى براى احداث باغ برگزيد و اشجار و تخم خوب در آن كاشت جويها را هم در آن روان كرد و كاخهاى بلند و ارجمند در آن ساخت ، در آن باغ هم باغبانان و نگهبانان گماشت .\r\nولى باغبان و غلامان فرصت بدست آورده بدان باغ زيان رسانيدند . او هم تا اندازه چشم پوشيد ، آنها هم شرم نكرده بر فساد خود افزودند ، او با آنها گله و عتاب كرد .\r\nآنها بجاى پوزش درشتى و گردنكشى كردند . او ناگزير كسان ديگرى را براى نگهدارى آن باغ دعوت نمود ، دسته باغبان اول مغلوب نگهبانان تازه شدند . اگر از باغ بيرون روند مردم آنها را هلاك خواهند كرد و اگر بمانند بايد بنده و زيردست نگهبانان جديد شوند كه تا ابد خوار و سرافكنده خواهند شد . به خدا اگر هم هر چه ما به زبان آورده‌ايم . صدق نباشد و اگر هم آخرت در كار نبوده و فقط دنيا در كار است . باز ما براى همين دنيا ( كه بدست ما خواهد افتاد ) از شما صرف نظر\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنخواهيم كرد .\r\nزيرا ما تجمل و رفاه و زر و زيور و آسايش شما را ديديم و طعام شما را چشيديم و براى همين با شما زد و خورد و نبرد خواهيم كرد تا بر آنچه در دست داريد چيره شويم . آنگاه رستم پرسيد : آيا شما سوى ما از رود ميگذريد و مىآئيد يا ما عبور كرده به طرف شما بيائيم ؟ آنها گفتند : شما از نهر بگذريد و نزد ما بيائيد .\r\nآنها شبانه از نزد رستم برگشتند . سعد هم به تمام مردم ( سپاه ) دستور داد كه جاى خود را ترك نكنند . به آنها ( ايرانيان ) هم پيغام داد كه ( آزادانه ) عبور كنيد .\r\nآنها خواستند از پل بگذرند سعد گفت : هرگز . بدا به حال شما . چيزى را كه ما بدست آورده‌ايم و بر آن غالب شديم هرگز بشما پس داده نمىشود شما بايد زحمت كشيده پل ديگرى بسازيد . خاك و نى ريختند و سد بستند . پالانها را هم در آب انداختند كه با نى استوار شود آنگاه در وقت ظهر ساختن پل پايان يافت .\r\nرستم در آن شب در خواب ديد كه يك فرشته از آسمان فرود آمده كمانهاى سپاهيان خود را ( رستم ) گرفته بست و مهر كرد و به آسمان برد . او از خواب با پريشانى و اندوه بسيار بيدار گرديد . ياران و همگنان خود را نزد خود خوانده خواب را براى آنها شرح داد و گفت : خداوند بما پند مىدهد اى كاش كه ما هشيار مىشديم .\r\nچون رستم سوار شد و خواست از پل بگذرد دو زره پوشيد و يك كلاه‌خود بر سر نهاد و اسلحه را گرفت و امر داد كه اسب را زين كنند ، اسب زين كرده را نزد او آوردند ، او جست و بر اسب سوار شد بدون اينكه پاى خود را در ركاب بگذارد آنگاه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nگفت : فردا آنها را خواهيم كوبيد . مردى به او گفت : بخواست خداوند . گفت اگر خدا هم نخواهد ما چنين خواهيم كرد شغال پس از مرگ شير بصدا آمده مقصود از شير خسرو است . ( معلوم است مقصود از شغال عرب مىباشد ) . من مىترسم كه امسال سال بوزينه باشد . او اينها را براى تحقير و توهين مسلمين گفته كه در نظر پارسيان خوار باشند و گر نه خود او از مسلمين بيمناك بود كه بيم خود را در نهان براى همگنان آشكار نموده است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nروز ارماث نخستين روز جنگ\r\nپس از اينكه پارسيان از رود عتيق گذشتند رستم بر تخت خود نشست و بر سر او چتر گرفتند .\r\nروز اول جنگ را روز ارماث ميخوانند ( علماء لغت در اين لفظ مختلف هستند و محقق نشده كه اسم محل است يا چيز ديگر باشد .\r\nرستم در قلب سپاه هيجده پيل قرار داد كه بر آنها تختها بسته و بر هر تختى عدهء جنگجو سوار بودند .\r\nدر دو جناح هم يكى هشت و ديگر هفت پيل قرار داد ( جمعا سى و سه ) جالينوس ( سردار ) را ميان خود و ميمنه قرار داد . فيروزان را هم ميان خود و ميسره وا داشت قنطره هم ميان دو خيل متحارب بود . يزدگرد هم ميان خود و رستم عده را بفاصله معين قرار داد كه با صداى خود به يكديگر خبر بدهند كه نخستين مخبر دم ايوان و آخرين مخبر نزد رستم بودند ( به اين معنى مخبرين و گويندگان بفاصله كه صدا به خوبى برسد ايستاده هر واقعه كه رخ مىداد دهان به دهان به يكديگر مىرسانيدند تا با سرعت خبر يا فرمان بذى علاقه برسد ) هر كارى كه رستم مىكرد شخص نزديك او به ديگرى مىرسانيد و او به ديگرى كه چنين و چنان است تا خبر باسرع اوقات بيزدگرد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبرسد . مسلمين هم صفوف خود را آراستند و مستقر شدند . سعد هم مبتلا به مرض عرق النسا ( سياتيك ) و دمل شده بود كه قادر بر نشستن نبود ، او بر سينه و رو افتاده . بر بام قصر بر يك بالش آرميده مردم را مىديد . قسمت عقب صفوف جنگجو به ديوار قصر نزديك بود . شجاعت خود را بسبب هول و رعب آن جنگ از دست داده بود و مردم بر او اعتراض و عيب‌جوئى كردند كه يكى چنين گفته :\r\n تقاتل حتى انزل اللّه نصره * و سعد بباب القادسيه معصم\r\nفابنا و قدامت نساء كثيرة * و نسوة سعد ليس فيهن ايم \r\nيعنى ما جنگ كرديم تا خداوند پيروزى خود را بر ما نازل كرد و حال اينكه سعد در قادسيه پناه برده بود ( در قصر ) ما در حالى برگشتيم كه بسيارى از زنان بيوه شده بودند و حال اينكه زنان سعد بيوه نشده‌اند .\r\nاين شعر را سعد شنيد و گفت : خداوندا اگر گوينده دروغگو و اين شعر را فقط براى شهرت و ريا گفته باشد زبان او را قطع كن گويند : شاعر در صف جنگجويان ايستاده بود كه ناگاه تيرى به او اصابت نموده زبان او را بريد كه پس از آن سخنى نگفت تا مرد ( هر چند گفته شده سعد مستجاب الدعوه است ولى تصديق اين قبيل روايات خالى از اشكال نيست ) جرير بن عبد اللّه هم مانند آن سخن شعرى گفته بود .\r\nهمچنين ديگرى . ( زيرا اعراب از شخص فرمانده انتظار مبارزه و دليرى داشتند چنان كه خالد مىكرد ) سعد هم از قصر فرود آمد و دمل خود را كه در ران و جاى ديگر بوده بمردم ارائه داد و از آنها عذر خواست مردم هم عذر او را پذيرفتند . چون قادر بر سوار شدن و نبرد كردن نبود خالد بن عرفطه را بنيابت خود برگزيد ، بعضى شوريدند و او را نپذيرفتند ، آنها را بزندان انداخت و بند هم كرد يكى از آنها ابو محجن ثقفى بود .\r\nگفته شده علت بند كردن ابو محجن ميگسارى بوده . بمردم هم اعلام كرد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكه خالد جانشين او مىباشد مردم هم اطاعت كردند . خطبه هم نمود و آن روز دوشنبه ماه محرم سنه چهارده بود سعد در خطبه خود مردم را بجهاد تحريض و تشجيع نمود و وعده خداوند را در فتح و پيروزى و تسخير بلاد ذكر و سوابق مسلمين را در جنگ با ايرانيان و ظفر مكرر ايشان را يادآورى كرد ، البته هر اميرى بايد چنين بگويد و چنين هم بكند . امر داد كه فرمان خالد را به كار ببرند . سعد جمعى از خردمندان و دليران را براى تبليغ و نطق و بيان و تشجيع و تحريض مسلمين برگزيد و آنها را ميان سپاهيان فرستاد كه مردم را تهييج و تشويق كنند . نام بعضى از آنها برده شده : مغيره حذيفه ، عاصم ، طلحة ، قيس ، اسدى ، غالب و عمرو بن معديكرب در مقدمهء آنان بودند همچنين جمعى از شعرا ، كه شماخ ، حطيئه ، اوسى بن مغراء و عبدة بن الطبيب و جماعتى ديگر بودند همه را دستور داد كه با سخن و خود نمائى مردم را بجنگ و پايدارى و دليرى تحريض كنند .\r\nصف مشركين تا كنار رود عتيق كشيده شده و صف مسلمين تا ديوار قديس و خندق رسيده بود . مسلمين و مشركين هر دو صف متحارب ميان خندق و نهر عتيق قرار گرفته بودند . پارسيان سى هزار مرد زنجير بسته داشتند كه مسلسل خوانده مىشدند ( صف بصف مردان با زنجير بسته مىشدند كه يك قلعه متحرك ايجاد مىكردند و اين نظام روميان بود كه ايرانيان تقليد كرده بودند كه شرح آن گذشت بعضى تصور كرده‌اند كه براى منع فرار بزنجير بسته مىشوند ولى چنين نبود ) .\r\nسعد دستور داد كه سورهء جهاد كه سوره انفال باشد براى لشكريان خوانده شود چون آن سوره خوانده شد سپاهيان ديده و دل را بدان بستند و خضوع و خشوع نمودند و با خواندن آن آرام گرفتند . چون قراء از خواندن آن فراغت يافتند سعد دستور داد كه سپاهيان در جاى خود پايدار بمانند تا نماز ظهر خوانده شود . چون نماز پايان يابد من ( سعد ) تكبير خواهم كرد شما نيز همه تكبير كنيد و آماده شويد . براى دومين بار\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nتكبير خواهم كرد شما نيز اللّه اكبر بگوييد و اسلحه خود را بگيريد . بار سيم كه من تكبير كنم دليران شما مردم را تشجيع و تهييج كنند و براى چهارمين بار با گفتن اللّه اكبر پيش برويد و با دشمن نبرد كنيد . بياميزيد و بياويزيد و بگوييد : لا حول و لا قوة الا باللّه نيروئى جز نيروى خداوند نيست . چون سعد مطابق دستور خود براى بار سيم تكبير گفت دليران تاب نياورده جنگ را آغاز نمودند ( براى بار چهارم صبر نكردند ) . از ميان ايرانيان هم مانند آن دليران مردانى بمبارزه پرداختند . طعن و ضرب ( نيزه و شمشير ) گرم شد . غالب بن عبد اللّه اسدى گفت : ( رجز خواند ) .\r\n قد علمت واردة المسائح * ذات اللسان و البيان الواضح\r\nانى سمام البطل المسالح * و فارج الامر المهم الفادح \r\nمعنى و مضمون تقريبى اين است كه همسر يا معشوقه او كه داراى زبان چرب و بيان نمايان است مىداند كه من پهلوان جنگ و كارگشاى مشكلات و پايان دهنده كار مهم و سخت مىباشم ( در اينجا تعبير به غير معشوقه هم شده كه عبارت از مهاجمين باشد « وارده » ولى معمولا رجزخوان خطاب بمعشوقه يا همسر مىكند و اين بحث خارج از موضوع ماست ) .\r\nهرمز كه يكى از پادشاهان ابواب ( ملوك الطوائف ) بود براى مبارزه او بميدان رفت و غالب او را اسير كرد و نزد سعد برد و خود برگشت .\r\nعاصم هم در ميدان رجز خواند و گفت :\r\n قد علمت بيضا ، صفرا ، اللبب * مثل اللجين اذ تغشاه الذهب\r\nانى امرؤ لا من يعنيه السبب * مثلى على مثلك يغريه العتب \r\nآن سپيد روى زرد معجر يا قلاده ( مقصود معشوقه يا همسر چنان كه گذشت ) انگار روپوش زرين بر صورت سيمين كشيده ( با داشتن معجر يا گردن‌بند زرد ) مىداند كه من مردى هستم بىباك و دليرى من علت و سبب نميخواهد . مانند من\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكسى باشد كه گله تو او را دليرتر مىكند .\r\nبا يك سوار پارسى جنگ كرد آن سوار گريخت عاصم هم او را دنبال كرد ولى او بصف ايرانيان رسيد و آنها از او دفاع كردند عاصم به او دست نيافت ولى مردى استر ( قاطر - بغله ) سوار ديد او را اسير كرد با استر و بار آورد معلوم شد كه او آشپز پادشاه بود ( آنچه در تاريخ آمده آشپز رستم بوده ) . نان‌پز بود ( تعبير بخباز شده ) . طعام پخته پادشاه را حمل مىكرد . ( تعبير بپادشاه مقصود امير و فرمانده كل است يا يكى از ملوك الطوائف ) سعد هم آن طعام را بر مبارزينى كه در پيرامون او بودند تقسيم نمود . پهلوانى از ايرانيان مبارز خواست . عمرو بن معديكرب با او مبارزه كرد . او را گرفت و بر زمين انداخت و سر او را بريد و كمربند و دو بازوبند او را ربود . پيلها هم حمله و دسته‌هاى لشكر را پراكنده كردند . اسبها از پيلها رم كردند . سپاه ايران با هفتصد پيل بر قبيله بجيله حمله نمود . نزديك بود بجيله نابود شود زيرا اسبهاى آنها سخت رم كرده و خود دچار شده و كسانى كه در پيرامون آنها بودند گريخته و بىيار و ياور مانده بودند .\r\nسعد ( كه آن حال را ديد ) بقبيله بنى اسد پيغام داد كه از بجيله دفاع كنند .\r\nطليحه پيش رفت و يكى از بزرگان ايران براى مبارزه و خودنمائى بروز كرد طليحه او را كشت ، سعد بقبيله كنده استغاثه نمود اشعث بن قيس با قبيله كنده پيش رفت و گفت :\r\nاى گروه كنده آفرين خدا بر بنى اسد باد بنگريد چگونه مىزنند و مىدرند و نيزه را فرو مىبرند و خود در حال هيجان هستند و از ديگران دفاع مىكنند و حال اينكه شما انتظار داريد ديگرى از شما دفاع كند ( نه اينكه شما مبارز و مدافع ديگران باشيد ) .\r\nمن گواهى مىدهم كه شما هرگز بقوم خود تاسى و مانند عرب دليرى نكرده‌ايد آنها مىكشند و كشته مىشوند و شما زانو بر زمين زده منتظر عاقبت كار مىشويد . بر اثر آن سخن ده تن از آنها برخاستند و گفتند : بخت تو برگردد . تو ما را توبيخ مىكنى و حال\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاينكه ما بهترين مردم هستيم چه از حيث دليرى و چه از حيث پايدارى و بردبارى . ما كجا عرب را خوار كرديم پا بدشمن رخنه داديم ؟ اكنون ما با آنها مواسات مىكنيم و تحت امر تو مىباشيم . او دليرى كرد و آنها با او پيش رفتند تا آنكه مهاجمين ايرانى را عقب راندند .\r\nچون ايرانيان وضع و حال را بدان منوال ديدند و بر دليرى بنى اسد در قبال پيلها واقف شدند تمام قواى خود را جمع و ذو الحاجب و جالينوس را پيش انداخته سخت حمله نمودند در حالى كه مسلمين منتظر تكبير چهارم سعد بودند مسلمين پيش رفتند ولى سپاه پارس بر بنى اسد حلقه بست و همهء پيلها را بجنگ انداخت . بنى اسد پايدارى كردند و سعد تكبير چهارم را گفت كه باز مسلمين پيش رفتند ولى مدار جنگ بر قبيله بنى اسد بود . پيلها هم بر ميمنه و ميسره حمله نمودند و اسبها سخت از آنها رم كردند . سعد بعاصم بن عمرو تميمى پيغام داد و گفت ، اى بنى تميم مگر شما خداوند اشتر و اسب نيستيد ؟\r\nآيا نميتوانيد چاره اين پيلها را بسازيد ؟ گفتند : آرى مىتوانيم ، آرى به خدا . آنگاه عاصم عده تيرانداز از ميان قوم خود خواند و گفت : شما پيل‌سواران را هدف كنيد . كه با تيرهاى خود آنها را سرنگون و نابود نمائيد . بعد بجمعى از دليران رو كرد و گفت :\r\nاى پروردگاران شجاعت شما پيلها را از پشت پى كنيد و بندها و رسنها را با شمشير پاره كنيد كه تختها از پشت آنها واژگون شود او هم شخصا بحمايت آنها كمر بست و پيش رفت .\r\nميمنه و ميسره هم جولان داد و اندكى پيش افتاد . اتباع عاصم بر پيلها هجوم بردند و بندهاى تختها را پاره كرده سواران تيراندازان و نيزه بازان را از پشت پيلها بر زمين انداختند آنها هم فرياد زده غوغا نمودند . هيچ پيلى نماند كه قادر بر حمله باشد همه برگشتند و پيل‌بانان و سواران كشته شدند . آنگاه بنى اسد آسوده نفسى كشيدند و پارسيان بصف خود بازگشتند . جنگ تا غروب آفتاب دوام داشت و تا مدتى از شب هم\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكشيد . آنگاه طرفين بقرارگاه خود برگشتند . از بنى اسد در آن روز پانصد تن بىپا شدند . آنها سپر ساير سپاهيان شده بودند . عاصم هم حامى و مدافع مردم بود .\r\nآن روز را روز ارماث خواندند كه روز اول جنگ بود . عمر بن شاس اسدى گويد :\r\n جلبنا الخيل من اكناف نيق * الى كسرى فوافقها رعالا\r\nتركن لهم على الاقسام شجوا * و بالحقوين اياما طوالا\r\nقتلنا رستما و بنيه قسرا * تثير الخيل فوقهم الهيالا \r\nما سواران را از پيرامون كوهستان يا از قله كوه سوى خسرو سوق داديم ( خيل - اسب سواران ) كه با مقدمهء خيل ( عدو ) روبرو شدند . سواران ما براى سواران دشمن دردى در دل و اعضاء گذاشتند كه مدتى خواهد ماند ( از قتل و جرح و - رنج ) ما رستم و فرزندان او را با نيرو و قهر كشتيم كه سواران بر اجساد آنها گرد و خاك برانگيختند . ( اين سه بيت با ابيات ديگر بتفصيل در تاريخ طبرى آمده و حقا بايد مؤلف آنها را بعد از روز سيم نقل كند نه روز اول زيرا قتل رستم در روز آخر رخ داده بود نه روز اول ) سعد با بيوه مثنى بن حارثه شيبانى ( بر حسب وصيت مثنى ) در محل شراف ( قبل از قادسيه ) ازدواج كرده بود . چون مردم در نخستين روز كه روز ارماث باشد بجنگ پرداختند و سعد از درد تقلى ميكرد سلمى بيوه مثنى كه زن سعد شده فرياد زد : اى مثنى كجائى ؟ امروز براى سواران مرد دليرى مانند مثنى نمانده . اين را بر سر مردى ( سعد ) گفت كه از درد و زد و خورد ياران به خود مىپيچيد و مىناليد . سعد هم يك لطمه سخت بر روى او نواخت و گفت : مثنى كجاست ؟ اكنون آسياى جنگ بر اين لشكر ميگردد ( مقصود بنى اسد و شخص عاصم ) آن زن گفت : هم غيرت دارى هم جبان هستى ؟\r\n( جمع بين غيرت و ترس كه امكان ندارد زيرا غيور شجاع مىشود ) گفت : به خدا سوگند\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاگر تو امروز عذر مرا نپذيرى هيچ كس عذر مرا قبول نخواهد كرد مردم هم از تو حق و اولى هستند كه پوزش مرا نپذيرند . مردم آن گفتگو را شنيده بهانه كردند و زبان باعتراض و انتقاد دراز كردند و حال اينكه او جبان و مستوجب ملامت نبود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nبيان روز اغواث دومين روز جنگ\r\nروز بعد هنگام بامداد سعد گروهى را براى برداشتن كشتگان و مجروحين بميدان فرستاد كه آنها را به محل عذيب منتقل كنند . مجروحين را بزنها سپرد كه آنها را پرستارى كنند و مقتولين را در همان محل در يك وادى بين عذيب و عين شمس ( محل ) دفن كردند . همين كه سعد از حمل و نقل مقتولين و مجروحين فراغت يافت طلايع سواران كه از شام ( كه براى مدد آمده بودند چنان كه گذشت ) پديدار شد فتح شام يك ماه زودتر از قادسيه انجام يافته بود . چون نامه و دستور عمر براى ابو عبيده بن جراح ( فرمانده شام ) رسيد كه اهل عراق ( مقصود جنگجويان عرب كه در عراق جنگ مىكردند و شرح آن گذشت ) را بعراق روانه كند . او آنها را بفرماندهى هاشم بن عتبة بن ابى وقاص فرستاد و فرمانده مقدمه آنها قعقاع بن عمرو تميمى بود ( دلير شهير ) . قعقاع شتاب كرد كه روز دوم جنگ رسيد كه آن روز بنام اغواث معروف بود . عدهء اتباع او هزار سوار بود ولى او دستور داده بود كه ده ده نمايان و پيش روند تا مدد پياپى برسد و هر دسته باندازهء ديد چشم از دسته ديگر پيش افتد . همين كه ده سوار اول رسيدند مژده آمدن مدد بىعدد را دادند . او خود پيشاپيش رسيد و درود گفت و مردم را بر جنگ و پايدارى تا حصول پيروزى تحريض\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو تشجيع نمود و گفت : اى مردم ( ايها الناس ) من مردمى براى يارى شما آورده‌ام كه به خدا سوگند اگر آنها جاى شما را بگيرند بر شما در جنگ سبقت خواهند جست و اگر بتوانند عوض راه رفتن و پيش افتادن سوى دشمن پرواز خواهند كرد . هر چه من مىكنم ( در جنگ ) شما هم ( به من اقتدا كرده ) بكنيد . ( مقصود من جنگ آزموده و با ايرانيان نبرد كرده‌ام ) . آنگاه بميدان رفت و مبارز خواست مردم گفتند : اين همان مرد است كه ابو بكر درباره او گفته : لشكرى كه قعقاع را در ميان دارد هرگز شكست نخواهد كرد . لشكريان هم با بودن او آرام گرفتند و اميدوار شدند براى مبارزه با او ذو الحاجب بميدان رفت او ذو الحاجب را شناخت فرياد زد . اكنون وقت است كه انتقام ابو عبيد و سليط و مردمى را كه سر پل كشته شدند بكشيم ( شرح واقعه گذشت ) . او با ذو الحاجب نبرد كرد و او را كشت . سواران قعقاع هم به ترتيبى كه خود او داده بود پياپى و ده ده مىرسيدند تا هنگام شب مردم نيرو پيدا كرده اميدوار شدند . مصيبت كشتار روز گذشته را هم فراموش كردند . از قتل ذو الحاجب بدست قعقاع هم شادى كردند ( سردار بزرگ و فاتح پيشين ايرانيان ) ايرانيان هم از كشته شدن سردار خود دل‌شكسته و سست شده بودند . باز قعقاع مبارز خواست فيرزان و بندوان ( سردار مشهور ) هر دو با هم بميدان رفتند . حارث بن ظبيان بن حارث كه يكى از افراد بنى تميم الات بود به او پيوست ( دو تن در قبال دو تن ) مبارزه كردند كه قعقاع فيرزان و حارث بندوان را كشتند . آنگاه قعقاع فرياد زد : اى گروه مسلمين نبرد شمشير را آغاز كنيد كه ما آنها را درو خواهيم كرد . آنها تا شب جنگ كردند و ايرانيان از آن جنگ خشنود نبودند زيرا مسلمين عدهء بسيارى را بر زمين افكندند آن روز ديگر پيلى بميدان نفرستادند زيرا تختهاى پيلها همه خرد و تباه شده بود . ايرانيان مشغول ترميم تختها شده بودند و كار آنها پايان نيافت مگر روز بعد . هر دسته سوارى كه براى مدد از راه شام مىرسيد قعقاع تكبير مىكرد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو مسلمين هم همه با او اللّه اكبر مىگفتند و شادى مىكردند . با ديدن و رسيدن مدد دلگرم و دلير شده حمله ميكردند . عمزادگان قعقاع ( از طايفه او ) ده ده با هم حمله ميكردند . آنها بر اشترانى كه تن آنها را با روپوشهاى خوب پوشانيده بودند سوار شده و با همان شترها حمله ميكردند و اسب سواران هم به آنها احاطه ميكردند كه آنها را يارى و حمايت كنند . قعقاع اين چاره را انديشيد كه اشتران جسور را بمنزله پيلهاى ايرانى قرار داد كه اسبهاى پارس از آنها رم كنند چنان كه اسبهاى عرب از پيل رم ميكردند . آنها هم انديشه او را به كار بردند و انتقام روز پيش را كشيدند و مانند كار ايرانيان در روز گذشته كارى در آن روز كه روز اغواث باشد انجام دادند ( پيروز شدند ) . اسبهاى ايرانى از ديدن اشتران سخت رم كرده گريختند و مسلمين بدنبال آنها تاختند . مردم ( مسلمين ) از آن پيشرفت شاد شدند . ايرانيان هم در آن روز از اشترها بيشتر از اعراب بد ديدند و دچار شدند كه اعراب روز قبل از پيلها كشيده بودند .\r\nمردى از بنى تميم از كسانى كه بحمايت ده ده شتر سوار كمر بسته بود كه سواد نام داشت بر رستم حمله نمود ولى به او نرسيده كشته شد يكى از مردان پارسى مبارز خواست اعرف بن اعلم عقيلى بمبارزه او شتاب كرد و او را كشت . ديگرى بميدان رفت و باز اعرف او را كشت . سواران پارس بر او هجوم برده سلاح او را گرفتند و نزديك بود گرفتار شود او خاك را به روى آنها برانگيخت و گريخت و بسلامت نزد ياران خود برگشت . قعقاع بن عمرو در آن روز سى بار حمله نمود در هر حمله گروهى را كه پيش مىآمد شكست و كشت و تباه كرد و پيروز گشت . آخرين دسته كه با او روبرو شد گروه بزرگ مهر همدانى بود ( او را كشت و شعرى در قتل او گفت كه در تواريخ ديگر نقل شده ) . شهريار سيستان هم با اعور بن قطبه مبارزه و نبرد كرد هر دو يك ديگر كشتند . سواران تا نيم روز جنگ كردند . چون ظهر شد مردم طرفين سوى يك ديگر پيش رفتند و بهم آويختند تا نيمه شب . شب ارماث شب آرامش خوانده مىشد ولى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشب بعد از روز اغواث شب سواد ناميده شد . مسلمين روز اغواث يك روز پيروزى مىدانستند زيرا در آن روز بزرگان و نامداران ايران را كشته بودند . سواران هم تا قلب جولان دادند ولى پيادگان ايران پايدارى نمودند اگر سواران اعراب باز نمىگشتند و بجولان و پيشرفت خود ادامه مىدادند حتما رستم اسير ميشد . مردم هم شب را مانند شب ارماث بصبح رسانيدند ( در حال آماده باش بودند ) مسلمين هم در حال رجز خواندن و تفاخر بودند تا آنكه از جنگ دست كشيدند چون سعد حماسه و رجز سرائى آنها را شنيد بكسانيكه نزد او بودند گفت :\r\nمن اكنون ميخوابم اگر اين رجز سرائى و هياهوى مسلمين دوام يافت مرا از خواب بيدار مكن زيرا مسلمين در حال غلبه و پيشرفت هستند و اگر خاموش شدند و طرف ديگر ( ايرانيان ) هم مانند آنها خاموش باشند باز مرا بيدار مكن زيرا وضع جنگ برابر و نيروى طرفين يكسان خواهد بود ولى اگر ديديد و شنيديد كه مسلمين خاموش باشند و طرف ديگر در حال حماسه و رجزسرائى باشد مرا بيدار كنيد زيرا حماسه دشمن ناشى از غلبه و ظفر خواهد بود . چون جنگ در سواد بر شدت خود افزود و ابو محجن در زندان و بند در كاخ سعد بود نزد سعد بالا رفت و از او رهائى و آزادى خود را خواست ، سعد به او نهيب داد و باز بزندان برگردانيد . او نزد سلمى همسر سعد رفت و گفت ، آيا مىتوانى يك كار نيك انجام دهى ؟ پرسيد ، آن كار چه باشد ؟ گفت بند را از من بردارى و مرا آزاد كنى و بلقاء ( اسب مخصوص سعد ) را به من عاريه بدهى و من سوگند ياد مىكنم كه اگر خداوند مرا زنده بگذارد باز بزندان برگشته دست و پاى خود را در بند بگذارم . سلمى از انجام آن كار خوددارى كرد .\r\nابو محجن اين شعر را گفت ،\r\n كفى حزنا ان ترتدى الخيل بالقنا * و اترك مشدودا على وثاقيا\r\nاذا قمت عنانى الحديد و اغلقت * مصارع دونى قد تصم المناديا \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n ( 1 ) و قد كنت ذا مال كثير و اخوة * فقد تركونى واحدا لا أخا ليا\r\nو للّه عهد لا اخيس به عهده * لئن فرجت ان لا ازور الحوانيا \r\nيعنى اندوه من بس باشد كه نيزه‌ها خيل را گرفته و پوشانيده و مرا زندان گرفته و بند بر من بسته و من چنين باشم ( دور از نبرد ) چون بخواهم برخيزم زنجير آهنين مرا خسته مىكند و درها به روى من بسته مىشود بحديكه هيچ فريادى از درون زندان نمىرسد من داراى مال و ثروت بسيار و برادران متعدد بودم كه آنها مرا يكتا گذاشته‌اند و اكنون برادر ندارم . من با خداى خود عهد ميكنم كه هرگز بعهد خدا خيانت نخواهم كرد كه اگر آزاد شوم ديگر بخرابات نروم ( بجرم ميگسارى بزندان افتاده بود كه پيش از اين اشاره شد ) .\r\nسلمى ( همسر سعد ) متأثر شد او را آزاد كرد و بلقاء اسب سعد را به او داد ( در تاريخ طبرى بتفصيل آمده كه خود اسب را ربود ) .\r\nاو سوار شد تا آنكه نزديك ميمنه رسيد ، اللّه اكبر گفت و بر ميسره ايرانيان حمله كرد ، سپس از آنجا برگشته ، از پشت مسلمين در آمده بر ميمنه ايرانيان حمله نمود او مردم را درو مىكرد . مردم از دليرى او تعجب كردند و او را نشناختند زيرا در آن روز او را در ميدان نديده بودند . سعد هم كه از بالاى قصر ميدان جنگ را مىديد و خود بر پهلو آرميده بود گفت : اگر ابو محجن در زندان نمىبود ميگفتم كه اين سوار ابو محجن و اين اسب بلقاء و اسب من است . بعضى از مردم گفتند كه او حضرت خضر است كه براى مدد از غيب رسيده جمعى هم گفتند : اگر فرشتگان اهل جنگ مىبودند ميگفتيم : اين يك فرشته است كه با دليرى براى يارى ما فرود آمده . هيچ كس هم تصور نمىكرد كه او ابو محجن است زيرا او در زندان بود . چون نيم شب شد و مردم از جنگ دست كشيدند و بجاى خود برگشتند . ابو محجن دوباره بكاخ سعد برگشت و دو پاى خود را در بند نهاد و گفت\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n لقد علمت ثقيف غير فخر * بانا نحن اكرمهم سيوفا\r\nو اكثرهم دروعا سابغات * و اصبرهم اذا كرهوا الوقوفا\r\nو انا وفدهم فى كل يوم * فان عميوا فسل بهم عريفا\r\nو ليلة قادس لم يشعروا بى * و لم اشعر بمخرجى الزحوفا\r\nفان احبس فذلكم بلائى * و ان اترك اذيقهم الحتوفا \r\nيعنى قبيله ثقيف ميدانند و حال اينكه من ادعاى فخر نمىكنم كه ما از حيث شمشير داشتن و به كار بردن آن از آنها ( ساير قبيله ) بهتر و گرامىتر هستيم .\r\nما از حيث داشتن زره‌هاى پيوسته و محكم هم تواناتر و فزونتر هستيم . ما در جائى كه آنها پايدارى را نپسندند ( در جنگ ) پايدارىتر و بردبارتر هستيم .\r\nما هميشه نماينده و پيشآهنگ آنها هستيم .\r\nاگر آنها كور باشند و نمىبينند از بيننده دانا بپرسند .\r\nشب قادسيه آنها مرا نشناختند و احساس نكردند ، من هم پيشروان و مهاجمين را از وضع خود آگاه نكرده بودم . اگر من زندانى شوم كه اين يك نحو ابتلا و گرفتارى مىباشد و اگر آزاد شوم كه مرگ را به آنها ( دشمنان ) خواهم چشانيد .\r\nسلمى ( شنيد و ) از او پرسيد كه اين مرد ( مقصود سعد ) براى چه ترا بزندان افكنده ؟ گفت : به خدا سوگند او مرا براى اين حبس نكرده كه من يك چيز حرام را خورده يا نوشيده باشم ولى من در جاهليت باده‌گسار بودم و من شاعر هستم كه گاهى زبان به وصف شراب آلوده ميكنم كه چنين گفته‌ام .\r\n اذا مت فادفنى الى اصل كرمة * تروى عظامى بعد موتى عروقها\r\nو لا تدفنى بالفلات فاننى * اخاف اذ ما مت ان لا اذوقها \r\nيعنى : اگر من بميرم مرا پاى رز دفن كن تا ريشه‌هاى آن استخوانم را سيراب كند : مرا در بيابان دفن مكنيد زيرا مىترسم اگر بميرم ديگر باده را نچشم ننوشم\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n( اين معنى در اشعار عربى و فارسى و بالاخص رباعيات خيام و ساقىنامه حافظ و ساير شعراء متداول شده كه اصل و ماخذ آن همين دو بيت ابى محجن ثقفى است ) او بسلمى همسر سعد گفت : بدين سبب مرا بند كرده روز بعد سلمى نزد سعد رفت و با او آشتى كرده كه تا آن وقت خشمگين بود ( بسبب لطمه كه به او زده بود ) آنگاه خبر ابى محجن را به او داد سعد هم او را احضار و آزاد كرده و گفت من ترا براى گفتن بزندان نيفكنده‌ام و بعد از اين هم بجرم شعر و سخن ترا كيفر نمىدهم بلكه بسبب فعل و باده‌گسارى . گفت آرى بعد از اين به زبان هم نخواهم آورد و هيچ چيز بدى را وصف نخواهم كرد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nبيان روز عماس - روز سيم جنگ\r\nروز سيم متحاربين باز صفوف خود را آراستند . در ميدان و ميان طرفين هم دو هزار مقتول و مجروح از مسلمين و ده هزار تن از مشركين افتاده بودند . مسلمين كشتگان خود را از ميدان بيرون كشيده بگورستان بردند . مجروحين را هم بزنان سپرده كه علاج و پرستارى كنند . زنان و كودكان هم گور مىكندند . حاجب بن زيد هم مراقبت دفن شهداء را به عهده داشت . اما مقتولين و مجروحين دشمن كه در ميدان باقى ماندند و اين سستى و عدم توجه باعث تقويت مسلمين گرديد . ( كه ايرانيان از روى ضعف و بىباكى نتوانستند افتادگان خود را بردارند ) .\r\nقعقاع هم آن شب چنين ميكرد كه : اتباع خود را دسته دسته شبانه و بدون اطلاع كسى به محل سابق مرحله اخير از شام برگردانيده دوباره وارد ميدان مىكرد قبل از اينكه مدد تازه وارد شده . به آنها گفته بود هنگام طلوع آفتاب مانند ديروز صد صد بيائيد . اگر هاشم ( فرمانده كل جنگجويان وارد از شام ) رسيد چه بهتر و گر نه باز همان وضع را تجديد كنيد تا مدد حقيقى برسد . آنها هم فرمان و دستور او را به كار بردند و هيچكس بر آن وضع و تدبير آگاه نشد . مردم باز روز سيم جاى خود را گرفتند ، با يك ديگر مىگفتند : مدد پياپى مىرسد . عاصم بن عمرو هم مانند قعقاع\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكرد كه اتباع خود را دسته دسته مىفرستاد و دوباره وارد مىكرد كه تصور مىشد مدد تازه نفس آمده . اتباع عاصم هم از ناحيه خفان ( محل نزديك كوفه ) رسيدند و فورا آماده جنگ شدند . صفوف خود را آراستند و با نيزه و شمشير بنبرد پرداختند آخرين دسته مدد ساخته و ظاهرى قعقاع كه رسيد نخستين دسته مدد حقيقى هاشم بدان پيوست به او اطلاع دادند كه قعقاع براى تقويت روح جنگجويان چاره مدد سازى را انديشيد او هم مانند قعقاع كرد . اتباع خود را دسته دسته آراست و فرستاد .\r\nهر دسته هفتاد سوار بودند . ميان سپاهيان او قيس بن هبيره بن عبد يغوث مشهور بقيس مكشوح مرادى بود . او جنگ يرموك را ( در شام ) نديده بود ولى او را با هاشم فرستاد بودند چون بقلب مسلمين پيوست اللّه اكبر گفت و مسلمين هم همه تكبير نمودند .\r\nمسلمين در جاى خود پايدار بودند ، هاشم گفت : نخستين مرحله جنگ حمله و تاختن است ( نه استوار بودن ) . بعد از تاخت و تاز تيراندازى تيراندازان ماهر است . اين را گفت و خود حمله نمود او ( با دسته خود ) توانست ميان مشركين شكافى ايجاد كند آنگاه در آن شكاف داخل شد تا برود عتيق رسيد و باز برگشت . مشركين هم شب را بترميم تخت پيلها گذرانيده و صبح تختها را بر پيلها بسته وارد ميدان شدند ، پيادگان آنها هم هر گروهى بيك پيل احاطه كرده آن را محافظت و حمايت مىكردند مبادا مهاجمين بند تختها را پاره و آنها را سرنگون كنند . با آن دسته‌ها هم سوارانى بودند كه همه را حمايت و از آنها دفاع مىكردند .\r\nهر گروهى را از دشمن روانه مىكردند پيل را بدان سوق داده خود بدنبال آن هجوم و اسبها را با همان پيل مرعوب مىكردند ولى اسبها آموخته شده ديگر از پيل هراسى نداشتند زيرا پيل اگر تنها باشد وحشت آور مىشود ولى چون مردم به او احاطه مىكردند ديگر وحشتى براى اسبها نمىماند معلوم است كه چون مردم با پيل مأنوس شده بودند ترس و وحشت اسبها زايل مىشد . آن روز جنگ چنين بود\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nتا آنكه روز از نيمه گذشت . آن روز كه روز اعماس ناميده شد از آغاز تا انجام بسيار سخت بود عجم و عرب هر دو در تعب يكسان بودند . هر اتفاقى كه رخ ميداد فورا با صدا دهن بدهن و گوش به گوش بيزدگرد ابلاغ مىشد ( افراد بفاصله رسيدن صدا آماده بودند چنان كه گذشت ) يزدگرد هم پياپى مدد از مردان دلير مىفرستاد آنها هم با رسيدن مدد دلگرم مىشدند . اگر خداوند بقعقاع الهام نمىكرد كه با رسيدن مدد تظاهر و مسلمين را تقويت و تشجيع كند و اگر هاشم با عده خود نمى - رسيد حتما مسلمين شكست خورده مغلوب مىشدند . قيس بن مكشوح كه با هاشم رسيده بود با گروه خود سخت نبرد كرد و اتباع خويش را بجنگ تحريض و وادار نمود عمرو بن معديكرب هم گفت . من بفيل و مدافعين آن حمله ميكنم شما به اندازه مدت ذبح يك قربانى ( چند لحظه ) مرا يارى كنيد و تنها مگذاريد اگر شما سستى كنيد و بدنبال من نيائيد كار ابو ثور ( كنيه او ) ساخته مىشود مقصود هلاك شخص خود آنگاه مانند ابو ثور مردى براى خود نخواهيد يافت . اگر به من برسيد خواهيد ديد كه من چگونه با شمشير آخته كار آنها را بسازم . آنگاه حمله كرد و آنها را با شمشير نواخت ، گرد و غبار برخاسته او را پوشانيد ديگر ديده نمىشد . اسب او را با نيزه كشتند ، او بر زمين افتاد به او احاطه و هجوم نمودند ، او با شمشير بهر طرف مىزد و از خود دفاع مىكرد ، تاب نياورده بر زمين افتاد ناگاه سوارى به او نزديك شد ، او پاى سوار را گرفت و كشيد ، سوار را از اسب انداخت و خود بر اسب او سوار شد و نجات يافت . يكى از ايرانيان بميدان آمده مبارز خواست يكى از مسلمين بنام شبر بن علقمه بمبارزه او شتاب كرد . سوار ايرانى براى نبرد تن بتن از اسب پياده شد شبر ( عرب ) حقير و كوتاه قد بود . پهلوان ايرانى او را گرفت و بر زمين انداخت و بر سينه او نشست كه سر او را از تن جدا كند رسن اسب را بكمر خويش بسته بود چون بر سينه او نشست و شمشير خود را كشيد كه سر او را ببرد اسب رم كرده\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nسوار خود را از تن دشمن كشيد و سرنگون كرد ، شبير عرب برخاست و او را كشت و سلب و اسلحه او را ربود كه سلب او را به دوازده هزار درهم فروخت . چون سعد ديد كه باز پيلها جولان داده و لشكرها را پراكنده كرده‌اند . و كار پيلها به اندازه نخستين روز كه روز ارماث باشد رسيده و سخت شده بقعقاع و عاصم دو فرزند عمرو پيغام داد كه شما هر دو كار آن پيل ( عبارت اجرب آمده ) سفيد را بسازيد ( ابيض هم بدنبال آن آمده ) . تمام پيلها هم تابع آن پيل سپيد و مانوس هم بودند . آن پيل هم نزديك و در جنب آن دو سردار بود . او به دو مرد دلير عرب هم پيغام داد كه همان پيل را قصد كنند نام آن دو حمال و زبيل بود و باز همان دو مرد نزديك آن پيل ( پيش آهنگ ) بودند . قعقاع و عمرو ( دو برادر ) دو نيزه نرم و در عين نرمى سخت بدست گرفتند و با گروهى سوار و پياده حمله نمودند . حمال و زبيل دو دلير عرب هم از ناحيه خود چنين كردند و با عده خود حمله نمودند .\r\nچون بگروه مدافع پيلان رسيدند و با آنها آويختند و آميختند ، هر دو برادر به چپ و راست نگاه كردند و پى فرصت گشتند كه پيش بروند ناگاه پيل را در حال حمله و ستيز ديدند هر دو برادر دو نيزه خود را در دو چشم پيل فرو بردند پيل سخت خود را تكان داد و سواران بر تخت را واژگون كرد ، آنها هم همه مردان پيل سوار را كشتند . حمال و زبيل اسدى هم سر پيل ديگر كه سرگرم جنگ بود حمله نمودند حمال نيزه را به چشم پيل فرو برد ، آن پيل بر زمين نشست سپس برخاست ، زبيل هم خرطوم او را بريد . پيل‌بان هم با طبرزين بر سر و بينى زبيل زد و او مجروح شده از ميدان كنار رفت ولى پيل مجروح شده ميان دو صف متحارب سرگردان بود .\r\nهر گاه بمسلمين نزديك مىشد او را با نيزه ميزدند و اگر نزديك مشركين ميرفت او را مىراندند و سوى دشمن سوق ميدادند .\r\nآن پيل كه اجرب ناميده ميشد با چشم كور گريخت و خود را در رود عتيق\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nافكند . پيلهاى ديگر ( كه تابع او بودند ) بدنبال او گريخته صفوف ايرانيان را در هم و بر هم كرده تا بمداين رسيدند و هر كه بر تختهاى آنها بود نابود شد .\r\nچون پيلها شكست خورده گريختند و چون سايه آفتاب به طرف عصر كشيد مسلمين پيش رفته و از حيث نبرد با ايرانيان يكسان شدند . چون شب فرا رسيد جنگ بر سختى خود افزود و هر دو طرف در نبرد از حيث قوه متساوى بودند و پيروزى براى هيچ يك از دو صف متحارب محرز و مسلم نگرديد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nبيان شب هرير و كشتن رستم\r\nعلت اينكه آن شب را شب هرير ناميده‌اند اين است كه جنگجويان هيچ سخنى نمىگفتند ولى مانند جانوران هرهر مىكردند ( از شدت خستگى و خشم نفس‌زنان آن صدا را از حلقوم بيرون مىآوردند يكى از شبهاى صفين هم بعد به همين نام موسوم گرديد ) .\r\nسعد طلحة و عمر را ( بايد عمرو با واو باشد كه عمرو بن معديكرب دلير شهير عرب و از مرتدين بود نه عمر ) در همان شب هرير باسفل لشكرگاه فرستاد كه شايد راه عبور از رود پيدا كرده دور بزند و عقب داران لشكر را غافلگير كند به آن دو مرد گفت : برويد و راه را بر دشمن بگيريد اگر ديديد دشمن سبقت كرده از رود گذشته سوى ما مىآيد مانع شويد و اگر ديديد كه متوجه محل عبور نشده همانجا پايدار بمانيد تا فرمان من برسد . چون به محلى رسيدند كه امكان عبور دارد كسى را نديدند .\r\nطليحه بعمرو گفت : چه بهتر كه ما از همين معبر گذشته عجم را از پشت سر بزنيم . عمرو گفت : نه از راه اسفل بگذريم با هم اختلاف يافته از يك ديگر جدا شدند .\r\nطليحه گذشت و از پشت سپاه ايران حمله كرد . سه بار هم تكبير نمود و رفت .\r\nسپاهيان از كار او سخت بيمناك شدند و مسلمين هم از تهور او تعجب نمودند . ايرانيان\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاو را دنبال كردند و به او نرسيدند . اما عمرو از اسفل رود گذشت ، حمله كرد و بازگشت مسعود بن مالك اسدى و عاصم بن عمرو و ابن ذى البردين و ابن ذى السهمين ( داراى دو سهم ) و قيس بن هبيره اسدى و جمعى مانند آنها ( از حيث دليرى ) به اطراف خود توجه نكرده جز پيشرفت و رخنه در صف دشمن هدفى نداشتند ( يكسره حمله نمودند ) . ايرانيان نيز صف پيش‌روان خود را مقدم كرده تصميم بر هجوم عام گرفتند . مردم ( مسلمين ) بدون اجازه و فرمان سعد بمقابله مهاجمين شتاب كرده حمله نمودند ، در آن نبرد خالد بن يعمر تميمى عمرى از پا افتاد نخستين كسى كه بحمله پرداخت قعقاع بود . سعد گفت :\r\nخداوندا از خطا و تمرد او ( كه بدون فرمان مبادرت كرده ) عفو و او را يارى كن . من هم اگر چه اجازه نداده بودم اكنون اجازه مىدهم و حمله او را تصويب مىكنم ( كه گناهكار نباشد ) . سپس گفت : من چنين مىبينم كه اين كار بصلاح ما باشد پس اگر من سه بار تكبير نمودم شما عموما حمله كنيد . آنگاه در نخستين تكبير قبيله اسد حمله نمود ( صبر نكرد تا سه تكبير انجام گيرد ) سعد گفت : خداوندا اين را هم عفو و آنها را يارى كن . بعد از آنها قبيله نخع حمله نمود و باز سعد گفت : خداوندا آنها را ببخش و يارى كن ، بعد از آنها قبيله بجيله حمله كرد ( باز منتظر فرمان نشدند ) و باز سعد گفت : خدا آنها را ببخشد و پيروز نمايد . بعد قبيله كنده حمله كرد و باز همان گفته را تكرار نمود . بعد از آن روساء ( سرداران و دليران ) حمله كردند در حالى كه آسياى جنگ بر سر قعقاع مىگشت . حنظلة بن الربيع با گروهبانان پيش رفت طليحه و غالب و حمال كه از دليران بودند حمله نمودند پس از اينكه سعد سه تكبير را گفت تمام سپاهيان حمله نمودند . مردم بهم پيوستند . با دشمن آميختند ، شب هم رسيد و آنها نماز عشا را ( در حال جنگ ) ادا نمودند . صداى آهن ( سلاح ) مانند صداى سندان آهنگران بود .\r\nآن شب را تا صبح بدان حال ( نبرد ) پايان دادند . خداوند هم به آنها صبر و ثبات عطا فرمود ، سعد هم شب را بحالى گذرانيد كه هرگز مانند آن نديده بود . عرب و عجم هر دو\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nهم كارى ديدند كه هرگز مانند آن را نديده بودند . صداها و اطلاعات هم از هر دو فرمانده ، سعد و رستم بريده شد . سعد هم مشغول دعا شد . چون صبح طلوع كرد مردم ( مسلمين ) آغاز رجزسرائى نمودند . او دانست كه عرب غلبه نموده او در نيمه شب فقط صداى قعقاع را شنيده بود كه رجز مىخواند و مىگفت ،\r\n نحن قتلنا معشر او زائد * اربعة و خمسة و واحدا\r\nنحسب فوق اللبد الاساودا * حتى اذا ماتوا دعوت جاهدا\r\nاللّه ربى و احترزت عامدا \r\nمعنى ( بدين مضمون ) ما آن گروه را كشتيم و كشتن آنها فزون يك يك و چهار و پنج بود . شيرهاى افتاده را مىشماريم ( در اين جا عبارت شاعر يكى از موارد بحث ادبا مىباشد زيرا تعبير بأساود يك مشكل ادبى محتاج بتحقيق است و « اسد » بمعنى برانگيختن درندگان و سگها مىباشد . ليد هم يال شير است و در اينجا مراد زره و لباده دليران است كه مقصود از لباده‌هاى افتاده كشتگان شمرده مىشوند و اگر حمل بر سهل‌انگارى مترجم نميشد بدين توضيح اقدام نمىكرديم ) .\r\nهنگامى كه آنها مردند من با جد و جهد دعا كردم . خدا را به يارى دعا كردم و عمدا پرهيز نمودم .\r\nقبيلهء كنده هم ترك طبرى را كه سردارى بزرگ بود كشت . مردم در بامداد آن شب كه ليله هرير يا شب قادسيه ناميده شد خسته تا صبح نخوابيده بودند با آن حال قعقاع مردم را بدنبال خود كشيد و گفت ، يك ساعت شكيب داشته پايدارى كنيد كه غلبه نصيب قومى خواهد بود كه خود بجنگ مبادرت كرده پيش روند . حتما صبر با ظفر توأم خواهد بود . شما شكيبائى كنيد سران سپاه دعوت او را اجابت نموده پيش افتادند بحديكه ما بين او و جنگجويان دشمن حائل و سپر واقع شدند و آن هنگام طلوع صبح بود چون قبايل عرب ديدند كه روساء و سالاران آنان پيش رفته نبرد را\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاز سر گرفته‌اند خود هم پيش رفتند و با يك ديگر گفتند ، اينها نبايد در كار خداوند بر ما برترى يابند و پيش قدم باشند . ايرانيان نيز در تلقى مرگ از ما دليرتر نباشند .\r\nما در بذل جان و استقبال مرگ بايد از ايرانيان دليرتر و در دادن جان سخى و بى باك باشيم . آنها هم مانند سران سپاه حمله نمودند ، جنگ سختتر شد ، نيمى از روز گذشت ، نخستين صفى كه از ايرانيان متزلزل شده عقب نشست صف فيروزان و سپاه هرمزان بود . هر دو عقب كشيدند ولى در انتهاى ميدان پايدارى نمودند .\r\nقلب ايرانيان هم شكست . گرد و غبار هم برخاست و آنها را پوشانيد زيرا تندبادى به روى ايرانيان وزيد و خيمه رستم را برافكند . او ناگزير از سرير خويش جست .\r\nباد چتر و خيمه رستم را برود انداخت . آن باد دبور ( شرقى معروف ) بود . گرد و غبار هم ايرانيان را سخت ناتوان كرد ( به روى آنها و پشت اعراب بود ) . قعقاع و اتباع او بتخت رستم رسيدند و آن را زير پا گرفتند كه رستم هنگام افتادن خيمه از آن برخاسته و كنار رفته بود . رستم پشت استرهاى حامل زر پناه برد . آن استرها در همان روز تازه رسيده و زر براى سپاه آورده بود . آن استرهاى حامل مال بدان حال ايستاده بودند كه رستم زير بار يكى از آنها پنهان شد . زير سايه استر بود كه هلال بن علفه به او رسيد ، بندهاى بار را با شمشير بريد ، يك جوال سنگين بر رستم افتاد كه پشت او را شكست و كوبيد . هلال هم او را نواخت . از او بوى مشك برخاست . ( دانست بايد يكى از بزرگان باشد ) .\r\nآن بار سنگين چند فقره از استخوان پشت رستم را شكسته بود با آن حال سوى رود عتيق دويد و خود را در آب انداخت كه شنا كند و بگريزد هلال به او رسيد و پاى او را گرفته كشيد او را بيرون آورد و با شمشير بر پيشانى وى زد او را كشت و تن او را زير پاى استران افكند و بر تخت او بالا رفت و فرياد زد بخداى كعبه سوگند من رستم را كشتم به من بگرويد و نزد من بيائيد بيائيد بيائيد اعراب سوى او دويدند\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nدر حالى كه تخت را نمىديدند . ( از شدت گرد و خاك ) . همه تكبير گفتند : خبر بسعد رسيد اسلحه و سلب رستم را بعنوان نفله به او بخشيد ولى كلاه او را آب برده بود آن كلاه صد هزار درهم قيمت داشت . گفته شده هنگامى كه هلال برستم حمله كرده بود رستم او را هدف تير كرده كه پاى او را بركاب دوخته بود با همان حال هلال او را گرفت و كشت و سر او را بريد و آويخت و فرياد زد كه من رستم را كشتم . قلب مشركين شكست و آنها منهزم شدند . جالينوس پشت آنها را گرفت و فرياد زد ، هان از اين طرف بگذريد آنها پروانه‌وار بر رود هجوم و خود را دستخوش آب كردند . مسلمين هم آنها را از پشت با نيزه مىكشتند كه يكى از آنها زنده نماند كه به ديگران خبر دهد . آنانى كه با زنجير بسته شده بودند ( صفوف سلسله‌دار كه شرح آن گذشت ) سى هزار مرد مسلسل بودند ( با سلسله بسته ) همه كشته شدند ( چون به يكديگر بسته شده و قادر بر فرار نبودند ) .\r\nضرار بن خطاب هم درفش كاويان را ربود كه آن علم اكبر ( و بزرگترين پرچم تاريخى ) بود . او آن غنيمت را بسى هزار درهم فروخت ( علم را ) ولى قيمت آن درفش هزار - هزار ( يك ميليون ) و دويست هزار بود . در آن روز تنها در ميدان ده هزار مرد كشته شدند اين عده غير از كشتگان سه روز پيش بود ، از مسلمين هم قبل از شب هرير دو هزار و پانصد تن كشته شدند . ولى در شب هرير و روز قادسيه ( آخرين روز ) شش هزار تن كشته شدند . آنها را در خندق نزديك مشرق ( بتشديه - نام محل ) دفن كردند آنانى كه قبل از شب هرير كشته شده بودند در مشرق به خاك سپرده شدند اموال و اسلحه و رخت و سلب كه غنيمت شده بود مانندى نداشت . سعد هم نزد هلال فرستاده او را پيش خويش خواند و چگونگى رستم را از او پرسيد . به او هم گفت : او را لخت كن مگر موضعى كه نخواهى رسوا شود . او هم آن پيكر را عريان نمود و هيچ چيز براى پوشيدن آن نگذاشت و سلب او را ربود . سعد بقعقاع و شرحبيل فرمان داد كه گريختگان را دنبال كنند . آنها هم ايرانيان را تا محل خروش رود ( خراره ) پى كردند كه آخر قادسيه بود . زهره بن\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nحويه تميمى هم با سيصد سوار بدنبال آنها تاخت و بعد سواران ديگر هم به او پيوستند تا بجالينوس ( سردار جانشين رستم ) رسيد كه او گريختگان را جمع نموده بود . زهره جالينوس را كشت و سلاح و سلب او را ربود . گريختگان را هم ميان خراره و سيلحين و نجف محاصره كرد و همه را كشت . آنها با اسرا برگشتند جوانى از قبيلهء نخع ديده شد كه هشتاد مرد ايرانى را اسير كرده ميراند . سعد سلب جالينوس را كه بسيار گرانبها بود ديد و آن را بيش از استحقاق زهره دانست ناگزير دربارهء آن كه آيا بقاتل بعنوان نفله واگذار يا مقدارى از آن به او بدهد و بقيه را ميان مسلمين تقسيم كند در اين خصوص بعمر نامه نوشت عمر هم بسعد پاسخ داد : تو بزهره چنين ميكنى و حال اينكه تقوى و عبادت و نماز او مسلم و مشهور است و تو هنوز در حال جنگ هستى و به او نيازمند مىباشى . چگونه دل او را ميشكنى و او را نااميد ميكنى ؟ تمام سلب و سلاح جالينوس را بعنوان نفله و غنيمت خاصه به او بده علاوه بر اين او را بر ساير همگنان مقدم بدار و در عطا پانصد ( درهم ) بر استحقاق او اضافه كن ( مراتبى در عطا و ماهانه داشتند كه از پرداخت ماهانه معلوم ميشد ) چون مسلمين گريختگان ايرانى را دنبال ميكردند وضع و حال آنان چنين بود كه هر كسى كه بيك سوار پارسى اشاره ميكرد او تسليم و پياده ميشد .\r\nو ساز و برگ و سلاح خود را مىداد و گاهى هم با سلاح خود كشته ميشد . گاهى هم به دو سوار فرمان داده مىشد كه يكى ديگر را بكشد و آنها اطاعت ميكردند . سلمان بن - ربيعه باهلى و عبد الرحمن بن ربيعه هر دو گروهى را دنبال ميكردند . آن گروه پايدارى كرده ، درفش خود را برافراشته آمادهء نبرد شدند .\r\nآنها گفتند : ما اينجا را ترك نميكنيم تا بميريم سلمان و اتباع او آنها را كشتند .\r\nپس از شكست بيشتر از سى گروه از ايرانيان پايدارى و استقامت نمودند . هر گروهى يك رئيس داشتند . آنها همه از ننگ و عار فرار پرهيز مىنمودند . در قبال آنها بيشتر از سى گروه مسلمان آنها را قصد نمودند هر گروهى از مسلمين هم يك رئيس داشتند\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nلشكرهاى ايران يكى از دو حال داشتند . بعضى تن بفرار داده و جمعى استوار بودند يكى از فرماندهان لشكر كه فرار اختيار كرده هرمزان بود . او روبروى عطارد ( كه يكى از سران عرب ) بود .\r\n( هرمزان داستانى عجيب داشت كه شرح آن خواهد آمد ) و نيز أهود ( سردار ايرانى ) كه در قبال حنظلة بن الربيع منشى و نويسنده پيغمبر ( كاتب وحى ) بود .\r\nهمچنين زاد بن بهيش كه مقابل عاصم بن عمر ( و ) و قارن آنهايى كه پايدارى نموده تا كشته شدند شهريار بن كنارا كه در قبال سلمان بن ربيعه بود . همچنين فرزند هربذ كه در قبال عبد الرحمن بن ربيعه بود فرخان اهوازى كه روبروى بسر بن ابى رهم جهنى بود و نيز خشرسوم همدانى كه مقابل هزيل كاهلى بود كشته شد مسلمين برگشتند كه اين سرداران پايدارى و جنگ نمودند تا همه كشته شدند . مؤذن آنها هم كشته شد .\r\nمسلمين درباره برگزيدن مؤذن اختلاف نمودند كه نزديك بود با هم جنگ كنند .\r\nسعد قرعه كشيد بر مردى اصابت نمود و او را برگزيد كه او اذان گفت كسانى كه در آن جنگ خوب امتحان داده دليرى كردند بامتياز پانصد درهم ( مانند رتبه و منصب ) اختصاص يافتند كه از همه برتر محسوب مىشدند .\r\nبيست و پنج تن بودند كه زهره و عصمت ضبى و كلج در مقدمه آنها بشمار آمدند آنهايى كه قبل از آن جنگ ( قادسيه ) در جنگهاى عراق بودند كه ايام ناميده ميشد ( جمع يوم كه هر جنگى در يك روز معروف رخ داده بود و عرب جنگها را بنام ايام موسوم مىكرد كه يوم فلان و فلان الى آخر ) بدريافت سه هزار ممتاز شدند . بعمر ( كه او آن دستور و امتياز را داده بود ) گفته شد چرا دليران قادسيه را به اين امتياز دلگرم نمىكنى گفت هرگز كسانى را كه بدرجهء آنها نرسيده‌اند به آنها ملحق نخواهم كرد و نيز گفته شد كه اى كاش كسانى را كه متحمل مشقت و دورى از منزل شده به آنها ملحق ميكردى ( اضافه ميدادى ) گفت : چگونه مىتوان ما بين آن دليران كه آفت دشمن هستند و سايرين ( كه دليرى آنها را ندارند ) مساوات دهم\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nو آنها را بر سايرين مقدم ندارم .\r\nمن آنها را به اين امتياز اختصاص ندادم مگر اينكه بمرتبه و لياقت آنها پى بردم آيا مهاجرين نسبت بانصار چنين مىكردند ( يا خود را بهتر و برتر مىدانستند ) با اينكه هر دو گروه ( مهاجرين و انصار ) در صف يك ديگر جنگ مىكردند ( ولى اين امتياز را ربودند ) .\r\nعرب در همه جا ميان عدن و عذيب و ابله و ايله ( اماكن معروف در چهار جهت جزيرة العرب ) نتيجه جنگ قادسيه را مترصد و منتظر بودند كه بدانند غلبه نصيب كدام يك از دو طرف باشد زيرا اثبات و زوال ملك عرب منوط به همان نتيجه بود . در هر شهرى هم گروهى مستعد كسب خبر بودند كه بدانند كار قادسيه چگونه خاتمه يافت .\r\nاين نگرانى و انتظار به حدى رسيده بود كه هر مردى كارى را كه ميخواست انجام دهد دست نگهداشته منتظر پايان كار قادسيه بود و ميگفت . اين كار را نميكنم تا كار قادسيه يكسره شود ( خوددارى از معاملات و انجام امور ) . چون واقعهء قادسيه خاتمه يافت اجنه خبر آن را شايع كردند و بشر آن خبر را از جن دريافته به همه جا رسانيدند ( همه مؤرخين قائل به اين بودند كه جن خبر فتح قادسيه را قبل از رسيدن مخبرين منتشر نمودند و هيچ يك از آنها متوجه فساد اين خرافات نشده‌اند ) اجنه در رسانيدن اخبار قادسيه سبقت جسته بودند . سعد هم مژده فتح و ظفر را نوشت .\r\nنام مقتولين را هم برد نامه را هم بتوسط عميله فزارى ( پيك مخصوص ) فرستاد عمر همه روز خارج شهر مدينه رفته از مسافرين تازه وارد اخبار قادسيه و آن نواحى را استفسار و تحقيق مىكرد و هنگام ظهر به خانه خويش برمىگشت . چون پيك\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nسعد رسيد عمر برخاست و از او پرسيد از كجا آمدى ؟ او خبر داد . ( او عمر را نميشناخت ) آن پيك بر شتر تندرو خود سوار بود عمر هم بدنبال او مىدويد و مىپرسيد و او خليفه را نمىشناخت تا وارد مدينه گرديد ديد مردم بعمر سلام داده او را امير المؤمنين مىخواندند او برگشت و گفت : رحمت خداوند نصيب تو باد چرا به من نگفتى كه من امير المؤمنين هستم ؟\r\nعمر گفت باكى نداشته باش بگو هر چه شده او گفت و مژده پيروزى را داد مسلمين در قادسيه بانتظار برگشتن پيك و دستور تازهء عمر ماندند .\r\nعمر دستور داد كه مردم به حال خود بمانند و هر چه مقرر شده دريافت كنند و وضع و حال خويش را بهتر نمايند و جنگجويان شام و آنانى كه در نبرد يرموك ( محل فتح شام ) شركت كرده بودند همچنين لشكريان دمشق پياپى بمدد سپاهيان اسلام در عراق بروند و آنها بر حسب همان فرمان بقادسيه رسيدند كه اول آنها روز اغواث ( دومين روز جنگ ) و آخر آنها روز بعد از فتح و پايان نبرد رسيدند دوباره آنها ( و بهره آنها از غنايم ) بعمر نوشتند كه چه بايد كرد ؟ نامه هم در كسب تكليف بتوسط نذير بن عمرو فرستادند . گفته شده جنگ قادسيه در سنه شانزده ( هجرى ) رخ داد و بعضى از اهل كوفه ميگويند در سنه پانزده بوده پيش از اين نوشته بوديم كه در سنه چهارده بود ( صحيح هم همين بود ) .\r\n( حميضة بن النعمان ) با حاء بىنقطه و فتح و ميم و ضاد نقطه‌دار . ( بسر بن ابى رهم ) هم بضم باء يك نقطه و سكون سين بىنقطه ( حويه ) بفتح حاء بىنقطه و كسر واو - گفته شده با جيم مضموم و فتح واو ولى اول اصح است ، ( حمال ) بفتح حاء بىنقطه و تشديد ميم ( معنى ) بضم ميم و فتح عين بىنقطه و نون تشديد شده ( حصين بن نمير ) بضم حاء و فتح صاد ( معاوية بن خديج ) بضم حاء و فتح دال كه هر دو بىنقطه است و در آخر آن جيم است ( معتم ) بضم ميم و سكون عين بى نقطه و فتح تاء\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nكه بالاى آن دو نقطه و آخر آن ميم تشديد يافته است ( صرار ) بكسر صاد بىنقطه و دو راء بىنقطه كه ميان آن دو الف باشد نام محل نزديك مدينه است .\r\n( صنين ) بكسر صاد بىنقطه و نون تشديد يافته بعد از آن ياء ساكن دو نقطه دار زيرين و در آخر آن نون است نام محل نزديك كوفه است .\r\nخبر قادسيه بپايان رسيد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nجمله معترضه مترجم\r\nهر چند كه ما مىكوشيم اندك تصرفى كه مخالف امانت ترجمه باشد به كار نرود ولى گاهى فقط محض تفسير يا توضيح بيك اشاره مىپردازيم و در اغلب بيانات اهمال را بر تذكر ترجيح ميدهيم مبادا خارج از موضوع بشويم يا حمل بر تصرف و انتقاد يا توسعه بيان بشود . بايد دانست كه ترجمه اين كتاب مهم بر حسب پيشنهاد و اصرار دانشمندان بوده كه يك تاريخ مستند و مجرد از اعمال فكر باشد تا سندى در دست خوانندگان باشد و خود درباره صحت و سقم و خوب و بد آن داورى كنند به اين معنى هر چه واقع يا گفته يا تصور يا جعل شده عينا نقل شود و خود مسئول آن حتى نقل خرافات نباشيم و گر نه مطابق عقيده و بحث و تحقيق خود بايد تاريخى نوشته شود كه نويسنده و مورخ حقيقى آن را مجرد از اوهام نموده و خود اصح و ارجح را برگزيده در معرض مطالعه خوانندگان بگذارد . اگر چه نقل اخبار صحيح و سقيم با اشاره به صحت و سقم آنها بهتر از اهمال اغلب تمام با اخبار است ولى باز براى احتراز از مشوب كردن ذهن خواننده مجرد كردن حق از باطل و صدق از كذب و صحيح از سقيم اولى مىباشد در اينجا مقصود از جمله معترضه بيان فساد عقيده مؤلف يا تمام مؤرخين نمىباشد كه مثلا جن قبل از انس خبر جنگ قادسيه و پيروزى مسلمين را داده بلكه مقصود ما تذكر ديگر است كه بايد\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبدان توجه نمود و آن عبارت از شرح اسباب و علل شكست ايرانيان در جنگ قادسيه است كه چگونه شاهنشاهى با آن عظمت و باصطلاح امروز امپراطورى بزرگ با آن قدرت و ثروت و سلاح و نظام و تجربه و دليرى و هيبت مغلوب يك عده اعراب شده كه از حيث عدد كمتر و از حيث سلاح بلكه تمام وسايل ظفر زبونتر بوده و در مقابل به هيچ وجه طرف مقابله با ايرانيان واقع نمىشدند نه تنها فاقد سلاح خوب بوده بلكه از حيث بنيه فقير و ناتوان بودند چگونه آن قوم بر سپاهى كه چندين برابر آنها بوده غالب شدند ؟ اين يك مبحث مهم تاريخى و فلسفى و كاملا فنى مىباشد كه علماء علم نظام و سپهسالاران مجرب مىتوانند در آن اظهار عقيده كنند و ما يك كلمه از قول يك سپاهى مجرب عصر حاضر نقل مىكنيم كه اگر هيچ چيز جز نقل آن سند نباشد همان بس است كه يك جنرال انگليسى مجرب و مطلع و محقق آن را بيان نموده هر چند كه او بايد مانند ساير مؤرخين آن جنگ را بنويسد و بگذرد و شايد هم بيش از بيان واقعه از او انتظار نمىرفت اما او كه جنرال سايكس مؤلف بزرگ تاريخ ايران باشد نتوانست وجدان خود را قانع كند كه بدون اظهار عقيده از سبب شكست قادسيه بگذرد لهذا نوشت . « رستم كه فرمانده كل سپاه ايران بود نبايد در آن موقع مركز و موضع خود را ترك كند » . آرى رستم موضع و مركز فرماندهى را ترك گفت : گريخت و كشته شد ، ايرانيان هم بعد از او اندكى پايدارى كردند و از همين تاريخ كه ما آن را ترجمه مىكنيم مفهوم مىشود چندين گروه تصميم بر نبرد گرفته كه يا پيروزى يا مرگ كه همه كشته شدند . علاوه بر عقيده جنرال مذكور بايد دانست چنان كه از ساير كتب تاريخ بتفصيل معلوم مىشود و از همين كتاب هم مفهوم گرديده كه رستم در جنگ با اعراب ترديد داشت . از فرماندهى و رفتن بميدان هم خوددارى مىكرد . شاه او را مجبور نمود و حال اينكه چنين سالار مردد و بى عزمى نبايد بفرماندهى برگزيده شود بلكه حتى تحت فرمان سالار ديگرى هم\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشركت در جنگ نكند زيرا جنگ اراده و عزم و دليرى و اعتقاد بظفر لازم دارد .\r\nميان سران سپاه يك سالار بود كه او طعم پيروزى را چشيده بود و او بهمن جاذويه كه نزد اعراب ذو الحاجب ( ابرو بند ) معروف بود حقا بايد او فرمانده سپاه ايران باشد و رستم مطلقا در آن سپاه نباشد زيرا ضعف نفس و ترديد و جبن و تأخير جنگ و دلير و گستاخ كردن اعراب را به كار برد . بهمن جاذويه هر چند كه در آن جنگ كشته شد ولى اگر فرمانده كل سپاه مىبود شايد از مبارزه خوددارى مىكرد و شايد هيبت و شهرت و عظمت او باعث پيروزى مىگرديد زيرا پرسيده شده بود كه كدام شخص نزد اعراب جسور و مهيب باشد گفته شد . بهمن جاذويه كه او بلاى عرب است و او در تمام آن جنگها تنها كسى بود كه اعراب را خرد و تباه و نابود نمود . بنابر اين وجود رستم براى ايرانيان يك بليه بود چنان كه پدر او فرخزاد موجب ضعف و تباهى ايران شده بود زيرا در زمان خسرو پرويز بغارت ايرانيان و جمع ثروت براى خسرو كه گنج شايگان را بوجود آورد پرداخت و از همان زمان ضعف و ذلت و تنفر ايرانيان از حكام و زبردستان آغاز شد و بعد قتل فرخزاد بدست ملكه ايران و قتل ملكه بدست رستم موجب پريشانى و اختلال و ضعف و اضمحلال گرديد و اختلاف دو سردار يكى رستم و ديگرى فيروزان كه پهلويان حامى اول و پارسيان يار دوم بودند موجب ازدياد زبونى و خوارى و پريشانى و نااميدى گرديد و بالاخره همان سپهسالار در ترك موضع فرماندهى و فرار از مرگ مرگ را براى خود و براى ايرانيان كشيد و با كشتن رستم و فرياد قاتل باينكه من فرمانده كل سپاه را كشته‌ام قلب ايرانيان شكست . يكى ديگر از علل شكست فرار هرمزان با لشكر عظيم خود بود كه آن مرد هم جبان و هم خائن و هم مردد بود زيرا بعد از فرار و قرار در خوزستان مركز سلطنت خود با اعراب صلح كرد و تسليم شد و پيمان را شكست\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو با اعراب جنگ كرد و اسير شد و بعد بدست فرزند عمر بخونخواهى پدر كشته شد . او هم با آن ضعف و جبن و خيانت و سستى و گريز ناگزير شده تن بخوارى بدهد و بجزاى خود پرسد كه داستان او مفصل است . يكى ديگر از علل شكست قادسيه تمرد و بدبينى بلكه خيانت ديلميان بود . در كتب ديگر تاريخ غير از اين كتاب و بالاخص « پرتو اسلام » كه مترجم آن را از ضحى الاسلام ترجمه و نقل نموده چنين آمده كه چهار هزار ديلمى كامل السلاح در جنگ قادسيه كنار ايستاده منتظر نتيجه نبرد بودند كه پيروزى نصيب كدام يك بشود تا به او ملحق شوند و هيچيك از آنها در جنگ شركت نكرد چون جنگ پايان يافت نزد سعد رفته پرسيدند كدام قبيله بطايفه پيغمبر نزديك است گفته شد : تميم . آنها با بنى تميم موالات و اتحاد نمودند به شرط اينكه در جنگ داخلى اعراب شركت نكنند ولى بعد جنگى واقع شد و آنها شركت نمودند . عده آنها چهار هزار سپاهى بود . آنها چهار هزار تير رها كردند كه فقط سه تير از آنها بخطا رفت هر چند كه اين روايت عارى از مبالغه نيست ولى چنين قوهء از دست ايرانيان رفت و با عدم تناسب آنها با سپاه ايران يا با زوال اعتماد و اطمينان تسليم دشمنان شدند . با تمام اين احوال مسلما فساد اوضاع و وقوع شكست ناشى از فساد و ضعف و تزلزل مقام فرماندهى بوده است از تمام اينها گذشته چگونه فرمانده كل بدون حامى و حارس بوده كه مقام فرماندهى را ترك كند .\r\nپس سوء تدبير و عدم احتياط و فقدان نيروى مركزى فرماندهى موجب شكست و فنا و زوال عظمت ايران و ايرانيان گرديده . البته علل و اسباب و مقدمات ديگر بوده كه مترجم در كتاب « ايران بعد از اسلام » مفصلا نقل كرده و با حقايق تاريخ مبرهن نموده كه زوال امپراطورى ايران ناشى از حوادث طبيعى و وقايع مختلفه ديگر بوده است كه كار ايران با آن عظمت را به آنجا كشيد كه بدست اعراب مضمحل شود و باز اگر در ايران مردم لايق و كاردان بودند بعد از شكست قادسيه پايدارى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىكردند زيرا عمر تأكيد كرده بود كه ميان اعراب و ايرانيان هميشه دريا باشد تا طرفين از حملات يك ديگر آسوده شوند ولى باز ضعف ايرانيان اعراب را دلير كرد تا جنگ نهاوند كه فتح الفتوح بود رخ داد و سراسر ايران مسخر اعراب بيابان‌گرد گرديد . باز بترجمه اصل كتاب مىپردازيم .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nبيان امارت عتبة بن غزوان در بصره\r\nگفته شده در همين سال عمر عتبة بن غزوان را ببصره فرستاد ( در آن هنگام بنام ابله منتسب بابلوس معروف بود و بعد از آن بصره و كوفه ساخته و معروف گرديد ) .\r\nدر بصره تا آن زمان قطبه بن قتاده سدوسى بود كه به اطراف حمله و غارت مىكرد .\r\nچنان كه مثنى همين كار را در پيرامون حيره مىنمود . او بعمر نامه نوشت و جاى خود را ( در بصره ) معين و در نامه خود يادآورى كرد كه اگر يك عده و لو كم باشد به من پيوندد من مىتوانم سرزمين ايرانيان را گرفته آنها را دور برانم . ايرانيان در آن محل از او بيمناك مىباشند زيرا جنگ خالد در نهر المراة ( محل ) در دل آنان رعب افكنده و من كه قطبه باشم در نظر آنها بسى مهيب و ترس افزا مىباشم .\r\nعمر به او نوشت كه در جاى خود پايدارى كن و همواره بر حذر و هشيار باش آنگاه شريح بن عامر را كه يكى از افراد طايفهء بنى سعد بن بكر بود براى يارى او فرستاد او بقطبه كه در بصره بود رسيد و از او به قصد اهواز گذشت تا به محل دارس كه پاسگاه ايرانيان بود رسيد . نگهبانان او را كشتند . عمر عتبة بن غزوان را فرستاد و هنگام عزيمت به او چنين گفت : اى عتبه من ترا بر كشور هندوستان ( سرحد دريائى هند ) امير كرده‌ام . آنجا يكى از ميدانهاى جنگ دشمن است از خداوند ميخواهم كه ترا يارى كند\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو بى نياز از مدد بدارد من بعلاء حضرمى ( امير بحرين ) نوشتم كه براى تو مدد بفرستد و عرفجة بن هرثمه را براى مدد تو تجهيز نمايد كه او مرد مجاهد و عالم بسياست جنگ و نظام مىباشد اگر او به تو پيوست همواره با او مشورت و او را به خود نزديك كن .\r\nتو براى پرستش خداوند همه را دعوت و هر كه از تو بپذيرد او را قبول كن و هر كه خوددارى نمايد از او جزيه بگير آن هم با خوارى و تمكين و گر نه كه شمشير را به كار ببر و هيچ ارفاق مكن . از خدا بترس در محل امارت خود هرگز كبر و خودپسندى را به خود راه مده كه صحبت و يارى ترا نسبت برسول اكرم تباه خواهد كرد . تو يار پيغمبر بودى با آن حضرت شاهد جنگ و غزا بودى ، تو بعد از ذلت بعزت و پس از ضعف بقدرت رسيدى تا امير و پادشاه مطاع و مقتدر شدى . هر چه بگويى از تو مىشنوند و هر چه امر مىكنى اطاعت مىكنند زهى نعمت و قدرت اگر ترا بيش از استحقاق خود بلند نكند ترا دچار خودپسندى و كبر و ناز نكند كه نسبت بزيردستان تكبر كنى اين نعمت را خوب نگهدارى كن و از شر معصيت و سيه‌كارى مصونش بدار . من از اين مىترسم كه اين نعمت ترا مست خودخواهى كند آنگاه از مقام خود واژگون شده يكسره سوى دوزخ سرازير خواهى شد . من و تو هر دو به خدا پناه مىبريم كه مانند مردمى باشيم كه دنيا براى آنها خودنمائى كرد و آنها دنيا را بجاى خدا پرستيدند . تو خداپرست باش نه دنياپرست . از عاقبت ستمگاران بپرهيز كه در پرتگاه آنها سرنگون نشوى برو با همراهان خود چون بمربد ( محل معروف در بصره ) برسى كه مرز بين عرب و عجم است در آنجا آماده باش . عتبه و اتباع او روانه شدند تا بمربد و از آنجا پيش رفتند تا بجسر ( پل ) كوچك رسيدند در آنجا لشكر زدند . امير فرات ( از طرف ايران ) با چهار هزار مرد جنگى هنگام غروب بمقابله آنها پرداخت . عتبه با پانصد مرد بود . با آنها جنگ نمود و همه آنها را كشت فقط يك تن از آنها زنده ماند كه امير\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nفرات بود او را اسير نمود .\r\nپس از پايان جنگ عتبه خطبه نمود و بياران خود گفت . دنيا تباه شد و رفت چيزى از آن جز اندكى مانند ته قدح نمانده . شما از اين دنيا بآخرت منتقل مىشويد كه آنجا جاى جاويد شماست پس شما با يك توشهء خوب كه خير و نيكو كارى باشد بسراى آخرت رخت ببنديد و بهترين ما حضر را همراه خود ببريد ( جهاد ) .\r\nبه من گفته شده : كه اگر سنگى از دوزخ جدا شود و به دنيا افتد محل مقدار هفتاد سال سير و سفر را پر خواهد كرد ( كنايه از عظمت جهنم و فزونى مستحقين آن از مردم دنيا ) و نيز به من گفته شده - اگر دو در از درهاى بهشت باز شود كه مسافت چهل سال سير و سفر نمايان و گشوده شود آن ميدان وسيع از بهشت بر مردم نكوكار تنگ خواهد شد . ( كنايه از مستحقين بهشت و فزونى آنها بجاى سال پائيز ذكر شده ) . من با پيغمبر هفتمين بار بودم كه راه را مىپيموديم . ما توشه نداشتيم و گرسنگى و خستگى ما را فرسوده كرده بود . برگ درخت را مىخورديم آن هم درخت « سمو » ( سختترين درختها - مانند آزاد دهان ما از خشونت زخم شده بود .\r\nناگاه من يك دانه خرما يافتم آن را دو نيم كردم ، نيمى خود خوردم و نيمى بسعد ( وقاص ) دادم . اكنون هر هفت يار امير يك مملكت مىباشيم ، مردم بعد از ما همين مشقت و سختى را خواهند آزمود ( نتيجه خوب خواهند گرفت ) . عتبه در سنه چهارده وارد بصره شد كه شهر بصره در سنه شانزده بعد از جنگ جلولا تاسيس شد . گفته شده كه سعد عتبه را بامر عمر بعد از فتح جلولاء و تكريت ببصره فرستاد . چون عتبه مدت يك ماه در بصره اقامت نمود اهل « ابله » با عدهء پانصد سوار كه نگهبان آنان بودند بجنگ عتبه قيام كردند آنها را منهزم نمود . ابله ( ابليوس ) بندر بوده كه كشتىها از چين آمده در آنجا لنگر مىانداختند . مردم آن بندر از عتبه شكست خورده به شهر پناه بردند و عتبه هم بلشكرگاه خود برگشت ولى مردم آن بندر سخت\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nترسيده محل خود را ترك و بآنطرف نهر عبور نمودند . هر چيز سبك و گرانبها كه داشتند با شتاب حمل كرده گريختند عتبه و اتباع او داخل بندر شدند در آنجا سلاح و كالا و برده يافتند و ميان خود تقسيم نمودند . عدهء آنها سيصد بود . خمس را از غنايم هم جدا كرده فرستادند . فتح آن شهر در ماه شعبان ( سنه چهارده ) بود . عتبه در ميدان بار فروشان ( ميدان رزق - روزى ) منزل گزيده خانه از نى ساخت ( براى اتباع خود ) نخستين مولود مسلمان در آن مكان عبد الرحمن بن ابى بكره بود .\r\nروز ولادت او پدر او يك شتر قربانى كرد كه گوشت آن براى تمام اتباع عتبه بسبب كمى عدد كافى بود . اهالى دشت ميشان تجهيز شده بجنگ آنها پرداختند .\r\nعتبه آنها را منهزم و مرزبان آنان را اسير نمود . قتاده هم كمربند آن مرزبان را ربود و آن را با انس بن جنحه براى عمر فرستاد . عمر از او پرسيد مردم در چه حالى هستند ؟ گفت - دنيا سوى آنها سرازير شده . آنها زر و سيم را با پارو بالا مىزنند مردم مدينه و ( ساير اعراب ) از شنيدن آن خبر سوى بصره سفر كردند . همه مايل جنگ و جهاد در آن حدود شدند . عتبه هم مجاشع بن مسعود را فرمانده گروهى از جنگجويان نموده سوى فرات فرستاد . مغيره بن شعبه را هم پيشنماز مسلمين كرد تا مجاشيع برگردد و او پيشنماز باشد . اگر او برگردد امير قوم او خواهد بود ( نه مغيرة ) . عتبه هم سوى عمر رخت سفر بست مجاشع هم در جنگ پيروز شد . فيلكان كه يكى از بزرگان ايران بود لشكرى گرد آورد و تن بجنگ داد .\r\nمغيرة از شهر بيرون آمده آن لشكر را در مرغاب آماده بود در آنجا ديد و بجنگ شتاب نمود . هنگام شدت نبرد زنان مسلمين كه در عقب مجاهدين بودند ( هميشه اعراب زنان خود را براى پرستارى و مساعدت با خود مىبردند و در عقب لشكر قرار مىدادند كه اگر فرار كنند زنان زودتر بگريزند ) . زنان كه مردان را بدان حال ديدند با خود گفتگو و مشورت نموده تصميم گرفتند كه بميدان بروند و به رسيدن مدد دشمن را مرعوب\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nكنند . زنها لچك و سربندهاى خود را باز كرده بر نيزه برافراشته مانند پرچم نمودند .\r\nبه صورت مردان جنگى درآمده دشمن را قصد كردند . زنان به ميدان نزديك شدند و مشركين سرگرم نبرد خونين بودند چون درفشها را ديدند سخت ترسيدند و گمان بردند كه مددى تازه نفس براى مسلمين رسيده است تن بفرار دادند و مسلمين بر آنها فيروز شدند . مجاشع مژدهء فتح و ظفر را براى عمر نوشت . عمر پيش از آن از عتبه پرسيده بود كه چه شخصى را در بصره بجانشينى خود برگزيدى گفت : مجاشع بن مسعود ؟ عمر با تعجب و اعتراض گفت : تو يك مرد بيابان‌گرد را بر مردم شهرنشين امير مىكنى ؟ او بعمر گفته بود كه اول مغيره را برگزيدم . عمر به او امر كرد كه او به محل امارت خود باز گردد . او برگشت ولى در عرض راه زندگانى را بدرود گفت . درباره مرگ او چيزها گفته شده شرح حال او در اخبار سنه هفده خواهد آمد .\r\nيكى از اسراء ميشان يسار پدر حسن بصرى ( دانشمند شهير ايرانى در عالم اسلام ) و ديگرى ارطبان جد عبد اللّه بن عون بن ارطبان بودند . گفته شده امارت عتبه در بصره سنه پانزده بوده و نيز گفته شده شانزده ولى تاريخ نخستين اصح روايات است . عمر بعد از او مغيرة بن شعبه را بامارت بصره مستقر نمود .\r\nاو در آنجا مدت دو سال امير بود تا آنكه متهم و معزول شد ( متهم بزنا با زن محصنه شده كه شرح آن مفصل است ) بعد از او ابو موسى اشعرى بامارت بصره منصوب گرديد گفته شده ابو موسى بعد از عتبه ( بلا فصل ) برگزيده شده و بعد از او مغيره بود .\r\nدر همين سال كه سال چهارده باشد عمر فرزند خود را عبيد اللّه با جمعى ديگر كه ابو محجن ( مىگسار معروف ) از آنها بود بجرم شراب خوردن حد زد در همان سال هم عمر مردم را در ماه رمضان جمع و ابى بن كعب را بجمع آنها موكل نمود ، به تمام حكام شهرها هم همين دستور را داد ( كه مردم در ماه رمضان در مساجد جمع شوند ) در همان سال عمر بامارت حج با مردم رهسپار كعبه شد . كه در آن هنگام عتاب بن اسيد والى مكه بود .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاين روايت بر حسب گفته بعضى از راويان آمده . ( شايد در آن زمان ديگرى بوده ) يعلى بن منيه هم والى يمن بود . سعد بن ابى وقاص هم والى كوفه و ابو عبيده بن جراح والى شام بودند . در بحرين هم علاء بن حضرمى و در عمان حذيفه بن محصن بودند ( امير بودند ) گفته شده در آن سال عثمان بن ابى العاص در بحرين بود نه علاء در همان سال ابو قحافة پدر ابو بكر زندگانى را بدرود گفت . كه او بعد از وفات ابو بكر صديق وفات يافت . در همان سال سعد بن عباده انصارى ( مدعى خلافت ) درگذشت . گفته شده او در سنه يازده وفات يافت يا پانزده باختلاف روايات . در همان سال سليط بن عمرو بن عامر بن لوى كشته شد . در همان سال هند دختر عتبه بن ربيعه مادر معاويه درگذشت او روز فتح مكه اسلام را قبول كرد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nآغاز سنهء پانزده\r\nگفته شده شهر كوفه را سعد بن ابى وقاص در همين سال ( پانزده ) با هدايت و مشورت ابن بقيله ( شرح حال او گذشت ) بنا نمود . ابن بقيله گفته بود آيا ميخواهى كه به تو سرزمينى را نشان بدهم كه از بقعه ( شيب ) بلندتر و از فلات پستتر باشد ؟ او محل كوفه را نشان داد ، غير از اين هم گفته شده .\r\n( كوفه را بدستور عمر با انتخاب ده تن از بزرگان قوم كه سلمان فارسى در مقدمه و پيشواى آنان بود برگزيده شد و ايادى آن در تاريخ طبرى و تواريخ ديگر با نام سلمان بتفصيل آمده )\r\n\r\nبيان جنگ مرز روم\r\nدر همان سال جنگ مرج روم ( مرز كه بايد ايرانيان نام آن را گذاشته‌اند و عرب زاء را بجيم تبديل مىكنند ) رخ داد . سبب آن اين بود كه ابو عبيده و خالد بن وليد و اتباع آنها از محل فحل سوى حمص رهسپار شده تا بذى الكلاع رسيدند و در آنجا منزل گزيدند خبر لشكر كشى آنها بهرقل رسيد . او توذر بطريق را براى مقابله آنها فرستاد و او هم در مرج روم كه در غرب دمشق واقع شده لشكر زد و آماده گرديد ابو عبيده هم بمرج روم لشكر كشيد و آماده كارزار گرديد . فصل زمستان هم رسيده بود مجروحين\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو معلولين آنها سخت دچار شدند كه ناگاه در آغاز رسيدن شش رومى با عده خود مانند خيل توذر از طرف ديگر بر آنها هجوم آورد كه بمدد توذر شتاب كرده بود كه مدافع شهر حمص باشد .\r\nچون لشكر مسلمين بدفع شنش پرداخت ميدان از خيل توذر تهى گرديد زيرا او عدهء خود را سوى دمشق كشيد كه خالد با او روبرو گرديد بنابر اين دو دسته شدند ابو عبيده در قبال شنش و خالد روبروى توذر كه به قصد دمشق جنبيده بود . خالد بدنبال او سبكبار تاخت نمود . يزيد بن ابى سفيان هم بر حمله توذر آگاه شده باستقبال او شتاب كرد خالد هم در اثناء جنگ رسيد كه پشت آنها را گرفت همه را كشتند مگر گروهى كه توانستند بگريزند . هر چه از آنها غارت شده بود بفرمان يزيد ميان اتباع طرفين خود و خالد تقسيم گرديد .\r\nيزيد هم به محل امارت خود كه دمشق باشد مراجعت نمود در آن جنگ توذر بدست خالد كشته شد . خالد با لشكر خود دوباره به طرف ابو عبيده عودت نمود . ابو عبيده هم با سپاه شنش مقاتله كرد كه در مرج روم جنگى عظيم رخ داد و روميان كشته شدند و شنش هم بدست ابو عبيده بقتل رسيد و ميدان پر از كشته گرديد و آن محيط گنديد .\r\nمسلمين هم گريختگان را تا حمص پى كردند . چون هرقل خبر اين واقعه را شنيد سپاهى براى دفاع از حمص فرستاد و خود سوى رها رخت كشيد ابو عبيده هم حمص را گرفت ،\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nبيان فتح حمص و بعلبك و شهرهاى ديگر\r\nچون ابو عبيده از كار دمشق و دفع دشمن آسوده گرديد به كار حمص پرداخت كه از طريق بعلبك بدان شهر لشكر كشيد . مردم آن شهر امان خواستند و او به آنها امان داد ( مقصود بعلبك ) . او باتفاق خالد بمحاصره دمشق آغاز نمود . گفته شده مسلمين مستقيما از مرج روم بمحص رفته بودند كه خبر آن گذشت . چون در پيرامون آن شهر مستقر شدند مردم شهر بجنگ دست زدند و هر روز صبح از شهر خارج شده پس از نبرد بحصار برميگشتند .\r\nروزى كه سرما شدت مىيافت استراحت مىكردند . مسلمين هم از سختى زمستان بستوه آمده بودند روميان هم از طول مدت محاصره عاجز شدند ولى طرفين استقامت نمودند . هرقل هم بمردم آن شهر وعده ارسال مدد داد و تمام مردم جزيره را براى نجات مردم حمص تجهيز نمود آنها هم اول سوى دمشق لشكر كشيدند تا مسلمين را از محاصره حمص باز و آنها را بدفاع از دمشق مجبور دارند . سعد بن ابى وقاص هم دسته‌هاى لشكر را پياپى سوى هيت ( مرز شام ) فرستاد كه آن را محاصره نمود بعضى از آن دسته‌ها هم قرقيسيا را قصد نمودند مردم جزيره ( كه بمحاصره دمشق رفته بودند ) ناگزير از يارى مردم حمص دست كشيده بسرزمين خود مراجعت\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنمودند . مردم جزيره به يكديگر ميگفتند . از شهر خود دفاع كنيد كه آن مردم ( مسلمين ) همه پا برهنه هستند و طاقت سرما را ندارند چون هوا سرد شود از پا خواهند افتاد ولى قضا كار را دگرگون كرد كه سرما در پاى روميان اثر كردند در پاى مسلمين آنها همه بىپا شدند ولى مسلمين يك انگشت هم از پاى خود ندادند . چون زمستان پايان يافت يكى از ريش سفيدان روم مسلمين را به صلح دعوت نمود ولى مسلمين اجابت نكردند . چند تن ديگر از بزرگان روم بطلب صلح اقدام كردند و مسلمين نپذيرفتند ناگاه تمام افراد سپاه يكباره تكبير كنان هجوم بردند كه اتفاقا زلزله حادث شده و بسيارى از خانه‌ها و ديوارها ويران گرديد . مسلمين دوباره تكبير نمودند و باز زلزله رخ داد و بر ويرانى افزود ولى مسلمين از وقوع زلزله و اثر آن خبر نداشتند و نمىدانستند كه با زمين لرزه حصار و ديوار قلعه ويران شده ( و گشودن شهر بلا مانع شده ) مردم شهرنشين هم بطلب صلح مبادرت كردند و مسلمين صلح آنها را بمانند شروط صلح دمشق پذيرفته پيمان بستند . ابو عبيده هم سمط بن اسود كندى را بحكومت آن شهر منصوب نمود كه بنى معاويه ( طايفه او ) بحراست آن پرداختند . اشعث بن ميناس را با سكون و مقداد را بابلى در همان محل براى پشتيبانى او سكنى داد . ( با طوايف خود ) . خمس را از غنايم گرفته با عبد اللّه بن مسعود نزد عمر فرستاد .\r\nعمر هم بابى عبيده نوشت كه تو در شهر بمان و دليران عرب مقيم شام را نزد خود بخوان و من هم از فرستادن مدد خوددارى نخواهم كرد . پس از مدتى ابو عبيده حكومت حمص را بعبادة بن الصامت سپرد و خود راه حماة را گرفت كه مردم آن شهر باطاعت و تسليم باستقبال او شتاب نمودند ابو عبيده هم با آنها صلح نمود . جزيه و زكات و خراج و ماليات را معين و بزرگان قوم را باداء آن ملزم و شيزر را ( شيزر - نزديك معره ) قصد نمود . آنها هم از شهر باستقبال او خارج شده و بمانند صلح حماة\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتن دادند بعد از آن ابو عبيده سوى معره حمص لشكر كشيد كه معره نعمان باشد زيرا بعد از آن بنام نعمان بن بشير انصارى ( يكى از ياران پيغمبر ) موسوم گرديد آنها هم بمانند صلح حمص خشنود و تسليم شدند . پس از آن سوى لاذقيه لشكر كشيد مردم آن شهر بنبرد و دفاع پرداختند ، شهر يك دروازه عظيم داشت كه گروهى از مردم با نيروى خود آن را مىگشودند و مىبستند . مسلمين هم اندكى دور از آن شهر لشكر زدند .\r\nابو عبيده دستور داد راه زير زمينى حفر كنند ( تونل ) كه سوار بتواند از آن بگذرد چون آن راه مخفى حفر و آماده گرديد تظاهر به ترك محاصره و مخاصمه كرده عودت نمود . چون شب فرا رسيد دوباره برگشت و سوارها را در همان حفره‌هاى سر - پوشيده نهان داشت مردم لاذقيه بامدادان از شهر بيرون آمده تصور كردند كه مسلمين از محاصره آنان منصرف شده‌اند گله‌هاى خود را براى چرا فرستادند و خود در - پيرامون شهر مشغول كار شدند ناگاه سواران مسلمين با صيحه و غوغا به شهر هجوم برده قلعه را گشودند ، قومى از نصارى گريختند ولى بعد ناگزير تسليم شدند . آنها امان خواستند كه بمزارع خود برگردند . مقدار جزيه را هم معين كرده اعم از كم شدن يا افزايش عده و آنها را باداء آن مبلغ ملزم نمودند و كليسيا را براى آنها آزاد گذاشتند و مسلمين خود هم در آن سرزمين مسجدى بنا نمودند كه آن مسجد جامع را عباده بن الصامت بنا كرد و بعد آن را توسعه داد و بر ساحت آن افزود . چون مسلمين شهر لاذقيه را گشودند مردم ساكن جبله كه رومى بودند جلاى وطن نمودند ، چون گرفتند معاويه بامارت شام رسيد يك قلعه در خارج قلعه رومى ساخت و آن را بمردان جنگى انباشت . مسلمين بفرماندهى عبادة بن صامت شهر را كه داراى قلعه و حصار عظيم بود مردم آن شهر ناگزير ديار خود را ترك و مهاجرت نمودند معاويه در زمان امارت خود آن شهر را دوباره ساخت و اراضى آن را بجنگجويان واگذار نمود همچنين بانياس بنگهبانان و مجاهدين واگذار گرديد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nسلميه را نيز گشود . گفته شده علت نام گذارى آن بنام سلميه اين بود كه نزديك آن شهر يك شهر ديگرى بنام مؤتفكة بوده زمين لرزه آن را زير و زبر كرد فقط صد نفر از مردم آن نجات يافتند كه نزديك شهر ويران شهرى ساختند و نام آن را ( سلميه ) نهادند كه مركب از سلم و مائه است و در هم ادغام شده ( سلميه ) موسوم گرديد . اين روايت بر عهده راوى مىباشد ولى هر چه هست مردم آن شهر عرب بوده و هستند ( تصديق اين افسانه مشكل است و ممكن است از سلم كه بمعنى مسالمت باشد و در هر حال ضرورت ندارد كه وجهى براى نام گذارى آن بتراشيم و لو مردم آن عرب باشند ) .\r\nآرى مردم آن عرب هستند و به زبان عربى هم سخن ميگويند ولى اگر جز اين باشد كه به زبان اعجمى ( غير عربى ) تكلم كنند اين تفسير روا نميباشد . بعد از آن ( در آغاز دولت بنى العباس ) صالح بن على بن عبد اللّه بن عباس ( عم خليفه ) آن را مركز ( و محل امارت خود ) قرار داد در آنجا كاخى ساخت و بعد از او فرزندان او در آن كاخها بنَّا كردند و مالك آن شدند كه آن شهر و مزارع پيرامون آن به آنها اختصاص يافت .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nبيان فتح قنسرين و پناه بردن هرقل به شهر قسطنطنيه\r\nپس از آن ابو عبيده خالد بن وليد را براى فتح قنسرين روانه كرد . چون به محل حاضر ( شهرى در شام مشهور و مسكن علويان نصيريه است ) رسيد روميان بفرماندهى ميناس بجنگ او مبادرت كردند ميناس مذكور شخص اول روم بعد از هرقل بود .\r\nكه بزرگترين مرد عظيم روم بشمار مىآمد . جنگ را آغاز نمودند . ميناس و سپاهيان او همه مانند يك تن كشته شدند انگار يكى بودند كه خود آن يك مرد ريخته و نابود گرديد . اما اهل حاضر كه عرب بودند بخالد پيغام دادند كه ما عرب هستيم و بر خلاف ميل خود تجهيز و براى جنگ بسيج شده‌ايم . خالد عذر آنها را پذيرفت از آنجا رفت تا در پيرامون قنسرين لشكر زد . مردم شهر در حصار نشستند به آنها پيغام داد كه اگر شما برابر هم بنشينيد و از ما بگريزيد خداوند ما را بشما خواهد رسانيد يا شما را نزد ما فرود خواهد آورد . آنها در كار خود مشورت كرده عاقبت مردم حمص را به ياد آورده ناگزير تن به صلح دادند و شروط صلح را هم مانند شروط حمص پيشنهاد نمودند ولى خالد نپذيرفت مگر اينكه قلعه و ديوار شهر را ويران كند و چنين هم كرد . آنگاه هرقل ناگزير به شهر قسطنطنيه پناه برد و علت آن هم اين بود كه خالد و عياض از شام هرقل را قصد نمودند . عبد اللّه بن معتم هم از موصل به قصد هرقل لشكر كشيد ولى چون هرقل ( از هجوم مسلمين ترسيده ) بدان وضع دچار گرديد\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nناگزير بقسطنطنيه پناه برد . اين نخستين بارى بود كه مسلمين ( فن نظام را آموخته ) از سه طرف دشمن را مرعوب كرده بستوه آوردند كه تن بگريزد و پناه داد . اين واقعه در سنه شانزده بوده . چون عمر بر خودسرى و پيروزى خالد آگاه شد گفت - خالد خودسرانه خود را امير نمود خداوند ابو بكر را بيامرزاد كه او بهتر از من رجال را ميشناخت . عمر خالد را عزل كرده بود ولى خالد خود بدان فتح مبادرت نمود .\r\nهمچنين مثنى بن حارثه را ( در عراق ) عزل كرده بود و دربارهء هر دو سردار گفت - من براى يك لغزش و گناه آن دو مرد را از فرماندهى عزل نكرده‌ام ولى چون ديدم مردم بيش از اندازه لزوم آن دو مرد دلير را تعظيم مىكنند ترسيدم كه به آنها گرويده ترك اولى را كنند . اما مثنى كه عمر درباره او تجديد نظر كرد زيرا با عزل او و نصب ابو عبيده كه مغلوب و كشته شد دانست كه فرماندهى او ضرورت دارد . از عزل خالد هم بعد از فتح قنسرين پشيمان شد ( كه درباره او آن سخن را گفت ) . اما هرقل كه از رها اخراج شد كه زياد بن حنظله يكى از ياران پيغمبر نخستين كسى بود كه صداى سگهاى آن محل را برانگيخت ( ماكيان ) را از رعب و هيبت مسلمين فرار داد . ( مقصود نخستين كسى بود كه باعث بيم و خوف مردم گرديد ) .\r\nهرقل از آنجا گريخت و بشمشاط رسيد و از آنجا شهر قسطنطنيه را قصد نمود چون خواست بدان سوى بگذرد بر بلندى ايستاد و گفت - سلام بر تو اى كشور شام . درود بر تو اى بلاد سوريه ديگر هرگز ترا نخواهيم ديد . هرگز رومى به تو باز نخواهد گشت مگر با بيم و هراس . تا آنكه آن مولود با سرنوشت شوم از مردم روم زائيده شود و اى كاش آن مولود پديد نيايد و بوجود نرسد . آن مولود ( خيالى و تصورى و پيش بينى شده ) براى روميان بسى زشت و بسى زيبا خواهد بود . كار او براى ملت خود هم تلخ و هم شيرين خواهد بود كه او فتنه را براى روميان بر پا خواهد كرد .\r\nآنگاه هرقل سوى قسطنطنيه رهسپار شد . نگهبانان و پاسداران قلعه‌هاى ميان راه\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاسكندرونه و طرطوس را هم با خود بقسطنطنيه برد چون مسلمين بدانجا رسيدند كسى را در پاسگاهها نديدند . گاهى هم بقيه روميان در كنار راهها كمين شده بر مسلمين تاخت مىكردند . ( جنگ پارتيزان ) مبادا مسلمين با لشكرهاى آراسته خود بدون مانع بروند ، سنگرها و قلاع و پاسگاهها را قبل از ورود مسلمين ويران كرده بودند تا لشكر اسلام پناه و منزل و مأوى نداشته باشد و چون دسته‌هاى رومى شبيخون مىزدند و كمين مىشدند مسلمين با احتياط لشكر مىكشيدند زيرا عقب داران يا بازماندگان دچار حمله راهزنان مىشدند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nبيان فتح حلب و انطاكيه و مراكز ديگر و شهرها و پايتختها\r\nچون ابو عبيدة كار قنسرين را پايان داد راه حلب را گرفت در ميان راه خبر به او رسيد كه مردم قنسرين پيمان را شكسته غدر و خيانت را پيش گرفتند او سمط كندى را براى جنگ آنها روانه كرد ، سمط رسيد و شهر را اول محاصره و بعد فتح كرد . در آنجا گله‌هاى گاو و گوسفند را ربود ، بعضى از آنها را ميان سپاهيان تقسيم و بقيه را بسود مسلمين بر ذخاير آنها افزود . ابو عبيده كه نزديك حلب بود زود بدان شهر رسيد . بسيارى از اعراب مقيم آن ديار را جمع و جلب و با آنها صلح و جزيه را مقرر و معين نمود كه بعد از آن مسلمان شدند . ( از تاديه جزيه معاف گرديدند ) اعراب در پيرامون آن شهر بودند فرمانده مقدمه سپاه عياض بن غنم فهرى بودند چون مردم شهر حال را بدان منوال ديدند و خود دچار محاصره شده بودند ناگزير امان خواسته تن به صلح دادند به شرط اينكه خود و زن و فرزند و شهر و كليسا و قلعه در امان باشند . عياض شروط صلح را پذيرفت ولى بناى مسجد را در آن شهر شرط نمود و آنها قبول كردند و ابو عبيده شروط صلح عياض را امضا و اجرا نمود . و نيز گفته شده كه صلح بر اين جارى شد كه خانه‌ها و كليساها را ميان خود و مسلمين تقسيم كنند . باز هم گفته شده كه ابو عبيده كسى را در جلب\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nنيافت زيرا مردم آن شهر همه بانطاكيه مهاجرت كرده بودند و از همانجا پيشنهاد صلح را دادند چون صلح منعقد گرديد دوباره به شهر خود برگشتند . ابو عبيده از حلب سوى انطاكيه لشكر كشيد . در آن شهر بسيارى از مردم شهرهاى ديگر مانند قنسرين تجمع و تحصن كرده بودند . چون بدانجا رسيد لشكرى از اهل شهر با او روبرو گرديد . آن لشكر را شكست داد و گريختگان به شهر اندر شدند . او هم شهر را از تمام جهات و اطراف محاصره كرد مردم ناگزير تن به صلح دادند كه يا جزيه دهند يا از ديار خويش بروند بعضى مهاجرت كرده و برخى جزيه پرداختند ولى بعد پيمان را شكستند ابو عبيده عياض بن غنم و حبيب بن مسلمه را براى نبرد آنها فرستاد آن سردار باز شهر را به همان شروط اوليه گشود انطاكيه در نظر مسلمين عظيم شهرى بود كه فتح آن موجب ظفر و افزايش مسرت گرديد . چون كار آن خاتمه يافت و شهر بدست مسلمين افتاد عمر بابى عبيده نوشت و دستور داد كه گروهى از مسلمين را بنگهبانى و حراست شهر موظف و مرتب كند و آنها را از عطا و غنيمت محروم ندارد ( كه پايدار و دلگرم باشند ) . خبر هم بابى عبيده رسيد كه دسته‌هائى از لشكريان روم ميان معره مصرين ( شهرك ) و حلب تجمع نموده آماده جنگ مىباشند . ابو عبيده سوى آنها لشكر كشيد جمعى از بزرگان و سران سپاه را كشت ، اسير و غنايم بسيار بدست آورد و شهرك معره ، معره مصرين را با شروط صلح حلب فتح نمود خيل ابى عبيده در اطراف جولان داده قرى و قصبات بسيار مانند جومه و سرمين و بيرين را گشودند و سراسر اراضى و مزارع قنسرين را تملك نمودند ابو عبيده از آنجا باز سوى حلب لشكر كشيد كه مردم آن شهر تمرد كرده بودند ولى با رسيدن او دروازه‌ها را گشوده شهر را به او سپردند و تسليم شدند ابو عبيده از آنجا سوى قورس لشكر كشيد فرمانده مقدمه لشكر هم عياض بود ميان راه يكى از كشيشان را ديد كه براى طلب صلح رهسپار شده بود با او گفتگو نمود صلح را منعقد كرده خبر اقدام\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nخود را بابى عبيده داد او هم صلح آن مردم را بمانند شروط صلح انطاكيه پذيرفت ( و هر چه عياض كرده بود تصويب و تأييد نمود ) باز هم سواران او به اطراف تاختند و تمام اراضى و املاك پيرامون قورس را تملك نمودند تل عزاز را هم گشود سلمان بن ربيعه باهلى يكى از سرداران ابو عبيده بود چون در قلعه قورس قرار گرفت قلعه بنام او مشهور گرديد كه امروز بنام قلعه سلمان معروف است ابو عبيده از آنجا به شهر منبج رفت و باز عياض فرمانده طلايع بود باز عياض با مردم آن شهر بمانند شروط اهل انطاكيه صلح نمود ابو عبيده عياض را بناحيه دلوك و رعبان فرستاد مردم آن دو محل بمانند صلح منبج تن دادند اين شرط هم افزوده شد كه آنها بايد مسلمين را از اوضاع روم آگاه و بر حذر كنند ابو عبيده در هر شهرستانى يك فرماندار برقرار نمود . تمام راههاى پرخطر را بمردان دلير سپرد آنگاه سوى بالس لشكر كشيد . لشكرى هم بفرماندهى حبيب بن مسلمه بقاصرين فرستاد مردم شهر با او صلح نمودند بيكى از دو شرط مهاجرت يا پرداخت جزيه ولى اكثر اهالى بروم پيوستند يا بجزيره و قريه جسر منبج رفتند . در آن هنگام جسر ( پل ) نبود كه بعد در زمان عثمان ساخته و كشيده شد گفته شده آثار از پل قديم بوده ( كه عثمان آن را دوباره بنا كرد ) . مسلمين هم از همان ناحيه و محل بر سراسر شام تا رود فرات ( عراق ) غلبه يافتند . ابو عبيده هم بفلسطين برگشت . در كوهستان لكام شهرى بنام جرجرومه ( در معجم جرجومه آمده ) بود كه مردم آن جراجمه خوانده مىشدند . حبيب بن مسلمه از انطاكيه سوى آن شهر لشكر كشيد و آن را با صلح گشود يكى از شروط صلح اين بود كه مردم آن شهر همواره يار مسلمين باشند كه آنها را در قبال دشمن يارى كنند .\r\nدر همان سال ابو عبيده بن جراح لشكرى بفرماندهى ميسره بن مسروق عبسى تجهيز نمود كه راه بغراسى را گرفتند و آن شهرى تابع انطاكيه بود و روميان را از همان راه قصد نمودند . او نخستين كس بود كه آن راه را پيمود . با گروهى از روميان\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكه عرب غسان و تنوخ و اياد نيز با آنها بودند روبرو گرديد . آنها ميخواستند بهرقل ملحق شوند . او با آنها نبرد كرده بسيارى از آنها را كشت كه يك كشتار عظيمى رخ داد . ابو عبيده مالك اشتر نخعى را بمدد و يارى او فرستاد كه در انطاكيه به او پيوست و همه با هم بسلامت مراجعت نمودند . ابو عبيده يك لشكر ديگر بفرماندهى خالد بن وليد سوى مرعش فرستاد خالد آن شهر را گشود و ويران نمود ولى بمردم آن امان داد كه از آن سامان كوچ كنند . لشكر ديگرى بفرماندهى حبيب بن مسلمه سوى قلعه « حدث » فرستاد . علت اينكه حدث ناميده شد اين بود كه يك جوان خردسال ( حدث ) با گروهى از اتباع خود بجنگ مسلمين پرداخت محل را « درب الحدث » ناميدند . گفته شده چون مسلمين در آن راه دچار شده بودند آن محل را بدان نام ناميدند . بنى اميه بعد از آن آن را راه سلامت موسوم و بضد هلاك تفال نمودند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nبيان فتح قيساريه و محاصره غزه\r\nدر همين سال قيساريه گشوده شد . گفته شده در سنه نوزده يا بيست بوده .\r\nسبب فتح آن اين بود كه عمر بيزيد بن ابى سفيان نوشت كه معاويه را سوى قيساريه روانه كند بمعاويه هم همين فرمان را داد . معاويه آن شهر را قصد و با مردم آن نبرد كرد . آنها پياپى حمله مىكردند و او آنها را منهزم مىنمود كه باز پناهگاه خود را مىگرفتند تا اينكه تصميم گرفتند دليرانه جنگ كنند كه يا مرگ يا پيروزى و يكباره حمله نمودند كه هشتاد هزار تن در ميدان افكندند و بعد هنگام فرار بيست هزار كشته دادند كه جمع صد هزار تكميل شد و با آن همه تلفات شهر را بمسلمين تسليم نمودند . در آن هنگام علقمة بن مجزز غزه را قصد و سرداران شهر را كه فيقار بود محاصره نمود . مدتى با مكاتبه و پيغام گذشت و نتيجه از گفتگو بدست نيامد . علقمه خود را بعنوان يك نماينده از طرف علقمه براى ملاقات فيقار مبادرت نمود . فيقار دانست كه او خود علقمه است و نماينده ديگرى نيست . مردى را براى قتل او در عرض راه مخفى نمود . او بر آن كمين آگاه شد براى فريب و اغفال او گفت - من با گروهى از خردمندان براى گفتگو خواهم رفت . فيقار فريب خورده از قتل او خوددارى و منع نمود تا همه را يك\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nجا بدام اندازد .\r\nفيقار بانتظار رسيدن هيئت مشاورين فريب خورد از قتل وى منصرف گرديد . علقمه كارى مانند كار عمرو بن عاص در ملاقات ارطبون انجام داد ( عمرو كه شرح واقعه او خواهد آمد خود را بعنوان نماينده بارطبون رسانيد و چون او را شناخت و خواست بكشد بمانند اين خدعه توسل نمود و نجات يافت ولى تاريخ اين واقعه مقدم است و بايد گفت عمرو از علقمه تقليد نمود ) . علقمه بسلامت از آن مهلكه جست و ديگر باز نگشت . ( يا مىتوان گفت هر دو در يك تاريخ واقع شد ) .\r\n( مجزز ) با جيم و دو زاء كه زاء اول بكسر آمده است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nبيان جنگ بيسان و جنگ اجنادين\r\nچون ابو عبيده و خالد بحمص برگشتند . دو سردار ديگر عمرو و شرحبيل بمحاصره بيسان پرداختند . مردم آن شهر به صلح تن دادند . سپاهيان متفرق روم در غزه و اجنادين و بيسان تجمع نمودند . عمرو و شرحبيل متفقا ارطبون ( فرمانده كل روميان ) و سپاه او را قصد كردند ابو الاعور را بفرمانروائى اردن برگزيدند و خود سوى ارطبون كه خردمندتر و تواناتر و داناتر و دورانديشتر از تمام روميان بود شتاب نمودند . او سرسخت و پركارتر از همه بود . او در دو محل رمله و ايليا دو لشكر يا دو سپاه بزرگ آماده و پايدارى كرده بود . شرح عظمت و نيروى او را بعمر نوشتند چون بر وضع و حال آن سردار مقتدر و مدبر آگاه شد گفت : ما ارطبون روم بمقابله ارطبون عرب دچار مىكنيم ( مقصود عمرو بن عاص كه محيل و غدار و دورانديش بود ) اكنون بنگريد از پس پرده چه خواهد آمد ؟ ( غلبه نصيب كدام يك خواهد شد ) . معاويه هم با جنگجويان قبساريه بجنگ مشغول و از حمله بعمرو باز داشته بود . عمرو هم علقمه بن حكيم فراسى و مسروق بن فلان عكى را بجنگ مردم ايليا وادار كرده بود پس آن مردم هم از نبرد خود عمرو باز مانده بودند ( و او فراغت يافت ) . ابو ايوب مالكى را در قبال روميان رمله قرار داده بود . كه آنها هم از حمله بعمرو باز مانده بودند .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nعمر هم ( چون بر سختى كارزار آگاه شد ) براى يارى عمرو پياپى مدد مىفرستاد با آن نيرو و استعداد بمقابله و مقاتلهء ارطبون پرداخت ولى نتوانست هيچ كارى انجام دهد .\r\nنمايندگان بين طرفين هم قادر بر پايان دادن كشاكش نبودند پس عمرو خود شخصا بعنوان رسول عمرو ( چنان كه بدان اشاره شد ) نزد ارطبون رفت . به او گفت و از او شنيد و در ضمن بعنوان تجسس و اطلاع بر اوضاع سنگرها و قلاع او را بازرسى و بازديد كرد تا بداند از چه ناحيه مىتوان بر او هجوم آورد و در همان هنگام ارطبون آگاه شد كه او خود عمرو است نه رسول او يا لا اقل يكى از بزرگان و سران سپاه است كه عمرو در كارهاى خود بفكر و تدبير او اعتماد و اتكاء مىكند . نزد خود گفت : من اگر او را بكشم بزرگترين صدمه و لطمه به آن قوم خواهم زد و فقدان او براى آنها يك مصيبت بزرگ خواهد بود مردى را در راه برگشت عمرو كمين داشت كه او را هنگام عبور بكشد عمرو هم بر حيله و غدر او آگاه شد به او گفت : تو از من شنيدى و من هم گفتم و شنيدم .\r\nمن يكى از ده تن راى زنان اين قوم هستم كه عمر ما را براى مشاوره و تدبير كار فرستاده تا ما با امير خود بمشورت و دادن راى بپردازيم و شاهد افعال و اعمال او باشيم . بنابر اين دست از هر كار نگهدار تا من بروم و نه تن ديگر را حاضر كنم و هر چه خواستى در معرض مشاوره بگذاريم و تو به آنها امان رفت و آمد و سلامت را بده تا ما بامير خود و سران سپاه دستور انجام كار بدهيم و اگر هم پيشنهاد ترا نپسندند ما بسلامت برگرديم و من هم تا بتوانم پيشنهاد را پيش خواهم برد . ارطبون فريب خورده مرد را از كمين گاه خواست و از كشتن عمرو باز داشت بعمرو هم گفت : برو و ياران خود را همراه خود بيار . عمرو بعد از آن تهور و بى احتياطى تصميم گرفت كه ديگر مانند آن كار را تكرار نكند ( خود نرود و بخطر دچار نشود ) . فرمانرواى روم هم بعد از آن دانست كه فريب خورده گفت : آن مرد مرا فريب داد و او داهيه و بزرگترين محيل خلق مىباشد . خبر حيله او بعمر هم رسيد عمر گفت : زهى مرد لايق با تدبير كار او خدا\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nپسند و بجا بود . عمرو هم در آن ديد و بازديد بر چگونگى اوضاع و راه قلاع بهترين اطلاع را بدست آورد . جنگ را بشايستگى آغاز كرد . آن جنگ هم مانند جنگ يرموك بود كه كشتگان آن فزون بودند . ارطبون هم تاب پايدارى نياورده بايليا گريخت . عمرو هم اجنادين را گشود و با سپاه خود در همان شهر اقامت نمود . مسلمين هم از پى كردن ارطبون برگشتند و آسوده شدند . خبر واقعه اجنادين هم پيش از اين گذشت كه بر حسب مقدم داشتن تاريخ آن بر تاريخ يرموك بنقل آن پرداختيم كه بعضى تاريخ آن را بر جنگ يرموك مقدم داشته‌اند بنابر اين ما ( مولف ) ناگزير شرح اين واقعه را در دو جا آورده‌ايم كه يكى قبل و ديگرى بعد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nفتح بيت المقدس كه ايليا باشد\r\nدر همان سال بيت المقدس گشوده شد ( مقدس بدون تشديد و گر نه بايد گفت و نوشت البيت المقدس ) گفته شده فتح آن در ماه ربيع الاول سنه شانزده بوده ( نه پانزده ) . سبب آن فتح هم اين بود كه چون ارطبون بايليا پناه برد عمرو غزه را گشود و نيز گفته شده كه تاريخ فتح آن در زمان خلافت ابى بكر بوده بعد از غزوه هم شهر سبسطيه را گشود كه در آن شهر قبر يحيى بن زكريا عليه السلام معروف است . نابلس را هم با صلح و دادن امان گرفت به شرط پرداخت جزيه . شهر لذ را هم گشود همچنين تبنى و عمواس و بيت جبرين و يافا بدست عمرو گشوده شد .\r\nگفته شده معاويه يافا را فتح نمود عمرو علاوه بر آن فتوح مرج عيون را هم گشود چون تمام آن كارها را انجام داد رسولى كه به زبان روميان تكلم مىكرد نزد ارطبون فرستاد و به او گفت : هر چه ارطبون بگويد خوب بحافظه خود بسپار و نزد ما بارمغان بيار . رسول نزد او رفت و او با وزراء خويش مذاكره كرده گفت : به خدا سوگند هرگز عمرو هيچ يك از شهرهاى فلسطين را نخواهد گشود . زيرا فاتح فلسطين مردى خواهد بود كه داراى اين صفات است ( منطبق بر صفات عمر نه عمرو ) .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nعمرو پس از فتح اجنادين قادر بر فتح فلسطين نخواهد بود آنگاه عمر ( خليفه ) را وصفت نمود و گفت فلسطين فقط بدست چنين مردى گشوده مىشود .\r\nرسول نزد عمرو برگشته هر چه شنيده بود نقل نمود . عمرو هم نامه بعمر بن الخطاب نوشت كه مضمون آن چنين است . من در قبال يك دشمن سرسخت و كشور مستحكم جنگ مىكنم ( كه بايد بدست تو گشوده شود ) . خود دانى تا چه بايد بكنى ؟ عمر دانست كه عمرو هرگز بيهوده نگفته و اين نوشته را از روى علم و خرد و مبنى بر چيزى كه شنيده است فرستاده او هم از مدينه سوى فلسطين رهسپار شد .\r\nگفته شده كه سبب رفتن عمر بشام اين بود كه ابو عبيده بيت المقدس را محاصره نمود اهالى آن ناگزير درخواست صلح نمودند كه شروط آن مانند صلح شام باشد ولى عمر بايد يكى از طرفين عاقد صلح باشد .\r\nعمرو هم اين پيشنهاد را بعمر بن الخطاب خبر داد . عمر هم از مدينه سوى فلسطين رفت و على را در مدينه جانشين خود نمود .\r\nعلى بعمر گفت : شخصا چرا و كجا مىروى ؟ بدان كه با يك دشمن مانند سگ درنده روبرو خواهى شد . عمر گفت : من براى جهاد مىروم تا عباس ( عم پيغمبر ) زنده است زيرا اگر عباس بميرد كار مسلمين مانند طناب پيچيده و در هم خواهد بود ( مقصود اگر من در جهاد كه آرزوى من است كشته شوم و عباس زنده باشد در كار شما خللى نخواهد بود . زيرا عباس خردمند و مدبر و مدير است ) پيش بينى عمر هم درست بود زيرا ) عباس پس از شش سال از خلافت عثمان درگذشت و كار مسلمين پس از مرگ او آشفته و فتنه و شر بر پا شد . عمر هم وارد جابيه ( محل ) شد در حالى كه بر اسب سوار بوده . و چهار بار بشام سفر نمود . يك بار بر اسب و بار دوم بر شتر و بار سيم بر استر سوار شده بود كه با پيش آمد مرض طاعون تصادف نمود ناگزير برگشت و بار چهارم بر خر سوار بود . در آن سفر ( اول ) از جابيه بامراء و فرماندهان\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nنوشت كه در جابيه حضور يابند و روز ملاقات را هم معين نمود . آنها بايد در محل فرمانروائى خود جانشين تعيين و بديدن او در روز موعود مبادرت كنند . آنها بجابيه كه براى ورود آنان آراسته شده بود ، لباس ديبا پوشيده بودند . عمر كه آنها را با لباس ( و تبختر ) ديد فرود آمد و سنگ برداشت و آنها را سنگسار كرد و گفت :\r\nچه زود شما از عقيده ( و طرز زندگانى ) خود برگشتيد ( و مرتجع شديد ) .\r\nآيا با همين لباس و زينت با من ( گستاخانه ) روبرو مىشويد ؟\r\nشما فقط در مدت دو سال سير و بىنياز شده‌ايد . به خدا سوگند اگر شما پس از دويست سال بتغير حال اقدام كنيد من شما را با مردم ديگرى عوض خواهم كرد .\r\nامراء ( پوزش خواسته ) گفتند : اى امير المؤمنين اينها تن‌پوش است براى حفظ پيكر از آزار و آسيب سلاح است كه اين تن‌پوش يلمقه ( معرب يلمه - فارسى كه در لسان العرب و تاريخ طبرى آمده ) براى محافظت جسم است .\r\nآرام گرفت و گفت : آرى و اجازهء ملاقات داد و خود وارد جابيه گرديد و عمرو بن عاص و شرحبيل در جاى خود ماندند ، انگار جسد بىروح و مجسمه بىحركت بودند . چون در جابيه ( محل اقامت ) مستقر گرديد يكى از يهود به او گفت : اى امير المؤمنين بدانكه تو به وطن خود برنميگردى مگر اينكه خداوند ايليا ( فلسطين ) را بدست تو بگشايد . دشمن هم ( كه در فلسطين بوده ) بلشكر عمر آسيب رسانيده بود و مسلمين هم به آنها صدمه زده بودند ( قواى طرفين متساوى و هر دو نيرومند بودند ) عمر هم نتوانست جز رمله محلى را فتح كند . هنگامى كه در جابيه ( خرگاه ) آرام نشسته سرگرم گفتگو بود ناگاه مسلمين با اضطراب و فزع شوريده دست بسلاح بردند و دويدند . عمر پرسيد چه اتفاق افتاده ؟ گفتند : مگر نمىبينى كه سواران دشمن با شمشيرهاى آخته سوى ما تاخته قصد نبرد دارند ؟ عمر گفت : آنها آمده كه تسليم شوند .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nآنها را ميازاريد . مسلمين هم به آنها امان داده باستقبال رفتند . آنها اهل ايليا ( فلسطين ) و پيرامون آن بودند . عمر به شرط پرداخت جزيه با آنها صلح كرد و آنها دروازه‌هاى شهر را به روى فاتحين گشودند . كسى كه صلح را از طرف مردم فلسطين پيشنهاد كرده عوام نام كه از اهل ايليا و رملة بود زيرا ارطبون و تذارق ( دو سپهسالار ) روم هر دو بمصر پناه برده بودند و رفتن آنها با رسيدن خبر عمر ( مطابق پيش‌بينى ارطبون ) بوده . مردم فلسطين از عمر عهدنامه فلسطين و رمله و پيرامون آنها را دريافت كردند و آن مرد يهودى كه بعمر مژده فتح فلسطين را داده بود پيمان را امضا نمود .\r\nعمر از آن يهودى دربارهء دجال سؤال نمود . زيرا عمر همواره اين مسئله را مطرح و تفحص مىكرد آن مرد يهودى گفت : علت اين سؤال چيست اى امير المؤمنين به خدا سوگند شما اى ملت عرب دجال را در چند گز فاصله از در « لته » او را خواهيد كشت . عمر هم پيغام امان و آسايش را بمردم آن سامان داد . علقمة بن حكيم را امير نيمى از فلسطين ( كه با قوه فتح شده ) نمود و او را در رمله قرار داد . و علقمه بن مجزز را در نيمى ديگر كه به صلح گرفته شده مستقر نمود و او را در ايليا سكنى داد . عمرو و شرحبيل را هم در جابيه به خود ملحق نمود . آن دو سردار او را در حال سوارى ديدند زانوى او را در آغوش گرفته بوسيدند . عمر از جابيه سوى بيت المقدس رفت . بر اسب خود سوار شد كه پاى آن اسب لنگ بود . از آن مركب فرود آمده بر خر سوار شد .\r\nخر هم آهسته مىرفت . عمر از آن پياده شده سر آن خر را با تازيانه نواخت و گفت :\r\nچه كسى اين تكبر و تبختر را به تو آموخته ؟ پس از آن ديگر بر هيچ خرى سوار نشد و پيش از آن هم سوار خر نمىشد . ( در اينجا يك نحو سياستى بوده كه قابل ملاحظه است كه بر سر خر آمده ) . ايليا ( فلسطين ) و پيرامون آن بدست عمر گشوده شد . گفته شده فتح آن در سنه شانزده ( هجرى ) بوده . ارطبون و كسانى كه به صلح تن نداده بودند\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبمصر رفتند . چون مسلمين مصر را گشودند او را كشتند .\r\nگفته شده او كشته نشد بلكه بروم رفت و او بعد از آن فرمانده روميان حشم‌دار شده بود و با فرمانده پيش‌تازان مسلمان مقابله كرد . آن فرمانده از قبيله قيس بود كه ضريس نام داشت با هم مبارزه كردند . ارطبون زد و دست فرمانده قيسى را بريد و آن مرد قيسى هم او را كشت و اين شعر را درباره او گفت :\r\n فان يكن ارطبون الروم افسدها * فان فيها به حمد اللّه منتفعا\r\nو ان يكن ارطبون الروم قطعها * فقد تركت بها اوصاله قطعا \r\nيعنى اگر ارطبون روم دستم را زبون و تباه كرده من با سپاس و ستايش خداوند باز از دست خويش سود خواهم برد . اگر ارطبون روم آن را بريد و پاره كرد من پيكر و اعضاء او را پاره پاره كردم .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nبيان تاسيس ديوان\r\nدر سنه پانزده عمر براى مسلمين وظايف و حقوق و مراتب شهريه و سهم معين و مقرر نمود و ديوانها و حسابداريها تاسيس و داير كرد و اشخاص سابقه‌دار و مقدم و مجرب را بر حسب سابقه اسلام و جهاد از حيث عطا و اجر مقدم و برتر از سايرين داشت . صفوان بن اميه و حارث بن هشام و سهيل بن عمرو را كه در عداد فاتحين و مجاهدين بودند كمتر داد . آنها اعتراض كرده گفتند . ما كسى را بهتر و گرامى تر از خود نمىدانيم . ( چگونه ما را از عطاى تمام محروم مىكنى ؟ ) گفت : من بشما از روى قاعده و سابقه اسلام عطا و شهريه مىدهم كه ديگران بر شما مقدم هستند نه از حيث شرف خانوادگى يا رياست قبيله . آنها ( كه در اسلام عقب مانده بودن ) گفتند ، آرى چنين است و قسمت اندك و شهريه كم را دريافت و قبول كردند . حارث و سهيل هم خانواده خود را بشام منتقل نمودند آنها بجهاد و نبرد خود ادامه دادند تا در بعضى جنگها بىپا شدند و نيز گفته شد . آن دو مرد در طاعون عمواس ( به همين نام معروف شده ) دچار شده درگذشتند .\r\nچون عمر خواست ديوان محاسبات را تاسيس كند على و عبد الرحمن ابن عوف به او گفتند : اول از خود شروع كن . او گفت : نه بلكه اول از عم پيغمبر ( عباس ) آغاز مىكنم سپس الاقرب فالاقرب ( نزديكتر برسول اكرم يا مردم سابقه‌دار )\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nآنگاه عطاى عباس را مقرر و تاديه كرد سپس باهل بدر ( مجاهدين بدر ) پرداخت .\r\nبعد از آن بر حسب سابقه ياران و مجاهدين اسلام را بعد از بدر تا واقعه حديبيه مقدم داشت ( در عطا ) بعد از آن از تاريخ حديبيه تا زمان ابو بكر و پايان كار مرتدين بعطاى مجاهدين پرداخت . بهر يكى در هر دورهء از تاريخ اسلام و جهاد سه هزار داد . بكسانيكه بدفاع و حمايت ابى بكر برخاستند سه هزار داد . بمردمى كه در جنگهاى مرزى ايران شركت كرده بودند قبل از فتح قادسيه سه هزار داد . پس از آن بمجاهدين قادسيه و جنگجويان شام هر يكى دو هزار ( درهم ) داد ( بنابر اين امتياز ياران و مجاهدين اول اسلام با يك هزار درهم اضافه معين گرديد ) . براى مجاهدين دور افتاده ( از وطن خود ) دو هزار و پانصد مقرر نمود . بعمر گفته شد چرا اهل قادسيه ( فاتحين ) را با مجاهدين ديگر يكسان ندانستى ؟ ( كه جانبازى آنها هم در خور تقدير است ) گفت : من هرگز كسانى را كه بدرجه مجاهدين نخست نرسيده‌اند با مردم سابقه‌دار مساوات نمىدهم . و نيز به او گفته شد كه تو مجاهدين دور افتاده را با كسانى كه نزديك خانواده خود هستند يكسان نمودى . گفت : آنهايى كه به خانه و ميهن خود نزديكترند بيشتر استحقاق دارند زيرا از مرز و ميهن خود دفاع مىكنند . آنها بمرگ و خطر نزديكترند و آنها و بال سر دشمن و سنگ راه او هستند چرا مهاجرين قبل از اين اعتراض را نكردند و مانند شما را بر زبان نياوردند كه ما از بيان آنها و انصار كسانى را مقدم و برتر داشتيم كه داراى سابقه بيشتر و وضع روشنتر بودند . با اينكه انصار در شهر و خانه خود جنگ مىكردند و مهاجرين دور از وطن و خانه خود بودند ما ميان آنها تفاوت نگذاشتيم ( دور و نزديك در جهاد يكسانند ) براى جنگجويان بعد از قادسيه و يرموك هم هزار ( درهم ) مقرر نمود براى دو سوار رديف ( كه هر دو بر يك شتر سوار مىشدند ) پانصد و براى سه تن رديف سيصد و براى چهار رديف دويست و پنجاه و براى اهل هجر ( محل معروف\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nخرما ) و پرهيزگاران دويست ( درهم ) معين كرد . ( اهل هجر بعد بمجاهدين ملحق شدند ) براى چهار تن كه در جنگ بدر حاضر نبودند امتياز بدر را مقرر نمود ( سه هزار ) و آن چهار تن حسن و حسين و ابو ذر و سلمان ( فارسى بودند ) . براى عباس ( عم پيغمبر كه بر همه مقدم بود ) بيست و پنج هزار مقرر داشت گفته شده دوازده هزار ، بزوجات پيغمبر هم هر يكى ده هزار داد باستثناء كنيزان . زنان پيغمبر اعتراض كرده گفتند :\r\nپيغمبر ما بين ما و كنيزان ( مورد تمتع ) تفاوت نمىگذاشت بايد به آنها هم همين مقدار را بپردازى او هم بعايشه كه مشمول محبت پيغمبر بود . دو هزار اضافه داد ولى او نپذيرفت و قائل بمساوات بدون استثناء شده بود . زنان مجاهدين بدر را هم بهر يكى پانصد و زنان ديگر بعد از بدر تا حديبيه چهار صد و زنان بازمانده مسلمين تا جنگهاى مرز ايران سيصد و زنان ( بيوه ) قادسيه دويست درهم مقرر نمود . بعد از آن تمام زنان مجاهدين را يكسان كرد و به اطفال بازمانده و يتيم مجاهدين ( صد داد . شصت مسكين هم گرد آورد و نان داد تا اندازه استحقاق و مصرف نان خوراكى سايرين را بداند . آنگاه بمقياس همان نان مصرف شده يك روز را براى قوت ماهيانه آنها نان معين نمود ( هر يكى ماهيانه مقدار خوراك را دريافت ميكردند كه هم شخص فقير و هم افراد خانواده او را قوت ماهانه مىداد . عمر پيش از وفات خود گفته بود : من ميخواستم عطا را چهار هزار مقرر كنم كه هر مردى ( از سپاهيان ) هزار درهم بمخارج خانواده خود اختصاص دهد و هزار ديگر را براى توشه خود و هزار هم براى مركب و سلاح و هزار ديگر را بتدريج براى ضرورت به مصرف برساند او قبل از انجام اين كار درگذشت . يكى قبل از مرگ به او گفت اى امير المؤمنين بهتر اين است كه در بيت المال ( خزانه ) مالى براى تدارك وقايع غير مترقبه ذخيره كنى . در جواب او گفت : اين سخن را شيطان بر زبان تو رانده خدا مرا از شر گفته تو مصون بدارد . همين انديشه بعد از من موجب بروز فتنه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nو فساد خواهد بود . من چيزى براى آنها ( مسلمين ) ذخيره نمىكنم جز آنچه را كه پيغمبر اندوخت و آن عبارت از طاعت خدا و رسول است . همين ذخيره كار ما را باينجا رسانيد كه مىبينيد و مىدانيد ( پيروزى ) اگر مال بهاى دين دارى يكايك شما باشد دچار هلاك و نيستى ميشويد . عمر بمسلمين خطاب كرده گفت من مرد بازرگانى بودم شما مرا به كار خود مشغول نموده‌ايد ( كه ديگر به كار تجارت نمىرسم ) آيا چه مقدارى از اين مال براى مصرف عيال حلال خواهد بود ( از مال مسلمين ) . هر يكى چيزى گفتند و على سكوت اختيار كرده بود . عمر پرسيد اى على بگو چه بايد كرد ؟ على فرمود : به اندازه ضرورت خود و اهل و عيال خويش حق دارى از مال مسلمين بردارى و بيش از ضرورت زندگانى روا نخواهد بود . همه گفتند : عقيده ما همين است كه على بيان كرده عمر هم فقط قوت ضرورى خود را برداشت ولى بعد از آن سخت محتاج و پريشان گرديد كه عثمان و على و طلحة و زبير با هم مشورت كرده گفتند : بهتر اين است بر جيره او بيفزائيم . همه نزد دختر او حفصه رفتند و حال او را پرسيدند و گفتند : مبادا او از اين تفحص و جستجو آگاه شود ولى حفصه بعمر خبر گفتگو و جستجوى آنها را داد و او سخت غضب كرد و گفت ، آنها كيستند ؟ از من بد خواهند ديد ( به آنها بد خواهم كرد كه در كار من مداخله مىكنند ) بحفصه گفت : پس تو واسطه بين من و آنها باش . از حيث زينت و لباس چه اندوخته و بهترين ذخيره پيغمبر چيست ؟ گفت : از خود پيغمبر دو جامه مانده كه آنها را براى استقبال نمايندگان مىپوشيد و با همان لباس خطبه مىفرمود .\r\nپرسيد چه نوع خوراكى تناول مىكرد كه بهتر از آن نداشت ؟ گفت : پاره نانى جوين كه روزى گرما گرم پس مانده يك خيك روغن را بر آن ريختيم كه آن هم چرب شد و هم شيرين ( از پس مانده شيره خيك ) او آن طعام گوارا را تناول فرمود عمر پرسيد : چه نحو فرشى كه از آن بهتر نداشت مىگسترانيد ؟ گفت : يك روپوش\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nزبر و غليظ بود كه ما آن را چهار لا مىكرديم و در تابستان زير خود مىانداختيم ولى در زمستان آن را دو لا كرده نيمى زير و نيمى رو مىكشيديم . عمر گفت : اى حفصه از طرف من به آنها بگو : پيغمبر چيزهاى زائد را حذف كرد و به اندازه ضرورت و احتياج ضروريات را بجاى خود نهاد و خود بدان نحو زيست من نيز اضافه بر حاجت نخواهم پذيرفت و هر چيزى را در محل خود خواهم گذاشت و نخواهم افزود من و دو يار گذشته من ( پيغمبر و ابو بكر ) هر سه مسافر هستيم كه مسافر نخستين توشه خود را برداشت و به منزل رسيد . دومى هم مانند او همان راه را پيمود و به مقصد رسيد . سيمى هم راه آن دو يار را گرفته ميخواهد به آنها برسد . اگر راه ديگرى بگيرد هرگز به دو يار خود نخواهد رسيد و به آنها نخواهد پيوست مگر آنچه را كه آنها پسنديدند بپسندد و آن توشهء كه برگزيدند اختيار كند و برفتار آنها تن بدهد و گر نه جدا خواهد ماند و به مقصد نخواهد رسيد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nبيان وقايع و جنگهاى گوناگون تا پايان سال يكى از آنها جنگ برس و بابل و كوثى مىباشد\r\nچون سعد كار قادسيه را پايان داد در مدت دو ماه پس از پيروزى آسوده زيست و در خلال آن مدت با عمر مكاتبه مىكرد و دستور مىگرفت . عمر به او نوشت و فرمان حمله بمدائن ( پايتخت ايران ) داد . خانواده‌ها - زنان و كودكان ( مجاهدين ) را در پيرامون عتيق بگذارد ( هميشه بدنبال مىكشيدند ) براى محافظت خانواده‌ها هم يك لشكر نيرومند فزونتر با عده و عدد نزد آنها بگذارد و نيز دستور داد كه پادگان محافظ عيال را و لو اينكه در جنگ شركت نكنند و آرام باشند بايد در غنايم شريك شوند در صورتى كه در لشكرگاه محافظ زنان و كودكان مقيم باشند . او از قادسيه در اواخر ماه شوال لشكر كشيد . تمام افراد مردم ( سپاه ) كامل السلاح بودند زيرا خداوند هر چه در سپاه پارسيان بود به آنها بخشيد . سلاح و مركب و مال : چون مقدمه لشكر بفرماندهى عبد اللّه بن معتم و زهره بن حويه و شرحبيل بن سمط به محل « برس » رسيدند لشكر ايران بفرماندهى « بصبهرا » با آنها نبرد كرد مسلمين او و لشكر او را شكست دادند و او با گريختگان به شهر بابل پناه برد ، در بابل بقيه گريختگان قادسيه\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nتجمع كرده بودند . فرماندهان آنها هم نخيرخان ( در طبرى جان آمده و بايد صحيح باشد ) و مهران رازى و هرمزان و مانند آنها در بابل جمع شده فيروزان را بفرماندهى كل سپاه برگزيده بودند . بصبهرا با عده خود گريخت و راه بابل را گرفت كه به آنها ملحق شود ولى او در ميان راه در رود افتاد و مرد در آن حال او با نيزه زهره مجروح شده بود و با همان زخم دچار غرق گرديد . چون بصبهرا گريخت دهقان برس كه بسطام نام داشت و جانشين فرمانده شده بود از شهر خارج شده با زهره صلح نمود . پلى هم براى عبور لشكر اسلام بست و به او هم خبر تجمع سپاهيان ايران در بابل را داد . زهره هم بسعد پيغام داد و او را بر وضع تجمع سپاهيان برس آگاه كرد . سعد هم خود شخصا رسيد و زهره را باز بفرماندهى مقدمه لشكر روانه نمود . عبد اللّه و شرحبيل را هم براى يارى او فرستاد همچنين هاشم مرقال بمدد آنان شتاب كرد . آنها ( سران سپاه ايران ) تصميم گرفتند و با خود گفتند كه ما پيش از اينكه از يك ديگر جدا شويم نبرد مىكنيم و جنگ را پايان مىدهيم جنگ هنوز شدت نيافته آنها همه گريختند و مدت نبرد آنها به اندازه برداشتن و پوشيدن يك روپوش بود . ( كنايه از سرعت فرار ) آنها همه گريختند .\r\nهرمزان با عده خود باهواز رفت و سراسر آن سرزمين را تصرف نمود .\r\nفيروزان هم بنهاوند رفت در آنجا گنجهاى خسرو بود ، دو ولايت ( بنام ماه كه دو ماه را تصرف كرد و اصطلاح ماه هم بعد از غلبه مسلمين سالهاى دراز ماند ) .\r\nنخير خان ( جان ) و مهران هم بمدائن رفتند پل را هم بريدند سعد در بابل اقامت نمود پس از چند روز شنيد كه نخير خان شهريار را بفرماندهى و جانشينى خود در « كوثى » گذاشته و خود رفتند . شهريار هم يكى از دهقانان دربار بود . زهره هم بكير بن عبد اللّه ليثى را پيشاپيش فرستاد همچنين كثير بن شهاب سعدى كه هر دو از رود « صران » گذشتند و به عقب داران لشكر رسيدند كه فرمانده آنها دو سردار بودند يكى فيومات و ديگرى فرخان اولى اهل بيسان و دومى اهوازى بود . بكير فرخان را و كثير\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nفيومان را در سورا كشتند . زهره هم در سورا به آنها رسيد و از آنها گذشت و لشكر زد .\r\nسعد و هاشم و سپاهيان هم به او ملحق شدند و با او لشكر زدند . زهره باز سوى پارسيان شتاب نمود كه آنها ميان دير و كوثى لشكر زده بودند . نخير خان و مهران هر دو شهريار را كه يكى از دهقانان درگاه بود براى فرماندهى و جانشينى خود برگزيده بودند . زهره با عده خود بمقابله آنها پيش رفت . شهريار بميدان در آمده مبارز خواست .\r\nزهره هم ابا نباته نايل بن جعشم اعرجى را بمبارزه او فرستاد كه او از دليران تميم بود چون شهريار مبارز را نزديك ديد نيزه را از دست افكند كه او را بكشتى بگيرد ابو نباته هم نيزه را انداخت كه هر دو حريف شايسته و توانا بودند .\r\nهر دو شمشير را آخته به يكديگر پرداختند . بعد از شمشير زدن هر دو به يكديگر آويختند و از اسب به زمين افتادند . شهريار بر مبارز عرب سوار شد او را ميان دوران خود گرفت و سخت فشرد . خنجر را كشيد و خواست تا زره دشمن افتاده را از سينه او بگشايد كه خنجر را به كار برد ناگاه انگشت او به دهان ابو نباته نزديك شد او انگشت دشمن را بدندان گرفت گزيد و خرد كرد شهريار از شدت درد سست شد او سستى دشمن را مغتنم شمرده او را از سينه خود برگردانيد و خود بر سينه او نشست و همان خنجر را از دست او ربود و زره را از شكم وى گشود و چند بار در شكم و پهلوى او فرو برد تا آنكه او را كشت .\r\nآنگاه دو بازو بند او ( علامت سردارى ) ربود . زره و لباس و سلاح و اسب او را هم گرفت . اتباع شهريار هم نبرد نكرده گريختند و در ساير شهرها پراكنده شدند . زهره هم در كوثى اقامت نمود سعد هم به او رسيد . زهره ابو نائله را\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nلباس و تاج شهريار را به او پوشانيد و نزد سعد برد كه دو بازوبند شهريارى و سلاح او را داشت و بر اسب او هم سوار بود . سعد هم همه را به او بخشيد ( كه نفله و حق او بود ) او نخستين مرد اعرجى ( منتسب ببنى اعرج ) بود كه دو بازوبند يك شهريار ( دهقان ) را بر بازو بست .\r\nسعد هم چند روزى در آنجا ماند و مقام ابراهيم خليل را زيارت كرد . ( نايل با نون و الف و ياء دو نقطه زير و در آخر آن لام است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nبيان واقعه بهرسير شهر كهن و يكى از شهرهاى نزديك مدائن است\r\nپس از آن سعد مقدمهء لشكر را بفرماندهى زهره سوى بهرسير ( معرب و مخفف به اردشير ) روانه كرد . زهره با لشكر طلايع رفت كه با شير آزاد دهقان ( حاكم ) ساباط روبرو شد . شير آزاد صلح و تسليم را پيشنهاد كرد و زهره صورت صلح را نزد سعد فرستاد و او هم به شرط پرداخت جزيه صلح را پذيرفت . زهره با لشكر بوران دختر خسرو مقابله كرد . افراد آن لشكر همه سوگند ياد كرده بودند كه تا زنده هستند نگذارند ايران نابود شود و هر روز هم سوگند وفادارى خود را تكرار مىكردند ولى زهره آنها را منهزم نمود . هاشم پسر عتبة كه برادرزاده سعد بود شير مقرط ( گوشواره‌دار ) را كشت . آن شير محافظ خسرو بوده كه شاه با آن درنده انس و الفت داشت . سعد برادرزاده شيركش را بآغوش كشيد و سر او را بوسيد . هاشم هم پاى عم خود را بوسيد . سعد هم هاشم را براى مدد مقدمهء لشكر در بهرسير فرستاد او به محل « مظلم » رسيد و اين آيه را خواند  « أَ وَ لَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ »  آيا پيش از اين سوگند ياد نكرده بوديد كه هرگز نابود نخواهيد شد ؟ بعد از آن محل سوى بهرشير رفت . سعد با مسلمين هم به آنجا\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nرسيد همه ايوان ( خسرو ) را ديدند . ضرار بن خطاب فرياد زد « اللّه اكبر » اين كاخ سپيد خسرو است كه خدا و پيغمبر خدا فتح آن را بما وعده داده بود . مسلمين هم تكبير نمودند و هر دسته كه از سپاه اسلام مىرسيد تكبير مىكرد . آنگاه در پيرامون شهر لشكر زدند رسيدن و منزل گزيدن آنها در تاريخ ذى الحجه كه مدت دو ماه در آنجا اقامت نمودند و در ماه سيم از بهرسير گذشتند .\r\nدر همان سال عمر امير الحاج بوده و با مردم حج را ادا نمود . عامل او در مكه ( والى - حاكم ) عتاب بن اسيد بود بر حسب بعضى از روايات . در طائف هم يعلى بن منيه و در يمامه و بحرين عثمان بن ابى العاص و در عمان حذيفة بن محصن و در شام ابو عبيده بن جراح و در كوفه و پيرامون آن سعد بن ابى وقاص بودند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nآغاز سال شانزدهم\r\n\r\nبيان فتح مداين غربى كه بهرسير باشد\r\nدر همان سال در ماه صفر مسلمين وارد شهر بهرسير شدند . مدتى بود كه سعد آن شهر را محاصره كرده بود . سعد دسته‌هاى سواران را به اطراف فرستاده كه مردم غير معاهد ( خارج از عهد و ذمه اسلام ) را غارت كند . هر يكى از سواران با يك برزگر اسير برگشتند كه عده اسراء صد هزار گرفتار شده بود زيرا عدهء سواران اسلام صد هزار بود . سعد دستور داد كه خندق گرداگرد حفر شود . شيرازاد دهقان ساباط ( حاكم ) به او گفت : اينها رعايا و برزگران و باركشان ايران هستند ( مقصود اسراء ) تو نسبت به خود ايرانيان كارى نكردى ( كه به آنها آسيب و زيان برسد ) اين عده را به من واگذار كن كه من آنها را نگهدارى كنم تا كار شما بسامان برسد .\r\nسعد در اين كار با عمر مشورت كرد عمر پيغام داد اگر آن برزگران اهل محل و در آن سامان مقيم باشند و دشمن را ضد شما يارى نخواهند كرد آنها را آزاد كن كه در امان باشند هر كه از آنها بگريزد شما مىتوانيد او را بكيفر برسانيد . سعد هم همه را آزاد كرد سپس نزد دهقانان ( بزرگان محل ) فرستاد و آنها را بيكى از دو كار\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدعوت نمود : يا اسلام يا پرداخت جزيه كه پس از تأديه آن داخل در حمايت اسلام شده از آنها دفاع و نگهدارى خواهد شد . آنها با يك ديگر مشورت كرده پرداخت جزيه و استفاده از حمايت اسلام را ترجيح دادند ولى فلاحين املاك خسرو ( پادشاه - خالصه دولت ) با آنها هم آهنگ نشدند . در سراسر بلاد مفتوحه از اهل سواد ( بين النهرين ) كسى نماند كه از تسلط اسلام و مسلمين رخ بتابد بنابر اين همه بآسايش و امان تمتع نموده خوشبخت و آسوده شدند . مسلمين هم مدت دو ماه شهر بهرسير را محاصره كردند . منجنيق‌ها را بحصار بستند . دبابه‌ها ( سپرهاى بزرگ متحرك مانند تانك امروز ) به كار بردند و بمحصورين نزديك شدند . با تمام نيرو و سلاح با محاصره‌شدگان نبرد كردند . بيست منجنيق بر شهر بستند كه آنها را سرگرم دفاع نمودند . گاهى هم ايرانيان از پشت ديوار بيرون آمده جنگ مىكردند ولى مسلمين چندان اعتنا نمىكردند . براى آخرين بار هم تصميم بر كارزار گرفته از حصار خارج شده سخت پايدارى و بردبارى كردند . مسلمين هم با آنها روبرو شدند و آنها كارى پيش نبرده پايدارى را شكستند و جاى تهى كردند . زهره بن حويه زرهى داشت كه شكافته شده بود به او گفتند : بهتر اين است كه اين شكاف را درز بگيرى گفت : چرا و براى چه ؟ گفتند : مىترسيم كه نشانه تير شود . گفت : من نزد خداوند گرامى خواهم بود كه اگر تمام تيرهاى پارس رها شود و هدفى جز اين شكاف نداشته باشد و خدا بخواهد مرا مصون بدارد هيچ يك از آن تيرها به من اصابت نخواهد كرد ( و گر نه پرهيز سودى ندارد ) اتفاقا نخستين كسى كه از مسلمين هدف تير شد او بود و آن تير از همان شكاف بتن او نشست . بعضى از سپاهيان گفتند :\r\nتير را از پيكر او بكشيد . گفت : بگذاريد بدين حال باشم زيرا جان من با خارج كردن تير خارج مىشود شايد من با همين حال بتوانم شمشير يا نيزه را به كار ببرم و يكى را بكشم آنگاه بميرم . او با همان زخم و تير بميدان رفت و بر شهريار استخر\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاستخر حمله كرد و شهريار را كشت آنگاه به او احاطه كردند و او را كشتند . گفته شده ( روايت ديگر ) زهره بعد از آن زنده ماند و در زمان حجاج بدست شبيب خارجى كشته شد كه شرح آن خواهد آمد ( شبيب مرد عجيب و بزرگترين و دليرترين خوارج بود ) محاصره اهل مدائن هم سختتر شد ( مدائن غربى ) محاصره‌شدگان از شدت گرسنگى سگها و گربه‌ها را خوردند و سخت پايدارى و صبر نمودند كه عظيم ثبات و دليرى بود ناگاه پيكى از طرف پادشاه نزد مسلمين آمد و گفت : آيا آماده صلح هستيد به اين شرط كه آن سوى دجله براى شما و اين طرف دجله و كوه براى ما ( ايرانيان ) باشد . آيا هنوز سير نشده‌ايد ( مقصود اعراب ) خداوند شكم شما را سير نكند .\r\nابو مفزر ( شاعر و دلير ) سخنى گفت كه ندانسته بر زبان او جارى شد . همراهان او هم ندانستند كه او چه گفت . ولى آن پيك بنااميدى برگشت و ابو مفزر اسود بن قطبه اتباع خود را از رود دجله عبور داد و بمدائن شرقى كه ايوان خسرو در آنجا بود حمله نمود . پس از آن همراهان او از او پرسيدند تو بنماينده پادشاه چه گفتى كه او نااميد شد و برگشت ؟ گفت : بخداوندى كه محمد را بر حق بعثت نمود من خود نمىدانم بر زبانم چه سخنى جارى شد .\r\nمن اميدوارم كه هر چه گفته‌ام خوب و بسود ما بوده . سعد و ساير مسلمين از او پرسيدند كه تو بنماينده پادشاه چه گفتى كه او برگشت . گفت : نمىدانم . سعد هم فرمان حمله داد ولى كسى بمقابله نپرداخت ناگاه مردى فرياد زد و امان خواست به او امان دادند آن مرد گفت : ديگر كسى در شهر نمانده كه با شما نبرد يا شهر را حمايت كند .\r\nمسلمين داخل شهر شدند جز جمعى از اسراء ( عرب ) و خود آن مرد كه ندا داده بود كسى در آن شهر نبود از آن مرد پرسيدند كه اهل شهر چرا گريختند ؟ گفت : شنيده بودند كه شاه بشما پيغام صلح داده بود و شما در پاسخ او گفته بوديد كه ما هرگز صلح شما را قبول نمىكنيم از جنگ دست برنمىداريم تا آنكه عسل افريدون ( محل ) و ترنج كوثى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n( محل ) را بخوريم ( به آنجا برسيم و آن دو محل را فتح كنيم ) . شاه گفت : واى بر شما فرشتگان بجاى عرب با ما سخن مىگويند و بما پاسخ مىدهند آنگاه سوى شهر دور ( يكى از شهرهاى مدائن كه هفت شهر بود ) كوچ نمود . ( مقصود از پاسخ ملائكه بايد چنين باشد كه ابو مفزر اسود بن قطبه در پاسخ پيك صلح كه از طرف شاه آمده بود چند جمله غير مفهوم گفته بود چنان كه گذشت و خود و اتباع او هم ندانستند كه چه جواب داده كه قاصد نااميد شده برگشت معلوم مىشود كه او چنين گفته يا قاصد تصور كرده كه او اين جمله را گفته و شاه از آن سخن بيمناك شده بود كه گفت فرشتگان بجاى آنان پاسخ مىدهند ! ) . مسلمين به آن شهرى كه دور تر بود رفته بدون مانع و مدافع داخل شدند .\r\nسعد مسلمين را در خانه‌هاى خالى سكنى داد . خواستند از آنجا سوى مدائن ديگر بروند ولى معابر را دشمن گرفته و مانع عبور ما بين مدائن تا تكريت ( محل ) شده بود .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nبيان فتح مدائن كه ايوان خسرو در آن باشد\r\nفتح مدائن در ماه صفر سنه شانزده هجرى رخ داده بود . گفته شده كه سعد چند روزى از ماه صفر در بهرسير اقامت گزيد كه يك بيگانه ( علج كه غير عرب باشد ) نزد او آمده يك گذرگاه عبور از دجله به او نشان داد كه از آنجا مىتوان گذشت و بقلب پارسيان هجوم برد سعد در تصميم خود مردد شد و طغيان رود و افزايش آب هم او را بيمناك نمود كه آن سال ازدياد آب و افزايش سيل هم بسيار بوده و رود دجله كف‌زنان مىغريد و ايجاد رعب مىنمود . بيگانه ديگرى ( علج - عجمى - كافر ) نزد او رفت و گفت : چه نشستهء سه روز نخواهد گذشت كه يزدگرد با هر چه در مدائن اندوخته شده خواهد گريخت و همه گنجها را خواهد برد . آنگاه آن بيگانه او را بعبور تشجيع و تشويق نمود . بعضى از مسلمين هم خواب ديده بودند كه اسبهاى آنها از آب گذشته و آنها به آسانى از دجله عبور كرده‌اند . سعد هم خواست عملا خواب و رؤيا را تعبير كند . مردم را جمع كرد و خطبه نمود .\r\nپس از حمد و ستايش خداى يكتا گفت : دشمن از هجوم شما پشت اين دريا ( رود ) پناه برده با بودن اين نهر شما نمىتوانيد به او برسيد ولى او با داشتن كشتى مىتواند بشما حمله يا زد و خورد كند پشت سر شما هم خطرى نيست كه از آن بترسيد . زيرا\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nجنگجويان قديم در مرزها مقيم هستند و مدافعين را بىپا و ناتوان كرده و سران سپاه را از ميان برداشته‌اند . من صلاح در اين مىدانم كه شما با دشمن جهاد كنيد پيش از اينكه روزگار شما را درو كند ( نابود ) من تصميم بر اين گرفته‌ام كه از اين دريا ( رود ) بگذريم . همه بيك زبان گفتند خداوند ما و ترا رهنما و نگهدار باشد .\r\nبكن هر چه ميخواهى . او هم مردم را بعبور از رود دجله دعوت نمود و گفت كدام گروه آغاز مىكنند كه زودتر بروند و كنار رود را براى حمايت مسلمين بگيرند و دفاع نمايند تا مردم پياپى برسند و جاى خود را در آن طرف رود بگيرند عاصم بن عمرو ( خود و برادرش قعقاع دليرترين عرب بودند ) كه مرد قوى و شجاع بود با ششصد تن از دليرترين مجاهدين دعوت سعد را اجابت نمودند . سعد هم عاصم را فرمانده آن عده نمود او هم شصت سوار برگزيد كه مركب آنها مختلط از اسب و ماديان نر و ماده بود تا عبور سواران آسان شود و اسبها بتوانند خوب شنا كنند .\r\n( نر بهواى ماده جسور مىشود ) . سپس آن عده خود را دستخوش رود خروشان نمودند چون ايرانيان مدافع و حامى كنار رود آنها را ديدند بر آنها هجوم بردند در آن هنگام عاصم و سواران نزديك ساحل شده بودند . عاصم فرمان داد كه اتباع او نيزه‌ها را در ديدهء دشمن به كار برند . چون طرفين به يكديگر رسيدند مسلمين نيزه‌ها را به چشم مهاجمين فرو بردند آنها تاب نياورده گريختند مسلمين هم آنها را دنبال كرده اغلب آنان را كشتند و هر كه از مرگ نجات يافت كور شده بود . عده ششصد سوار هم به آن شصت دلير پيوستند و رسيدن آنها يك نيروى شكست‌ناپذير ايجاد نمود .\r\nچون سعد ديد كه عاصم سواحل رود را گرفته قادر بر حمايت مسلمين شده فرمان هجوم عمومى داد و گفت : همه بگوييد : از خداوند يارى ميخواهيم و بر خدا توكل مىكنيم كه خداوند يار و نگهدار ماست . خداوند ياران خود را نصرت\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمىدهد و دين خود را نمايان و پايدار و دشمن را منهزم مىكند . « لا حول و لا قوة الا باللّه العلى العظيم » . مردم بر رود دجله هجوم بردند آنها در حال شنا و عبور با هم سخن مىگفتند و دريا را صحرا انگاشته بودند . چنين هجوم آوردند كه ديگر رود و ساحل ديده نمىشد كه همه جا با سواران مستور و مسدود شده بود . سعد و سلمان فارسى هم هر دو با هم در آب بودند كه هر دو اسب آنها را آب برد سعد گفت : خداوند يار و نگهدار ماست . به خدا سوگند : كه خداوند دين خود را نمايان و پيروز خواهد كرد و ياران خويش را ظفر خواهد بخشيد . دشمن را هم فرار خواهد داد .\r\nاگر در اين سپاه ننگ و گناه باشد با نكوكارى اكثر سپاهيان زدوده خواهد شد ( كه خداوند عفو مىكند و پيروزى مىدهد ) . سلمان فارسى گفت اسلام يك دين جديد است . خداوند دريا را براى پيش رفت آن مانند صحرا خوار و هموار نموده بخداوندى كه جان سلمان در دست اوست همانطور كه مسلمين فوج فوج خود را در آب انداخته‌اند فوج فوج بسلامت و نصرت از آن خارج خواهند شد . آنها هم همانطور كه سلمان گفته و تفال نموده بسلامت از آب نجات يافتند و هيچ چيز از آنها كم نشده و يك تن هم غريق ندادند . مالك بن عامر عنبرى يك قدح از دست داد كه آب آن را برد ، رفيق او به قصد طعنه و استهزاء گفت قضا و قدر كار خود را درباره تو انجام داد كه قدح افتاد و رفت . مالك گفت : به خدا سوگند من در حالى هستم ( از فزونى ايمان ) كه خداوند مرا از ميان دو سپاه بدين نقص و خسارت دچار نميكند چون بكنار رود رسيدند آب قدح را بكنار انداخت يكى از مردم آن را برداشت و مالك آن را شناخت كه به او داد . هيچ كس هم دچار غرق نشد مگر يك مرد بنام غرقده از طايفه بارق از پشت اسب افتاد و قعقاع ( سردار مشهور ) عنان اسب خود را پيچيد و به او نزديك شد و دست او را گرفت و نجات داد . آن مرد غريق بارقى كه دليرترين عرب بود گفت : اى قعقاع . خواهران ما از زائيدن چون دليرى عاجز خواهند بود\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمادر قعقاع يك نحو نسبت بطايفه آن مرد كه بارق باشد داشت مردم همه بسلامت از رود بيرون آمدند . اسبها هم يال و دم خود را از آب تكان مىدادند . ايرانيان خود را در قبال يك امر واقع شده ديدند كه هرگز آن را تصور نمىكردند از شهر بيرون رفته به محل « حلوان » پناه بردند زيرا يزدگرد زن و فرزند و تمام افراد خانوادهء خود را بحلوان كوچ داده و مهران رازى را بفرماندهى مدافعين مدائن منصوب كرده بود . نخيرخان نيز محافظت گنجها را بر عهده داشت ولى هر چه توانست برگزيده اموال سبك را با خود حمل نمودند همچنين زن و فرزند خويش ولى هر چه رخت و فرش و ظرف و سيم و زر و گوهر و مصنوعات گرانبها و ظريف و رنگ و روغن و عطر و مواد ديگر در گنجها داشتند به حال خود گذاشتند . همچنين گله‌هاى گوسفند و گاو و انواع خواربار و ذخاير طعام در گنجهاى خسرو سه هزار هزار هزار نقد بود ( هر هزار هزار يك مليون است و مقصود سه هزار مليارد است كه در طبرى با تكرار كلمه هزار به دو بار اكتفا شده ) سه بار هزار ( سه هزار سه بار هزار تكرار مىشود ) كه رستم براى جنگ قادسيه نيمى از گنج با خود برده بود و نيم ديگر همان مقدار است كه ذكر شده نخستين گروهى از سپاهيان كه وارد شهر مدائن شد هنگ عاصم بن عمرو بود كه هنگ هول‌انگيز ناميده مىشد ( كتيبة الاهوال كه جمع هول باشد ) بعد از او هنگ گنگ كه هنگ قعقاع بن عمرو ) ( برادر عاصم و دليرترين مرد عرب ) وارد شهر شد . هر دو گروه راهها را پيمودند و كسى نديدند كه از او بيمناك شوند مگر پادگان محافظ كاخ آنها را بتسليم دعوت نمودند و آنها تن باداء جزيه و دخول در حمايت اسلام داده تسليم شدند .\r\nاهالى شهر هم يكى بعد از ديگر اين شرط را قبول و بديار خود كه تهى بود مراجعت كردند ولى اموال و املاك خسرو و همراهان او از آن شرط مستثنى شدند . سعد هم در كاخ سفيد منزل گزيد . سعد زهره را هم بدنبال آنها تا نهروان فرستاد ( پيش\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاز اين اختلاف خبر قتل زهره را نقل كرديم و مسلما زنده مانده بود ) . از هر طرف هم عده بتعداد گروه زهره بدنبال گريختگان روانه نمود . سلمان فارسى در آن هنگام پيشوا و رهنما و داعى اسلام بود . ( مستشار و مدبر و مرشد ) او مردم بهرسير را سه بار دعوت كرد كه تسليم يا مسلمان شوند ( او در دعوت و تبليغ خود مىگفت :\r\nمن سلمانم از شما هستم اسلام را دين خوبى ديدم و بدان گرويدم من مسلمانم و شما را براى نجات از مظالم ستمگران و مساوات با مسلمانان دعوت مىكنم . او به فارسى دعوت و تبليغ مىكرد . بر حسب فرمان خليفه وقت او پيشوا و داعى و صاحب فكر و مدير سياست جنگ بود ) . سعد هم ايوان كسرى را نمازگاه نمود ( مسجد ) بدون اينكه اندك تغييرى به وضع آن بدهد . مجسمه‌ها و نقوش و انواع تزيين را به حال خود گذاشت . در آن واقعه كه فتح مدائن بود هيچ چيزى شگفت‌آورتر از عبور مسلمين و گذشتن از رود نبود . آن روز را روز جراثيم ناميدند ( جمع جرثومه كه عبارت از پاياب و بلندى زير آب است ) هر سوارى هر بلندى كه مىيافت كه لا اقل آب تا شكم اسب باشد بر آن قرار مىگرفت تا مركب او از سختى شنا مدتى آسوده شود . ابو بجيده نافع بن اسود در اين واقعه گفت :\r\n و املنا على المدائن خيلا * بحرها مثل برهن اريضا\r\nفانتثلنا خزائن المرء كسرى * يوم و لو و خاض منها جريضا \r\nما سوارها را سوى مدائن روانه كرديم ( كج كرديم ) . در آنجا دريا هم مانند صحرا فراخ بود . گنجهاى خسرو را ربوديم . در آن روز آنها ( اتباع خسرو ) گريختند و دچار غم و غصه و تباهى شدند .\r\nچون سعد وارد ايوان ( كاخ سپيد خسروان ) شد اين آيه را خواند   « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ »   تا آخر آيه كه  « قَوْماً آخَرِينَ »  در آنجا نماز فتح را كه هشت ركعت باشد بجا آورد كه ميان ركعت‌ها فاصله نگذاشت و آن نماز جماعت نبود\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nنماز فريضه را هم تمام خواند ( در سفر ناقص مىخواندند ) براى اينكه تصميم بر اقامت گرفته بود . بعد از آن براى نخستين بار نماز جمعه را در آن ديار بجا آورد كه نخستين جمعه عراق بود نماز جمعه در مدائن در ماه صفر سنه شانزده نخستين نماز جمعه بود . چون مسلمين آنها ( گريختگان ) را دنبال كردند يكى از افراد مسلمان بيك سوار ايرانى رسيد . سوار ايرانى اسب خود را نواخت كه بر سوار مسلمان حمله كند ولى اسب بى حركت ايستاد به او رسيد كه او را كشت و سلب ( رخت و سلاح ) او را ربود . سوار ديگرى از مسلمين بگروهى از گريختگان رسيد ديد آنها يك ديگر را سرزنش مىكردند ( كه چرا از جنگ اعراب باز ماندند ) براى يكى از تيراندازان ماهر خود يك گو بعنوان نشان نصب كرده بودند و او آن هدف را اصابت مىكرد و هيچ خطا نمىكرد . چون سوار مسلمان را ديدند سوى او روانه شدند . آن تيرانداز كه هرگز خطا نمىكرد سوار را هدف نمود و خطا كرد و حال آنكه مسافت ما بين او و دشمن كمتر از بعد گو بود . آن سوار مسلمان به او حمله كرد و او را كشت و ياران او هم گريختند .\r\n( ابو بجيده ) بضم باء يك نقطه و فتح جيم و بعد از آن ياء دو نقطه زير و دال بىنقطه است .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nشرح غنايم مدائن و جمع آورى و تقسيم آنها\r\nسعد براى جمع و دريافت عايدات و غنايم عمرو بن عمرو بن مقرن را معين و منصوب كرده و براى تقسيم هم سلمان بن ربيعه باهلى را برگزيده بود . آنچه در كاخ و ساير خانه‌ها ( خسروانى ) بود و آنچه را كه متعلق به آنها و از خارج جمع آورى و بجاى برگردانيده شده بود احصا شد ( آنچه خود مردم شهر هنگام فرار ربوده بودند ) . مردم مدائن هنگام خروج از شهر اموال پادشاه را ربوده و گريخته بودند چون آنها را همه جا دنبال كردند اموال غارت شده را از آنها پس گرفتند هيچ يك از آنها نتوانست چيزى ببرد يا خود بگريزد . هر چه برده بودند بدست آمد . در مدائن چند گنبدى مانند گنبد تركها مشاهده شد كه هم با سرب مهر شده و بسته بود . اعراب محتويات آن گنبدها را طعام پنداشتند چون مهرها را شكستند و گنبدها را باز كردند درون آنها سيم و زر ديدند . غنائم چنين بود هر مردى كه زر بدست مىآورد آن را با سيم برابر معاوضه مىكرد ( چون قدر و قيمت زر را نمىدانست ) . اعراب كافور بدست آوردند آن را نمك پنداشتند در خمير خود ريختند و پختند ، تلخ و ناگوار شد ( آن را نمك فاسد پنداشتند با نمك طبيعى معاوضه كردند ) .\r\nزهره با گروه خود بجماعتى از ايرانيان در نهروان رسيدند كه ميخواستند با شتاب\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاز پل بگذرند و در آن گير و دار يك استر با بار در رود افتاد ، خواستند استر را با قلاب و زنجير بيرون بكشند كه مسلمين به آنها رسيدند و با يك ديگر گفتند كه بار اين استر بايد گرانبها باشد كه گريختگان بنجات آن حيوان جانبازى مىكنند .\r\nمسلمين با آنها سخت نبرد كردند و استر نجات يافته را از ايرانيان گرفتند كه بار آن رخت و جواهر و كمربند و زره جواهر نشان و قلاده گهر بود و آن بهترين رختى بود كه روز جلوس بتن مىگرفت و مباهات مىكرد . كلج هم به دو استر ديگر رسيد كه دو سوار حامى آنها بودند . آن دو سوار را كشت و دو استر را كشيد و تسليم مأمور حفظ اموال نمود كه آن مأمور مشغول يادداشت غنايم بود . از كلج پرسيد چه آوردى ؟\r\nسپس مشغول كار خود شد و به او گفت : صبر كن تا كارهاى ديگر را انجام دهم .\r\nبعد از فراغت از كار خود بار دو استر را بر زمين گذاشت . در يكى از آنها تاج مرصع خسرو در يك سبد نهفته بود . آن تاج بسيار سنگين بود كه همواره بر دو ستون محكم استوار مىشد كه جواهر گران در آن نشانده بودند . يك سبد ديگر هم محتوى رخت پادشاه بود كه ديباى زربفت و جواهر نشان بود و رخت ديگر هم كه پرند نبود ولى جواهر نشان و در همان سبد نهفته بود . قعقاع بن عمرو هم بيك سوار رسيد او را كشت و خورجين وى را ربود . در يكى از دو كفه پنج شمشير يافت و ديگرى شش تيغ و در قسمت ديگر خرجين زره خسرو و زره هرقل ( كه ايرانيان بغنيمت برده بودند ) و زره خاقان پادشاه ترك ( آن هم غنيمت بوده ) همچنين زره داهر پادشاه هندوستان ( از غنايم ايران ) و زره بهرام چوبين و زره سياوش و زره نعمان در آن بود زره خاقان و هرقل و داهر را ايرانيان در جنگ ربوده بودند ولى زره نعمان و بهرام چوبين هنگامى كه آن دو از سطوت خسرو گريخته بودند بدست آمده بود . شمشيرها هم شمشير خسرو و هرمز و قباذ و فيروز و هرقل و خاقان و داهر و بهرام و سياوش و نعمان بود . قعقاع تمام آنها را نزد سعد برد . سعد هم او را در\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nانتخاب يكى از شمشيرها مخير نمود . او شمشير هرقل را برگزيد ، سعد هم زره بهرام را به او بخشيد . ساير غنايم را هم بهنگ خرساء ( اتباع قعقاع ) بعنوان نفله تقسيم نمود فقط شمشير خسرو و نعمان را از ميان آنها برداشت و نزد عمر فرستاد ( بعنوان خمس ) تا عرب بر آن غنايم ( و عظمت فتوح عرب ) آگاه شوند . آنها را با خمس محسوب نمود . تاج خسرو و رخت و زيور او را ( عينا ) نزد عمر فرستادند تا مسلمين آنها را ببينند و آگاه شوند . عصمت بن خالد ضبى هم به دو مرد ايرانى رسيد كه آنها دو خر را با بار مىراندند . يكى از آن دو مرد را كشت و ديگرى گريخت دو خر را با بار خود نزد مأمور دريافت غنايم برد . بار يكى از آن دو خر دو سبد بود كه در يكى مجسمه زرين اسب كه سرج آن از سيم و دهان وى با ياقوت و پشت آن با جواهر و زمرد مرصع و لگام آن از گوهر و مجسمه سوار آن از سيم جواهر نشان نهفته بود . همچنين مجسمه سيمين شتر كه پالان آن زرين با رشته‌هاى گوهر بود .\r\nسواران شتر هم يك مجسمه زرين مرصع بانواع جواهر بود ، پادشاه آن دو مجسمه را بر دو ستون حامل تاج نصب مىكرد . ( آنها را تسليم بيت المال نمود ) . مردى از عرب با جمعى از همگنان خود نزد مأمور جمع و حفظ اموال تاراج رفت و گفت :\r\nما چيزى از اين بهتر يا مانند اين نفيس و گرانبها نداريم ما اينها را بدست آورده‌ايم كه تسليم بيت المال مىكنيم . از او پرسيدند آيا چيزى از اين يغما براى خود برداشته‌ايد ؟ گفت . نه به خدا . اگر خدا گواه نبود هرگز من اين اموال را بشما نمىدادم . از او پرسيدند تو كيستى ( كه چنين امانت و ديانت دارى ) گفت : به خدا سوگند نام خود را نمىگويم مبادا مرا حمد و ثنا بگوييد يا ديگران بر من آفرين گويند و بستايند ولى من خداوند را ستايش مىكنم و مزد و اجر خود را از خدا ميخواهم و بدان خشنودم . چون رفت كسى را دنبال او فرستادند تا او را بشناسد چون نزد اتباع خود رفت از حال وى استفسار كردند معلوم شد كه او عامر بن عبد\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nقيس بوده . سعد هم گفت : به خدا سپاه ما امين و با ايمان است . اگر اهل بدر از حيث فضيلت و جهاد داراى سابقه نبودند مىگفتم كه سپاهيان ما باندازهء اهل بدر داراى فضيلت و تقوى هستند من از مجاهدين بدر بعضى لغزشها ديده بودم كه گمان نمىبردم در سپاهيان ما باشد . جابر بن عبد اللّه ( انصارى ) بخداوندى كه جز او خداى ديگر نيست سوگند كه ما در مجاهدين قادسيه كسى را نديديم كه دنيا را با آخرت تواما دوست داشته باشد . ما سه شخص را متهم كرده به آنها بدگمان بوديم چون آنها را آزموديم دانستيم كه از حيث زهد و تقوى و امانت مانندى ندارند .\r\nآن سه شخص طليحه بن خويلد ( مدعى پيغمبرى ) و عمرو بن معدى كرب ( مرتد ) مىباشند عمر هم هنگامى كه شمشير ( مرصع ) خسرو و كمربند ( جواهر نشان ) او و زمردها را كه نزد وى فرستاده بودند ديد گفت : مردمى كه اينها را بدون خيانت نزد ما آورده‌اند حقا امين و درست‌كار مىباشند . على بعمر گفت :\r\nچون عفيف و امين هستى رعايا هم امين و عفيف و پرهيزگار مىباشند ( الناس على دين ملوكهم ) .\r\nچون غنايم جمع شد سعد اموال تاراج را بنام فى ( محصول غارت ) ما بين سپاهيان كه عدهء آنها شصت هزار بود تقسيم كرد البته بعد از جدا كردن خمس آنها بهر يكى دوازده هزار ( درهم ) رسيد همه سوار بودند و يك پياده هم ميان آنها نبود .\r\nاز خمس هم مقدارى برداشته بدليرانى كه خوب امتحان داده بودند پرداخت ( كه امتياز شجاعت داشتند خانه‌ها را هم ميان مردم ( سپاهيان ) تقسيم نمود . خانواده سپاهيان را هم در خانه‌هاى مدائن سكنى داد . آن خانواده‌ها در مدائن اقامت كردند تا جنگ جلولاء و حلوان و تكريت و موصل پايان يافت آنگاه بكوفه ( كه بعد احداث شد ) منتقل شدند . سعد هم ضمن فرستادن اموال خمس هر چيز گرانبها\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nو نفيس و موجب تعجب عرب بود برگزيد و ضميمه خمس نمود كه عرب از آن غنيمت كه بدست آمده تعجب كنند ( ببالند و تشويق و تشجيع شوند ) . چون خواست بساط معروف بهار خسرو كه فرش مرصع بانواع جواهر بود تقسيم كند راهى براى تقسيم آن نيافت .\r\nبمسلمين گفت : آيا خرسند نمىشويد كه از چهار قسمت اين فرش صرف نظر كنيد و آن را عينا با خمس نزد عمر بفرستيم ؟ زيرا قابل تقسيم نمىباشد و اين غنيمت نزد ما اندك است ( بسبب فزونى غنايم ديگر ) اين بساط نزد اهل مدينه يك چيز نفيس و قابل توجه و اعتنا خواهد بود آنها ( مسلمين ) گفتند : آرى . ( از فرستادن آن بدون دريافت بهره خشنود بودند ) . آن بساط ( كه عرب آن را قطيف خوانده‌اند ) عبارت از يك فرش مربع شصت گز در شصت گز بود كه به مقدار يك جريب باشد .\r\nخسروان عجم آن را در زمستان فرش مىكردند كه چون بهار نباشد آن فرش بهار را تصوير مىكرد . آن را گسترانيده به ياد بهار بر آن باده مىنوشيدند . انگار در گلشن تازه بهار نشسته‌اند زيرا در آن بساط تصاوير چمن و گل و ريحان و درخت بوده .\r\nهمچنين جويها و رودها كه تماما با در و گوهر و انواع زيور مزين و برجسته بود .\r\nزمين آن با زر آراسته و اطراف آن با زمرد سبز مانند كشت زينت داده شده آنگاه آن مزرعه تازه خرمى يافته و درختها شكوفه داده و زمين بچمن سبز آراسته شده و برگها از پرند بافته و بر شاخه‌هاى زر آويخته شده . شكوفه‌ها از سيم و زر و ميوه‌ها از گوهر بود و امثال آن بسيار بود ( كه قابل شرح و وصف نمىباشد ) عرب آن را قطيف مىناميدند .\r\nچون خمس را نزد عمر بردند او بسيارى از آن را نفله ( بهره خاص ) دليران نمود .\r\nكسانى كه خوب امتحان داده و در جنگهاى سخت پيروز شده اعم از حاضر و غايب و دور و نزديك بهره كافى دريافتند . بقيه خمس را بمستحقين داد . بعد از آن گفت :\r\nبه من بگوييد و چارهء تقسيم اين بساط را بينديشد كه چه بايد كرد ؟ بعضى گفتند\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآن را به خود اختصاص بده . على گفت : خداوند علم ترا بجهل مبدل و يقين ترا به شك مقرون نكند . تو از اين دنيا جز آنچه باستحقاق دريافتى حقى ندارى ، جز آنچه بدهى و تصويب كنى و بپوشى و كهنه كنى و بخورى و سير شوى حق ديگرى ندارى و نمىتوانى اين بساط را بدين حال نگهدارى . تو اگر اين فرش را بدين حال بگذارى فردا خواهيم ديد كه ديگرى تمام آن را تملك كرده به خود اختصاص مىدهد آنگاه چيزى را كه مستحق آن نمىباشد حق خود خواهد كرد . عمر بعلى گفت : راست گفتى و خوب نصيحت دادى آنگاه بساط را پاره پاره كرد بعلى هم يك پاره از آن داد كه على آن قطعه را بيست هزار ( درهم ) فروخت و حال اينكه آن پاره از ساير پاره‌ها بهتر و گرانتر نبود .\r\nكسى كه حامل خمس بود بشير بن خصاصيه بود . كسى هم كه مژده فتح و ظفر را داده بود حليس بن فلان اسدى بود ، كسى كه اموال را ( براى بيت المال ) دريافت و ضبط مىكرد عمرو بود . كسى كه غنايم را تقسيم مىكرد سلمان ( فارسى ) بود . مردم فاتحين قادسيه را ستودند . عمر گفت : آنها اعيان هستند . چون شمشير نعمان بدست عمر افتاد عمر از جبير بن مطعم شرح حال و نسب نعمان را پرسيد . جبير گفت : عرب نعمان را بدودمان قنص منتسب مىدارند . او يكى از بنى عجم بن قنص بود چون مردم معنى عجم را ندانستند آن را تصحيف و تحريف كرده لخم گفتند . عمر شمشير نعمان را به او ( جبير ) بخشيد .\r\nعمر بن الخطاب سعد بن ابى وقاص را امير تمام ممالك مفتوحه نمود - امير صلات ( پيشنماز بمعنى امير و پيشوا ) . خراج را هم به دو برادر نعمان و سويد كه هر دو فرزند عمرو بن مقرن بودند واگذار كرد . سويد امير خراج فرات و آنچه در پيرامون آن . نعمان هم امير خراج دجله و اطراف آن\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبودند . آن دو برادر همه جا را آباد كرده پلها ساخته و بسته و خوب مراقبت نمودند ولى بعد هر دو از مقام خويش استعفا دادند . عمر كار هر دو را به دو شخص ديگر حذيفه بن اسيد و جابر بن عمرو مزنى سپرد سپس حذيفه بن نعمان و عثمان بن حنيف را براى اين دو كار اختيار كرد .\r\n( حذيفه بن اسيد ) . بفتح همزه و كسر سين است .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nبيان واقعه جلولاء و فتح حلوان\r\nدر همين سال واقعه جلولاء رخ داد . سبب آن اين بود كه چون ايرانيان مدائن را تهى كردند بجلولاء پناه بردند .\r\nدر آنجا راهها مختلف بود . ايرانيان هم دو قوم مختلف بودند . يك قوم آذربايجانى و اهل دربند ( ماد ) قوم ديگر اهل كوهستان و پارس بودند ( پارسى ) ( ماد و پارسى كه در آن زمان پهلوى و پارسى خوانده مىشدند ) .\r\nرستم سالار پهلويان و فيروزان سردار پارسيان بودند و هر دو براى فرماندهى كل مىكوشيدند و رقابت و اختلاف و كشاكش آن دو سردار به دو قوم مختلف كشيد كه گفتند اگر در اينجا باز باختلاف ادامه دهيد ديگر پس از اين هرگز متحد نخواهيد شد و اين راه ( كه دو راه جلولاء باشد ) موجب تفرقه بين ما خواهد بود ( كه هر قومى راهى گرفته بديار خود خواهند رفت ) پس بيائيد همه جمع و متحد شده با اعراب جنگ كنيم . اگر پيروز شويم كه آنچه را ما ميخواهيم همين است و اگر مغلوب شويم كه ما كوشش خود را كرده معذور خواهيم بود .\r\nايرانيان همه متحد و متفق شده مهران رازى را بفرماندهى كل برگزيدند يزدگرد هم بحلوان رفت . آنجا را مركز خود قرار داد و پياپى براى آنها\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمدد مىفرستاد . اموال و گنجها را هم نزد آنها گذاشته بود آنها هم پايدارى كردند گرداگرد خود خندق كندند . مهره‌هاى خاردار در آن زمان مانع هجوم دشمن بود كه ( بپاى پياده و هم بسم اسب فرو مىرفت ) فقط راههاى رفت و آمد خود را از آن مهره‌ها تهى گذاشتند . سعد بر آن اوضاع آگاه شد بعمر نوشت و از او دستور خواست . عمر هم در پاسخ او نوشت و چنين فرمان داد : هاشم بن عتبه را پيشاپيش سوى جلولاء روانه مقدمهء لشكر او را بفرماندهى قعقاع بن عمرو واگذار كن .\r\nفرمانده ميمنه سپاه هاشم مسعر بن مالك فرمانده ميسره عمرو بن مالك بن عتبه و فرمانده عقب‌داران عمرو بن مره جهنى باشند . اگر خداوند ايرانيان را منهزم كرد قعقاع را بفرماندارى سواد ما بين شما و كوهستان منصوب كن .\r\nعده لشكريان مهاجم هم فقط دوازده هزار ( برگزيده ) باشد . سعد هم بدان دستور عمل نمود .\r\nپس از تقسيم غنايم هاشم از مدائن ( سوى جلولاء ) با دوازده هزار سپاهى نخبه از برجستگان مهاجرين و انصار و اعيان و مشاهير عرب اعم از مرتدين و غير مرتدين روانه شد از بابل مىگذشت كه در كنار مهر روز دهقان ( حاكم و رئيس ) بابل نزد او رفته با او صلح كرد به شرط اينكه يك جريب زمين را با پول مسكوك پوشانيده به او تقديم كند او هم قبول كرد ( دليل سادگى عرب و عدم آشنائى به حساب ) . هاشم با لشكريان خود رفت تا بجلولاء رسيد . ايرانيان را در همان خندق كه كرد خود كنده بودند محاصره نمود . از هر طرف به آنها احاطه كرد . ايرانيان هم مدت جنگ را طول داده هر گاه كه خود ميخواستند براى نبرد از درون خندق خارج مىشدند .\r\nمسلمين هم مدت هشتاد روز بر آنها هجوم مىبردند و در هر هجومى كه مىكردند پيروز مىشدند . مدد هم از ناحيه يزدگرد پياپى مىرسيد . سعد هم مدد براى مسلمين مىفرستاد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nايرانيان كه دچار اختلاف شديد بودند بجنگ داخلى ميان خود پرداختند و چند سوار از سرداران و پهلوانان خود در ميدان انداختند ناگاه تندبادى وزيد ، طوفانى مظلم و پر گرد و غبار بود . آنها ناگزير از جنگ داخلى ميان خود دست كشيدند . سواران كشته طرفين مختلف هم در خندق افتادند و خندق پر شد بحديكه اسبها ميتوانستند از آن بگذرند . خود خندق و حصار و پناهگاه خود را بدست خويش تباه كردند . مسلمين كه بر آن وضع آگاه شده بودند يكباره هجوم بردند و جنگى سخت مانند جنگ ليلة الهرير ( قادسيه ) رخ داد ولى اين جنگ زودتر از آن پايان يافت . قعقاع بن عمرو كه از ناحيه خود هجوم برده بود بخندق ( پر شده ) رسيد و داخل شد . فرمان داد منادى جار بكشد اى گروه مسلمين امير شما از خندق گذشت و آن را گشود هان بشتابيد كه مانعى نخواهيد داشت . او چنين فرمانى داد كه مسلمين دلگرم شوند و گمان ببرند كه هاشم ( فرمانده كل ) از خندق گذشته ، آنها سوى خندق هجوم بردند قعقاع را در آنجا ديدند كه خندق را گشوده و منتظر سپاهيان اسلام بود ، مشركين هم از دو طرف راست و چپ گريختند و بمهاجمين مجال دادند . آنها خود دچار مهره‌هاى خاردار شدند . همه كشته و گرفتار شدند .\r\nهيچ كس از آنها نجات نيافت مگر كسانى كه در حساب نميآمدند . در آن هنگام صد هزار تن از آنها كشته شدند . چون كشتگان سراسر آن زمين را با تن افسرده پوشانيدند آن محل را جلولاء ( پوشانيده ) ناميدند . بنابر اين آن محل از همان روز جلولاء الوقيعه ناميده شد ، قعقاع بن عمرو هم گريختگان را پى كرد تا بخانقين رسيد .\r\nچون خبر شكست جلولاء بيزدگرد رسيد از حلوان برى روانه شد .\r\nقعقاع هم بحلوان رسيد و در آنجا لشكر زد كه لشكرگاه او افناء و حمراء ( دو محل ) بود .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nفتح جلولاء در ماه ذى القعده سنه شانزده ( هجرى ) رخ داد چون يزدگرد از آنجا رفت خسرو شنوم را بفرماندارى و فرماندهى بجاى خود در حلوان گزيد . چون قعقاع به آن بقاع رسيد زينبى كه دهقان حلوان بود بجنگ او پرداخت زينبى كشته و خسرو شنوم منهزم گشته و مسلمين شهر حلوان را تصرف نمودند . قعقاع هم در آن شهر ماند تا هنگامى كه سعد شهر كوفه را ساخت آنگاه قعقاع قباذ را در حلوان جانشين خود كرد و خود بسعد در كوفه پيوست . قباذ از اهل خراسان بود . مژده فتح را هم بعمر نوشتند و خبر حكومت قعقاع در حلوان را دادند و از عمر خواستند كه خود هم ( مسلمين ) بقعقاع ملحق شوند ولى او اجازه نداد و گفت : اى كاش ميان سواد ( بين النهرين ) و كوهستان سدى مىبود كه نه ما از آن تجاوز كنيم و نه ايرانيها بما برسند .\r\nهمين سواد ( عراق ) براى ما بس باشد و من سلامت و آسايش مسلمين را بر غنايم و اموال ( انفال ) ترجيح مىدهم . قعقاع هم كه ايرانيان را تا خانقين دنبال مىكرد بمهران رسيد و او را كشت . بفيروزان هم رسيد ولى او از اسب فرود آمد و بكوه پناه برد كه نتوانستند او را بيابند . قعقاع هم اسير و برده بسيار بدست آورد كه بنزد هاشم فرستاد و هاشم زنان را ميان سپاهيان تقسيم نمود و آنها براى سپاهيان فرزندانى زائيدند يكى از آنها ام الشعبى بود كه او بهره مردى از بنى عبس شده و براى او فرزندى زائيد شوهر او مرد و شرحبيل وى را بزنى گرفت و او عامر را زائيد كه ميان قوم بنى عبس مىزيست .\r\nغنايم را تقسيم نمودند بهر يكى از سپاهيان نه هزار ( درهم ) و نه چهار پا ( اسب و استر ) رسيد . گفته شده غنايم بالغ بر سى هزار ( مليون ) شده بود . سلمان بن ربيعه تقسيم را انجام داد . سعد هم خمس غنايم را براى عمر فرستاد صورت حساب را هم با زياد بن ابيه بعمر تقديم نمود زياد بن ابيه لشكر نويس بود و او كسى بود كه براى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمسلمين ميخواند و مىنوشت و تدوين مىكرد ( دفتر دارى ) . زياد با عمر گفتگو كرد و خبر وقايع را داد . عمر از او پرسيد آيا تو مىتوانى همين سخن را علنا بمردم بگويى و همانطور كه با من گفتگو كردى با آنها گفتگو كنى ؟ گفت : به خدا سوگند هيچ شخصى روى زمين در نظرم مهيب‌تر و محترم‌تر از تو نمىباشد و من توانستم بدون هيبت و بيم با تو سخن بگويم چرا نخواهم توانست با ديگران چنين سخنى را برانم ؟ آنگاه ميان برخاست و احوال و اوضاع مسلمين مهاجم را شرح داد و هر چه كرده يا گشوده و ربوده بيان نمود و گفت اكنون آنها ميخواهند بر جهانگيرى خود بيفزايند و پيش بروند و توسعه دهند . عمر گفت : اين است خطيب بليغ و توانا .\r\nزياد گفت : سپاه ما در جهاد و پيروزى خود زبان مرا بدين بيان توانا كرده او كارها و دليرىهاى آنها زبان مرا آزاد نمود .\r\nچون خمس غنايم را نزد عمر آوردند گفت : به خدا سوگند اين غنايم زير سقف ( در انبار ) يك شب نخواهد ماند تا همه تقسيم شود ، اموال را زير آسمان در مسجد نهادند و عبد الرحمن بن عوف و عبد اللّه بن ارقم حراست آنها را بر عهده گرفتند .\r\nچون بامداد طلوع كرد مردم از هر طرف تجمع كردند . عمر بندها را از بسته‌ها و بارها را گشود . چون ديده او بر جواهر افتاد گريست . ياقوت و زمرد و گوهر ديگر بود . عبد الرحمن بن عوف گفت : اى امير المؤمنين براى چه گريستى ؟ اينجا محل شادى و سپاس است .\r\nعمر گفت : براى اين مىگريم كه به خدا هر قومى كه بدين ثروت و نعمت مىرسند به يكديگر رشك مىبرند و دشمنى مىكنند و مىستيزند و جنگ ميان آنها واقع مىشود .\r\nعمر از تقسيم املاك سواد ( عراق ) منع كرد زيرا تقسيم اراضى امكان نداشت .\r\nتپه‌ها و بلنديها و دشتها و شيب‌ها و آبها قابل تقسيم نبود از اين گذشته املاك خاصه و خالصه\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nخسروان و اوقاف آتشكده‌ها و راهها و اماكن و پاسگاهها املاك بريد ( پست ) قابل تقسيم نبود همچنين املاك خاندان خسرو و بازماندگان مقتولين از سران سپاه از اين بيم داشت كه در تقسيم و تمليك آنها اختلاف و فتنه و كشاكش ميان مسلمين واقع شود . آنها را تقسيم نكرد و از فروش آنها هم منع نمود مبادا تقسيم شده كه قابل نقل و انتقال شود . آنها را وقف ( فيء ) مسلمين كرد كه مسلمين شخصى را برگزيده متولى آنها بشود و خود از اقدام او خشنود باشند . مردم هم نوعا فقط نسبت بامراء و قائدين خود تن مىدادند و بر حكم آنها اجماع مىكردند بنابر اين هيچ ملكى از اراضى سواد ( عراق ) ميان قادسيه و حلوان فروخته نميشود و فروش آن روا نمىباشد . ( حلال نيست ) . جرير زمينى در كنار رود فرات خريد عمر دانست و آن معامله را باطل كرد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nبيان فتح تكريت و موصل\r\nدر همان سال و در ماه جمادى شهر تكريت گشوده شد . علت آن اين بود كه انطاق ( رومى ) از موصل بتكريت رفت و در آن شهر لشكر زد . گرداگرد سپاه خود هم خندق كند تا بتواند شهر را از هجوم اعراب حمايت كند سپاه او هم از روميان و قبايل عرب اياد و تغلب و نمر و شهارجه ( جمع شهرجى ) تشكيل شده بود سعد چون استعداد و تجهيز و بسيج او را شنيد بعمر نوشت و كسب دستور نمود عمر هم نوشت و فرمان داد كه لشكرى بفرماندهى عبد اللّه بن معتم سوق دهيد كه فرمانده مقدمه و طليعه آن ربعى بن افكل باشد و فرمانده ميمنه حارث بن حسان و قائد ميسره فرات بن حيان عجلى و فرمانده عقب داران هانى بن قيس و سالار خيل عرفجه بن هرثمه باشند . عبد اللّه ( فرمانده كل ) با سپاه تكريت را قصد كرد و در پيرامون آن لشكر زد . سپس شهر و پادگان را محاصره كرد و مدت محاصره چهل روز كشيد كه در آن مدت بيست و چهار بار طرفين بجنگ پرداختند . نيروى آنها كمتر از قوه مدافعين جلولا بود و بايد كار آنها زودتر ساخته شود . عبد اللّه در آن وقت باعراب تابع انطاق پيغام داد كه آنها از نصرت او دست بردارند و به يارى عرب در ميدان نبرد پاى گذارند كه آنها در خفا همواره اخبار كار و رفتار دشمن را بمسلمين مىرسانيدند چون روميان برترى و تسلط مسلمين را دانستند ناگزير از اطاعت و متابعت بزرگان و فرماندهان خود سرپيچيده هر چه داشتند برداشتند و در\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكشتىها گذاشتند و از آن ديار گذشتند و رفتند . چون قبايل عرب تغلب و اياد و نمر حال را بدان منوال ديدند بعبد اللّه خبر تسليم را دادند و امان خواستند عبد اللّه در پاسخ آنها پيغام داد : اگر راست مىگوئيد بايد پيش از هر چيز مسلمان شويد آنها هم قبول كرده مسلمان شدند .\r\nعبد اللّه باز به آنها پيغام داد كه چون صداى تكبير را بشنويد بدانيد كه ما دروازه‌ها را گشوده‌ايم شما هم دروازه‌هاى مشرف بر رود دجله را بگيريد و تكبير كنيد و هر كه را بيابيد ( از روميان ) بكشيد . عبد اللّه با مسلمين هجوم برده اللّه اكبر گفتند . تغلب هم آن صدا را شنيدند و تكبير نمودند همچنين دو قبيلهء اياد و نمر آنگاه دروازه‌ها را گرفتند . روميان پنداشتند كه مسلمين از پشت سر بر آنها هجوم آورده‌اند بدفاع از دروازه‌ها شتاب كردند . شمشيرهاى مسلمين و قبيله ربيعه كه همان حين مسلمان شده بودند آنها را گرفت و خرد و تباه كرد . هيچ كس از محاصره‌شدگان غير از كسانى كه تازه مسلمان شده بودند از آن نبرد نجات نيافت عبد اللّه بن معتم و ربعى بن افكل بمردم دو قلعه و دو شهر نينوى و موصل پيغام تسليم دادند . از همان روز هم آن دو قلعه يكى حصن شرقى كه نينوى باشد و ديگرى حصن غربى كه موصل باشد ناميده شد . عبد اللّه رسولى نزد مردم دو محل فرستاد به او گفت : كه شب و روز سير خود را ادامه بده و يك لحظه از سير و تعب آسوده مباش تا تو قبل از خبر فتح ( تكريت ) به آنجا برسى . قبايل تغلب و اياد و نمر را هم با او فرستاد .\r\nابن افكل ( فرمانده كل ) آنها را سوى آن دو قلعه ( دو شهر ) پيشاپيش فرستاد كه تا خبر گشودن تكريت به آنها نرسيده تسليم شوند ( آن قبايل را دوست بدانند و راه بدهند و از اسلام و تسليم آنها غافل باشند تا دو شهر بدون جنگ گرفته شود ) . آن قبايل هم قبل از اطلاع مردم آن سرزمين بدان محل رسيدند و خبر پيروزى خود و غلبه روميان بر مسلمين را دادند و آنها هم خرسند شدند و چون بدون نبرد داخل شدند در\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدروازه‌ها را گرفتند كه خود يار محصورين آن ديار باشند . بدان حال آماده باش ايستادند تا مسلمين رسيدند . عبد الله بن افكل رسيد و دروازه‌ها گشوده شد و مردم شهر كه اغفال شده بودند ناگزير تن به صلح و تسليم دادند و تحت ذمه و حمايت اسلام درآمدند فاتحين غنايم بدست آمده را تقسيم نمودند بهر يكى از سواران سه هزار درهم و بهر يك پياده هزار درهم رسيد خمس غنايم را هم با فرات بن حيان نزد عمر فرستادند . خبر فتح و ظفر را هم حارث بن حسان بعمر داد ( پيك مخصوص ) ربعى بن افكل هم بفرماندهى پادگان موصل و عرفجة بن هرثمه باستيفاء ماليات آن شهر منصوب شدند . گفته شده كه عمر عتبة بن فرقد را بامارت موصل منصوب كرد و فتح آن در سنه بيست رخ داد كه او اول قلعه شرقى نينوى را گشود و اهل قلعه غربى ناگزير تن بتسليم دادند كه مردم موصل در ذمه اسلام داخل شده جزيه را پرداختند .\r\nبعد از آن مرج ( مرز ) و با نهندرا و با عذرا و جتون و داسن و تمام قلاع را گشود همچنين قلاع كردنشين . قردى و باز بدى و تمام توابع موصل كه همه در ممالك اسلام داخل گرديد . گفته شده عياض بن غنم پس از گشودن شهر بلد كه شرح آن خواهد آمد بموصل رفته يكى از دو قلعه را گشود و عتبة بن فرقد را بقلعهء ديگر فرستاد كه مردم آن تسليم شده جزيه پرداختند خدا مىداند . ( معتم ) بضم ميم و سكون عين بىنقطه كه در آخر آن ميم تشديد شده است .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nبيان فتح ماسبذان\r\nچون هاشم از جلولاء بمدائن برگشت خبر بسعد رسيد كه آذين فرزند هرمزان سپاهى گرد آورده راه دشت را گرفت . سعد بعمر نوشت و دستور خواست .\r\nعمر نوشت كه ضرار بن خطاب را بفرماندهى لشكر منصوب و بمقابله آنها روانه كند .\r\nدستور لشكر آرائى را نيز چنين داد : فرماندهى مقدمه لشكر به فرزند هذيل اسدى و دو جناح بفرماندهى عبد اللّه بن وهب راسبى و مضارب بن فلان عجلى واگذار كند . سعد هم بدستور عمر ضرار بن خطاب را با لشكر آراسته سوى آنها فرستاد . طرفين در دشت ماسبندان با هم روبرو شدند . مسلمين با شتاب هجوم بردند و ضرار آذين بن هرمزان را گرفتار كرد و گردن او را زد . سپس گريختگان را تا سيروان ( شيروان - غير از شيروان معروف ) دنبال كرد شهر ماسبذان را بقهر و غلبه گشود . اهل شهر گريخته بكوهستان پناه بردند . ضرار آنها را بتسليم دعوت كرد و آنها اجابت نمودند . ضرار هم در ماسبذان ماند تا هنگامى كه سعد بكوفه منتقل گرديد . سعد او را خواست و در كوفه جا داد . آنگاه فرزند هذيل اسدى را در ماسبذان بجانشينى خود برگزيد . ماسبذان هم يكى از مرزهاى كوفه شد . گفته شده فتح ماسبذان بعد از فتح نهاوند واقع شد .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nبيان فتح قرقيسيا\r\nچون هاشم بن عتبه از جلولاء بمدائن بازگشت . مردم جزيره جمع شده هرقل را يارى كردند كه حمص را دوباره فتح كند و براى اهل هيت هم مدد فرستادند سعد بعمر نوشت و از او دستور خواست . عمر هم به او نوشت كه پسر مالك را با لشكر روانه كن فرمانده دو جناح او هم يكى ربعى بن عامر و ديگرى مالك بن حبيب باشند . فرمانده مقدمه هم حارث باشد . سعد هم عمر بن مالك بن عتبة بن نوفل بن عبد مناف را ( بر حسب دستور عمر ) با لشكر سوى هيت فرستاد . چون عمر بن مالك ديد كه اهل شهر پناهگاه محكم دارند و گرداگرد خود هم خندق كنده‌اند . خيمه‌هاى لشكر را به حال خود گذاشت و بحارث بن يزيد فرمان داد كه بمحاصره شهر بپردازد . خود هم از آن محل كه خيمه‌هاى لشكر در آن زده شده با نيمى از عده لشكر قرقيسيا را قصد نمود . شبيخون زد و مردم شهر را غافل‌گير كرد و شهر را گشود و مردم تسليم و پرداخت جزيه را قبول و تعهد نمودند . بحارث بن يزيد هم نوشت كه مردم تسليم شدند آنها را آزاد بگذار كه از خندق و حصار شهر بيرون بروند و گر نه يك خندق ديگر گرداگرد خندق آنها حفر و آنها را در حصار خود محاصره كن . درهاى خندق را هم به طرف خود باز بگذار . حارث هم با آنها گفتگو كرد و آنها قبول كردند كه تسليم شده بديار خود باز گردند آنها را\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nآزاد كرد و خود بعمر بن مالك ملحق گرديد .\r\nدر همان سال عمر بن الخطاب ابو محجن ثقفى ( شجاع و شراب خوار مشهور ) به شهر ناصع ( يا باضع كه هر دو شهر در حبشه است ) روانه كرد .\r\nدر همان سال فرزند عمر ( مقصود عبد اللّه بن عمر ) با صفيه دختر ابى عبيد و خواهر مختار ( مشهور ) ازدواج نمود . در همان سال عمر ربذه ( محل كه بعد تبعيدگاه ابو ذر گرديد ) را قرارگاه خيل مسلمين كرد . در همان سال ماريه مادر ابراهيم فرزند پيغمبر درگذشت ( كنيز اهدائى هرقل از مصر ) . عمر بر جنازه او نماز گذاشت و او را در ماه محرم در بقعهء بقيع دفن نمودند .\r\nدر همان سال عمر با مشورت و رهنمائى على بن ابى طالب تاريخ را نوشت ( تاريخ هجرى ) . در همان سال عمر باداء حج رفت و در مدينه زيد بن ثابت را بجانشينى خود منصوب نمود . عمال و حكام عمر در ممالك هم همان رجال سال قبل بودند . فرمانده جنگ موصل ربعى بن افكل و مستوفى آن شهر عرفجه بن هرثمه بودند . گفته شده .\r\nهر دو كار به عهده عتبة بن فرقد بود و نيز گفته شده تمام كارهاى آن شهر بعبد اللّه بن معتم واگذار شده بود .\r\nدر جزيره هم عياض بن غنم بود .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nسنه هفده آغاز شد\r\n\r\nبيان شهرسازى كوفه و بصره\r\nدر اين سال شهر كوفه پىريزى شد و سعد از مدائن ( پايتخت ) بدان شهر ( جديد ) منتقل گرديد علت آن اين بود سعد گروهى بعنوان نماينده نزد عمر فرستاده بود . عمر علت زرد رنگى و نزارى و تغيير حال آنها را پرسيد . آنها گفتند اين ضعف و زبونى بدى آب و هواى محل اقامت ماست عمر امر كرد كه آنها محلى سالم اختيار كنند . ميان آن گروه چند تن از قبيله تغلب بود براى عقد اتحاد نزد عمر رفته كه بتوانند با بقيه قوم خود ( كه اسلام نياورده ) مطيع شوند . عمر گفت « من با شما عهد مىكنم كه هر كه از شما مسلمان شود با ساير مسلمين يكسان - در خوبى و بدى و هر حال شريك و همرنگ باشد » هر كه هم اسلام را قبول نكند جزيه را بدهد آنها گفتند : بنابر اين سايرين پياپى مىگريزند و عجم مىشوند ( بايران ملحق ميشوند ) آنها حاضر شدند كه بدين خود ( مسيحى ) بمانند و ماليات بدهند عمر قبول نكرد ولى مبلغ جزيه را تخفيف داده به اندازه ماليات نمود به شرط اينكه آنها مولود تازه را كه پدر و مادر او مسلمان شده‌اند مسيحى نكنند . آنها هم اين شرط را قبول كردند . تغلبى و ياران و اتباع آنها از بنى نمر و اياد بمدائن و بغداد\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nمهاجرت نموده در ان ديار قرار گرفتند و بعد هم بكوفه با سعد منتقل شدند .\r\nگفته شده : حذيفه بعمر نوشت كه اعراب ( در مدائن ) زار و نزار شده شكم آنها به پشت چسبيده و بازوان آنها خشك و باريك گرديده رنگ آنها پريده و دگرگون شده . او ( حذيفه ) در آن هنگام با سعد بود . عمر بسعد نوشت كه به من خبر بده كه چه باعث شده كه عرب لاغر و رنگ‌پريده شوند . سعد نوشت : علت زبونى فساد محيط است كه در خور زندگانى عرب نيست . هم محل و هم پيرامون آن در خور زيست نمىباشد . عمر به او نوشت سلمان و حذيفه را بعنوان پيشاهنگ و خبرجو براى محل مناسب كه صحرائى باشد نه كنار رود و دريا كه ميان من و عرب نهر و بحر و پل حايل و مانع نباشد . سعد هم هر دو را براى اختيار ديار فرستاد . سلمان رفت تا بانبار رسيد . قسمت غربى فرات را درنورديد و محلى نپسنديد و نگزيد تا آنكه بسرزمين كوفه رسيد . حذيفه هم قسمت شرقى فرات را طى كرد و جائى را اختيار ننمود تا بسرزمين كوفه رسيد . هر قسمتى از اراضى كه شن‌زار يا شن و ريك با هم مختلط دارد كوفه ناميده مىشود . هر دو به زمين شن‌زار كوفه رسيدند در آنجا سه دير بود دير حرمه و دير ام عمرو و دير سلسله ، بعضى آباديها هم ميان اين سه دير بود . آن دو پيش‌آهنگ آن بقعه را ديدند و پسنديدند و برگزيدند . هر دو از مركب فرود آمده در آن سرزمين نماز خواندند و دعا كردند كه خداوند آن محل را قرارگاه و منزل اقامت و ثبات نمايد سپس نزد سعد برگشتند و هر چه برگزيده شرح دادند . نامه و دستور عمر هم رسيد . سعد نيز بقعقاع بن عمرو و عبد اللّه بن معتم نوشت كه بجانشينى خود فرماندهى براى لشكر انتخاب كنند و خود نزد وى بيايند آن دو سردار هم اجابت و شتاب كردند . سعد هم بامراء از مدائن سوى كوفه روانه شد و منزل جديد برگزيد كه در تاريخ محرم سنه هفده بود . فاصله تاريخ ميان جنگ قادسيه و اقامت در شهر جديد الاحداث كوفه يك سال و دو ماه بود . فاصله ما بين آغاز خلافت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nعمرو احداث شهر كوفه سه سال و هشت ماه بود .\r\nچون سعد بكوفه درآمد بعمر نوشت كه من در كوفه محلى را برگزيدم كه حيره و فرات است . هم صحرا و هم درياست ( كنار رود فرات ) دو گياه در آن مىرويد ، حلفا ، سفى دو گياه مختص صحرا و به همين نام ميان اعراب تا امروز هم معروف است - كنايه : هواى بيابان را دارد ) من مسلمين را ميان انتخاب يكى از دو محل مخير كرده‌ام كه آيا در مدائن بمانند يا بكوفه منتقل شوند . هر كه اقامت در مدائن را برگزيد او را مانند پاسدار در آن محل برقرار نمودم . چون اعراب در كوفه اقامت نمودند خود را شناختند و هر چه باختند دوباره بدست آوردند كه قواى تحليل رفته را باز يافته آرام گرفتند . همچنين اهل بصره با چنين اجازه خانه‌هائى از نى ساختند ( كه مانند آنها تا كنون در عراق است ) . اهل بصره هم در همان ماهى كه اهل كوفه قرار گرفتند مستقر شدند آن هم در سه نوبت رحل افكندند . عمر به آنها نوشت كه لشكر در هر دو جا آماده نبرد و مدد باشد . من ميل ندارم با تصميم شما مخالفت كنم ولى ميل دارم همواره هوشيار و آماده كارزار باشيد بعد از آن در خانه‌هائى كه از نى ساخته شده حريق افتاد . هم خانه‌هاى كوفه و هم بصره سوخت از عمر اجازه خواستند كه خانه‌ها را با خشت بسازند . حريق كوفه سخت‌تر بود . سعد هم عده بعنوان نماينده براى كسب اجازه از عمر فرستاد كه بتوانند خانه‌هاى خشتى بسازند . آنها خبر آتش‌سوزى را دادند و از او اجازه خواستند كه خشت و گل را برپا كنند و او هم گفت بسازيد ولى هيچ يك از شما نبايد بيش از سه خانه ( حجره - غرفه ) بسازد و بنيادها را هم بلند مكنيد ، سنت را در نظر بگيريد حتما دولت هم قرين سنت خواهد بود ( مقصود عدم توسعه و افراط در بناى خانه و قصر و افزايش موجبات تكبر ) . نمايندگان با همان دستور سوى كوفه مراجعت كردند . عمر هم بعتبه و اهل بصره مانند آن دستور را داد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nكسى كه مأمور جا دادن مردم كوفه شد ابو هياج بن مالك بود . عاصم بن دلف ابو الجرباء هم مامور اقامت اهل بصره بود . خيابانها را چهل گز و ميان خيابانها بيست و كوچه‌ها را هفت و ميدانها و خيابانهاى عريض را شصت گز قرار دادند .\r\nمگر ناحيه بنى ضبه كه آزاد ( به اختيار خود آنها ) بود .\r\nنخستين چيزى كه در آن دو شهر پىريزى و بنا شد دو مسجد آن دو شهر است .\r\nدر ميان هر يكى از دو محيط دو مسجد يك مرد نيرومند تيرانداز ماهر و قوى ايستاد كه براى هر يكى از چهار جهت تيرى رها كرد و در انتهاى افتادن آن تير پايه‌گذارى شد كه ديوار برپا گرديد و پس از آن سايه‌بان و سقف و رواق ساخته شد . ستونهاى سنگى از مرمر و غيره كه از ويرانه‌هاى خسروان بدست آمد در مسجد نصب و بر آنها بنا شد كه آن ستونها در بناى حيره به كار رفته و در خاك نهفته بود . گرداگرد مسجد هم خندق كندند مبادا دشمن بر آن هجوم ببرد . در جوار مسجد هم محلى ساختند كه زير زمين راهى ما بين آن و مسجد احداث كردند كه عبور و مرور از آن در خفا آسان باشد و طول آن راه زيرزمينى دويست گز بود . در آن محل اموال مسلمين را انباشتند امروز آن محل كاخ كوفه كنونى مىباشد ( زمان مؤلف كه قرن هفتم هجرى باشد ) . مهندس آن عمارت هم ( يا مسجد ) روزبه بود . آن كاخ و مسجد را از بقاياى آجر و سنگ كاخ خسروان در حيره بنا نمود . بازارها را هم عبارت از اماكن و دكه‌ها قرار داد كه هر كاسبى كه زودتر سبقت كند آن مكان تا آخر روز در اختيار او بود .\r\nعمر خبرى شنيد و آگاه گرديد كه سعد گفته بود : هياهو و غوغاى بازاريان را از من دور كنيد كه اين صدا مانع آرام و آسايش من است و نيز شنيده بود كه مردم آن عمارت را كاخ سعد ناميده بودند ، عمر محمد بن مسلمه را بعنوان پيك فرستاد و به او دستور داد كه لدى الورود برود آتش بر در قصر سعد افروزد و آن را بسوزد و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبرگردد او هم اين دستور را انجام داد . سعد بر ورود او آگاه شد نزد او فرستاد كه مخارج سفر او را بپردازد او نپذيرفت . او را نزد خود دعوت كرد و او از حضور خوددارى نمود . نامه عمر را براى سعد فرستاد كه چنين بود : شنيده‌ام كه تو كاخى براى خود ساخته و برگزيدهء ، آن را دژ و پناهگاه خود كرده و بنام قصر سعد معروف شده . ميان خود و مردم در و دربان قرار داده آسوده و دور از مردم مىنشينى ! آن كاخ تو نيست بلكه جاى ديوانگان است از آن قصر فرود آ و در يكى از خانه‌هاى نزديك بيت المال مسكن بگير . در آن را هم ببند . براى قصر هم در نباشد كه مانع ورود مردم گردد . مبادا مردم را هنگام ضرورت و اقتضا بسبب بستن و رو بودن حاجب و دربان منتظر دخول و خروج و جلوس تو شوند . ( آزاد و بلا مانع باشند ) سعد سوگند ياد كرد كه او چنين كارى نكرده . محمد هم از همانجا بدون توقف فورا برگشت .\r\nچون نزديك مدينه رسيد . توشهء او پايان يافت ، ناگزير پوست درخت را خورد تا بمدينه رسيد . بعمر گفته و سوگند سعد را ابلاغ نمود . عمر هم سعد را تصديق كرد و گفت . او از كسانى كه اين خبر را به من داده‌اند راستگوتر است .\r\nمرزهاى كوفه هم چهار بود . حلوان كه فرماندار و فرمانده آن قعقاع و ماسبذان كه حاكم و امير آن ضرار بن خطاب و قرقيسيا كه فرماندار آن عمر بن مالك يا عمرو بن عتبه بن نوفل و موصل كه امير آن عبد اللّه بن معتم بود . اگر آن امراء غيبت يا مسافرت مىكردند براى خود جانشين و نايب معين مىنمودند .\r\nجانشين قعقاع در حلوان قباذ بن عبد اللّه و نايب عبد اللّه در موصل مسلم بن عبد اللّه ( هر دو ايرانى و فارسى زبان و تازه مسلمان بودند ) و جانشين ضرار رافع بن عبد اللَّه و نايب عمر عشنق بن عبد اللّه بودند . سعد هم مدت سه سال و نيم امير كوفه بود .\r\nاين مدت علاوه بر امارت مدائن و آغاز فرماندهى كل بود .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nبيان اوضاع حمص هنگامى كه هرقل مسلمين حمص را قصد نمود\r\nدر همان سال روميان ابو عبيده و مسلمين مقيم حمص را قصد نمودند .\r\nعلت لشكر كشى آنها اين بود كه مردم جزيره بپادشاه روم پيغام داده كه آماده جنگ و انتقام مىباشند . به او گفتند سپاهى براى باز گرفتن شام تجهيز كند و آنها به يارى او قيام خواهند كرد . او هم سپاهى فرستاد و نبرد را آغاز نمود .\r\nچون مسلمين خبر جنبش روميان را شنيدند آماده كارزار و دفاع از آن ديار گرديدند .\r\nابو عبيده تمام پاسگاهها و پادگان آنها را يك جا گرد آورد و در كنار شهر حمص لشكر زد . خالد هم به يارى مسلمين از قنسرين آمد . ابو عبيدة بن جراح در سياست جنگ مشورت كرد كه آيا در شهر بماند و بمحاصره تن دهد يا در خارج شهر بدفاع پردازد . خالد بجنگ در خارج شهر راى داد ولى سايرين معتقد بودند كه بايد در شهر بند بمانند و بعمر خبر بدهند و منتظر مدد باشند ابو عبيده هم عقيده آنها را پسنديد و به كار بست . عمر هم در هر شهرى اسبهائى از ما زاد مال مسلمين خريده و آماده كرده بود كه هر گاه ضرورت باشد مسلمين از آن چهارپايان بهره‌مند شوند و اين ذخيره و احتياط براى هر شهرى باندازهء احتياج و ضرورت مدافعين\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nآن بود . در كوفه چهار هزار اسب آماده و سر مهتر آنها سلمان بن ربيعه باهلى و جمعى از مهتران زير فرمان او از اهل كوفه بودند . در هر يكى از هشت شهر بزرگ هم باندازهء لزوم و احتياج پادگان اسبهائى از اضافه مال مسلمين آماده كرده بود كه اگر حادثه رخ دهد مردم بر همان اسبهاى ذخيره سوار شده بپردازند تا هنگامى كه مدد برسد . چون خبر بعمر رسيد بسعيد نوشت كه مردم را براى يارى محصورين شام بفرماندهى قعقاع بن عمرو در روز ورود اين دستور فورا سوى حمص روانه كن زيرا ابو عبيده بمحاصره افتاد و نيز نوشت كه عده ديگرى بفرماندهى سهيل بن عدى سوى رقه بفرست كه اهل جزيره روميان را ضد مسلمين برانگيختند و بمحاصره حمص وادار و تشجيع نمودند و نيز دستور داد كه عبد اللّه بن عتبان را بنصيبين روانه كند كه حران و رها ( دو محل ) را قصد نمايد .\r\nوليد بن عقبه را بهجوم بر اعراب تابع روم از قبايل ربيعه و تنوخ وادار كند ( اين حملات براى پريشانى روميان بود ) . عياض بن غنم را هم روانه كند كه اگر جنگ رخ دهد او و اتباع او زير فرمان عياض باشند . در همان روز كه فرمان عمر ( بكوفه ) رسيد قعقاع با چهار هزار سوار سوى حمص تاخت . عياض بن غنم و امراء ( مسلمين ) در جزيره خنبيدند و راههاى مهاجمين را گرفتند . هر اميرى كه از كوفه روانه شده محل فرماندهى خود را قصد نمود . عمر هم از مدينه به قصد مدد ابو عبيده خارج شد و در محل جابيه لشكر زد . چون خبر هجوم عموم مسلمين بمردم جزيره رسيد كه خود روميان را برانگيختند و بمحاصره حمص وا داشته بودند همه پريشان و پراكنده شدند . ناگزير از يارى روم رخ تابيده با حال پريش بديار خويش باز گشتند چون اهل جزيره از سپاه روميان جدا شده به محل خود برگشتند ابو عبيده باز در سياست و تدبير جنگ مشورت نمود و خالد راى داد كه بايد مسلمين ده خارج شهر بميدان رفته روياروى با دشمن نبرد كنند .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nاو هم با عدهء خود از حصار بيرون آمده بر دشمن حمله برد و ظفر يافت . قعقاع بن عمرو هم سه روز بعد از پيروزى رسيد . مژده فتح و ظفر را بعمر نوشتند و خبر ورود قعقاع و اتباع را دادند و دستور خواستند كه آيا واردين كه در جنگ شركت نكرده از حيث بهره چه حالى خواهند داشت ؟ عمر نوشت آنها را شريك خود بدانيد و قسمت آنها را از غنائم با خود يكسان كنيد كه آنها به يارى شما كمر بسته‌اند . دشمن شما هم از بيم آمدن آنها دچار تباهى گرديد . آنگاه عمر گفت : خداوند بمردم كوفه پاداش نيكى بدهد كه هم محيط خود را حمايت و نگهدارى و هم سايرين را يارى مىكنند . چون عده مدد از كارزار فراغت يافتند بديار خود بازگشتند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nبيان فتح جزيره و ارمينيه\r\nدر همان سال بلاد جزيره گشوده شد . اشاره كرده بوديم كه سعد لشكرى بجزيره فرستاد . عياض بن غنم هم جنبيد و سهيل بن عدى را سوى رقه روانه كرد . اهل جزيره هم از محاصره حمص دست كشيده پراكنده شدند . چون شنيده بودند كه اهل كوفه بمدد محصورين حمص شتاب كرده بديار خود برگشتند ولى عياض بجنگ و محاصره آنها پرداخت تا ناگزير تن به صلح دادند . آنها نماينده نزد عياض فرستادند كه او در وسط جزيره منزل گزيده بود . پيشنهاد صلح و تسليم را قبول كرد و آنها در عهد و ذمه اسلام داخل شدند . عبد اللّه بن عتبان هم در موصل به طرف نصيبين لشكر كشيد و مردم آن سرزمين تسليم شده مانند اهل رقه به صلح و متابعت مسلمين تن دادند . بعياض خبر دادند كه آنها تسليم شده‌اند و او هم پذيرفت . وليد بن عقبه هم بر عرب جزيره وارد شد . آنها اعم از مسلمان و كافر بمتابعت وى شتاب كردند مگر قبيله اياد بن نزار كه بروم كوچ كردند . وليد هم خبر كوچ كردن آنها را بعمر نوشت . چون رقه و نصيبين را گشودند عياض لشكر سهيل و عبد اللّه را بسپاه خود منضم كرد و با همان سپاه حران را قصد نمود همين كه به آن ديار رسيد مردم اطاعت كرده تن بجزيه دادند بعد از آن عياض لشكر سهيل و عبد اللّه را سوى رها روانه كرد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمردم آن سرزمين هم دعوت آنها را اجابت نموده جزيه را پرداختند . آن دو سردار هر چه از سرزمين جزيره را با نيرو و جنگ گشوده بودند آزاد كرده مردم آن ديار را اهل ذمه و جزيه پرداز و تحت حمايت اسلام در آوردند ( از تملك اراضى آنها صرف نظر كردند ) بدين سبب سرزمين جزيره نسبت بممالك ديگر به آسانى گشوده و تصرف شد . سهيل و عبد اللّه هم ( با عده خود ) بكوفه برگشتند . ابو عبيده بعمر نوشت كه عمر به قصد يارى او تا جابيه رفته و پس از خبر پيروزى برگشته بود كه عياض بن غنم را به او ملحق كند اگر عمر خالد را بمدينه احضار كند عمر عياض را بمتابعت ابى عبيده وادار كرد او هم حبيب بن مسلمه را بجانشينى خود امير عجم ( غير عرب ) جزيره نمود كه در عين حال فرمانده لشكر آن سرزمين باشد . وليد بن عقبه را هم امير عرب جزيره نمود . چون نامه وليد درباره كوچ كردن اعراب بروم رسيد عمر بپادشاه روم نوشت كه شنيده‌ام يك قبيله از اعراب ديار ما را ترك كرده كشور شما را پناهگاه خود نموده‌اند . به خدا سوگند اگر تو آن پناهندگان را بيرون نكنى و نزد ما نفرستى ما تمام نصارى ( مسيحيان ) را از بلاد خود اخراج كرده سوى تو خواهيم فرستاد پادشاه روم ناگزير آنها را طرد كرد . چهار هزار تن از آنان برگشتند و بقيه در سراسر شام پراكنده شدند يا بجزاير روم پناه بردند . هر چه از قبيله اياد مانده از نسل همان چهار هزار تن مىباشد . وليد بن عقبه هم پيشنهادى از قبيلهء تغلب جز قبول اسلام نپذيرفت . دربارهء آنها هم بعمر نوشت عمر هم به او پاسخ داد كه اجبار بقبول اسلام اختصاص بجزيرة العرب دارد نه بسرزمين ديگر تو آنها را به حال خود آزاد بگذار به شرط اينكه يك مولود جديد را مسيحى نكنند و آزاد بگذارند تا رشد يابد و نيز مانع اسلام افراد خود نشوند ( آزاد باشند در قبول اسلام ) . تغلب هم يك نحو عزت و غرور و خوددارى و نيرو داشت هميشه با وليد كشاكش داشتند وليد تصميم گرفت كه سر آنها را بكوبد و خوار كند ولى از عمر ترسيد . عمر\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nهم بيم اين را داشت كه وليد آنها را بكوبد .\r\nلذا او را عزل و فرات بن حيان را امير نمود . همچنين هند بن عمرو حجلى كه شريك امارت او باشد ( دو امير به يارى يك ديگر ) ابن اسحاق گويد : فتح جزيره در سنه نوزده رخ داد .\r\nو نيز او چنين روايت نموده . عمر بسعد بن ابى وقاص نوشت : اگر خداوند دو مملكت عراق و شام را براى مسلمين مسخر كرد يك لشكر بفرماندهى خالد بن عرفطة يا هاشم بن عتبه يا عياض بن غنم ( يكى از سه مرد ) سوى جزيره بفرست .\r\nسعد گويد : امير المؤمنين ( عمر ) نام عياض را براى اين بعد از دو تن ياد آورد كه خود به او علاقه داشت بنابر اين من او را ميان اين سه امير انتخاب مىكنم .\r\nاو را برگزيد و با لشكرى آراسته بجزيره روانه نمود ميان لشكر او ابو موسى اشعرى بود همچنين عمر بن سعد ( فرزند او كه بعد فاجعه كربلا را بوجود آورد ) او در آن هنگام نوجوان بود هيچ رياست و امارتى نداشت . عياض با لشكر خود تا محل رها رفت و در آنجا لشكر زد مردم آن سرزمين از صلح در آمده تسليم شدند و شرط صلح آنها مانند شروط صلح حران بود .\r\nابو موسى اشعرى را هم سوى نصيبين روانه كرد ( با لشكر ) او آنجا را گشود عياض خود شخصا سوى دارا رفت . آنجا را فتح نمود . عثمان بن ابى العاص را بارمينيه چهارم فرستاد . با مردم آن سرزمين جنگ كرد و در آن جنگ صفوان بن معطل شهيد شد . اهل محل ناگزير پيشنهاد صلح را داده جزيه را پرداختند كه سرانه بهر يك تن يك دينار افتاد . بعد از آن قيساريه از بلاد فلسطين گشوده شد و هرقل از آنجا گريخت .\r\nبنابر اين روايت فتح جزيره بدست عراقيان انجام گرفت ولى عقيده اكثر راويان مسلمين شام آن را گشودند زيرا ابو عبيده عياض بن غنم را بجزيره فرستاد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nگفته شده ابو عبيده دم مرگ خود عياض را بجانشينى خويش برگزيد نامه عمر هم در آن هنگام رسيد كه او را بولايت حمص و قنسرين و جزيره منصوب نمود كه او بجزيره رفت و آن در سنه هيجده و نيمهء شعبان بود . عده همراهان او هم پنج هزار سپاهى بود . فرمانده ميمنه او سعيد بن عابر بن حذيم جمحى و فرمانده ميسره صفوان بن معطل و امير مقدمه هبيرة ابن مسروق بودند . طلايع لشكر عياض برقه رسيدند و كشاورزان و برزگران را غارت و شهر را محاصره نمودند . عياض دسته‌هاى لشكر را براى غارت و تجسس همه جا فرستاد و آنها اسير و خواربار ميآوردند محاصره شهر فقط شش روز بود كه پيشنهاد صلح و تسليم را دادند به شرط اينكه خود و فرزندان و خانواده‌ها در امان باشند اموال آنها هم مصون گردد همچنين شهر از ويرانى محفوظ بماند . عياض گفت : املاك و اراضى ملك ما خواهد بود زيرا ما با قوه آنها را گرفتيم و تملك نموديم ولى آنها را به خود مردم سپرد كه باج و خراج همان املاك با جزيه بپردازند . سپس سوى حران لشكر كشيد و در گرداگرد شهر عدهء براى محاصره مرتب و فرماندهى آن عده را بصفوان بن معطل واگذار نمود خود هم راه رها را گرفت . اهل آن محل با او نبرد كردند سپس ناگزير تن بفرار دادند . بعد از آن هم در شهر محصور شده درخواست صلح نمودند با آنها صلح كرد و باز سوى حران برگشت ديد صفوان و حبيب بسيارى از قلاع و قرى و قصبات را گشوده‌اند .\r\nمردم آن سرزمين بمانند صلح اهل رها تسليم شدند . عياض هم براى جنگ و غزا دور مىشد و باز برها برميگشت .\r\nدر آن هنگام سميساط را گشود . مردم سروج و راس كيفا و زمين بيضا هم تسليم شده بمانند صلح رها پيمان بستند ولى اهل سميساط خيانت كرده عهد را شكستند عياض باز عنان را سوى آنها پيچيده شهر را محاصره و فتح نمود .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبعد از آن چند قريه در كنار فرات تصرف كرد تا پل منبج و پيرامون آن و از آنجا به محل راس العين رفت كه عين الورده باشد . مردم محل از تسليم خوددارى كردند او ناگزير آن را به حال خود گذاشت و گذشت تا بتل موزون رسيدن كه آنجا را گشود مردم هم بمانند صلح رها تن دادند و آن در سنه نوزده بود . سپس سوى آمد رفت ، آن شهر را محاصره كرد و پس از تسليم پيمان صلح را بست آن هم پس از نبرد و باز صلح آنها مانند صلح رها بود . سپس طور عبدين و حصن ماردين را گشود . از آنجا موصل را قصد و يكى از دو قلعه شهر را فتح نمود . گفته شده به آن قلعه نرسيد . در آن هنگام بطريق زوزان نزد او رفته صلح نمود . بعد از آن بارزن رفت و آنجا را گشود . درب ( راه معروف ) را گرفت و از آن طريق به محل بدليس رسيد .\r\nبخلاط هم نزديك شد كه بطريق آن با او صلح نمود ( بطريق - قائد - امير والى - فرمانده و فرماندار ) .\r\nاز آنجا به چشمه ترش ( عين حامضه ) در ارمينيه رفت و دوباره برقه بازگشت و از رقه بحمص رفت و در آنجا درگذشت كه سنه بيست بود .\r\nعمر بعد از او سعيد بن عامر بن حذيم را بامارت منصوب كرد كه اندكى زيست و زود مرد . عمير بن سعد انصارى را بامارت گزيد . او راس عين را پس يك نبرد خونين گشود .\r\nگفته شده : عياض در حيات خود عمير بن سعد را براس العين فرستاد كه آنجا را گشود آن هم پس از يك جنگ بسيار سخت .\r\nو نيز گفته شده عمر ابو موسى اشعرى را پس از مرگ عياض به آنجا فرستاد .\r\nگفته شده : خالد كه با عياض شاهد جنگ و فتح جزيره بود و در شهر آمد بگرمابه رفته با خمر كه داراى مواد ( شيمى ) ديگر هم بود تن خود را شستشو داد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعمر هم خالد را عزل نمود . گفته شده : خالد هرگز زير پرچم اميرى جنگ نكرده مگر ابو عبيده . خدا داناتر است .\r\nچون عياض سميساط را گشود حبيب بن مسلمه را سوى ملطيه روانه كرد كه او هم آن شهر را فتح نمود ولى مردم شهر عهد را شكستند . چون امارت شام و جزيره بمعاويه سپرده شد او دوباره حبيب ابن مسلمه را بملطيه فرستاد و او آنجا را با نيرو گشود . پادگانى از مسلمين هم در شهر قرار داد و حاكمى براى آنجا معين نمود\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nبيان عزل خالد بن الوليد\r\nدر همان سال كه سنهء هفده باشد ، خالد بن الوليد از امارت و سالارى سپاه معزول گرديد . فرماندهى لشكرهاى اسلام از او سلب شد . سبب آن اين بود كه با عياض بن غنم پيش رفته و هر دو پيروز شده بودند غنايم و اموال بسيارى بدست آوردند و هر دو هم از جابيه كه قرارگاه عمر بود پيش رفته بودند كه عمر از آن قرارگاه بمدينه برگشت ( عمر براى يارى مسلمين كه از طرف روميان در حمص محاصره شده بودند بجابيه لشكر كشيد و در آنجا بود كه خبر پيروزى مسلمين رسيد بمدينه مراجعت نمود ) . در آن هنگام ابو عبيدة والى و امير حمص بود و خالد زيردست او سالار بود و در قنسرين قرار داشت . يزيد ( برادر معاويه ) هم امير دمشق و معاويه امير فلسطين و علقمه بن مجزز شريك امارت او بود . عبد الله بن قيس هم فرماندار ساحل بود . مردم بر پيروزى خالد و فزونى غنايم او آگاه شدند . بعضى از رجال كه در آفاق پراكنده بودند او را قصد نمودند يكى از آنها اشعث بن قيس بود كه به او ده هزار درهم داد . خالد در آن زمان بگرمابه رفت ( خبر آن گذشت ) و تن خود را با خمر ( و مواد شيميائى ديگر ) شست عمر به او نوشت شنيده‌ام پيكر خود را با خمر شستشو دادى خداوند خمر را در ظاهر و باطن حرام كرده چنان كه گناه را آشكار و نهان حرام نموده و نيز مس و دست بردن به آن ( كه پليد باشد )\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nحرام نموده كه بتن نماليد . زينهار اين كار تكرار نشود . خالد نوشت : ما خمر را كشتيم و از فعل و اثر انداختيم و آن را يك مادهء نظافت قرار داديم پس آن ماده خمر نيست بلكه وسيلهء غسل و طهارت است . عمر دوباره به او نوشت « آل مغيره » ( خاندان خالد كه ابو جهل هم از آنها بود ) بجفاكارى مبتلا شده بودند ( جفا و آزار پيغمبر ) . خدا نكند كه تو هم بر همان جفا مانده و با جفا بميرى . بعد از آن چون خالد اموال بدست آورده را ميان رجالى كه از او توقع داشتند تقسيم نمود و عمر خبر آن را شنيد و هيچ كارى از كارهاى كشور و لشكر بر او مخفى نمىماند . فورا بريد ( پيك ) را خواست و او را نزد ابو عبيده روانه كرد و دستور داد كه ابو عبيده خالد را با خوارى نزد خود در حال قيام احضار كند و كلاه او را از سر بردارد و عمامه او را بر گردنش بپيچد و از او مؤاخذه و سؤال كند مالى را كه باشعث بخشيده از كجا آورده و از تنبيه و تحقير او دست برندارد تا حقيقت را بگويد كه آن مال را از كجا بدست آورده ؟\r\nاگر بگويد از غارت بوده كه تصرف در آن خيانت است و اگر هم ادعا كند از مال و حق شخصى خود بوده كه بذل چنين مالى اسراف و تبذير است . با تمام اين احوال او را از امارت خود منفصل و معزول و تمام كارها و فرماندهيها و حكومت شهرها را از او باز بگير و به كارهاى خود ضميمه كن ابو عبيده هم بخالد نوشت و او را نزد خود احضار كرد . او هم در ملاء عام هنگامى كه ابو عبيده بر منبر نشسته بود وارد شد .\r\nپيك ( كه از طرف عمر آمده بود ) برخاست و از خالد در حضور مردم پرسيد : تو آن مال را كه باشعث بن قيس بخشيده بودى از كجا آورده بودى ؟ او پاسخ نداد .\r\nابو عبيده هم خاموش بود و چيزى نمىگفت بلال ( غلام خاص پيغمبر ) برخاست و گفت : امير المؤمنين ( عمر ) درباره تو چنين و چنان گفته و دستور داده كه امر او را اجرا كنيم سپس دست بعمامه خالد برد و دستار او را از سر برداشت . ( نهايت توهين و خوارى ) او منع نكرد و شنيد و اطاعت و تمكين نمود . كلاه زير عمامه را هم\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبرداشت .\r\nسپس او را وا داشت كه بايستد چون ايستاد ، عمامه او را به گردن و دست او بست ( بند كرد بذلت و تحقير ) و گفت : بگو از كجا آن مال را آوردى كه باشعث بخشيدى آيا از دارائى خاص خود يا از غنيمتى كه ربوده بودى ؟ او گفت : از مال خويش بود .\r\nآنگاه بلال او را از بند آزاد كرد و كلاه را بر سر او نهاد و دستار را بدست خود بر آن كلاه پيچيد . سپس گفت : ما فرمان امراء و اولياء امور را مىشنويم و به كار مىبريم و اطاعت مىكنيم و آنها را بزرگ و گرامى و مقتدر مىداريم . بعد از آن خالد در حال سرگردانى ماند كه نمىدانست عزل يا ابقا شده . ابو عبيده هم چون با احترام و تكريم به او نگاه مىكرد خبر عزل او را نمىگفت . چون رفتن او نزد عمر بتأخير افتاد گمان او درباره عزل خويش صدق يافت . باز ابو عبيده به او نوشت و او را نزد خويش احضار نمود . خالد نزد ابو عبيده رفت و گفت : خداوند ترا ببخشد تو در كار خود نسبت به من چه مقصودى داشتى كه خبر عزل مرا مكتوم گذاشتى ؟ و حال اينكه من دوست دارم كه حقيقت كار را بدانم . ابو عبيده گفت : به خدا سوگند : من هرگز نمىخواستم ترا برنجانم تا مىتوانستم از ابراز راز خوددارى مىكردم . اكنون هم مىدانم با گفتن آن تو آزرده خاطر مىشوى . خالد هم بقنسرين برگشت . مردم را جمع و خطبه و وداع كرد و راه حمص را گرفت كه بعد از آن مدينه را قصد نمود .\r\nچون با عمر روبرو شد از او گله و عتاب نموده گفت : من از تو نزد عموم مسلمين شكايت و گله كردم . به خدا تو درباره من نيك بين و خوشرفتار نيستى . عمر از او پرسيد آن ثروت را از كجا آوردى ؟ گفت : از غنايم و نفله‌هاى خاص بدست آورده‌ام .\r\nاگر دارائى من و لو ده سهم بيشتر از شصت هزار باشد تو حق دارى از من بازبگيرى عمر دارائى او را ارزيابى كرد بيست هزار درهم بر شصت هزار كه ادعا كرده بود افزايش يافت آن بيست هزار درهم را از او گرفت و در بيت المال سپرد . سپس گفت : اى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nخالد به خدا سوگند تو نزد من گرامى هستى و من ترا دوست مىدارم . تو بعد از اين هرگز از من گله نخواهى كرد ( بدى نخواهى ديد كه گله كنى ) . نامه متحد المال هم بشهرها نوشت كه من خالد را براى خيانت كه مستوجب خشم باشد عزل نكرده‌ام ولى چون مردم او را بيش از اندازه لزوم تعظيم و تكريم نموده‌اند ترسيدم وجود او براى مردم يك نحو فتنه موجب انحراف و انصراف گردد كه بر او اعتماد و اتكال نمايند ( انسان‌پرستى و غرور و افراط در تعظيم ) من خواستم مردم را بر اين آگاه كنم كه تمام كارها در دست خداوند است و هر چه مىشود ناشى از اراده و صنع و خواست خداست تا دچار فتنه ( شجاع‌پرستى و مبالغه در كشورگشائى خالد ) نشوند . آنگاه عوض هر چه از او گرفته بود به او داد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nبيان بناى مسجد حرام و توسعه آن\r\nدر همان سال كه سنه هفده باشد عمر بن الخطاب عمره ( زيارت كعبه ) را بجا آورد و مسجد ( كعبه ) را بنا نمود و بر محيط آن افزود . بيست روز هم در مكه اقامت كرد . چون بعضى از مالكين حاضر نشدند خانه‌هاى خود را براى توسعه كعبه بفروشند خانه‌ها را به زور ويران كرد و داخل حياط كعبه نمود . بهاى خانه‌هاى ويران شده را هم بنام مالكين در بيت المال نهاد كه هر گاه بخواهند بتوانند دريافت كنند . آنها هم ناگزير دريافت كردند در تاريخ عمره ( زيارت ) او بود . امر كرد كه پايه‌ها و ستونهاى حرم را تجديد كنند . اين عده را هم مخرمة بن نوفل و ازهر بن عبد عوف و حويطب بن عبد العزى و سعيد بن يربوع براى تصدى بنا و تجديد آن برگزيد .\r\nمردمى كه مالك چاههاى بين مكه و مدينه بودند از عمر اجازه خواستند كه در پيرامون آبها و ميان مكه و مدينه خانه بسازند به آنها اجازه داد به شرط اينكه مسافرين باستفاده از آب و سايه‌بان احق و اولى باشند ( به آنها حق بهره عبور بدهند ) در همان سال هم عمر با ام كلثوم دختر على بن ابى طالب و دختر فاطمه بنت رسول اللّه ازدواج نمود . زفاف هم در ماه ذى القعده انجام گرفت .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nبيان حمله بايران از طريق بحرين\r\nگفته شده كه عمر بعد از فتح اهواز هميشه مىگفت : اى كاش حد فاصل ما بين ما و ايران كوه آتشين مىبود كه هيچ يك از طرفين بمرز ديگرى نميرسيدند ( هر دو از تجاوز و حمله يك ديگر آسوده مىبودند ) . علاء بن حضرمى در زمان ابى بكر والى بحرين بود كه عمر او را عزل و قدامة بن مظعون را بجاى او نصب نمود بعد از آن قدامه را عزل و دوباره علاء بن حضرمى را بامارت بحرين مستقر نمود كه براى سعد ( بن وقاص ) رقيب باشد ( تا بهم چشمى يك ديگر بجهانگيرى بپردازند ) .\r\nعلاء هم در جنگ مرتدين پيروز شد . آن پيروزى نسبت به كارهاى سعد بهتر و فزونتر بود ولى چون سعد در جنگ قادسيه ظفر يافت بر رقيب خود رجحان پيدا كرد كه جهاد و فتح او از كار علاء فزونتر و ارجمندتر شده بود . علاء هم بهم چشمى او خواست در ايران كارى نمايان انجام دهد . او منتظر فرمان و كسب دستور نميشد و فضيلت طاعت را در بستن فرمان بيشتر از خودسرى كه مقرون بفتح باشد نميدانست عمر او را از دريانوردى و تجاوز از حد خود منع كرده بود .\r\nهمچنين ساير امراء را از عبور دريا منع و نهى كرده بود كه از پيغمبر و ابو بكر كه از دريانوردى پرهيز داشتند پيروى كرده باشد . زيرا از لغزش و گرفتارى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبيمناك بودند . علاء ( به اين امر و نهى اعتنا نكرده ) مردم را براى حمله بايران دعوت كرد و آنها هم اطاعت و اجابت نمودند . او هم سپاه خود را به چند دسته تقسيم و تنظيم نمود . يك گروه بفرماندهى جارود بن معلى و گروه ديگر بفرماندهى سوار بن همام و يك دسته بامارت خليد بن منذر بن ساوى تجهيز كرد ولى خليد را بفرماندهى كل سپاه منصوب نمود . آنها را هم با كشتى از دريا عبور داد و حال اينكه عمر از آن تجاوز و خودسرى خبر نداشت . سپاهيان از دريا گذشته باستخر رسيدند . در آنجا با ايرانيان بفرماندهى هربذ روبرو شدند . ايرانيان ميان آنها و كشتىها كه آنها را بساحل آورد حايل شدند ( كه نتوانند برگردند ) . خليد ( فرمانده كل ) ميان مردم برخاست و خطبه نموده گفت : اما بعد بدانيد كه اين مردم ( ايرانيان ) شما را دعوت نكرده‌اند كه باينجا بيائيد شما خود براى جنگ آنها آمده‌ايد . ملك و زمين هم براى گروه غالب است هر كه پيروز شود مالك زمين مىگردد .\r\nآيه قرآن :  « وَ اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلَّا عَلَى الْخاشِعِينَ »  از بردبارى و نماز نيرو و يارى بخواهيد كه اين كار بسيار دشوار است ( واقعه - جنگ ) مكر براى كسانى كه خضوع و خشوع دارند ( كه آسان خواهد شد براى بردباران ) آنها ( مسلمين ) اجابت كردند . نماز ظهر را بجا آوردند سپس بر ايرانيان حمله جنگى بسيار سخت و خونين در محل طاوس رخ داد . سوار و جارود ( دو امير عرب ) كشته شدند . خليد باتباع خود فرمان داده بود كه پياده شوند و جنگ كنند آنها هم اطاعت كردند و يك كشتار بىمانندى واقع شد كه هرگز ايرانيان بمانند آن دچار نشده بودند پس از آن خواستند راه بصره را طى كنند زيرا راه دريا را ايرانيان به روى آنان بسته بودند . ايرانيان هم تمام راهها را بر آنها بستند آنها هم ناگزير لشكر زده در محل خود تحصن و پايدارى نمودند . چون عمر خبر تهور و اقدام علاء را شنيد بعتبة بن غزوان فرمان داد كه يك لشكر نيرومند بمدد محصورين روانه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكند كه به يارى مسلمين بشتابد تا دچار هلاك نشوند . عمر گفت : من از اين واقعه بيمناك بودم و همه چيز را پيش‌بينى مىكردم چنان كه واقع شد . عتبه هم يك لشكر نيرومند و منظم فرستاد كه عده آن بالغ بر دوازده مرد جنگى بود كه ميان آنها عاصم بن عمرو ( دلير شهير ) و عرفجة بن هرثمه و احنف بن قيس و مانند آنها بودند ، آنها كنار دريا را بدون مزاحم و معارض پيمودند تا بخليد كه محصور بود رسيدند خليد در محل طاوس بود و ايرانيان تمام راههاى پيرامون او را گرفته بودند خليد و اتباع او فقط با اهل استخر جنگ كرده بودند كه بعضى از اطراف استخر هم با آنها شركت و يارى كرده بودند . بعد از آن اهالى استخر تمام مردم پارس را ضد مسلمين شورانيده راهها را بر آنها بستند . پارسيان هم از هر طرف جمع و با لشكر ابو سبره روبرو شدند كه ميدان آنها در پيرامون طاوس بود . مدد براى مسلمين پياپى رسيد . فرمانده مشركين هم شهرك بود طرفين جنگ را آغاز نمودند . فتح و ظفر نصيب مسلمين شد و مشركين كشته و نابود شدند . مسلمين هر چه خواستند بغنيمت بردند . اين همان جنگ است كه مردم بصره را مفتخر و مشهور و بكسب مباهات و شرف معروف نمود . آنها بهترين لشكرهاى پيروزمند شهرها بودند . بعد از آن جنگ با هر چه ربوده بودند به شهر خويش مراجعت نمودند . عتبه هم به آنها نوشته بود كه در كارزار جد و جهد نمايند و از تلفات بيهوده بپرهيزند . آنها بسلامت ببصره باز گشتند .\r\nچون عتبه اهواز را گشود و پارس را هم پيمود ( لشكر او بپارس رسيد ) از عمر اجازهء حج خواست و عمر به او اجازه داد . پس از اداء فريضه حج از امارت خود استعفا نمود ولى عمر او را وادار كرد كه به محل امارت خود برگردد او براى رهائى خود دعا كرد و ناگزير راه خود را گرفت كه به محل فرماندهى برود ولى در عرض راه درگذشت و او را در محل بطن نخله به خاك سپردند . خبر مرگ او را بعمر دادند عمر\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nهنگام عبور از آن محل به زيارت قبر او پرداخت . ايستاد و گفت : اگر اجل در كار نبود مىگفتيم ما ترا كشتيم ( زيرا باجبار ترا فرستاديم ) ولى مقدر چنين بود سپس بر او ثنا گفت . او بر خلاف مهاجرين خانه براى خود در ممالك مفتوحه بنا نكرد فرزند او هم كه داراى خانه شده بود از پدر به او نرسيد بلكه او آن خانه را از فاخته دختر غزوان كه زن عثمان بود به ارث برد . خباب غلام عتبه هم شيوه مولاى خود را برگزيد كه خانه براى خود نساخت . عتبه بن غزوان پس از سه سال كه از سعد در مدائن جدا شده بود درگذشت آن هم پس از آنكه سپاهيان محصور اسلام را در فارس از هلاك حتمى نجات داد و آنها را به شهر بصره برگردانيد او در بصره ابو سبره را بجانشينى خود برگزيد عمر هم او را به حال امارت تا يك سال گذاشت و بعد از آن مغيره بن شعبه را بجاى او منصوب نمود . هيچ اختلاف يا تمردى در زمان او ( مغيره ) رخ نداد . او همواره بسلامت و حسن اداره تمتع مىكرد ولى حادثه ابو بكره رخ داد و براى او ناگوار بود . ( شرح آن خواهد آمد ) عمر او را از بصره عزل و بحكومت كوفه نصب نمود بعد از او عمرو بن سراقه بامارت بصره نشست . پس از آن ابن سراقه از بصره عزل و بحكومت كوفه منصوب شد . ابو موسى هم از كوفه عزل و بحكومت بصره نصب شد كه دو بار حاكم آنجا شد امارت و ولايت عتبة بن غزوان در بصره پيش از اين بيان شد باختلاف تاريخ آن هم كه بعضى گفته بودند سنه چهارده بود اشاره نموديم .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nبيان عزل مغيره از بصره و امارت ابى موسى\r\nدر همان سال عمر مغيرة بن شعبه را از بصره عزل و بجاى او ابو موسى را نصب نمود به او دستور داد كه مغيره معزول را فورا نزد او ( عمر ) روانه كند . واقدى گويد : اين كار در ماه ربيع الاول رخ داد . علت عزل او اين بود : ميان مغيره و ابى بكره اختلاف و ستيز بود ( ابو بكره فرزند سميه كنيز ايرانى و برادر امى زياد بود ) آنها همسايه بودند در دو خانه متصل و مشرف بر يك ديگر كه داراى پنجره مقابل پنجره ديگر بود . جمعى در خانه ابو بكره گرد آمده سرگرم سخن بودند . ناگاه باد وزيد و در پنجره را گشود .\r\nابو بكره برخاست كه در را ببندد ناگاه چشم او بر مغيره افتاد كه باد در پنجره او را هم گشوده بود . ديد كه او زنى را . . . . بياران گفت : برخيزيد و ببينيد .\r\nآنها هم برخاستند و مغيره را بدان حال ديدند . آنها ابو بكره و نافع بن كلده و زياد بن ابيه كه برادر مادرى ابو بكر بود و شبل بن معد بجلى بودند . ابو بكره به آنها گفت :\r\nگواه باشيد پرسيدند او كيست ؟ ( آن زن ) جواب داد : اين زن ام جميل بن افقم است او از بنى عامر بن صعصعه بود كه گاهى نزد مغيره مىرفت همچنين ساير امراء و اشراف كه به خانه آنها رفت و آمد داشت . اين عادت در آن زمان مرسوم بود كه زنان\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبه خانه بزرگان رفت و آمد و مراوده داشتند . چون آن زن برخاست آن گواهان او را ديدند و شناختند . چون مغيره براى پيش نمازى از خانه خود خارج شد ابو بكره او را از امامت مسلمين منع نموده گفت : تو نبايد پيش‌نماز ما باشى . بعمر هم خبر آن حادثه را نوشت . عمر هم ابو موسى را بحكومت بصره منصوب نموده به او تأكيد كرد كه سنت سلف را حفظ كند . او گفت : مرا بفرستادن چند تن از ياران پيغمبر كه همراه من باشند يارى كن عمر گفت : هر كه را ميخواهى بگو تا همراه تو بفرستم .\r\nاو بيست و نه تن از ياران پيغمبر را برگزيد كه انس بن مالك و عمران بن حصين و هشام بن عامر ميان آنها بودند و با همان عده راه بصره را گرفت چون به شهر بصره رسيد فرمان عمر را بمغيره داد كه آن كوتاهترين و رساترين ( بليغ ) نامه بود كه عبارت از اين است : اما بعد يك خبر مهم ( عظيم ) شنيدم . ابو موسى را فرستادم ، امارت را به او واگذار و شتاب كن . مغيره كنيزى بابى موسى بنام عقيلة اهدا كرد و با ابو بكره و ساير شهود راه حجاز را گرفت . بر عمر وارد شدند . مغيره بعمر گفت : از اين غلامان ( به قصد تحقير كه دو تن از آنها بنده بودند ) بپرس كه آن زن را چگونه شناختيد ؟ آيا مرا از پشت ديديد يا روبرو ؟ آن زن را هم چگونه ديديد و چگونه شناختيد ؟ چگونه آنها نگاه كردن به من در خانه من در حالى كه با زن خود همبستر بودم روا داشتند ؟ به خدا سوگند من فقط با زن خود همبستر بودم . زن من هم به آن زنى كه آنها ادعا مىكنند شباهت دارد . ابو بكره شهادت داد كه من مغيره را در حالى كه بر آن زن سوار بوده ديدم و ديدم كه او . . . . مانند ميل در سرمه‌دان . و آن دو تن را از پشت ديدم . شبل و نافع هم مانند آن شهادت گواهى دادند ولى زياد ( برادر ابو بكره ) گفت : من او را ميان دو پاى آن زن ديدم . دو قدم خضاب شده با حنا هم ديدم در حال جنبش بود . او . . . . مكشوف هم ديدم صداى نفس هم شنيدم عمر از او پرسيد كه آيا تو كالميل فى المكحله ( ميل در سرمه دان ) ديدى ؟ گفت : نه\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nپرسيد آيا آن زن را مىشناختى ؟ گفت : نه ولى مىتوانم او را وصف كنم .\r\nعمر گفت : بر كنار باش آنگاه آن سه گواه را با تازيانه خود زد . مغيره گفت :\r\nانتقام مرا از اين بندگان پست بگير . عمر گفت : خاموش باش خداوند نفس ترا خاموش كند اگر شهادت چهار تن انجام مىگرفت ترا سنگسار مىكردم آن هم با سنگى كه خودت فراهم كردى .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nبيان فتح اهواز و مناذر و نهر تيرى\r\nدر همان سال اهواز و مناذر و نهر تيرى گشوده شد . گفته شده فتح آنها در سنه بيست انجام گرفت . سبب اين كشورگشائى اين بود كه : چون هرمزان از جنگ قادسيه گريخت و او يكى از هفت خانواده پارسى ( ملوك الطوائف ) بود و اتباع او هم پارسيان‌قذق ( شهر معروف ) و آباديهاى اهواز بودند او هم پس از فرار خوزستان را قصد و تملك نمود و با هر كه با او مخالفت كرد جنگيد و پيروز و مستقر شد . هرمزان هم هميشه بميشان و دشت ميشان حمله و غارت مىكرد . حمله او از دو طرف بود . يكى مناذر و ديگرى رود تيرى . عتبة بن غزوان براى دفع هرمزان از سعد مدد خواست و سعد نعيم بن مقرن و نعيم بن مسعود را به يارى او فرستاد به آن دو سردار فرمان داد كه از بالاى دشت ميشان حمله كنند تا رود تيرى فاصله آنها و دشمن باشد عتبة بن غزوان هم سلمى بن قين و حرملة بن مريطه را كه هر دو از مهاجرين و ياران پيغمبر و هر دو از بنى عدويه از بنى حنظله بودند ( با لشكر ) روانه كرد كه در پيرامون ميشان و دشت ميشان منتظر نبرد باشند كه ميان آنها ( مدد ) و مناذر باشند . آنها قبيله و بنى اعمام خود را به يارى خويش دعوت نمودند كه با نعيم بمدد آمده بودند . غالب وائلى و كليب بن وائلى كلبى هر دو سردار خود را كه نعيم باشد\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nترك كرده به آن دو سردار كه سلمى و حرمله باشند پيوستند . به آن دو سردار گفتند شما از طايفه و عشيره ما هستيد و ما نمىتوانيم از شما دور باشيم . شما فلان روز بهرمزان حمله كنيد و ما ( با عده خود ) در همان روز از محل مناذر هجوم خواهيم برد پس دو لشكر از دو طرف يكى نهر تيرى و ديگرى مناذر جنگ را شروع خواهيم كرد و پس از كشتن مدافعين هرمزان براى رسيدن بشما مانعى نخواهد بود بخواست خداوند .\r\nآنها گفتگو و تدبير خود را نمودند و به محل خود برگشتند . آن دو سردار قبول كردند و قبيله و اقوام آنها كه ساكن خوزستان بودند بمتابعت شتاب نمودند و چون ساير اهالى خوزستان از آنها در امان بودند غافل‌گير شدند چون شب وعده مقرره رسيد سلمى و حرمله از يك طرف و غالب و كليب از طرف ديگر جنگ را آغاز كردند هرمزان هم در آن زمان ميان نهر تيرى و دشت ( محل ) بود . سلمى و حرمله هر دو سردار در بامداد آن شب با لشكرى آراسته بميدان رفتند و نعيم را هم از آمادگى خود آگاه نمودند . هر دو لشكر با هرمزان روبرو شدند . هرمزان هم ( چنان كه اشاره شد ) در ميان نهر تيرى و دشت بود . فرمانده لشكر بصره سلمى بن قين و فرمانده لشكر كوفه ( كه بمدد رفته بود ) نعيم بن مقرن بودند . جنگ شروع شد كه ناگاه مدد از طرف غالب و كليب بمسلمين رسيد . خبر بهرمزان هم داده شد كه دو محل نهر تيرى و مناذر بدست مسلمين افتاد دل هرمزان و ياران او شكست و سخت سست شدند خداوند آنها را منهزم نمود مسلمين هم هر كه خواستند كشتند و هر چه توانستند بردند . گريختگان را هم تا كنار رود دجيل دنبال كردند زير رود را تصرف نمودند و نزديك بازار اهواز لشكر زدند . هرمزان هم از پل اهواز ( سوق اهواز ) گذشت و در شهر تحصن نمود كه رود دجيل حايل بين او و مسلمين بود . چون هرمزان ديد كه تاب پايدارى و دفاع ندارد پيشنهاد صلح داد . مسلمين هم از عتبه دستور خواستند و او صلح را قبول و اهواز را بهرمزان واگذار كرد مهرجان‌قذق را هم به او داد ولى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنهر تيرى را استثنا نمود همچنين مناذر و آنچه را كه تا آن وقت مسلمين تصرف كرده بودند حتى قسمتى از بازار اهواز زيرا هر چه گرفته و تملك كرده بودند پس نميدادند سلمى هم پادگانى بفرماندهى غالب در مناذر قرار داد . حرمله را نيز بفرماندهى پادگان نهر تيرى منصوب كرد ولى كارهاى آن محل را بكليب سپرد . كه هر دو در مرزهاى بصره فرمانده و سرپرست پاسگاهها بودند طوايفى هم از بنى العم ( قبيله ) به شهر بصره مهاجرت و اقامت نمودند كه پياپى منتقل شده سكنى برگزيدند عتبه هم هيئتى از نمايندگان نزد عمر فرستاد كه سلمى و جمعى از اهل بصره ميان آنها بودند . عمر به آنها گفت : هر چه درخواست داريد بگوييد تا انجام دهم . هر يك از آنها حاجت و درخواست شخصى خود را مطرح كرد و همه گفتند : ما ميخواهيم حاجت خاصه خود برآورده شود . امور عامه را به تو واگذار ميكنيم كه تو به كار عموم توجه دارى در ميان آنها فقط احنف بن قيس بود كه ( از مصلحت شخص خود بمصالح عامه پرداخت و ) گفت : اى امير المؤمنين . آرى تو ولى امور عامه هستى چنان كه اينها مىگويند ولى ممكن است از بعضى امور عامه غفلتى حاصل شود كه بر ما واجب است تذكر داده اصلاح كار را بخواهيم . امير و سرپرست قوم با ديده مطلعين و مراقبين كه از دور ناظر اوضاع مىباشند نگاه مىكند . با گوش آنها كه نزديك هستند و خود مىشنوند او هم مىشنود بنابر اين بايد دانست كه اهل كوفه در محلى منزل گزيده و زيست مىكنند كه گرداگرد آنها آب روان و چشمه‌سارها و چمنها و باغهاى خرم و بهشتها احاطه كرده . ميوه و حاصل آنها بدون رنج مىرسد . نه خود درو مىكنند و نه ميوه مىچينند بلكه انواع ميوه و ثمر بدون زحمت دريافت مىشود ولى ما اهل بصره در يك زمين شوره‌زار سست و مرطوب و پر آب منزل كرده‌ايم . يك طرف آن بيابان خشك بىآب و علف و طرف ديگر درياى شور و تلخ است .\r\nروزى آن به اندازه روزى يك شتر مرغ است ( براى آن قبايل كافى نيست ) خانه ما\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nتنگ و تاريك و راه باريك و عده فزون و بزرگان و خردمندان ما كم و دليران امتحان داده بسيار هستند . يك درهم نزد ما سرمايه بزرگ بشمار مىآيد . پيمانه ما هم بسيار كوچك و ناچيز است ( روزى كم ) خداوند هم از حيث كشورگشائى و توسعه اراضى مفتوحه بما نعمت داده ( ولى روزى ما كم است ) تو اى امير المؤمنين روزى ما را ( به اندازه وسعت زمين ) توسعه بده و تامين كن تا بتوانيم بزندگانى خود ادامه دهيم . چون عمر آن سخن را از آن مرد ( خردمند مشهور ) شنيد بر عايدات آنها افزود . به همان اندازه كه فاتحين ملك كسرى ( خسرو ) بهره برده به آنها بهره و سود رسانيد و بر آن هم افزود . پس از آن گفت : اين جوان ( احنف بن قيس ) سيد ( سالار - خواجه ) اهل بصره است ( چنين هم بود ) درباره او بعتبه نوشت كه همواره سخن او را بشنود و به كار ببرد و با او مشورت و بخرد و راى او اعتماد و عمل كند .\r\nدر همان هنگام كه مسلمين با هرمزان عهد مسالمت‌آميز بسته بودند در مرزهاى طرفين ميان هرمزان و غالب و كليب اختلافى رخ داد . سلمى و حرمله هر دو سردار بدانجا رفته كه باختلاف رسيدگى كنند . چون رسيدگى كردند حق را بجانب غالب و كليب دانستند . تجاوز هرمزان را هم تصديق نمودند كه او بر باطل بود . آنها ميان طرفين متخاصم را گرفتند كه هرمزان خشمگين و دوباره كافر و متمرد شد از گروه‌هاى آن سرزمين مدد گرفت . سپاهى عظيم تجهيز نمود سلمى و اتباع او بعتبه نوشتند و عتبه هم بعمر نوشت و عمر پاسخ داد كه مسلمين هرمزان را قصد و تعقيب كنند . عمر براى يارى مسلمين مددى بفرماندهى حرقوص بن زهير سعدى فرستاد و او را فرمانده لشكر محارب نمود . زهير هم يكى از ياران پيغمبر بشمار مىآمد . هرمزان و سپاه او هم از محل خود جنبيدند و بميدان رسيدند و بميدان رسيدند . مسلمين هم تا پل سوق اهواز رفته به او پيغام دادند . يا تو از پل بگذر و بيا يا ما عبور كرده بيائيم او جواب داد كه شما بگذريد و بيائيد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمسلمين از پل گذشتند . مقابله كردند و هرمزان شكست خورده گريخت تا به رامهرمز رسيد . حرقوص هم سوق اهواز را گشود و در همان شهر هم فرود آمد .\r\nبر كشورگشائى و ملك ستانى مسلمين افزود تا بشوشتر رسيد و جزيه را مقرر نمود مژده فتح را هم بعمر نوشت و خمس و غنايم را فرستاد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nبيان صلح هرمزان و اهل شوشتر با مسلمين\r\nدر همان سال شهر شوشتر گشوده شد . گفته شده در سنه شانزده يا نوزده بود چون هرمزان در جنگ سوق الاهواز از ميدان گريخت و مسلمين آن را گشودند حرقوص ( فرمانده ) جزء ابن معاويه را بدنبال او روانه كرد تا بموجب دستور و فرمان عمر وارد شهر سوق الاهواز گرديد : او جنگ كنان گريختگان را پى مىكرد تا بقريه « شعر » رسيد ولى نتوانست هرمزان را بيابد يا بنبرد او پايان دهد .\r\nجزء ( فرمانده مهاجمين ) سوى شهر دورق ( دورك ) كه شهر سرق ( بتشديد يكى از شهرهاى اهواز ) باشد روانه آن را يكسره گرفت ( گشود ) . كسانى كه تن بفرار داده بودند براى تسليم و پرداخت جزيه دعوت نمود و آنها اجابت و اطاعت كرده قرار گرفتند . بعمر و عتبه ( فرمانده كل ) هم خبر فتح را نوشت . عمر دستور داد كه او در همان شهرى كه گشوده شده بماند . حرقوص هم در اهواز ماند و بلاد را آباد كرد . جويها بريد و كشيد و روان كرد . زمينهاى باير و خشك را خرم نمود در آن هنگام هرمزان باز پيشنهاد صلح داد عمر هم پذيرفت به شرط اينكه هر چه مسلمين فتح كرده در دست آنها بماند . صلح انجام گرفت و هرمزان به حال خود باقى ماند ولى مسلمين سخت مراقب بودند مبادا او با كردهاى مجاور رابطه يابد و از آنها يارى بخواهد يا نزد آنها برود . حرقوص هم در كوه مشرف بر اهواز اقامت گزيد ( كه سنگر باشد ) چون\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nراه سخت بود مردم در رفت و آمد نزد او دچار سفر دشوار مىشدند . عمر شنيد و به او دستور داد كه از كوه فرود آيد و در دشت مسكن بگيرد كه ملاقات او براى مسلمين و اهل ذمه سخت نباشد . بدين سخن هم به او پند داد : در كار خود سست مباش . شتاب هم مكن كه جهان خود را تيره و آخرت را تباه كنى . اين حرقوص كه فرمانده فاتح بود تا زمان جنگ صفين زنده ماند ( از اتباع على ) ولى بعد در عداد خوارج در آمد و حرورى ( يك فرقه از خوارج ) شد و در جنگ نهروان ( ضد على عليه السلام ) در صف خوارج بود .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبيان فتح رامهرمز و شوشتر و گرفتارى هرمزان\r\nگفته شده : فتح رامهرمز و شوشتر و شوش در سنه هفده بوده . سنه نوزده هم گفته شده ( چنان كه گذشت ) . بعضى هم بيست گفته يا نوشته‌اند .\r\nسبب فتح آن بلاد اين بود كه يزدگرد كه در شهر مرو اقامت گزيده بود همواره ايرانيان را مىشورانيد و آنها را بدريغ و افسوس بر كشور از دست رفته وادار مىكرد . آنها هم با تهييج و تشجيع او جنبيدند . همه به يكديگر ( از امراء ) نامه نوشتند و به يارى يك ديگر كمر بستند . اخبار آن هيجان و شور بحرقوص بن زهير و فرماندهان ديگر كه جزء بن معاويه و سلمى و حرمله بودند پياپى مىرسيد آنها همه بعمر نوشتند عمر بسعد نوشت كه سپاهى عظيم بفرماندهى نعمان بن مقرن باهواز بفرست و شتاب كن . آن سپاه در قبال هرمزان قرار بگيرد و كارهاى او را تجسس و مراقبت كند . بابى موسى هم نوشت ( امير بصره بود ) لشكرى آراسته بفرست كه امير آن سهيل بن عدى برادر سهيل باشد . براء بن مالك و مجزاة بن ثور و عرفجة بن هرثمه و مانند آنها در آن لشكر باشند فرمانده اهل كوفه و بصره ابو سبرة بن ابى رهم باشد . او فرمانده همه باشد حتى مددى كه براى او تازه فرستاده شود . نعمان بن مقرن بفرماندهى اهل كوفه سوى اهواز روانه شد . افراد لشكر را بر استر سوار\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكرد كه هر يك سوار اسب و جنيبت بىبار را با خود مىكشيدند ( اسبها خسته نشوند و بكارزار آيند ) . نعمان هم رسيد و از حرقوص و سلمى و حرمله ( سه سردار ) گذشت و آنها را پشت سر گذاشت و يكسره هرمزان را كه در رامهرمز بود قصد نمود . چون هرمزان بر حمله نعمان آگاه شد خود با لشكر خويش با نهايت چابكى و چالاكى بنبرد او شتاب كرد و نزد خود چنين انديشيد كه سپاه او را تباه كند و كار را پايان دهد . نعمان و هرمزان در محل « اربك » با يك ديگر مقابله نمودند . نبرد سخت رخ داد . خداوند عز و جل هرمزان را منهزم نمود و رامهرمز را تهى كرد و بشوشتر رفت نعمان هم رامهرمز را گشود و در آن شهر منزل گزيد سپس سوى ايذج ( ايذه - بختيارى كنونى ) فراز گرديد . تيرويه با او صلح كرد و شهر ايذج را تسليم نمود .\r\nاو برامهرمز برگشت و در آن شهر قرار گرفت . اهل بصره هم رسيدند و در سوق الاهواز منزل گزيدند ولى قصد آنها اهواز بود به آنها خبر رسيد كه كار پايان يافته و هرمزان راه شوشتر را گرفته آنها هم او را دنبال كردند . نعمان هم لشكر خود را بدانجا سوق داد . هرمزان با سپاهى كه از مردم پارس و كوهستان و اهواز جمع كرده بود تحصن نمود و گرداگرد سپاه خود را خندق كند . حرقوص و سلمى و حرمله و جزء ( سرداران ) هم رسيدند و شوشتر را محاصره كردند . عمر هم ابو موسى را به يارى آنها فرستاد و فرماندهى سپاه بصره را به او سپرد . مسلمين ايرانيان را مدت يك ماه محاصره كرده بسيارى از آنها را كشتند در آن نبرد براء بن مالك كه برادر انس بن مالك بود كشته شد ( هر دو از ياران پيغمبر ) آن مرد دلير صد بار در پاى حصار مبارزه كرد ( كه صد پهلوان كشت ) غير از سايرين كه در وقايع ديگر غير مبارزه ( بدست خود ) كشت . مجزاة بن ثور و كعب بن ثور و چند تن از اهل بصره و كوفه هم هر يكى باندازهء همان عده ( صد ) كشتند . مشركين كه در شهر شوشتر محصور بودند هشتاد بار بر مسلمين حمله نمودند كه گاهى آنها پيروز مىشدند و گاهى مسلمين . چون هجوم\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nاخير واقع شد و جنگ بر شدت خود افزود مسلمين بيار پيغمبر كه براء باشد گفتند اى براء از خداوند بخواه ( دعا كن ) كه آنها را منهزم كند . او مستجاب الدعوه بود .\r\nمسلمين آنها را فرار داده تا ناگزير بخندق خود پناه بردند .\r\nمسلمين هم در خندق بر آنها هجوم بردند و بعد آنها داخل شهر شدند و باز مسلمين آنها را دنبال ميكردند جنگ به طول كشيد و شهر آنها تنگ و زندگانى تلخ و طاقت‌فرسا شد در آن حال بود كه ناگاه مردى از شهر بيرون آمده نعمان را قصد كرد و از او امان خواست كه راه رسيدن به شهر را به او نشان دهد . مرد ديگرى هم نامه بر تير آويخت و تير خود را ميان اتباع ابى موسى رها كرد نامه بدين مضمون بود اگر به من امان دهيد من راه رسيدن به شهر و مدخل آن را بشما ارائه مىدهم آنها هم با يك تير كه بر آن نوشته شده به او امان دادند ( تبادل نامه‌ها با تير ) او باز يك تير سوى آنها رها كرد كه در آن نوشته بود از طرف فلان محل كه مجراى آب است هجوم ببريد . ابو موسى جمعى را براى هجوم دعوت كرد . عامر بن عبد قيس و گروهى بسيار دعوت او را اجابت كردند .\r\nآنها بدان مدخل شبانه هجوم بردند نعمان هم گروهى از اتباع خود را دعوت كرد كه با آن مرد امان خواسته هجوم كنند . جمع كثيرى اجابت كرده با او همراه شدند آن مرد با گروه نعمانى رفت تا باهل بصره پيوستند كه هر دو گروه كوفه و بصره از مجراى آب داخل شدند و ساير مسلمين بحمايت آنها در خارج شهر آماده بودند . چون داخل شهر شدند تكبير نمودند مسلمين هم از خارج شهر همه با هم اللّه اكبر گفتند : دروازه‌ها را از داخل گشودند ، مسلمين هجوم برده سخت نبرد و تمام مردم جنگى را خاموش كردند . هرمزان هم قلعه ( وسط شهر - ارك ) را قصد و در آن تحصن نمود .\r\nكسانى كه از مجراى آب زودتر داخل شده بودند به او احاطه كردند . او هم\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبفرمان و حكم شخص عمر تن داده تسليم شد .\r\nاز قلعه فرود آمد و بگرفتارى تن داد . او را بند كردند . غنايم را ما بين خود تقسيم نمودند بهره سوار سه هزار و بهره پياده يك هزار بود . آن دو مرد كه يكى نزد نعمان رفته و ديگرى با تير امان خواسته بودند رسيدند . به آنها امان دادند همچنين بكسانيكه در خانه خود را بر خود بسته باشند ( دست از ستيز بردارند ) .\r\nدر آن شب عده بسيارى از مسلمين كشته شدند . از جمله كسانى كه بدست شخص هرمزان كشته شده بودند . مجزاة بن ثور و براء بن مالك بودند ( هر دو از ياران پيغمبر ) ابو سبره شخصا گريختگان را تا شوش دنبال كرد . شهر شوش را محاصره كرد .\r\nنعمان بن مقرن و ابو موسى هم هر دو با سپاه خود رسيدند و به شهر احاطه نمودند .\r\nخبر واقعه را بعمر نوشتند . عمر نوشت : ابو موسى به محل امارت خود كه بصره باشد برگردد كه سيمين بار امارت او در آن ديار بود .\r\nاو از پيرامون و فراز شوش سوى بصره روانه شد .\r\nزر بن عبد اللّه بن كليب فقيمى هم جنديسابور را قصد نمود . او از ياران پيغمبر بود كه آن شهر را محاصره نمود . عمر فرماندهى سپاه بصره را باسود بن ربيعه كه يكى فرزندان بنى ربيعه بن مالك بود و او هم از ياران بود واگذار نمود لقب اسود هم مقترب بود . اين مرد كه اسود باشد بعنوان نماينده بر پيغمبر وارد شد و گفت :\r\nمن آمده‌ام به يارى تو نزد خداوند تقرب جويم .\r\nپيغمبر هم لقب : مقترب را به او داد .\r\nابو سبره عده نماينده نزد عمر فرستاد كه انس بن مالك و احنف بن قيس از آنها بودند هرمزان را هم با آنها فرستاد . آنها هرمزان را بمدينه وارد كرده لباس ديبا و زركش او را بتن او كرده ، تاج مرصع و مكلل بياقوت ( و جواهر ) را بر سر او نهادند و تمام زر و زيور مخصوص او را بر او كشيدند و آويختند تا عمر او را بدان حال\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nببيند همچنين ساير مسلمين :\r\nچون وارد ( شهر مدينه ) شدند عمر را جستجو كردند و نيافتند . گفته شد كه او در مسجد است كه براى پذيرائى نمايندگان كوفه نشسته است . او را در مسجد ديدند در حالى كه كلاه خود را زير سر نهاده بود كه آن را براى پذيرائى نمايندگان كوفه بر سر گذاشته بود ( چون رفتند زير نهاد و خوابيد ) او را در خواب فرو رفته ديدند در حالى كه تازيانه در دست او بود .\r\nهرمزان پرسيد : عمر كو و كجاست ؟ گفتند : اين عمر است ( كه خوابيده ) گفت : پس نگهبانان و حاجب و دربان او كجا رفتند ؟ گفتند : او نگهبان ندارد .\r\nحاجب و دربان هم ندارد ، منشى و كاتب هم ندارد . گفت : پس او بايد پيغمبر باشد . گفتند : نه ولى پيروى از انبياء مىكند و كار آنها را انجام مىدهد عمر از صداى هياهو و ازدحام مردم بيدار شد .\r\nنشست و آرام شد . سپس بهرمزان نگاه كرد و پرسيد آيا هرمزان است ؟\r\nگفتند آرى ، در شخص او خوب تامل و نگاه كرد و گفت به خدا پناه مىبرم از آتش سوزان و از خداوند يارى ميخواهم . سپس گفت سپاس و ستايش خداوند را سزاست كه با نيروى اسلام اين مرد و مانند او را خوار كرد . بعد امر داد كه زر و زيور و تاج و رخت او را از تن او بگيرند . آنها لباس و تاج و گوهر را گرفتند يك جامه تنگ به او پوشانيدند .\r\nعمر به او گفت ( هيه ) اى هرمزان ( واى بر تو عاقبت غدر و خيانت را چگونه ديدى ؟\r\nديدى كه اراده و امر خداوند عاقبت چگونه بود ؟ هرمزان گفت اى عمر ما و شما در عصر جاهليت بوديم . خداوند ما و شما ( اعراب ( را آزاد گذاشته بود . ما بر شما غلبه كرديم زيرا خداوند نه با ما و نه با شما بود . ( نيروى هر يك گروه را به خود واگذار نمود ) . چون روزگار دگرگون شد شما بر ما چيره شديد . عمر گفت\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nدر جاهليت شما متحد و ما پراكنده بوديم كه بر ما غالب شديد . سپس پرسيد :\r\nبراى خيانت و پيمان شكنى خود چه حجت و عذرى دارى كه پياپى عهد ما را مىشكنى ؟ هرمزان گفت : مىترسم مرا قبل از بيان حقيقت بكشى . عمر گفت : مترس . آنگاه هرمزان آب خواست . براى او يك ظرف آب آوردند . قدح آب بسيار زشت و درشت و ناپسند بود . هرمزان گفت : من اگر از تشنگى بميرم با اين قدح آب نخواهم نوشيد . رفتند و جام ديگرى كه مورد پسند او بود آوردند . او جام را در دست لرزان خود گرفت و در نوشيدن آن ترديد نمود ، بعد گفت : من مىترسم قبل از اينكه اين آب را بنوشم يا هنگام نوشيدن مرا بكشى ! عمر گفت : بر تو باكى نيست تا آن را بنوشى . هرمزان ظرف آب را برگردانيد و تهى كرد . عمر گفت : دوباره به او آب دهيد و مگذاريد رنج تشنگى با رنج مرگ بر او جمع شود . هرمزان گفت : من به آب نيازى نداشتم فقط خواستم از تو امان بگيرم . عمر گفت : من ترا مىكشم . هرمزان گفت : تو به من امان دادى .\r\nعمر گفت : دروغ مىگوئى . انس ( بن مالك كه از ياران پيغمبر بود ) گفت : اى امير المؤمنين راست مىگويد تو به او امان دادى . عمر گفت : واى بر تو اى انس من بقاتل مجزاة بن ثور و براء بن مالك ( دو يار پيغمبر ) امان مىدهم ؟ به خدا سوگند تو بايد براى من دليل به يارى كه مرا از اين تنگنا بيرون بيارد و گر نه ترا بكيفر مىرسانم . انس گفت : تو بهرمزان گفتى : باكى بر تو نيست تا به من خبر بدهى و باك نداشته باش تا آب را بنوشى ( و او ننوشيد ) آنانى كه كه در پيرامون عمر بودند مانند همين گفته را به او گفتند . عمر رو بهرمزان كرد و گفت تو مرا فريب دادى و خدعه نمودى ! به خدا سوگند من فريب ترا نخواهم خورد مگر اينكه مسلمان شوى او هم مسلمان شد . براى او دو هزار ( درهم ) ماهيانه معين كرد و در مدينه سكنى داد . مترجم ما بين او و هرمزان مغيره بن شعبه بود كه اندك اندك ترجمه\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىكرد تا آنكه مترجم حقيقى رسيد . عمر بنمايندگان گفت : شايد مسلمين اهل ذمه و جزيه‌پردازان را آزار مىدهند كه آنها بستوه آمده عهد را نقض مىكنند .\r\nنمايندگان گفتند : ما چيزى جز وفادارى و حفظ عهد نمىدانيم . عمر گفت : پس چگونه چنين پيمان شكنى پيش مىآيد ؟ هيچ كس نتوانست جواب كافى و شافى بدهد جز احنف بن قيس كه چنين گفت : اى امير المؤمنين . تو ما را از توسعه ملك نهى كردى و بما دستور دادى كه به آنچه فتح كرده‌ايم اكتفا كنيم . بدان كه پادشاه ايران هنوز زنده است . ايرانيان هم هميشه با ما در نبرد هستند زيرا پادشاه آنها هنوز ميان آنهاست . هرگز دو پادشاه هم با هم نمىسازند مگر اينكه يكى بر ديگرى غالب شود و او را از ميان بردارد . تو خود هم مىدانى و مىبينى كه ما هيچ يك از ممالك آنها را نگشوده‌ايم مگر پس از خيانت و تجاوز آنها . پادشاه آنها هم هميشه آنها را وادار مىكند كه پيمان شكن باشند . وضع نيز چنين خواهد كرد مگر اينكه بما اجازه بدهى كه ما پيش برويم و بر كشورگشائى و توسعه بيفزائيم آنگاه هم كشور آنها را خواهيم گرفت و هم پادشاه را از ميان برداريم با زوال ملك و رفتن پادشاه از بين آنها اميد آنها قطع خواهد شد و مسلما تن بتسليم خواهند داد . عمر گفت : به خدا تو به من راست گفتى . آنگاه به كار نمايندگان رسيدگى و آنها را روانه كرد . در همان هنگام هم نامه بعمر رسيد كه ايرانيان در نهاوند تجمع نموده‌اند .\r\nعمر اجازه داد كه اعراب پيش بروند و بر جهانگشائى خود بيفزايند . محمد بن جعفر بن ابى طالب هم در پيرامون شوشتر بشهادت رسيد بر حسب بعضى از روايات .\r\n( اربك ) بفتح همزه و سكون راء و ضم باء يك نقطه و در آخر آن كاف است .\r\nمحلى در اهواز .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nبيان فتح شوش\r\nگفته شده كه چون ابو سبره در پيرامون شوش لشكر زد . مسلمين گرداگرد شهر را گرفته محاصره نمودند . در شهر برادر هرمزان امير بود كه شهريار نام داشت . جنگ در اطراف شهر چند بار رخ داد و در تمام وقايع مردم شوش پيروز شده بمسلمين زيان مىرسانيدند . روزى كشيشان و روحانيون تارك الدنيا از فراز شهر سر در آورده فرياد زدند : اى گروه عرب ! بدانيد آنچه را كه ما از پيشوايان و بزرگان خود شنيده و ياد داريم اين است كه شهر شوش را فقط دجال مىتواند فتح كند اگر دجال با شما و ميان شما باشد مىتوانيد آن را بگشاييد . ابو موسى از شوش سوى بصره رهسپار شد كه مقترب بن ربيعه فرماندهى شوش را بجانشينى او گرفت با ايرانيان ( اعاجم تعبير شده ) در نهاوند جمع و آماده كارزار شدند .\r\nنعمان هم فرمانده سپاه كوفه بود كه باتفاق ابن سبره شهر شوش را محاصره كرده بود . زرهم جنديشابور ( گندىشاپور ) را محاصره كرده كه ناگاه نامه عمر رسيد كه نعمان سوى نهاوند شتاب كند و از پيرامون شوش بدان شهر لشكر بكشيد .\r\nنعمان هم قبل از عزيمت نبرد را با اهل شوش تجديد كرد كه مردم شهر جوشيدند و خروشيدند و مسلمين را سخت خشمگين نمودند صاف بن صياد در خيل مسلمين\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبا نعمان بود صاف بر در قلعه شهر حمله كرده در قبال دروازه پياده شد و با خشم در قلعه را بپاى خود لگد زد و گفت : اى در باز شو . از نيروى بخشم آميخته زنجيرها پاره شد و قفلها خرد و تباه و دروازه گشوده شد . مسلمين هم هجوم برده داخل شهر شدند . مشركين هم ناچار فرياد و استغاثه كرده صلح و تسليم را پيشنهاد نمودند مسلمين درخواست صلح را اجابت كردند . با اينكه شهر را با قوه و غلبه گشودند از تاراج چشم پوشانيدند ولى آنچه را كه با نيرو قبل از صلح گرفته بودند ميان خود تقسيم نمودند . پس از آن فتح مقترب سوى جنديسابور لشكر كشيد كه زر را يارى كند . او نزديك جنديسابور لشكر زد . در آن هنگام بابى سبره خبر دادند كه جسد دانيال ( پيغمبر يهود ) در آن شهر دفن شده . او گفت : من از كجا بدانم و يقين حاصل كنم كه چنين است ؟ با وجود اين ترديد قبر دانيال را به حال خود گذاشت .\r\nدانيال هم بعد از وقايع بخت النصر ( نبوكد نصر ) در فارس مىزيست . چون مرگ او فرا رسيد و كسى را در پيرامون خود نديد كه بدين و آئين خدا ايمان داشته كتاب خداوند ( مقدس ) را از اينكه بدست مردم بىدين افتد مصون و گرامى داشت . به فرزند خود گفت : برو كنار دريا ( مقصود رود كارون ) و اين كتاب را باب بينداز .\r\nفرزند او را دريغ آمد و كتاب را همراه خود برد و نهان كرد و برگشت . پدر از او پرسيد : هنگامى كه كتاب مقدس را در دريا انداختى چه حادثه رخ داد ؟ فرزند گفت : هيچ اتفاق نيفتاد . دانيال خشمناك شد و گفت : به خدا سوگند كه تو امر مرا اجرا نكردى . فرزند دوباره رفت و مانند سابق برگشت . دانيال پرسيد ؟\r\nتو هنگامى كه كتاب را در آب انداختى دريا چه كرد ؟ گفت : دريا طغيان كرد و كتاب را در آغوش گرفت . او سختتر از اول غضب كرد و گفت : تو امر مرا اجرا نكردى . فرزند سوى دريا رفت و كتاب را در آب انداخت ، دريا آغوش خود را گشود تا زمين پيدا شد ، زمين هم از زير دريا پديد آمد و مانند تنور منفجر گرديد\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nآنگاه كتاب را در دهان باز شده خود گرفت و به حال خود برگشت و آب هم كه كنار رفته بود باز بهم پيوست و زمين را پوشانيد . چون برگشت و خبر حادثه را داد دانيال گفت الان راست گفتى . ( افسانه ! ) دانيال هم در شوش وفات يافت . در آنجا ( هنگام فتح فتح مسلمين ) با جسد او استسقا ميكردند ( براى طلب باران ) . از عمر كسب تكليف كردند او دستور دفن دانيال را داد ( مثل اينكه تا آن زمان جسد مكشوف و نمايان بود و حال اينكه چنين نبود و قبر او معلوم و نمايان بود ) .\r\nدر واقعهء شوش چنين هم روايت شده است : يزدگرد پس از جنگ جلولاء باتفاق سپاه ( سردار ايرانى ) و هفتاد سالار ديگر از بزرگان و نامداران ايران باستخر رفت .\r\nيزدگرد سياه را بشوش و هرمزان را بشوشتر فرستاد . سياه در محل كلتانيه اقامت نمود چون مردم استخر بر پايان جنگ جلولاء آگاه شدند و يزدگرد را هم ميان خود ديدند ( از بيم تباهى ) پيشنهاد صلح و تسليم را بابى موسى دادند . ( كه يزدگرد گريخته و به آنها پناه برده بود ) . ابو موسى هم آنها را محاصره كرده بود . پس از تسليم آنها ابو موسى شوشتر را قصد كرد .\r\nسياه هم ميان رامهرمز و شوشتر لشكر زده بود . سياه سران سپاه را نزد خود خواند و پس از كنگاش و گفتگو چنين بيان كرد : شما همه دانستيد كه ما چگونه اين قوم سرسخت ( عرب ) را خوار و بد زيست و سخت گذران و بد خوراك و بالاخره تيره بخت مىدانستيم با همين حال آنها بر ممالك ايران غالب و فاتح شده‌اند و من يقين دارم ( پيش‌بينى مىكنم ) كه چهارپايان آنها در بارگاه استخر بسته و آنها جاى شهان و بزرگان ايران را مسكن خود خواهند نمود و اسبهاى آنها بدرختهاى باغ استخر بسته خواهد شد . شما همه ديديد كه آنها چگونه پيروز و كشورگشا شده اند و با هر سپاهى كه روبرو مىشوند آن را مىشكنند و تباه و پراكنده مىكنند . هيچ قلعه و شهر بندى هم در قبال حملات دژگشاى آنها پايدار و استوار نمىماند . با اين\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nوصف شما در عاقبت كار خود بايد بينديشيد و چارهء براى خود در نظر بگيريد ( كه من تسلط و غلبه آنها را مسلم مىدانم ) بزرگان سپاه ايران ( هفتاد تن ) گفتند هر چه تو صلاح مىدانى ما آن را در نظر ميگيريم و به كار مىبنديم . سياه گفت : صلاح شما در اين است كه با آنها صلح كرده دين آنها را قبول نمائيد ( و با آنها يكسان شويد ) بزرگان سپاه ده تن برياست شيرويه برگزيده كه بنمايندگى آنها نزد ابو موسى رفته اعلان تسليم و مسالمت را بنمايند .\r\nابو موسى آنها را پذيرفت و شرط كرد كه هرگز با عرب نستيزند بلكه بالعكس با ايرانيان ديگر دوش بدوش عرب نبرد كنند اگر هم خود عرب با آنها جنگ نمايند از مقابله خوددارى كنند ( تا مسالمت پيش آيد ) . آنگاه بعد از تسليم آزاد باشند و در هر نقطه و محلى كه اختيار كنند آزادانه زيست نمايند . آنها در سپاه اسلام داراى مراتب شرف و بلندترين رتبه و فزونترين عطا ( حقوق ) خواهند بود و چنانچه مسلمان شوند شخص عمر اين عهد را امضاء و اجرا خواهد كرد . عمر هم هر چه به آنها داده شده تصويب نمود . آنها هم همه مسلمان شده و در محاصره شوشتر شركت كردند .\r\nآنگاه سپاه ( كه سپهسالار سپاه بود ) خود شخصا لباس خويش را كه رخت ايرانى بود پوشيد و پيكر خود را به خون آغشته كرد و نزديك حصار شهر افتاد ( حيله به كار برد ) . مردم شهر پنداشتند كه او يكى از خود آنهاست مجروح شده و افتاده است . ناگزير براى نجات و حمل او دروازه شهر را گشودند و خواستند او را حمل كنند كه ناگاه از جاى خود جست و شمشير كشيد و با آنها جنگ كرد و داخل شهر گرديد و دروازه شهر را با شمشير گرفت . آنها هم از او گريخته دروازه را بدون مدافع گذاشتند . مسلمين را بدان شهر داخل نمود . گفته شده اين واقعه ( حيله سياه ) در فتح شوشتر رخ داده .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nبيان صلح مردم جنديسابور\r\nدر همان سال مسلمين ( پس از فتح شوش ) سوى جنديسابور ( گندىشاپور ) لشكر كشيدند . در آن هنگام زر بن عبد اللّه در پيرامون آن شهر لشكر زده سرگرم محاصرهء آن بود . ( كه مدد مسلمين رسيد ) . جنگ در جريان بود كه ناگاه تيرى از محصورين ميان مسلمين افتاد كه امان خواسته بودند ، تا تير را برداشتند و نوشتهء آن را خواندند دروازه‌هاى شهر به روى آنها گشوده شد . بازارهاى شهر هم باز شده و مردم با يك وضع عادى بدون بيم مشغول كارهاى خود شدند . مسلمين علت آرامش را پرسيدند آنها گفتند : شما در قبال درخواست ما تيرى با نوشته امان انداخته بوديد ما نيز تسليم شده پرداخت جزيه را بر ذمه خود نهاديم . مسلمين گفتند : ما چنين تيرى رها نكرده و چنين كارى نكرده‌ايم . مردم شهر گفتند : ما دروغ نمىگوئيم . مسلمين بكنجكاوى و جستجوى علت و سبب پرداختند . معلوم شد . غلامى كه اصل او از مردم جنديسابور بود خودسرانه ( براى حفظ نفوس قوم خود ) چنين تيرى انداخته بود .\r\nنام او مكثف و او بنده و مملوك بود .\r\nمسلمين گفتند : ما بنده را از آزاده نمىشناسيم و مسلمين يكسانند ( هر مسلمانى مىتواند نسبت به تمام مسلمين تعهد كند و عهد فرد مانند عهد جماعت و بنده و امير يكسانند ) مردم شهر گفتند : اگر بخواهيد عهد شكنى كنيد و امان را بشكنيد مختار هستيد .\r\nمسلمين هم بعمر نوشته از او چاره آن كار را خواستند . عمر عهد فردى آن بنده را تصويب و اجازهء قبول داد مسلمين هم از پيرامون شهر برخاستند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nبيان لشكر كشى مسلمين بكرمان\r\nگفته شده اين كار ( لشكر كشى ) در سنه هفده رخ داد كه عمر بمسلمين اجازه توسعهء كشورگشائى داده كه او بعقيده و پيشنهاد احنف بن قيس عمل كرده و فضل و خرد و تدبير او را شناخت و تصديق نمود . ابو موسى را فرمان داد كه از بصره تا مرز ديگر لشكر بكشد و در نقطه مرزى بماند تا فرمان ديگر برسد . چند پرچم براى چند امير برافراشت . سهيل بن عدى را با درفش خراسان سوى احنف بن قيس فرستاد كه احنف صاحب لواء خراسان ( امير فتح خراسان ) باشد . پرچم اردشير خره و سابور ( شاپور ) براى مجاشع بن مسعود سلمى و درفش استخر را براى عثمان بن ابى العاص ثقفى فرستاد . پرچم فسا و دارابجرد را بساريه بن زنيم كنانى و درفش كرمان را بسهيل بن عدى و لواء سيستان را بعاصم بن عمرو كه از ياران بود .\r\nو علم مكران را به حكم بن عمير تغلبى اختصاص داد . ( هر يكى را فرمانده لشكرى نمود كه بنام محل تشكيل و روانه شده و پرچم علامت فرماندهى بود ) آنها همه آماده شدند ولى لشكر كشى آنها تا سنه هيجده كشيد و در آغاز سنه هيجده روانه شدند ، عمر مددى از اهل كوفه براى آنها فرستاد . عبد اللّه بن عتبان را به يارى سهيل بن عدى و علقمة بن نضر همچنين عبد اللّه بن ابى عقيل و ربعى بن عامر و ابن ام غزال\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n( با عده خود ) بمدد احنف فرستاد . عبد اللّه بن عمير اشجعى را به يارى عاصم بن عمرو فرستاد . حكم بن عمير را با شهاب بن مخارق مدد داد . آنها همه با لشكر و عده خود به يارى امراء مزبور رهسپار شدند . گفته شده : اين وقايع در سنه بيست و يك يا بيست و دو رخ داده كه ما شرح كشورگشائى آنها را در همان سال ( 21 و 22 ) بيان خواهيم كرد بخواست خداوند بزرگ .\r\nامير مكه در آن سال عتاب بن اسيد بود بگفته بعضى از مورخين . والى يمن هم يعلى بن منيه و حاكم يمامه و دريا عثمان بن ابى العاص و فرماندار عمان حذيفه بن محصن و در شام همان امراء پيشين بودند كه نام آنها پيش از اين برده شد . امير كوفه و پيرامون آن سعد بن ابى وقاص و قاضى آن هم ابو قره بود . امير بصره و اطراف آن ابو موسى و قاضى آن ابو مريم حنفى ( از بنى حنيفه ) بودند . پيش از اين نام امراء جزيره و موصل هم ذكر شده بود ( حاجت بتكرار نيست ) همانند كه بودند .\r\nدر آن سال امير حاج شخص عمر بن الخطاب بود .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nسنهء هيجده ( هجرى )\r\n\r\nبيان قحط و سال رماده\r\nدر سال هيجده مردم دچار قحط شديد و مجاعه و خشك سالى و بلا شده بودند كه آن سال را سال رماده ناميدند زيرا باد و طوفان خاكى را برانگيخت و بر سر جاندار و كشت بيخت كه آن خاك مانند خاكستر بود بدين سبب سال رماده معروف شد . قحط و گرسنگى چنان شدت يافت كه وحوش صحرا بمردم پناه مىبردند وضع به حدى بود كه اگر انسان براى قوت خود گوسفند مىكشت بسبب لاغرى و فساد آن قادر بر خوردن گوشت فاسد آن گوسفند نمىبود : در همان سال هم طاعون عمواس رخ داد .\r\nدر همان سال نامه از ابو عبيده رسيد كه جمعى از مسلمين شراب يافته آن را نوشيدند ضرار و ابو جندل از آنها تحقيق كرديم آنها باده‌گسارى خود را به نحوى ديگر تعبير و تفسير نمودند و گفتند : بما اختيار داده شده و ما چنين اختيار نموديم كه دستور قرآن چنين است ،  « فَهَلْ أَنْتُمْ مُنْتَهُونَ »  آيا به اين كار پايان مىدهيد ؟ ديگر دستور بنحو ديگرى نيامده كه چه بايد كرد ( چه كيفرى بايد به كار برده شود و ما هم بباده‌نوشى خود پايان مىدهيم ) . عمر پاسخ داد . معنى آن آيه پايان دادن به كار شراب\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاست و آنها هم گفته‌اند كه ما پايان داده‌ايم ولى تو ( امير آنها ) آنها را ميان مردم و در ملا عام احضار كن و بپرس ، آيا باده حلال است يا حرام ؟ اگر بگويند ، حرام است هر يكى را هشتاد تازيانه بزن . او هم آنها را احضار كرد و حد زد و آنها از عمل و عناد خود پشيمان شدند سپس گفت ، اى اهل شام ( عرب ساكن شام ) براى شما يك پيش آمد ( بدى ) رخ مىدهد . ( بسبب جسارت در باده‌گسارى ) . پس سال رماده واقع شد . ( مدعى شده كه بسبب گناه مردم آن سال بعنوان كيفر رخ داده ) . عمر سوگند ياد كرد كه هرگز گوشت و لبنيات و روغن نخورد تا مردم از گرسنگى نجات يافته رمقى پيدا كنند . در بازار يك خيك روغن و ظرف چوبين پر از شير ( يا ماست ) در معرض فروش گذاشته شد . غلام عمر آنها را با چهل درهم خريد و نزد عمر برد و گفت ، اى امير المؤمنين خداوند سوگند ترا قبول و اجر ترا چند برابر كرد كه امروز در بازار شير و روغن پديد آمد و من ظرف شير و خيك روغن را با چهل درهم خريده‌ام . عمر گفت ، گران خريدى . پس هر دو را به فقراء بده كه من دوست ندارم در زندگانى اسراف كرده باشم .\r\nعمر گفت : من چگونه به كار رعيت اهتمام كنم اگر شريك مصيبت و بلاى آنها نباشم .\r\nعمر به تمام شهرها نوشت و از مردم مساعدت خواست كه اهل مدينه را از گرسنگى و بلا نجات دهند . نخستين كسى كه با اعانه و مساعدت وارد شد ابو عبيده بن جراح بود كه چهار صد بار طعام آورده بود . عمر دستور داد كه خود آنها را ميان مردم تقسيم كند كه در پيرامون مدينه زيست مىنمودند او هم خواربار را توزيع و تقسيم كرد .\r\nچون كار تقسيم را پايان داد عمر به او چهار هزار درهم انعام داد . او گفت ، اى امير - المؤمنين نيازى به اين مبلغ ندارم . من در كار خود خواستم نزد خداوند و دستگاه او تقرب جويم . تو دنيا را در كار آخرت من دخيل مفرما . عمر گفت ، آن را بگير و باكى\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبر تو نيست زيرا تو نخواستى و من به تو داده‌ام . از عمر اصرار و از ابو عبيده ابا و انكار و بالاخره اين كار تكرار شد تا ابو عبيده پذيرفت و به محل امارت خود برگشت .\r\nمردم شهرهاى ديگر هم پياپى مساعدت كردند و اهل حجاز بىنياز شدند .\r\nعمرو بن عاص هم كارهاى درياى قلزم را مرتب و منظم كرد و از طريق دريا براى مدينه خواربار فرستاد . نرخ طعام در مدينه تنزل كرده با قيمت مصر يكسان گرديد .\r\nاهل مدينه هم بعد از آن سال بمانند آن دچار نشدند تا آنكه راه دريا در فتنه قتل عثمان بر آنها بسته شد كه دست آنها از همه چيز كوتاه و خود هم خوار و زبون شدند .\r\nدر سال رماده عمر دچار يك نحو سختى شده بود انگار در تنگناى سخت درمانده و راه مدد شهرستانها براى او بسته شده بود . يك خانواده از قبيله مزينه به خداوند خانه خود كه بلال بن حارث بود گفتند : ما از گرسنگى هلاك شديم ، خوب است گوسفندى بكشى كه خوراك ما باشد . او گفت در گله چيزى در خور قوت باشد يافت نمىشود آنها اصرار كردند او ميشى كشت و پوست آن را كند استخوان سرخ آن را ديد فرياد زد : « يا محمداه » پيغمبر را در خواب ديد به او فرمود : مژده كه براى عمر خواربار رسيده است .\r\nتو نزد او برو و از طرف من درود بفرست و بگو : من ترا توليت اين امور را داده‌ام . تو هم عهدپرست و وفادار و استوار و پايدار هستى . كيسه كيسه ( را بده - پول بده ) او هم رفت و بر در خانه عمر ايستاد و از غلام او اجازه ورود و ملاقات خواست و گفت براى پيغمبر پيغمبر خدا ( رسول رسول اللّه كه خود را نماينده پيغمبر خواند ) اجازه ملاقات بگير .\r\nعمر ترسيد و پرسيد آيا او يك نحو ديوانگى دارد ؟ گفت : نه . گفت او را\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nنزد من احضار كن . او داخل شد و جريان را شرح داد .\r\nعمر از خانه برون رفت و بر منبر فراز گشت و مردم را از هر سو دعوت نموده گفت من شما را سوگند مىدهم آيا شما در من چيزى احساس كرده‌ايد كه آن را زشت بدانيد و از آن ملول شويد ؟ همه گفتند به خدا نه . اين پرسش براى چيست عمر خبر خواب آن مرد را به آنها داد آنها حدس زدند كه پيغمبر امر كرده كه استسقا نمايند ( دعا براى نزول باران ) ولى عمر متوجه نشد . آنها گفتند پيغمبر ديد كه تو در امر استسقا و طلب باران تسامح كردى . هان بطلب بشتاب . عمر دستور داد كه منادى مردم را براى استسقا دعوت كند . او خود پياده رفت و عباس ( عم پيغمبر ) هم با او همراه بود .\r\nعمر باختصار خطبه خواند سپس نماز بجا آورد و بعد بر زانوى خود خم شد و گفت خداوندا باران ما از يارى باز مانده‌اند .\r\nنيروى ما هم از كار ما درمانده . ما خود از نگهدارى خود عاجز شده‌ايم لا حول و لا قوة الا بك . هيچ نيروئى جز در تو و از تو نيست . خداوندا باران را نازل و ما را سيراب كن كه بندگان را زنده و بلاد را خرم و آباد كنى . سپس دست عباس بن عبد المطلب عم پيغمبر را گرفت در حالى كه اشك عباس بر محاسن ( ريش ) او جارى مىشد آنگاه گفت خداوندا ما بواسطه عم رسول تو نزد تو تقرب مىجوئيم .\r\nهمچنين پدران و اجداد پيغمبر و بزرگترين رجال ( دين ) زيرا تو ( اى خداوند ) حقگو و حقگزار هستى . كه چنين فرمودى  « وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ »  ديوار ملك دو كودك يتيم در آن شهر بود ( آيه قرآن ) تو خود آن دو كودك يتيم را حفظ نمودى آن هم براى صلاح پدران\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nآنها ( مصلحت آنها ) خداوندا عم پيغمبر خود را كه شفيع ماست حفظ كن ( آبروى او را نگهدار كه براى استسقا آمده است ) ما او را نزد تو آورده‌ايم كه شفاعت ما را بكند . ما از گناههاى خود استغفار مىكنيم . سپس رو بمردم برد و گفت : همه استغفار كنيد كه خداوند بخشنده است . عباس هم پير شده بود . هر دو چشم او اشك مىريخت . ريش او هم بر سينه مىجنبيد او هم گفت : خداوندا تو شبان ما هستى . گله را گمراه و بى حامى و نگهبان مگذار . شكسته و خسته را هم بىيار مگذار كه در گمراهى بماند و حال اينكه كودكان استغاثه و پيران توسل مىنمايند اين شكايت از همه بلند آواز شده و حال اينكه تو راز نهانى را و از راز نهانتر ميدانى خداوندا آنها را با رحمت خود توانگر و بىنياز فرما تا نااميد و هلاك نشوند زيرا هيچ كس جز كافرين نااميد نمىشود . در آن هنگام خيالى از ابر نمايان شد مردم به يكديگر گفتند : نگاه كنيد ، نگاه كنيد . پس از آن ابر بلند شد و بادى وزيد و آن را سوق داد كه ناگاه باريد . به خدا سوگند آنها از آن محل نرفتند تا اينكه به ديوار و سقف پناه بردند كه باران آنها را تر نكند رخت خود را هم بر سر كشيدند و دويدند . مردم بر عباس گرد آمده دست به لباس او كشيده تبرك مىكردند و ميگفتند :\r\nخوشا به حال تو اى ساقى حرمين ( در جاهليت عهده‌دار سقايت كه آب دادن بحجاج بود ) فضل بن عباس بن عتبة بن ابى لهب ( عم سيه كار پيغمبر ) اين شعر را سرود :\r\n بعمى سقى اللّه الحجاز و اهله * عشية يستسقى بشيبته عمر\r\nتوجه بالعباس فى الجدب راغباً * اليه فما ان رام حتى اتى المطر\r\nو منا رسول اللّه فينا تراثه * فهل فوق هذا للمفاخر مفتخر \r\n( ما در شعر و روايت آن حادثه يا افسانه شك داريم و ممكن است شعر از مجعولات زمان بنى العباس باشد كه مردم بمدح و ثناى آنها و ايجاد يك نحو مكرمت براى پدر آنها تقرب مىكردند . م ) معنى اين سه بيت اين است : با آبروى عم من\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخداوند حجاز و مردم آن را سيراب كرد و آن هنگامى بود كه شبانه عمر ريش سفيد عباس را مايه شفاعت و طلب باران نمود . عمر هنگام خشك سالى و قحط با عباس روانه شد كه به او اعتماد و رغبت داشت . او از مكان خود نرفت تا آنكه باران نازل شد . پيغمبر از ماست ( خاندان ابو لهب كه دشمن آن حضرت بودند ) . ميراث او ( حضرت ) براى ماست ( دختر پيغمبر و آل على اولى بودند ) آيا بالاتر از اين مباهات افتخار ديگرى يافت مىشود ؟\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nبيان طاعون عمواس\r\nدر همان سال طاعون عمواس ( محلى در فلسطين ) واقع شد . ابو عبيده كه امير سپاه شام بود با همان مرض درگذشت . همچنين معاذ بن جبل و يزيد بن ابى سفيان و حارث بن هشام و سهيل بن عمرو و عتبة بن سهيل و عامر بن غيلان ثقفى كه در زمان حيات پدر هلاك شد . مردم هم با طاعون دچار فنا و هلاك شدند .\r\nطارق بن شهاب گويد : ما در كوفه نزد ابو موسى در خانه خود او رفتيم كه سخنى از طاعون رانده شد . چون نشستيم و مستقر شديم گفت : باكى از آن نداشته باشيد و مينديشيد كه اكنون در همين خانه يكى از اهل خانه بدان دچار شده است .\r\nشما نبايد از اين ديه ( قريه تعبير شده كه مقصود كوفه است ) خارج و پراكنده شويد كه جاى خرم و بهتر از اين اختيار كنيد . همين جا بمانيد تا خداوند خطر را زايل كند . من هم ناگزير بشما خبر وحشت آور مىدهم كه همواره بر حذر باشيد .\r\nگمان مبريد هر كه از اين شهر دور شود از مرگ رها شود و تصور كند كه هر كه بماند دچار گردد كه اگر خود بدر آيد گمان كند كه نجات يافته اگر شخص مسلمان چنين گمانى را نبرد مىتواند آزادانه شهر را بدرود گويد و دور شود . من با ابو عبيده در سال طاعون در شام بودم . چون مرض و درد\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nفزونى و شدت يافت و عمر بر تباهى آن آگاه شد بابى عبيده نوشت :\r\nدرود بر تو اما بعد انديشهء براى من پديد آمده كه ناگزير درباره آن بانو از نزديك مشورت كنم . چون نامه من بدست تو افتد آن را هنوز بر زمين نگذاشته برخيز و نزد من بيا و شتاب كن كه شفاها با تو گفتگو كنم . ابو عبيده دانست مقصود عمر از دعوت و شتاب خروج او از محيط مرض و طاعون است .\r\nبه او چنين پاسخ داد : اى امير المؤمنين ! من مقصود ترا از اين دعوت دريافتم من ميان سپاه اسلام زيست مىكنم چگونه جان خود را نسبت بجان آنها گرامى بدارم ؟ من در وجود خود احساس ميل نمىكنم كه از مسلمين دور باشم . من همينجا مىمانم تا خداوند چه خواهد و قضا و قدر چه راند . مرا از اين دعوت معاف بدار .\r\nببخش . چون عمر پاسخ او را خواند گريست . مردم از او پرسيدند : اى امير المؤمنين آيا خبر مرگ ابو عبيده رسيده ؟ گفت : نه ولى انگار چنين خبرى رسيده عمر دوباره به او نوشت كه سپاه اسلام را از آن سرزمين كوچ بده ابو عبيده ابو موسى را ( كه خود راوى اين داستان بود ) دعوت نمود و گفت :\r\nبرو و يك جاى خوب براى لشگر انتخاب كن . گفت ( ابو موسى ) من به خانه خود رفتم كه آماده سفر و جستجوى محل خرم باشم كه ديدم همسرم دچار شده نزد ابو عبيده برگشتم و گفتم به خدا در خانواده من پيش آمد بدى رخ داده . پرسيد شايد زن تو دچار شده ؟ گفتم بلى ، او دستور داد كه شتر خود را آماده كنند و خود ( عوض من ) راه را گرفت . همين كه پا برداشت كه سوار شود دچار طاعون گرديد . گفت به خدا منهم مبتلا شدم . با همان حال راه را پيمود تا به محل جابيه رسيد در آنجا برخاست و بمردم خطاب كرده گفت اى مردم ! اين مرض و درد رحمت خداوند است زيرا پيغمبر پرهيزگاران قوم را نزد خود دعوت كرده كه بميرند و به او ملحق شوند . ابو عبيده ( خويش را گويد ) از خداوند مسئلت نمود كه بهره از اين رحمت به او برسد ( كه نزد\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nپيغمبر برود ) . او دچار طاعون شد و مرد ، معاذ بن جبل را بفرماندهى و جانشينى خود برگزيد . او برخاست و گفت پيغمبر شما اين دعوت را نموده كه شما را نزد خود ببرد معاذ ( خود را گويد ) از خداوند ميخواهد كه خود هم از اين رحمت نصيبى ببرد و خاندان معاذ هم مشمول همين رحمت بشوند ناگاه فرزند او عبد الرحمن دچار شد و مرد . پس از آن برخاست و براى خود و او هم طلب رحمت نمود كه دست او به مرض مبتلا شد . او دست خود را مىبوسيد ( گويا در اصل اشتباه شده كه كلمه يقبلها بجاى يقلبها آمده و بايد نوشت دست دردناك خود را زير و رو مىكرد و مىديد . م ) و ميگفت : هيچ چيز را بيش از اين دوست ندارم كه من خود از اين دنيا همين يك بهره برده باشم . او هم مرد و عمرو بن عاص بجانشينى او برگزيده شد . او برخاست و چنين گفت . اين مرض و درد اگر پيش آيد مانند آتش‌سوزى همه را فرا ميگيرد .\r\nبهتر اين است كه شما بكوهستان پناه ببريد . ابو وائله هذلى ( معروف است ) گفت : ( بعمرو بن عاص ) تو دروغ ميگوئى . به خدا سوگند تو با پيغمبر صحبت و يارى داشتى و حال اينكه تو حتى از خر من نادانتر بوده و هستى . عمرو بن عاص به او گفت من هرگز به تو پاسخ نمىدهم . ولى به خدا قسم ما هرگز در اينجا با بودن اين مرض اقامت نخواهيم كرد آنگاه مردم را بكوهستان كوچ داد . خداوند هم طاعون را از آنها ( مسلمين ) دفع كرد عمر هم كار كوچ دادن را بد ندانست . گفته شده عمر بشام سفر كرد چون به محل سرغ ( مرز حجاز ) رسيد سران سپاه باتفاق ابو عبيده بن جراح باستقبال او رفتند و نزول وباء را ( طاعون ) اطلاع دادند كه بسيار سخت بود مهاجرين و انصار هم با عمر بودند كه تو براى رضاى خدا از وطن خود آمدى ، وقوع طاعون نبايد ترا از ادامه سفر باز دارد . جمعى هم گفتند اين مرض بلا و فنا را همراه دارد ما صلاح نمىدانيم كه تو پيش به روى او به آنها گفت برخيزيد و برويد و مرا تنها\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبگذاريد بعد از آنها فقط مهاجرين قريش را خواست كه بعد از فتح مكه مهاجرت كرده بودند ( باجبار مسلمان شده بودند ) آنها را احضار و با آنها مشورت كرد . آنها گفتند :\r\nبرگرد ( و از ادامه سفر دچار شدن به مرض بپرهيز ) آنها همه در عقيده خود مطلق بودند .\r\nعمر عقيده آنها را پسنديد و فورا بمنادى گفت جار بكشد كه ما فردا صبح سوار مركب شده به وطن خود برمىگرديم . ابو عبيده گفت : آيا از قضا و قدر خداوند مىگريزى گفت :\r\nآرى ما از قضا و قدر خداوند مىگريزيم و به قضا و قدر خداوند پناه مىبريم . آيا اگر تو داراى يك قطار شتر باشى و آنها به دو صحرا سوق داده شوند يكى از آن دو صحرا خرم و ديگرى خشك و بىگياه باشد آيا تو آن دشت خرم را بر وادى خشك ترجيح نمىدهى و آيا اگر آنها را بصحراى خشك برانى خواهى گفت قضا و قدر خداوند آنها را دچار كرده است ؟ عبد الرحمن بن عوف شنيد و گفت .\r\nپيغمبر فرمود اگر شنيديد كه مرض و با در يك سرزمين نازل شده هرگز آن زمين را قصد مكنيد و اگر اين مرض در شهرى يا محلى كه شما در آن اقامت داريد واقع شد شما آن شهر را ترك مكنيد . عمر مردم را بمدينه برگردانيد .\r\nاين روايت اصح روايات است زيرا بخارى ( صاحب كتاب صحيح ) و مسلم ( صاحب صحيح ديگر ) هر دو اين روايت را صحيح دانسته و در كتاب خود ثبت و تدوين نموده‌اند . ( در حاشيه اشاره شده كه طبرى اين خبر و داستان را در تاريخ خود روانتر و رساتر آورده است ) ابو موسى هم در آن سال در بصره بوده نه در شام ولى راوى اين خبر نام او را آورده است . ( مؤلف گويد ) ما نيز عين روايت را نقل كرديم كه بدان داستان اشاره كرده باشيم .\r\n( عمواس ) بفتح عين بىنقطه و واو كه پس از الف سين بىنقطه باشد .\r\n( سرغ ) بفتح سين بىنقطه و سكون رام بىنقطه و در آخر آن غين نقطه دار است . معنى روايت قول پيغمبر هم اين است كه هنگام فرود آمدن جبرئيل چنين\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nگفت : مرگ امت تو ( حضرت پيغمبر ) و فناى آنها با طعن است ( از طاعون ) پيغمبر پرسيد آيا با طاعون ؟ ( روايت ناقص و مبهم است ) .\r\nچون يزيد بن ابى سفيان هلاك شد عمر معاويه بن ابى سفيان برادر او را بامارت دمشق برگزيد كه باج و خراج هم به عهده او باشد . شرحبيل بن حسنه را هم امير لشگر اردن نمود و استيفا را هم به عهده او گذاشت .\r\nمردم در آن مرض دچار تلفات بىمانند شده بودند كه هرگز مانند آن نديده بودند . دشمن هم چون ديد مسلمين مدتى ساكت و سست شده‌اند به آنها طمع كرد . در بصره هم مردم بمانند آن طاعون دچار شده بودند . عده كسانى كه در آن طاعون ( طاعون عمواس ) هلاك شدند بيست و پنج هزار بودند . ( ابو هذيل كه عمرو را تكذيب كرد خود ده فرزند را از دست داد . قصيده بىمانند هم در رثاء آنها گفت كه در عالم ادب مشهور است . )\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nبيان ورود عمر بشام پس از وقوع طاعون\r\nچون مردم بسبب وقوع طاعون هلاك شدند . سران سپاه دربارهء ارث مردگان از عمر كسب تكليف نمودند كه اموال درگذشتگان نزد آنها مانده بود . عمر هم مردم را جمع و احضار و با آنها مشورت نمود و گفت : من در نظر دارم كه خود مسلمين را در شهرهاى خود بازديد كنم تا در كار بازماندگان نظر و رسيدگى كنم .\r\nشما عقيدهء خود را در اين خصوص بگوييد . ميان مردم كه جمع شده بودند كعب - الاحبار ( جمع خبر كه دانشمند باشد و بمعنى دانشمندان كه آخر و دنباله آنها باشد و بعضى بغلط كعب الاخبار كه جمع خبر است ميخوانند - م ) در ميان مجتمعين بود گفت : چنين مكن و بدان كه شر و بدى ده قسمت شده كه نه قسمت آن در مشرق است و يك از ده قسمت در مغرب مىباشد . خير و نيكى نيز ده قسمت است كه نه قسمت آن در مغرب است و يك قسمت آن در مشرق مىباشد . در آنجا ( مشرق ) شاخ شيطان و هر درد بىدرمان است . على گفت : اى امير المؤمنين كوفه يك محل شايسته مهاجرت است كه بعد از مهاجرت اولى ( در زمان پيغمبر ) لايق مهاجرت دوم است . آنجا گنبد اسلام است روزگارى خواهد آمد كه يك مسلمان بدون اشتياق براى كوفه نخواهد ماند مردم آن قوم لوط با سنگ و اجران پيروز و رستگار خواهند شد ( مقدس خواهد بود ) . عمر گفت ميراث مردگان عمواس از بين مىرود . من اول بشام مىروم و\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nارث را ببازماندگان مىدهم و تقسيم مىكنم و هر چه در دل دارم آشكار مىسازم و بر مىگردم كه در همه جا بروم و سياحت و بازديد كنم و عقيده خود را بگويم آنگاه از مدينه رفت و على بن ابى طالب را بحكومت شهر مدينه و جانشينى خود معين نمود .\r\nاو از طريق ايله رهسپار شد . چون بايله نزديك شد بر شتر خود سوار گرديد . پالان شتر هم يك پوستين وارونه بود . مركب خود را هم بغلام خويش داد كه او سوار شود ( چهارپاى ديگر ) چون مردم باستقبال او شتاب كردند پرسيدند . پس امير المؤمنين كجاست ( او را بسبب فروتنى و سوار شتر شدن نشناختند ) ( و بعضى هم ادعا مىكنند كه غلام را بجاى او پنداشتند زيرا مركب غلام بهتر بود جمعى هم معتقد بوده كه نوبت سوارى غلام رسيده كه عمر مهار شتر را گرفته و بجاى غلام شتر سوار را كه غلام بود هدايت مىكرد م ) چون مردم از خود عمر پرسيدند پس امير المؤمنين كو ؟ به آنها پاسخ داد : روبروى شماست كه خود را مىگفت ! او با يله رسيد و در آنجا منزل گزيد .\r\nبمستقبلين گفته شد كه امير المؤمنين وارد شد و مستقر گرديد . آنها كه او را نشناخته بودند از آن راه برگشته بديدارش شتاب كردند . عمر جامه خود را باسقف ( كشيش بزرگ ) داد و او از گرفتن جامه خوددارى كرد . چون بشام رسيد . حقوق و اموال را تقسيم و اماكن زمستان و تابستان ( قشلاق و ييلاق ) را معين و مرزها را محكم و پاسگاهها را منظم و خود در تمام آن جاها گردش نمود عبد اللّه بن قيس را فرماندار كنار دريا و آباديهاى مختلف آنجا و معاويه را بجاى شرحبيل بن حسنه منصوب نمود و چون شرحبيل را عزل كرد خود برخاست و از مردم عذر خواست و از خشم خود نسبت به او كاست و گفت :\r\nمن براى او قائل بجرم و گناه نمىباشم كه او را بسبب لغزش معزول كرده باشم ولى ميل دارم مردى نيرومندتر از او را به كار بگمارم ( كه معاويه باشد ) . عمرو بن عتبه را هم بحكومت متفرقه گماشت . اموال موروثه مردگان طاعون را هم بوراث داد كه بعضى وارث وارثين بودند ( دو نسل هلاك شده بودند ) مثلا حارث بن هشام با هفتاد تن از افراد\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nخانواده خود بشام رفته بود كه فقط چهار تن از آنها زنده ماندند . عمر هم در ماه ذى القعده بمدينه برگشت .\r\nهنگامى كه در شام بود وقت نماز رسيد . مردم به او گفتند : بهتر اين است كه بلال را امر كنى كه اذان بگويد : او بلال را خواند و گفت : اذان بگو . چون او از او باذان بلند شد هر كه شنيد گريست اعم از كسانى كه در زمان پيغمبر اذان بلال را شنيده بودند .\r\nو آنانى كه آن زمان را ادراك نكرده بودند . همه گريستند ( پيغمبر را به ياد آوردند كه بلال مؤذن آن حضرت بود ) همه ريشها را با اشكها تر كردند و عمر از آنها بيشتر و سختتر گريست زيرا پيغمبر را بخاطر آورد .\r\nواقدى ( مورخ ) گويد : رها و حران و رقه ( سه شهر ) در همان سال بدست عياض بن غنم گشوده شد . و باز در همان سال « عين الورده » گشوده شد كه آن سرچشمه باشد كه بدست عمير بن سعد گرفته شد كه شرح آن گذشت . در همان سال در ماه ذى الحجه عمر مقام را از كعبه جدا نمود كه به خانه خدا پيوسته و ملصق بود . در همان سال هم عمر شريح بن حارث كندى را قاضى كوفه نمود ( كه تا واقعه كربلا زنده مانده بود و با گواهى خود ابن زياد را يارى كرد كه بد نام شد و شهرت او در داورى بد تا ابد ماند ) . والى بصره هم در آن سال كعب بن سور ازدى بود . امراء و حكام و فرماندهان سال قبل هم در آن سال به حال خود مانده بودند . عمر بن الخطاب هم امير حاج بود .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nسال نوزده\r\nبعضى ( از مورخين ) گفته‌اند كه فتح جلولاء و مدائن در همان سال رخ داد .\r\nهمچنين جزيره كه شرح همه آنها گذشت كه چگونه مورد اختلاف بود . گفته شده :\r\nدر همان سال فتح قيساريه بدست معاويه انجام گرفت و باز گفته شده كه در سنه بيست بود و شرح آن هم در اوضاع و احوال سنه شانزده گذشت . در همان سال كوه « حره ليلى » كه نزديك مدينه است آتشفشانى كرد عمر هم براى دفع خطر دستور صدقه دادن را صادر كرد . مردم تصدق كردند و از شر و خطر رستند و آتش خاموش گرديد در همين سال عمر امير الحاج بود . عمال و حكام او در آن سال همان رجال قبل بودند . در همان سال صفوان بن معطل سلمى كشته شد . گفته شده او كشته نشد بلكه در خلافت معاويه درگذشت . در همان سال ابى بن كعب درگذشت . گفته شده در سال بيست يا بيست و دو مرد . سنه سى و دو هم گفتهء شده كه خدا داناتر است .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nسنهء بيست\r\n\r\nبيان فتح مصر\r\nدر سال بيست كشور مصر بدست عمرو بن العاص گشوده شد . همچنين شهر اسكندريه ( كه خود جزء مصر است ) گفته شده شهر اسكندريه در سنه بيست و پنج گشوده شد و نيز گفته شده مصر در سنهء شانزده فتح و تصرف گرديد آن هم در ماه ربيع الاول در هر حال مجملا بايد گفت فتح آن قبل از سنه رماده ( وصف آن گذشت ) رخ داد زيرا عمرو بن عاص در آن زمان خوار و بار و طعام از بحر قلزم براى مدينه فرستاد . خدا داناتر است . چيزهاى ديگرى هم گفته و نقل شده است .\r\nاما چگونگى فتح مصر كه چنين است . چون عمر وارد بيت المقدس شد و در آنجا چند روزى زيست عمرو بن العاص را براى فتح مصر روانه كرد . زبير بن عوام را هم بدنبال او و براى يارى وى فرستاد .\r\nمسلمين بابليون را گشودند و سير خود را سوى مصر ادامه دادند . در عرض راه ابو مريم جاثليق مصر ( فرمانروا ) باتفاق اسقف ( كشيش بزرگ ) بملاقات آنها شتاب كرد كه از طرف مقوقس ( امير - پادشاه - حاكم مطلق ) براى دفع و منع آنها آمده بودند . چون عمرو رحل افكند آنها ( مصريان ) جنگ را شروع كردند . عمرو\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبه آنها پيغام داد كه شتاب مكنيد تا آنكه ناگزير و معذور شويد ، آنها هم از نبرد خوددارى كرده هر دو ( رئيس و پيشوا ) نزد عمرو رفتند . عمرو آنها را باسلام يا پرداخت جزيه دعوت نمود .\r\nو نيز به آنها گفت : پيغمبر ما دستور ملايمت و ارفاق بمصريان داده زيرا هاجر ( مادر بزرگ پيغمبر ) مادر اسماعيل ( جد پيغمبر ) مصرى بوده . آن دو مرد گفتند اين نحو خويشى كه وصف مىكنى بسيار دور است و هيچ كسى بدانجا نمىرسد يا آن را به خود نمىبندد مگر پيغمبران . ما نيز به اين دين ايمان داريم ولى مهلت ميخواهيم تا برويم و برگرديم . عمرو گفت : من هرگز فريب شما را نخواهم خورد ولى من بشما سه روز مهلت مىدهم كه چاره‌جوئى كنيد . آن دو نماينده گفتند : بر اين مهلت بيفزا او هم يك روز افزود . آن دو مرد نزد مقوقس برگشتند او خواست پيشنهاد عمرو را قبول كند ولى ارطبون ( امير و قائد روم كه از شام بمصر رفته پناه برده بود ) نپذيرفت و فرمان جنگ و ستيز داد و بمردم مصر گفت : ما از شما دفاع خواهيم كرد و خواهيم كوشيد كه نگذاريم بشما آسيب برسد و هرگز تسليم نخواهيم شد . در همان حال كه عمرو منتظر پايان مهلت بود ناگاه ارطبون شبيخون زد ولى عمرو و لشگر او هشيار و بيدار و آماده كارزار بودند . ارطبون در آن شبيخون به خاك و خون افتاد ، بسيارى از سپاه او كشته شدند : بقيه تن بفرار دادند . عمرو و زبير هم سوى عين شمس رهسپار شدند كه در آنجا سپاه مصر موضع گرفته و تجمع كرده بود . عمر هم ابرهه بن صباح را سوى فرما ( محل معروف در مصر ) روانه كرد كه آنجا را محاصره نمود .\r\nعوف بن مالك ( با عده ) را باسكندريه فرستاد . اسكندر و فرما دو برادر بودند ( كه دو محل بنام آنها موسوم شد ) . خود عمرو هم در عين شمس اقامت نمود . مردم مصر بپادشاه خود گفتند : تو ميخواهى با قومى كه خسرو ( شاهنشاه ايران ) و قيصر ( سزار روم ) را منهزم كرده و شكست داده\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nو كشور آنها را تملك نموده‌اند جنگ كنى ؟ تو نبايد معارض و مانع آنها باشى و نبايد ما را دچار خطر و رنج كنى . آن گفتگو در پايان روز چهارم ( مهلت ) جارى شد .\r\nپادشاه مصر قبول نكرد و بجنگ تن داد . مسلمين با سپاه مقوقس در محل عين شمس روبرو شدند سواران اسلام شتاب كرده در ميدان جولان دادند . عمرو آنها را ملامت كرد . مردى از يمن به او گفت : ما از سنگ يا آهن آفريده نشده‌ايم ( حساس هستيم ) عمرو به او گفت : خاموش كه تو سگ هستى . آن مرد گفت : پس تو سالار و قائد سگان هستى .\r\nعمرو ياران پيغمبر را ندا داد و آنها حاضر شدند . به آنها گفت : شما ( ياران پيش رويد كه خداوند مسلمين را با دليرى شما يارى مىكند . آنها هم پيش رفتند ( حمله كردند ) ابو برده هم ميان آنها بود همچنين ابو برزه ( از ياران ) هر دو هم پيروى و متابعت كردند و خداوند فتح و ظفر را نصيب مسلمين فرمود .\r\nمشركين گريختند . زبير هم بر برج و باروى شهر فراز شد . چون شهريار او را بر حصار استوار ديدند ناگزير دروازه‌ها را گشودند . عمرو هم بدرون شهر رفت و مردم تسليم شده پيشنهاد صلح دادند .\r\nعمرو صلح آنها را پذيرفت ولى زبير از بالاى ديوار با غلبه و نيرو ( بدون صلح ) داخل شهر گرديد . سپس با عمرو ملاقات كرد هر دو از دروازه بيرون رفتند . مردم كه هلاك و تباهى را ديدند ناگزير بشروط ديگر تن دادند و آن عبارت از اين بود . آنچه را زبير با قوه و جنگ و غلبه گرفته مشمول قواعد جنگ و تصرف سپاه قرار دهند و آنچه را عمرو بتسليم گرفته مشمول شروط صلح قرار دهند . آنها تحت عهد و ذمه اسلام در آمدند . روميانى كه به آنها پناه برده بودند از شروط صلح هم بهره‌مند شدند همچنين اهل نوبه ( افريقائيها ) مانند اهل مصر مشمول شدند و هر كه ميخواست بكشور خود برگردد آزاد بود تا وقتى كه با امان به وطن خود برسد .\r\nسواران مسلمين در كشور مصر از هر سو جمع شدند و شهر فسطاط را بنا نهادند\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nو در همان شهر مسكن گزيدند ابو مريم و ابو مريام ( دو شخص ) نزد عمرو بن عاص رفته آزادى اسراء را درخواست نمودند . خصوصاً گرفتارانى كه پس از وقوع جنگ اسير شده بودند . عمرو هر دو را نهيب داده طرد كرد . آن دو سردار گفتند : پس از اينكه ما با شما عهد كرديم و دور شديم هر چه بدست آورده‌ايد مشمول عهد و ذمهء اسلام مىباشد ( و بايد پس دهيد ) عمرو بهر دو مرد گفت : شما بر ما حمله مىكنيد ( و عهد را مىشكنيد ) و انتظار داريد در ذمه و تحت حمايت ما باشيد ؟ هر دو گفتند : آرى ، ( ولى عمرو اجابت نكرد ) اسراء را ميان مردم ( مجاهدين و فاتحين ) تقسيم و دسته‌هاى لشگر را در شهرها پراكنده كرد . خمس غنايم را بتوسط هيئت نمايندگى نزد عمر فرستاد . آن نمايندگان اوضاع آن سامان را براى عمر شرح و گفتگوى دو سردار ابو مريم و ابو مريام را با عمرو بن عاص براى عمر بيان نمودند . عمر گرفتاران پس از جنگ را آزار كرد و نزد اولياء خود فرستاد . زيرا اولياء آنها در مدت چهار روز متاركه جنگ داخل ميدان نبرد نشده بودند ولى اسراء مردمى كه در جنگ شركت كرده بودند به حال بندگى و گرفتارى نگهداشت . قبطيان هم بر در سراى عمرو جمع شده بودند . گفتگوى آنها به گوش عمرو رسيد كه چنين مىگفتند : عرب ژنده‌پوش كه حتى نزد خود آنها پست و زبون هستند چگونه بر مانند مردمى ( توانا و گرامى ) مسلط شده و ما بفرمان آنها گردن نهاده‌ايم . عمرو ترسيد كه قبطيان اعراب را خوار و ناتوان بدانند و طمع كنند كه بر آنها چيره شوند فرمان داد كه چند شتر نر و ماده سر بريدند و با آب و نمك پختند . فرماندهان سپاه را احضار كرد و فرمان داد كه اتباع خود را دعوت كنند . همه لشگريان حاضر شدند .\r\nآنها بتناول طعام پخته دعوت نمود . اعراب نشستند و با نهايت حرص و ولع و چابكى طعام را بلع كردند . اعراب سلاح خود را دور انداخته فقط با عبا و ردا براى خوردن هجوم برده بودند . آن وضع و خلع سلاح بيشتر قبطيان\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nرا بطمع و اميد غلبه بر اعراب وادار كرد . روز بعد فرمان داد كه مسلمين لباس خود را كنده با رخت و كفش و رسم مصريان حاضر شوند بقبطيان مصر هم اجازه حضور داد .\r\nآنها وضع را دگرگون ديدند . انواع و اقسام اطعمهء مصر را هم حاضر و سفره‌ها را گسترده بود . بسپاهيان دستور داد كه مانند مصريان بتناول طعام بپردازند و از رفتار آنها تقليد كنند .\r\nقبطيان از اختلاف وضع دو روز متباين تعجب كردند روز بعد فرمان داد كه سپاهيان براى عرض لشگر مسلح و آماده شوند . قبطيان را هم براى ديدن وضع سلحشورى آنان دعوت نمود و گفت : من بر گفتگوى شما درباره خوارى و پستى و سختى معيشت عرب شنيده بودم كه شما آنها را حقير و ناتوان و بد خوراك دانسته بوديد و وضع آنها همان بود كه پنداشتيد ولى روز بعد تغيير وضع داده ، لباس شما را پوشيده و پا در كفش شما نهاده و خوراك لذيذ و گواراى شما را تناول كرده و لذت غلبه و بدست آوردن زندگانى خوب را چشيده‌اند هرگز به آسانى از تسلط بر شما و ربودن نعمت شما دست بر نمىدارند . روز بعد هم آنها با حمل سلاح صف آرائى و قدرت نمائى كردند تا بدانيد وضع جنگ و جهانگيرى و جهاد و دليرى آنها چگونه است . آنها در سرزمين خود چنين بودند و در كشور شما چنين شدند . آنها در وطن شما براى ربودن نعمت شما سگ هار شده‌اند و هرگز نعمتى را كه بدست آورده‌اند و در روز دوم نمونه آن را مشاهده كرديد به وضع خشن اول تبديل نخواهند كرد . بزندگانى اول بعد از ربودن نعمت بر نمىگردند . قبطيان در حالى پراكنده شدند كه با يك ديگر مىگفتند : اعراب با فرستادن يگانه مرد لايق خود شما را هدف نموده‌اند ( بر شما مسلط شده‌اند ) عمر بر تدبير و رفتار و سياست و كار عمرو آگاه شد و گفت : به خدا سوگند . تدبير او براى پيروزى بهتر از جنگهاى گوناگون است و سياست او از فتح و غلبه ديگران سودمندتر است . پس از آن عمرو اسكندريه را قصد كرد . در آن\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nهنگام سپاهى از قبطيان و روميان ميان اسكندريه و فسطاط ( شهر جديد الاحداث عرب ) گرد آمده بود . آن سپاه مختلط رومى و مصرى تصميم گرفته بود كه خود قبل از اينكه عمرو بجنگ مبادرت كند نبرد را آغاز كند تا مانع حمله عمرو باسكندريه شود .\r\nعمرو لشگر كشيد و جنگ واقع و سپاه دشمن منهزم گرديد . بسيارى از آنها كشته شدند و كشتار عظيمى رخ داد عمرو لشگر كشيد تا باسكندريه رسيد . مردم شهر را آماده جنگ و دفاع ديد مقوقس نزد عمرو فرستاد كه جنگ را متاركه كند و مدتى بتأخير اندازد . عمرو نپذيرفت و گفت : ما با پادشاه بزرگ شما كه هرقل ( هراكليوس ) باشد مقابله كرديم و هر چه واقع شد بر شما معلوم گرديد . مقوقس باتباع خود گفت ، راست مىگويد و ما بايد اطاعت كنيم . اتباع او سخت خشمگين شده با سخن درشت به او پاسخ دادند و آماده دفاع و ستيز شدند . مسلمين هم مدت سه ماه آنها را محاصره و نبرد كردند بعد از آن مدت عمرو شهر را با جنگ گشود و مردم را تحت حمايت و عهد و ذمه اسلام درآورد . هر چه در شهر بود ربود . گفته شده مقوقس با پرداخت دوازده هزار دينار صلح را برقرار نمود .\r\nبه اين شرط ، هر كه بخواهد از شهر مهاجرت كند آزاد باشد و هر كه بخواهد بماند در ذمه باشد . عمرو در آن شهر پادگانى مستقر نمود و چون از فتح مصر آسوده شدند نوبه را قصد نمودند ( افريقا ) ولى مسلمين از آن سرزمين با زيان برگشتند و بسيارى از آنها زخم برداشته يا چشم را از دست داده بودند زيرا مردم نوبه تيرانداز ماهرى بودند بدين سبب آنها را چشم ربا ناميدند . چون در زمان خلافت عثمان عبد اللّه بن سعد بن ابى سرح بامارت مصر منصوب شد با اهل نوبه صلح كرد به شرط اينكه يك عده از مردم را ( بنده وار ) تقديم و عوض آنها لباس و طعام دريافت كنند . عثمان خليفه هم آن صلح را پذيرفت و امضا نمود . بعد از او امراء و خلفاء هم صلح را به حال خود برقرار داشتند . گفته شده ، چون مسلمين با اسراء مصر به محل « بلهيت » رسيدند و\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nگرفتاران را پيشاپيش بيمن فرستادند . اولياء اسراء نزد عمرو رفته گفتند ، ما ( مصريان ) بمردمى بدتر و سختتر از شما جزيه و باج مىداديم و آنها دو ملت روم و پارس بودند اگر مايل باشى ما نيز جزيه و خراج را بشما بپردازيم به شرط اينكه اسراء ما را آزاد كنى چه بهتر ؟ عمرو بن عاص بعمر بن الخطاب اين درخواست را نوشت و بانتظار جواب از ادامه جنگ بازگشت . عمر به او پاسخ داد . بجان خودم سوگند اين گونه جزيه و ماليات براى ما و نسل آينده ما سودمندتر و استوارتر خواهد بود البته جزيه دائم از غنيمت موقت كه در خور زوال است بهتر و پايدارتر است انگار آن غنيمت هرگز نبوده . اما آزادى اسراء كه به اين شرط خواهد بود . اگر پادشاه آنها ( مصريان ) به تو جزيه داد مىتوانى گرفتارانى را كه نزد شما هستند باسلام دعوت كنى ، هر كه بميل خود اسلام آورد او مانند تمام مسلمين از هر حيث آزاد و با آنها يكسان خواهد بود و هر كه بدين قوم خود باقى بماند بايد جزيه را بپردازد و اطاعت كند . اما كسانى كه گريخته و در شهرستانها پراكنده شده‌اند كه ما دستى به آنها نخواهيم زد زيرا نخواهيم توانست كه آنها را برگردانيم هر چه خود مىدانى بكن .\r\nعمرو اين پيشنهاد را بامير اسكندريه داد و او هم قبول و اذعان نمود . اسراء را جمع و حاضر كردند . هر يكى از آنها كه دين اسلام را اختيار مىكرد مسلمين تكبير مىكردند . و هر كه بدين نصارى ( مسيح ) باقى مىماند مسلمين بر او خشمگين مىشدند و فوراً جزيه را بر او مقرر و او را ملزم مىداشتند ميان اسراء ابو مريم عبد اللّه بن عبد الرحمن بود . او اسلام را ترجيح داد او را فرمانده زبيد ( قبيله ) نمودند خلفاء و پادشاهان بنى اميه هميشه مىگفتند : مصر با نيرو و جنگ گشوده شده و مردم آن سرزمين بنده و برده ما مىباشند كه درباره آنها هر چه ميخواهيم به كار مىبريم و حال اينكه چنين نبود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nبيان بعضى از حوادث\r\nدر همين سال كه سال بيستم باشد . ابو بحرية بن عبد اللّه بن قيس روميان را قصد كرد كه در كشور روم داخل گرديد . گفته شده . اول كسى كه داخل مملكت روم شده ميسرة بن مسروق عبسى بود كه برده برد و غنيمت ربود . گفته شده در همان سال عمر قدامة بن مظعون را از بحرين عزل نموده او را بجرم مىگسارى حد زد و ابو بكره را بامارت بحرين و يمامه منصوب نمود . در همان سال عمر با فاطمه دختر وليد ام عبد الرحمن بن حارث بن هشام ازدواج نمود . در همان سال عمر سعد بن ابى وقاص را از امارت كوفه عزل كرد زيرا مردم كوفه از او شكايت كرده مدعى شدند كه او خوب نماز نمىخواند ( نماز خواندن را خوب نمىداند ) . در همان سال عمر املاك خيبر را ميان مسلمين تقسيم و يهود خيبر را از آن محل تبعيد كرد .\r\nهمچنين وادى القرى . يهود نجران را نيز بكوفه تبعيد كرد در همان سال عمر مجزز بن علقمه مدلجى سوى حبشه ( با لشگر ) فرستاد زيرا حبشيان بممالك اسلام تجاوز كرده بودند آن لشگريان كه بجنگ حبشه رفته بودند دچار شدند ( غرق شدند ) عمر با خود عهد كرد كه ديگر لشگرى براى جنگ از طريق دريا به هيچ كشورى نفرستد . گفته شده اين واقعه در سنه سى و يك ( هجرى ) رخ داد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n( مجزز ) با جيم و دو زاء كه اولى مكسور و مشدد است .\r\nدر همان سال اسيد بن حضير در ماه شعبان درگذشت . ( اسيد ) تصغير اسد و ( حضير ) با حاء بىنقطه مضموم و ضاد مفتوح و راء است .\r\nدر همان سال هرقل و فرزند او قسطنطين هر دو درگذشتند .\r\nدر همان سال زينب دختر جحش وفات يافت ( همسر پيغمبر كه بعد از ربيب خود زيد با او ازدواج فرمود ) در همان سال عمر بامارت حجاج براى اداء حج سفر نمود .\r\nامراء و حكام و عمال عمر همه جا همان رجالى بودند كه در سال پيش بودند مگر كسانى كه عزل شده و ما نام آنها را برده بوديم . قضات نيز همان داورانى كه بودند . در همان سال عياض بن غنم درگذشت او كسى بود كه جزيره را گشود و او نخستين كسى بود كه راه كشور روم را پيمود . در همان سال بلال بن رباح مؤذن پيغمبر وفات يافت ( شاهزاده حبشى و غلام آزاد شده پيغمبر بود ) او در دمشق يا حلب درگذشت .\r\nدر همان سال انيس بن مرشد بن ابى ابى مرثد غنوى درگذشت . او خود و پدر و جدش همه در عداد ياران پيغمبر بودند كه پدر او در جنگ رجيع كشته شد .\r\nدر همان سال سعيد بن عامر بن حذيم جمحى درگذشت او در جنگ و فتح خيبر شركت كرده بود . مردى پرهيزگار و فاضل بود . حكومت حمص را داشت تا وفات يافت . گفته شده در سال نوزده درگذشت . بعضى هم گفته‌اند در سنه بيست و يك اجل او رسيد . سن او چهل سال بود . در همان سال ابو سفيان بن حارث بن عبد المطلب ( پسر عم پيغمبر ) وفات يافت . در همان سال صفيه عمه پيغمبر وفات يافت . در همان سال مطهر بن رافع انصارى كشته شد . او از شام با عده از اسراء بيگانه شام بخيبر رسيد در آنجا جمعى از يهود بر او حمله كرده او را كشتند كه عمر آنها را تبعيد كرد .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n( مظهر ) بضم ميم و فتح ظاء نقطه دار و تشديد هاء و در آخر آن راء بدون نقطه است .\r\nتمام شد جلد دوم از مجلد دوم تاريخ كامل ابن الاثير و چون كتاب تاريخ كوروش بزرگ تأليف مترجم ( عباس خليلى ) تحت طبع مىباشد پس از انجام كار ان بتقديم جلد سيم خواهيم پرداخت . اميدواريم اين خدمت بزرگ تاريخى و فرهنگى كم مانند مقبول عموم ايرانيان واقع شود .\r\nاز آقاى على اكبر علمى صاحب مؤسسهء بزرگ چاپخانه و كتابخانه سپاسگزاريم كه بتسريع و تكميل طبع اين كتاب توجه و اهتمام قابل قدردانى نموده است .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n.\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n.\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n.\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n.\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n.\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n.\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n.\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n.\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n.\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n.\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n.\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n.\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n.\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n.\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n.\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n.\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n.\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n.\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n.\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n.\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n.\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n.\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n.\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n.\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n.\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n.\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n.\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n.\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n.\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n.\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n.\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n.\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n.\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n.\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n.\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n.\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n.\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n.\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n.\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n.\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n.\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n.\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n.\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n.\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n.\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n.\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n.\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n.\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n.\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n.\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n.\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n.\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n.\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n.\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n.\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n.\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n.\r\n\r\n\r\n","description":"","footnote":"","page_name":" 478 ","page_number":478}
  ]